{"id": "24237", "revid": "85894", "url": "https://gl.wikipedia.org/wiki?curid=24237", "title": "C\u00f3rdoba, Espa\u00f1a", "text": "C\u00f3rdoba \u00e9 unha cidade andaluza, capital da provincia hom\u00f3nima, situada a beiras do r\u00edo Guadalquivir e ao p\u00e9 de Serra Morena. Prov\u00e9n do lat\u00edn \"Corduba\", e posiblemente dunha anterior fenicia, \"Qorteba\", que vir\u00eda a significar 'mu\u00ed\u00f1o de aceite' para alg\u00fans autores , ou ben 'cidade boa', a partir de \"Qart-tuba\" para outros.\nFoi capital do Califato Omeia de Occidente, \u00e9poca do seu maior esplendor e da que conserva numerosos monumentos, entre eles o m\u00e1is importante \u00e9 a Mesquita de C\u00f3rdoba.\nC\u00f3rdoba na actualidade \u00e9 un gran referente cultural do sur de Europa, unha das cidades m\u00e1is atractivas, conservadas e de maior calidade de vida de Espa\u00f1a. Cun dos cascos hist\u00f3ricos m\u00e1is extensos do mundo, declarado Patrimonio da Humanidade pola UNESCO o 17 de decembro de 1984. Hoxe en d\u00eda a cidade presenta diversas zonas moi modernas e ben comunicadas referentes da moderna C\u00f3rdoba do s\u00e9culo XXI, destacando a enorme transformaci\u00f3n urbana do Plano RENFE e no r\u00edo Guadalquivir, al\u00e9n da expansi\u00f3n da cidade cunha gran dimensi\u00f3n urbana e alta calidade de vivenda, a\u00ednda que os prezos acadados nos andares dos novos barrios son moi elevados. Foi candidata \u00e1 capitalidade cultural europea para o ano 2016.\nA Xunta de Andaluc\u00eda est\u00e1 estudando dende hai un tempo, a creaci\u00f3n da \u00c1rea Metropolitana de C\u00f3rdoba que estar\u00eda composta, ademais de pola capital, polas poboaci\u00f3ns de Villafranca, Obejo, La Carlota, Villaharta, Villaviciosa de C\u00f3rdoba, Almod\u00f3var del R\u00edo e Guadalc\u00e1zar, contando as\u00ed cunha poboaci\u00f3n aproximada de 351.000 habitantes.\nXeograf\u00eda.\nA s\u00faa localizaci\u00f3n \u00e1 beira do r\u00edo Guadalquivir e o seu doado acceso aos recursos mineiros de Serra Morena (carb\u00f3n, chumbo, zinc) responde o porqu\u00e9 dos seus temper\u00e1ns asentamentos humanos.\nClima.\nTen un clima mediterr\u00e1neo continentalizado, con influencias atl\u00e1nticas. Os invernos son suaves, a\u00ednda que con algunhas xeadas e os ver\u00e1ns moi calorosos, con importantes oscilaci\u00f3ns t\u00e9rmicas diarias e temperaturas m\u00e1ximas que son as m\u00e1is altas de Europa, exced\u00e9ndose t\u00f3dolos anos os 40\u00ba en varias ocasi\u00f3ns. As precipitaci\u00f3ns conc\u00e9ntranse nos meses m\u00e1is fr\u00edos, debido \u00e1 citada influencia atl\u00e1ntica, presentando unha forte seca estival e superando os 500\u00a0mm anuais.\nAs marcas de temperatura m\u00e1xima no observatorio do Aeroporto de C\u00f3rdoba son os 46,6\u00ba do 23 de xullo de 1995 e os 46,2\u00ba do 1 de agosto de 2003. A m\u00ednima m\u00e1is baixa son os -8,2\u00ba do 28 de xaneiro de 2005.\nHistoria.\nPrehistoria.\nOs primeiros vestixios humanos atopados na zona corresponden a un Neandertal que pode datar en torno ao -32000 aproximadamente. Segundo os \u00faltimos estudos, o asentamento definitivo de poboaci\u00f3n produciuse en torno ao s\u00e9culo -III na zona denominada \"Outeiro dos Queimados\" hoxe ocupada polo Parque Cruz-Conde.\n\u00c9poca prerromana.\nNo s\u00e9culo VIII a.C., no per\u00edodo tarteso antigo, exist\u00eda xa un n\u00facleo protourbano que ocupaba unha superficie dunhas 50 hect\u00e1reas, que exerc\u00eda certo control e explotaci\u00f3n sobre o territorio circundante. Esta funci\u00f3n potenciouse durante o per\u00edodo orientalizante, produc\u00edndose a urbanizaci\u00f3n da poboaci\u00f3n e certa expansi\u00f3n econ\u00f3mica baseada na metalurxia do cobre e a prata, ao conflu\u00edr as minas de Serra Morena, as terras da campi\u00f1a e o r\u00edo Betis. \u00c1 explotaci\u00f3n dos metais engadiuse a actividade agr\u00edcola, que se converteu no alicerce b\u00e1sico da econom\u00eda a finais do per\u00edodo orientalizante, tras unha crise na miner\u00eda. Isto traer\u00eda consigo a colonizaci\u00f3n de zonas adxacentes.\nNesa \u00e9poca, co ascenso polo r\u00edo Betis dos cartaxineses o asentamento recibiu novas influencias exteriores. De feito apareceu o primeiro nome do que se ten constancia hist\u00f3rica: \"Karduba\" (contracci\u00f3n de Kart-Iuba). O asentamento foi as\u00ed bautizado polo xeneral cartaxin\u00e9s Am\u00edlcar Barca en honor dun xeral n\u00famida chamado Iuba, que combateu e morreu nunha batalla na rexi\u00f3n ao redor do ano 230 a.C..\nNa s\u00faa descrici\u00f3n sobre a segunda guerra p\u00fanica Silio It\u00e1lico inclu\u00edu a \"Corduba\" (nome outorgado polos romanos \u00e1 cidade) na lista de aliados de An\u00edbal describ\u00edndoa como \"decus aurifera terra\", mencionando aos caudillos da cidade: Phorcys e Arauricus.\n\u00c9poca romana.\nOs romanos conquist\u00e1rona no -206, trala batalla de Ilipa e cham\u00e1rona \"Corduba\". No ano -169 o ent\u00f3n pretor Marco Claudio Marcelo funda, xunto ao asentamento prerromano, unha colonia latina, que foi habitada por poboaci\u00f3n patricia orixinaria da mesma Roma. No ano -152 Marcelo ret\u00edrase a invernar a esta cidade tras tomar Netobriga (Lusitania).\nEntre os anos -143 e -141 a cidade \u00e9 asediada por Viriato.\nNo ano -113 xa se menciona que existe un foro romano. O asentamento prerromano \u00e9 aos poucos abandonado e os seus habitantes trasl\u00e1danse \u00e1 cidade romana e vaise producindo unha monumentalizaci\u00f3n da cidade, xa que as casas de adobe son substitu\u00eddas por calcaria e arenitos. No ano -80 xa se acu\u00f1an moedas nesta cidade.\nXulio C\u00e9sar, no ano -49 reuniu en Corduba, que xa era \"caput provinciae\", aos representantes das cidades da Hispania Ulterior. A cidade, considerada \"conventus\", pechara as s\u00faas portas ao legado pompeiano Varr\u00f3n. Este rendeuse al\u00ed a C\u00e9sar, quen pronunciou un discurso de agradecemento aos seus partidarios. \u00c9 ent\u00f3n cando plantou o famoso \"platanus\" mencionado por Marcial, situado nos xard\u00edns do actual Alc\u00e1zar dos Reis Cristi\u00e1ns.\nCasio Longino, pretor de C\u00e9sar na Hispania Ulterior, sufriu un atentado ao dirixirse \u00e1 Bas\u00edlica de Corduba no -48. A\u00ednda que a conxura foi esmagada, trala marcha do gobernador produc\u00edronse levantamentos de tropas destacando a actitude ambigua do cuestor M. Marcelo. Longino, en represalia, destru\u00edu as \"nobilissimae carissimaeque possessiones\" (agros e aedificia) dos cordubenses situadas ao sur do r\u00edo.\nNo ano -46 conc\u00e9dese a Corduba o estatuto colonial por parte dos fillos de Pompeio, pasando a ser denominada \"Corduba Outeiro Patricia\".\nO conflito entre cesarianos e pompeianos agravouse no -45. Xulio C\u00e9sar asediou a cidade e combateu con Cneo Pompeio Fustulos (fillo de Pompeio o Grande) polo control da ponte debendo retirarse pouco despois cara a Ategua mentres Pompeio invernou en Corduba. Trala batalla de Munda, C\u00e9sar asediou de novo a cidade que foi tomada ao asalto, decidindo este castigala coa s\u00faa destruci\u00f3n. Na mesma morreron 22.000 cordobeses.\nNo ano -43, durante a \u00e9poca do triunvirato, Corduba recuperou o seu papel como centro pol\u00edtico da Hispania Ulterior, sendo convertida na s\u00faa capital.\nNa reorganizaci\u00f3n das provincias hispanas levada a cabo por Caio Octavio Augusto no ano -27, a Hispania Ulterior Baetica queda a cargo do Senado sendo a s\u00faa capital a que de novo, ser\u00e1 co\u00f1ecida como Colonia Patricia. Este t\u00edtulo, unido a unha \"refundaci\u00f3n\" da cidade e a unha posible deductio, foi concedido no -25. Durante a \u00e9poca de Augusto transformouse a cidade, expand\u00edndose cara ao r\u00edo, reorganiz\u00e1ndose o viario e os espazos p\u00fablicos como o \"foro colonial\", constru\u00eduse o teatro (coa intervenci\u00f3n do propio emperador, os seus representantes e os principais evergetas da cidade (Persini Marii, Annaei), moi relacionados coas explotaci\u00f3ns mineiras) e probablemente o anfiteatro. Tam\u00e9n, coincidindo coa viaxe do emperador se acu\u00f1an moedas coa lenda \"Outeiro patricia\".\nDurante a \u00e9poca de Tiberio Claudio Ner\u00f3n C\u00e9sar constr\u00faese o \"forum novum\" e a ponte sobre o arroio de Pedroches.\nEn \u00e9poca de dominaci\u00f3n romana, chegou a posu\u00edr m\u00e1is edificios l\u00fadicos c\u00e1 propia Roma.\n\u00c9poca visigoda.\nA inicios da \u00e9poca visig\u00f3tica, Corduba, xunto a outras cidades da B\u00e9tica como H\u00edspalis, son practicamente independentes. O rei Axila I profanou a tumba de San Acisclo m\u00e1rtir, motivo polo cal a cidade se rebelou. Durante o levantamento de Atanaxildo, este pediu axuda ao emperador Xustiniano I de Bizancio para derrotar ao rei Axila. Este accedeu a enviarlle un continxente, e acaba ocupando Corduba no ano 550, derrotando a Axila e morrendo o seu fillo na batalla. Os bizantinos tam\u00e9n ocupan a B\u00e9tica, co apoio dos seus cidad\u00e1ns, que ans\u00edan volver ao imperio romano, convert\u00e9ndose na provincia Spania do imperio bizantino. Atanaxildo intentou conquistar a cidade no 568, sen \u00e9xito.\nO rei Leovixildo, no ano 572, aproveitando a guerra que libraba o emperador Xustino II contra os persas, tomou Corduba. Debido a este feito, o prestixio de Leovixildo subiu tanto que por primeira vez un rei visigodo se atreveu a usar os s\u00edmbolos da realeza: cetro, coroa e manto, acu\u00f1ando moeda no seu propio nome. Pese a iso a cidade volveu ao pouco tempo a formar parte do imperio bizantino.\nHermenexildo, fillo de Leovixildo e duque da B\u00e9tica, converteuse ao catolicismo e rebelouse contra o seu pai, de relixi\u00f3n ariana, sendo apoiado no ano 579 por Corduba e outras cidades b\u00e9ticas e do Val do Guadiana. Este foi derrotado en Hispalis no ano 584, refuxi\u00e1ndose en Corduba, que volve ser tomada polos visigodos, onde \u00e9 apresado polo seu pai e exiliado a Valentia Edetanorum.\nA mediados do s\u00e9culo VI constru\u00edronse monumentos como unha igrexa situada na localizaci\u00f3n do actual convento de Santa Clara (de forte influencia bizantina), a igrexa dos tres santos (San Fausto, San Xenaro e San Marcial), situada baixo a actual igrexa de Pedro, e a bas\u00edlica de San Vicente M\u00e1rtir.\nA cidade, por motivos relixiosos (pola forte implantaci\u00f3n do catolicismo fronte ao arianismo) e por afinidade ao imperio romano, tardou en aceptar o poder visigodo, o que demostrou mediante numerosas revoltas. Isto provocou unha diminuci\u00f3n da s\u00faa influencia no reino visig\u00f3tico, fronte a outras cidades como Hispalis.\n\u00c9poca musulm\u00e1.\nEn 716 conv\u00e9rtese en capital do emirato de Al-Andalus, crecendo ata atinxir parte da grandeza que ti\u00f1a na \u00e9poca romana. M\u00e1is tarde, baixo o califato Omeia alcanzou o seu m\u00e1ximo apoxeo demogr\u00e1fico (segundo algunhas fontes, m\u00e1is de 1000000 de habitantes), comercial e cultural. Nesta \u00e9poca terminouse a Mesquita de C\u00f3rdoba e edificouse a luxosa cidade de Medina Azahara ou Madinat-al-Zahra. No terreo cultural acadouse un grande esplendor, contando, durante o califato de Alhaken II coa maior biblioteca do mundo do seu tempo.\n\u00c9poca cristi\u00e1 (Idade Media).\nCos almohades perdeu a s\u00faa condici\u00f3n de capital da Al-Andalus. O que significou o inicio da s\u00faa longa decadencia, acentuada cando en 1236 foi conquistada polos cristi\u00e1ns (Fernando III).\nFoi praza forte para a conquista de Granada por parte dos Reis Cat\u00f3licos que estableceron durante varios anos a corte na cidade. Sendo nese tempo cando Cristovo Col\u00f3n, co\u00f1eceu \u00e1 cordobesa Beatriz Enr\u00edquez de Arana, coa que nunca casou, pero que foi nai do seu segundo fillo, Fernando Col\u00f3n. Cando o almirante partiu en 1492, enviou a C\u00f3rdoba tam\u00e9n ao seu fillo Diego, para que o esperase xunto ao seu irm\u00e1n Fernando e a s\u00faa \"nai adoptiva\" Beatriz.\nDesta \u00e9poca tam\u00e9n sobresae a figura de Gonzalo Fern\u00e1ndez de C\u00f3rdoba o \"Gran Capit\u00e1n\".\nS\u00e9culos XVI ao XIX.\nNesta \u00e9poca e debido a diversas epidemias, secas, e malos gobernantes na cidade, perdeu gran parte do seu mentalidade loitadora e aberta, o que foi caldo de cultivo para o derrotismo, \u00e1s veces chamado erroneamente senequismo, que a\u00ednda aflora nos nosos d\u00edas.\nO adiantado Xer\u00f3nimo Lu\u00eds de Cabrera, conquistador de novas terras americanas, cumpriu coa promesa feita \u00e1 s\u00faa esposa, cordobesa, bautizando co nome de \"C\u00f3rdoba de la Nueva Andaluc\u00eda\" \u00e1 mediterr\u00e1nea praza forte por el fundada \u00e1 beira do r\u00edo Suqu\u00eda con pr\u00f3ximas monta\u00f1as en 1573, hoxe segunda cidade do pa\u00eds e prestixiosa sede universitaria e cultural da Arxentina.\nDo s\u00e9culo XIX \u00e1 actualidade.\nEsta decadencia terminou a principios do s\u00e9culo XX coa recuperaci\u00f3n demogr\u00e1fica, a\u00ednda que non foi correspondida por unha verdadeira recuperaci\u00f3n econ\u00f3mica. Tendencia que non cambiou ata mediado o s\u00e9culo coa aparici\u00f3n de movementos culturais importantes que foron abrindo, aos poucos, a forma de pensar da poboaci\u00f3n.\nPol\u00edtica e administraci\u00f3n.\nActualmente o alcalde de C\u00f3rdoba \u00e9 o xurista Jos\u00e9 Antonio Nieto, do Partido Popular. Nieto sucedeu o anterior alcalde Andr\u00e9s Oca\u00f1a Rabad\u00e1n, quen desde o 8 de maio de 2009 exerc\u00eda a alcald\u00eda tras substitu\u00edr a Rosa Aguilar, do mesmo partido, IU.\nOutros lugares de interese.\nMonumentos\nEspazos naturais\nEspazos deportivos\nEspazos universitarios e culturais\nLugares Relixiosos\nConstruci\u00f3ns emblem\u00e1ticas\nFontes\nDeporte.\nF\u00fatbol Masculino:\nF\u00fatbol Feminino\nVoleibol Feminino:\nVoleibol masculino:\nF\u00fatbol Sala masculino:\nF\u00fatbol Sala feminino:\nBaloncesto feminino:\nBaloncesto masculino:\nAtletismo:\nMotociclismo:\nCiclismo:"}
{"id": "24239", "revid": "23204", "url": "https://gl.wikipedia.org/wiki?curid=24239", "title": "Santib\u00e1\u00f1ez del Val", "text": "Santib\u00e1\u00f1ez del Val \u00e9 un concello espa\u00f1ol da provincia de Burgos (Castela e Le\u00f3n). A s\u00faa poboaci\u00f3n \u00e9 de 62 habitantes (INE 2012). Dista 5\u00a0km de Santo Domingo de Silos. Est\u00e1 situado na Ruta da L\u00e1."}
{"id": "24240", "revid": "7596", "url": "https://gl.wikipedia.org/wiki?curid=24240", "title": "Gato bravo", "text": "O gato bravo, ou gato mont\u00e9s, \"Felis silvestris silvestris\", \u00e9 un mam\u00edfero placentario da orde dos carn\u00edvoros e familia dos f\u00e9lidos moi parecido ao gato dom\u00e9stico. Recibe tam\u00e9n os nomes de gato do monte, e gato fero.\n\"Felis silvestris silvestris\" \u00e9 unha das das seis subespecies que na actualidade se reco\u00f1ecen dentro da especie \"Felis silvestris\".\nA subespecie \"Felis silvestris silvestris\" \u00e9 a que habita en case toda Europa; \"Felis silvestris cretensis\" est\u00e1 restrinxida \u00e1 illa de Creta, e \"Felis silvestris lybica\" \u00e9 a propia de \u00c1frica.\nDescrici\u00f3n.\nA subespecie foi descrita en 1775 polo m\u00e9dico, bot\u00e1nico e zo\u00f3logo alem\u00e1n Johann Christian Daniel von Schreber, nun traballo publicado en \"Die S\u00e4ugethiere\".\nCaracter\u00edsticas.\nComo xa se mencionou, o gato bravo \u00e9 moi semellante ao gato dom\u00e9stico, as diferenzas m\u00e1is caracter\u00edsticas son: o gato bravo \u00e9 meirande c\u00f3 gato com\u00fan, m\u00e1is rexo, cunha cola grosa e peluda. A cabeza \u00e9 m\u00e1is larga, as orellas son pequenas e os ollos de cor \u00e1mbar ou averdada.\nA pelaxe agrisada, algo parda, con raias escuras por todo o corpo menos no ventre, que \u00e9 de cor branca pardusca, \u00e1s veces con manchas negras.\nA lonxitude da cabeza e do corpo est\u00e1 entre os 50\u00a0cm e os 80, e o rabo mide sobre os 25\u00a0cm e os 35. O seu peso \u00e9 de 5 a 10\u00a0kg.\nO gato bravo ten unha media de vida entre os 6 e 12 anos.\nAlimentaci\u00f3n.\nO gato bravo \u00e9 un animal nocturno e solitario. Habita nos bosques e montes.\n\u00c9 un animal carn\u00edvoro, que se alimenta de roedores, paxaros, anfibios, r\u00e9ptiles e alg\u00fans insectos. Est\u00edmase que ten unhas necesidades alimenticias duns 500 gramos ao d\u00eda.\nReproduci\u00f3n.\nO gato bravo apar\u00e9ase entre febreiro e marzo, \u00e9 pol\u00edgamo, polo que unha femia pode ser apareada por varios machos.\nA xestaci\u00f3n dura entre 63 e 69 d\u00edas, e en abril ou maio comeza a \u00e9poca de parto, a femia d\u00e1 a luz no interior do tobo a unha camada de entre 1 a 8 cachorros, a\u00ednda que o habitual \u00e9 de 3 a 4. Os gati\u00f1os ao naceren non abren os ollos ata os 10-12 d\u00edas, e son amamantados durante 4 semanas. Aos 3-4 meses independ\u00edzanse, a\u00ednda que seguen cazando coa nai unha temporada.\nAos 10 meses alcanzan a madureza sexual, pod\u00e9ndose reproducir na seguinte temporada de celo.\nAmeazas.\nEn Europa o gato bravo est\u00e1 considerada unha especie en risco, unha das causas \u00e9 que se est\u00e1 a mesturar co gato com\u00fan."}
{"id": "24243", "revid": "98629", "url": "https://gl.wikipedia.org/wiki?curid=24243", "title": "Fronte Polisario", "text": "O Polisario ou a Fronte Polisario (en \u00e1rabe, \u062c\u0628\u0647\u0629 \u0627\u0644\u0628\u0648\u0644\u064a\u0632\u0627\u0631\u064a\u0648), forma abreviada de \"Fronte Popular de Liberaci\u00f3n de Sagu\u00eda el Hamra e R\u00edo de Oro\" (W\u0101d\u012b ad-Dahab) \u00e9 un movemento pol\u00edtico e militar do S\u00e1hara Occidental.\nO Polisario \u00e9 o sucesor da Organizaci\u00f3n Avanzada para a Liberaci\u00f3n de Saguia el Hamra e R\u00edo de Oro dos anos 1960, dirixido por Mohamed Bassir, asasinado polo ex\u00e9rcito espa\u00f1ol durante a ditadura de Francisco Franco.\nTraxectoria.\nUn grupo de estudantes, liderados por El-Uali Mustafa Sayyid, conforma o Polisario o 10 de maio de 1973 co prop\u00f3sito de atinxir a independencia do territorio mediante a loita armada, primeiro do dominio espa\u00f1ol e despois do marroqu\u00ed e mauritano. O d\u00eda 20 inician os primeiros enfrontamentos armados co ataque, por un grupo de sete guerrilleiros, ao posto de polic\u00eda de Janguet Quesat, neste ataque como noutros os combates bas\u00e9anse nunha estratexia de guerra de guerrillas, a primeira organizada nun deserto. Nun primeiro momento a maior\u00eda dos militantes do Polisario residen f\u00f3ra do territorio e as acci\u00f3ns armada serven para darse a co\u00f1ecer no interior, o que se une o repartimento de propaganda nas cidades saharau\u00eds.\nO 30 de setembro de 1973 nun ataque a unha patrulla de polic\u00edas nativos a camelo, preto da fronteira de Mauritania, prod\u00facese a primeira morte por unha acci\u00f3n do Polisario, a do cabo xefe ao negarse a entregarse. En 1974 aumentaron as acci\u00f3ns armadas do Polisario e as autoridades espa\u00f1olas vense obrigadas a realizar a co\u00f1ecida como \"Operaci\u00f3n Barrido\" para loitar contra o Polisario na zona de Echdeir\u00eda, pero non consegue os seus obxectivos de eliminar os grupos guerrilleiros e o 26 de outubro o Polisario sabotea unha cinta transportadora de fosfato preto do Aai\u00fan, o que sup\u00f3n que o transporte do mineral quede paralizado varias semanas. O 18 de novembro prod\u00facese o enfrontamento m\u00e1is grave ata ent\u00f3n entre o Polisario e as forzas espa\u00f1olas, morren 2 persoas polas forzas polisarias e 6 polas espa\u00f1olas.\nInternacionalmente, o Polisario consegue o apoio dos gobernos de Alxeria e Libia, pa\u00eds dende o que fai programas de radio destinados ao S\u00e1hara dende 1974. O 11 de marzo de 1975, nun cambio de estratexia, o Polisario secuestra a un empresario canario e en maio os membros saharau\u00eds de d\u00faas patrullas espa\u00f1olas rev\u00edranse contra os seus xefes e fan 15 prisioneiros que levan cara Tinduf, ademais de veh\u00edculos e armamento e obriga o goberno espa\u00f1ol a negociar co Polisario. O \u00faltimo ataque do Polisario \u00e1s forzas espa\u00f1olas ten lugar o 14 de xu\u00f1o de 1975 cando ocupa, durante unhas horas, o posto de Guelta co apoio de parte da Polic\u00eda Territorial.\nEntre o 14 e o 19 de xu\u00f1o e o 3 e o 10 de xullo de 1975 real\u00edzanse negociaci\u00f3ns en Alxer entre o goberno espa\u00f1ol e o Polisario, que leva \u00e1s autoridades espa\u00f1olas a reco\u00f1ecer ao Polisario como \"forza nacional fundamental, non exclusiva, do S\u00e1hara\", e o Polisario aumenta a s\u00faa influencia no interior do S\u00e1hara entre os saharau\u00eds moderados, que v\u00e9n nel unha sa\u00edda pac\u00edfica e controlada cara a independencia. tras a xuntanza o PUNS e o Polisario do 12 de outubro a maior\u00eda dos membros do PUNS incorpor\u00e1ronse ao Polisario. O 22 de outubro entrev\u00edstanse o gobernador do S\u00e1hara e o secretario Xeral do Polisario, tras o anuncio o d\u00eda 16 por parte de Hassan II da Marcha Verde. Pero o goberno espa\u00f1ol, ao tempo, comezara as negociaci\u00f3ns co marroquino para frear a Marcha Verde.\nTras os acordos de Madrid do 14 de novembro de 1975 polos que Espa\u00f1a cedeu o S\u00e1hara Occidental a Marrocos e Mauritania, a guerrilla contin\u00faa combatendo aos pa\u00edses veci\u00f1os que se repartiron o territorio, logrando o 5 de agosto de 1979 que Mauritania cedese a s\u00faa parte do S\u00e1hara Occidental ao Polisario, pero isto non \u00e9 reco\u00f1ecido por Marrocos, que se anexiona esa zona.\nDende 1975, a organizaci\u00f3n ten o seu centro de operaci\u00f3ns en Tinduf, territorio alxeriano, e mant\u00e9n un amplo apoio no interior do S\u00e1hara espa\u00f1ol e entre os estudantes saharau\u00eds nas Canarias e Madrid. O mesmo ano as Naci\u00f3ns Unidas reco\u00f1ecen o movemento. En febreiro de 1976 a Polisario proclama a Rep\u00fablica \u00c1rabe Saharau\u00ed Democr\u00e1tica (RASD) cun goberno no exilio. A RASD \u00e9 membro da Uni\u00f3n Africana. Foi reco\u00f1ecida como estado por 66 pa\u00edses, a maior\u00eda africanos ou latinoamericanos. Outros moitos estados non reco\u00f1ecen ao S\u00e1hara Occidental pero si o Polisario como representante do pobo saharau\u00ed.\nOs combates seguen durante 1976 e 1977, \u00e9poca durante a que a FP conta cuns 10.000 homes armados, atacando as localidades nas que se estableceran os marroqu\u00eds e mauritanos e as instalaci\u00f3ns de Fosbucr\u00e1, pero tam\u00e9n o sur de Marrocos. Marrocos perdeu neses anos 20 avi\u00f3ns e helic\u00f3pteros, 600 veh\u00edculos e perdeu uns 4.200 homes, mentres Mauritania perd\u00eda 1.600 homes, segundo datos do Polisario. ata o 6 de setembro de 1991, d\u00eda en que se acorda un alto o fogo trala creaci\u00f3n dos muros marroqu\u00eds.\nA MINURSO (Misi\u00f3n das Naci\u00f3ns Unidas para o Referendo do S\u00e1hara Occidental) \u00e9 o organismo encargado de velar polo alto o fogo e preparar un referendo, a\u00ednda non celebrado.\nO Polisario controla a parte occidental do territorio al\u00e9n dos muros (un total de oito), a\u00ednda que o territorio est\u00e1 practicamente deshabitado e as s\u00faas tropas est\u00e1n estacionadas en Alxeria.\nEn Tinduf est\u00e1n organizados os Campos de refuxiados saharau\u00eds. Ata fai un tempo ti\u00f1an no seu poder uns 500 soldados marroqu\u00eds como prisioneiros de guerra, alg\u00fans dende hai m\u00e1is de 20 anos, a\u00ednda que foron liberados incondicionalmente como xesto de boa vontade. En Marrocos foi censurada toda informaci\u00f3n sobre esta liberaci\u00f3n, xa que a monarqu\u00eda alau\u00edta nunca reco\u00f1eceu a existencia de prisioneiros marroqu\u00eds en mans do Polisario.\nO apoio tradicional de Libia e Alxeria diminu\u00edu.\nIdeario do Polisario.\nDende os seus comezos, o ideario pol\u00edtico da Fronte Polisario, bas\u00e9ase en:\n\u00c9 unha ideolox\u00eda xurdida da guerra e para a guerra, nun momento en que se impo\u00f1\u00eda a necesidade da s\u00faa identificaci\u00f3n como pobo ante a invasi\u00f3n marroqu\u00ed e o abandono de Espa\u00f1a. A necesidade de organizar as poboaci\u00f3ns nos campamentos e a relativa complexidade do novo estado engaden outros conceptos extra\u00eddos do mundo \u00e1rabe.\nAs\u00ed o Polisario considera que o pobo saharau\u00ed forma parte:\nA s\u00faa estratexia pol\u00edtica est\u00e1 encami\u00f1ada cara a:\nO Polisario considera que, no noroeste africano, a coexistencia dun progresismo nacionalista e do que consideran un r\u00e9xime reaccionario (o marroqu\u00ed). O programa d\u00f4 Polisario manif\u00e9stase contra o imperialismo, o colonialismo e a explotaci\u00f3n. As ideas democr\u00e1ticas de corte occidental est\u00e1n reflectidas na Constituci\u00f3n:\nA\u00ednda que o islam \u00e9 a relixi\u00f3n oficial do Estado e fonte das leis, a liberdade de expresi\u00f3n e crenzas est\u00e1n garantidas.\nT\u00f3dolos cidad\u00e1ns son iguais ante a lei, cos mesmos dereitos e deberes.\nNos aspectos sociais:"}
{"id": "24244", "revid": "408", "url": "https://gl.wikipedia.org/wiki?curid=24244", "title": "S\u00e1hara", "text": ""}
{"id": "24245", "revid": "5863", "url": "https://gl.wikipedia.org/wiki?curid=24245", "title": "As Varelas, Melide", "text": "San Marti\u00f1o das Varelas \u00e9 unha parroquia que se localiza no sur do concello coru\u00f1\u00e9s de Melide, na comarca da Terra de Melide. Segundo o padr\u00f3n municipal (INE 2018) ten 113 habitantes (60 homes e 53 mulleres)."}
{"id": "24246", "revid": "785", "url": "https://gl.wikipedia.org/wiki?curid=24246", "title": "San Sebasti\u00e1n", "text": " \nSan Sebasti\u00e1n \u00e9 o nome de varios santos cristi\u00e1ns, e na s\u00faa honra, de varias localidades:"}
{"id": "24247", "revid": "785", "url": "https://gl.wikipedia.org/wiki?curid=24247", "title": "Vitiriz, Melide", "text": "San Vicente de Vitiriz \u00e9 unha parroquia que se localiza no oeste do concello de Melide na comarca da Terra de Melide. Segundo o padr\u00f3n municipal de 2018 ti\u00f1a 36 habitantes (19 homes e 1/ mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 48 habitantes.\nEclesiasticamente, a parroquia foi suprimida na reforma parroquial de 1890 e os seus lugares \u00e1chanse en Boente (fregues\u00eda do concello de Arz\u00faa)."}
{"id": "24248", "revid": "22570", "url": "https://gl.wikipedia.org/wiki?curid=24248", "title": "Xubial, Melide", "text": "Santiago de Xubial \u00e9 unha parroquia que se localiza no norte do concello de Melide. Segundo o padr\u00f3n municipal de 2018 ti\u00f1a 67 habitantes (33 mulleres e 34 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 107 habitantes."}
{"id": "24249", "revid": "22570", "url": "https://gl.wikipedia.org/wiki?curid=24249", "title": "Zas de Rei, Melide", "text": "San Xiao de Zas de Rei \u00e9 unha parroquia que se localiza no oeste do concello de Melide na comarca da Terra de Melide. Segundo o padr\u00f3n municipal de 2018 ti\u00f1a 101 habitantes (51 mulleres e 50 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 170 habitantes."}
{"id": "24250", "revid": "5863", "url": "https://gl.wikipedia.org/wiki?curid=24250", "title": "Albixoi, Mes\u00eda", "text": "Santa Mari\u00f1a de Albixoi \u00e9 unha parroquia que se localiza no centro do concello de Mes\u00eda. Segundo o INE en 2021 ti\u00f1a 125 habitantes (64 mulleres e 61 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 200 habitantes.\nPatrimonio.\nA igrexa parroquial de Santa Mari\u00f1a de Albixoi, de finais do s\u00e9culo XVI, \u00e9 un exemplo de construci\u00f3n rural de gran sinxeleza e sobriedade. Albergou un retablo do s\u00e9culo XVIII realizado por Casas e Novoa que foi destru\u00eddo cara a 1964.\nNa aldea de Xestosa cons\u00e9rvanse os restos dun pequeno balneario en torno \u00e1 Fonte da Veiga, \u00e1 que se lle atribu\u00edan propiedades curativas para a reuma, f\u00edgado e \u00falceras..."}
{"id": "24251", "revid": "25871", "url": "https://gl.wikipedia.org/wiki?curid=24251", "title": "Bascoi, Mes\u00eda", "text": "Santiago de Bascoi \u00e9 unha parroquia que se localiza no norte do concello de Mes\u00eda. Segundo o INE en 2022 ti\u00f1a 129 habitantes (63 mulleres e 66 homes) distribu\u00eddos en 23 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 219 habitantes.\nPatrimonio.\nA igrexa parroquial de Santiago de Bascoi data do s\u00e9culo XVII. No interior garda un coro de madeira elevado, situado aos p\u00e9s, e un arco de triunfo que divide o presbiterio da nave.\nA Capela de San Roque e a Virxe do Carme con elementos g\u00f3ticos e barrocos.\nO Castelo de Mes\u00eda na Pobra, en ru\u00ednas. De estilo g\u00f3tico tard\u00edo, cons\u00e9rvanse parte das murallas, o foxo, e indicios da distribuci\u00f3n do interior. Mandada constru\u00edr por Gonzalo D\u00edaz de Mes\u00eda, pouco m\u00e1is tarde pasou a ser propiedade de G\u00f3mez P\u00e9rez das Mari\u00f1as I."}
{"id": "24252", "revid": "85894", "url": "https://gl.wikipedia.org/wiki?curid=24252", "title": "Boado, Mes\u00eda", "text": "Santiago de Boado \u00e9 unha parroquia que se localiza no sur do concello de Mes\u00eda. Segundo o IGE en 2021 ti\u00f1a 127 habitantes (63 homes e 64 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 215 habitantes.\nPatrimonio.\nNo lugar do Castro existen restos dun antigo castro dist\u00ednguese as medorras que o formaban.\nA igrexa parroquial de Santiago de Boado data de 1770, no exterior ten uns vistosos pin\u00e1culos coroando unha espadana."}
{"id": "24253", "revid": "89787", "url": "https://gl.wikipedia.org/wiki?curid=24253", "title": "Bruma, Mes\u00eda", "text": "San Lourenzo de Bruma \u00e9 unha parroquia exclave do concello de Mes\u00eda, que linda con Ardemil (Ordes), Beira (Carral) e Vizo\u00f1o, (Abegondo). A s\u00faa \u00fanica aldea \u00e9 o Hospital, que se lle chama as\u00ed xa que nel se atopaba unha pousada e hospital de peregrinos. A Bruma chega o cami\u00f1o ingl\u00e9s de Santiago, xusto cando as s\u00faas d\u00faas variantes da Coru\u00f1a e Ferrol e Neda se unen. O antigo hospital \u00e9 agora un albergue do cami\u00f1o. Bruma, segundo o padr\u00f3n municipal de 2021, ti\u00f1a 42 habitantes (18 homes e 24 mulleres) distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 54 habitantes.\nXeograf\u00eda e xeolox\u00eda.\nBruma \u00e9 un exclave de Mes\u00eda, que non ten conexi\u00f3n directa co resto do concello, que ten unha superficie de 1,11 Km\u00b2. Est\u00e1 situado a uns 1,8 Km da parroquia m\u00e1is pr\u00f3xima de Mes\u00eda, que \u00e9 Visanto\u00f1a. Limita ao norte, oeste e sur con Ardemil, Ordes e ao leste con Beira, Carral e Vizo\u00f1o, Abegondo. Bruma s\u00f3 conta cun n\u00facleo rural, o lugar do Hospital de Bruma.\nEst\u00e1 a unha altitude de entre 400\u2013450 m no seu oeste e de entre 350-400 no seu leste. Por el pasa o rego dos Santeiros e o rego dos Outeiros, que son afluentes un do outro e ambos do r\u00edo Samo.\nDemograf\u00eda.\nBruma en 2017 ti\u00f1a unha poboaci\u00f3n de 41 persoas. Iso sup\u00f3n un descenso na poboaci\u00f3n desde o 2000, cando hab\u00eda 51 residentes. A s\u00faa poboaci\u00f3n sup\u00f3n o 0,92% do concello de Mes\u00eda.\nXeolox\u00eda.\nAt\u00f3pase nunha rexi\u00f3ns dos xistos de Ordes, que son do prec\u00e1mbrico-c\u00e1mbrico, e preto dunha secci\u00f3n do sur con arxilas brancas con gibbsita na no l\u00ednde co Seixo, Ardemil. Os regos te\u00f1en unha base indiferenciada de areas e grava, entre outras, propias dunha ribeira do holoceno. Hai un reducido afloramento de rochas filonianas.\nHistoria.\nNo Coto, entre Ardemil e Bruma, at\u00f3pase restos de m\u00e1moas que poden ser do neol\u00edtico ou do comezo da idade de bronce.\nInda que non existe unha proba directa, a V\u00eda XX romana que describiu Antonino pasou ou ben por preto ou pola parroquia.\nO Hospital foi cando menos desde o s\u00e9culo XII un lugar de viaxeiros que peregrinaban a Compostela. Xa o rei Afonso VII declarou cales eran os lindes do convento e do hospital no 1140. Ese hospital funcionar\u00eda como tal xa que puido ser unha leproser\u00eda. O hospital est\u00e1 cerca do monte da Malata, en Vizo\u00f1o; e ese top\u00f3nimo ref\u00edrese a lepra; co que parece apoiar que o hospital tivese esa funci\u00f3n. O abade do condado de \"N\u00e9mitos\" ou Nendos, Pedro Cresc\u00f3niz, foi o fundador dese hospital, que se emprazou nun lugar chamado \"Rania Longa\", hoxe en d\u00eda lugar de Ra\u00f1a Longa. Ese hospital estaba entre as \"terras de Montaos\" e o condado de Nemitos. Neses anos Pedro Martis e a s\u00faa muller Urraca ced\u00e9ronlle ao Hospital de Santiago nun documento do 25 de maio de 1175 unha parte do terreo do lugar de \"\"Rama-Longa\" en \"Gruma\"\", refer\u00edndose a Bruma: \nA parroquia do \"San Lourenzo do Hospital\", a que se lle ten chamado as\u00ed, pertenceu ata o s\u00e9culo XV, xunto con San Xiao de Poulo e o coto de Busc\u00e1s, aos se\u00f1ores de Mes\u00eda, afincados nese lugar e torre. O rei Carlos I fixo unha parada da s\u00faa viaxe para almorzar en Bruma no s\u00e9culo XVI. Pedro Villuga e o Padre Sarmiento fixeron menci\u00f3n ao Hospital como ruta de paso da Coru\u00f1a ata as Travesas.\nO 25 de abril de 1836 publ\u00edcase a resoluci\u00f3n do goberno pola que se crea o concello de Mes\u00eda e nel se incl\u00faen, entre outras, Bruma e Ardemil como parroquias do concello. Por\u00e9n, no ver\u00e1n dese mesmo ano de 1836, unha nova orde do estado move a parroquia de Ardemil para o concello de Ordes, co cal Bruma conv\u00e9rtese nun exclave de Mes\u00eda. Poucos anos despois, en 1842, valorouse a integraci\u00f3n dos concellos de Mes\u00eda, Frades e Oroso nun s\u00f3, que se chamar\u00eda \"Vitre\"; e en escindir Bruma de Mes\u00eda e inclu\u00edla en Ordes. Malia a todo, esa proposta non se levou a cabo e Bruma continuou sendo parte do concello de Mes\u00eda ata a actualidade.\nTop\u00f3nimo.\nA orixe do top\u00f3nimo \u00e9 incerta. En galego, \"bruma\" significa 'n\u00e9boa pouco densa' e tam\u00e9n \u00e9 un dos nomes da folla do pi\u00f1eiro. Non parece que a segunda acepci\u00f3n te\u00f1a a ver co nome da parroquia \u00e1 vista de que o completo estudo sobre fitotoponimia de Gonzalo Navaza non incl\u00fae \"Bruma\" entre as formas recollidas. Tampouco existen evidencias de que deba o seu nome ao antedito fen\u00f3meno atmosf\u00e9rico. Higino Martins sit\u00faa a s\u00faa orixe no lat\u00edn \"br\u016bma\", \u201co d\u00eda m\u00e1is breve do ano; solsticio de inverno\u201d, que deriva de \"breuima\", \"brevissima [dies]\", mais \u00e9 dif\u00edcil intu\u00edr como un concepto temporal puido xerar o top\u00f3nimo.\nA construci\u00f3n dun hospital para peregrinos na parroquia fixo que a parroquia de Bruma pasase a ser co\u00f1ecida como \"Hospital de Bruma\" ou mencionada como \"San Lourenzo do Hospital\", e que o lugar onde se atopa tam\u00e9n reciba o nome de Hospital.\nPatrimonio.\nPatrimonio arqueol\u00f3xico.\nNo lugar do Coto do Regueiro, entre Bruma e Ardemil at\u00f3pase o xacemento dunha m\u00e1moa que data do neol\u00edtico ou idade de bronce.\nPatrimonio arquitect\u00f3nico.\nO Hospital de peregrinos.\nNo lugar do Hospital est\u00e1 o albergue de peregrinos do cami\u00f1o ingl\u00e9s de Santiago. Ese edificio, de estilo do g\u00f3tico tard\u00edo, constru\u00eduse no s\u00e9culo XVI \u00e1 beira do rego de Outeiros. Est\u00e1 feito de cachotar\u00eda, ten unha coci\u00f1a cunha boa cheminea e conta con linteis con inscrici\u00f3ns relixiosas. A planta do edificio \u00e9 rectangular e ten un p\u00f3rtico.\nCoa s\u00faa reforma do s\u00e9culo XX o edifio ampliouse, sen respectar o estilo inicial do hospital.\nH\u00f3rreos.\nOs h\u00f3rreos catalogados da parroquia son de tipo Mah\u00eda e de dous ou tres vans.\nPatrimonio relixioso.\nIgrexa de San Lourenzo.\nA igrexa parroquial de San Lourenzo de Bruma e capela est\u00e1 no lugar do Hospital, no rueiro do Hospital e polo que pasa o Cami\u00f1o ingl\u00e9s de Santiago. \u00c9 unha igrexa de estilo g\u00f3tico tard\u00edo que posiblemente se constru\u00edu no s\u00e9culo XVI e que tivo arranxos desde o s\u00e9culo XVIII ata o XX. Est\u00e1 feita con f\u00e1brica de canteira e cachoter\u00eda e pos\u00fae un arco triunfal, que arestora est\u00e1 cegado e agochado detr\u00e1s dun falso teito. A espadana est\u00e1 feita como os muros e a planta da igrexa \u00e9 rectangular. Est\u00e1 sen cuberta e os seus muros est\u00e1n en parte en ru\u00ednas.\nA igrexa citouse na viaxe do rei Filipe II.\nPatrimonio cultural.\nO cami\u00f1o ingl\u00e9s e cami\u00f1o real.\nAs d\u00faas variantes do Cami\u00f1o ingl\u00e9s xunt\u00e1ronse historicamente na entrada \u00e1 parroquia de Bruma, entre San Bertolameu, Montouto e o comezo do lugar das Travesas, Carral Esas d\u00faas variantes do cami\u00f1o ingl\u00e9s proceden do \"Porto do Faro\" na Coru\u00f1a e a de Ferrol e Neda. ou na capela de San Roque das Travesas. Boa parte deste itinerario que confl\u00fae preto do Hospital cadra cos \"cami\u00f1os reais\" que comunicaron as cidades do norte de Galicia con Compostela. O cami\u00f1o ingl\u00e9s definido en 1997 xuntaba as d\u00faas variantes no mesmo centro do Hospital. Revisi\u00f3ns posteriores volveron a definir a xuntanza das d\u00faas v\u00edas polo cami\u00f1o hist\u00f3rico, nas Travesas \u00e1 s\u00faa entrada na parroquia de Bruma.\nEspazos recreativos e culturais\n\u00c1 beira do Hospital hai unha \u00e1rea recreativa con espazo de lecer para a xuventude e unha fonte. Bruma conta cun local social."}
{"id": "24254", "revid": "1131", "url": "https://gl.wikipedia.org/wiki?curid=24254", "title": "Cabrui, Mes\u00eda", "text": "San Marti\u00f1o de Cabrui \u00e9 unha parroquia que se localiza no norte do concello de Mes\u00eda. Segundo o IGE en 2021 ti\u00f1a 180 habitantes (103 mulleres e 77 homes) distribu\u00eddos en 24 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 236 habitantes.\nHistoria.\nNo ano 1173 o couto de Cabrui foi doado por Fernando II de Galiza e Le\u00f3n ao mosteiro de Sobrado.\nPatrimonio.\nA igrexa parroquial de San Marti\u00f1o de Cabrui \u00e9 do s\u00e9culo XIII, a\u00ednda que ten engadidos doutras \u00e9pocas, como o campanario, que data do XVIII. A parte m\u00e1is antiga \u00e9 o arco triunfal que descansa sobre uns piares rectangulares.\nA Casa do Coronel data do primeiro terzo do s\u00e9culo XX, foi constru\u00edda a partir dos bosquexos dun alumno de arquitectura (o logo afamado arquitecto Antonio Tenreiro Rodr\u00edguez) que cumpr\u00eda o servizo militar baixo as ordes do coronel propietario da casa.\nPersoeiros.\nNesta parroquia, no lugar das Foucellas, naceu en 1908 o guerrilleiro antifranquista Benigno Andrade Garc\u00eda \"O Foucellas\"."}
{"id": "24255", "revid": "85894", "url": "https://gl.wikipedia.org/wiki?curid=24255", "title": "Castro, Mes\u00eda", "text": "San Sebasti\u00e1n de Castro \u00e9 unha parroquia que se localiza no leste do concello de Mes\u00eda. Segundo o IGE en 2021 ti\u00f1a 100 habitantes (50 homes e 50 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 138 habitantes.\nPatrimonio.\nNo lugar do Lago, hai un pazo do s\u00e9culo XVII, de estilo barroco, que pos\u00fae unha pequena capela cun retablo do ano 1842.\nPazo da Casa da Vila, do s\u00e9culo XIX, mandado constru\u00edr por Saturnino Aller Rodr\u00edguez, que foi presidente da Deputaci\u00f3n da Coru\u00f1a. Pos\u00fae unha boa biblioteca e un observatorio na parte m\u00e1is alta, pois al\u00ed viviu Ram\u00f3n Mar\u00eda Aller Ulloa, co\u00f1ecido astr\u00f3nomo, sobri\u00f1o do antigo dono."}
{"id": "24256", "revid": "85894", "url": "https://gl.wikipedia.org/wiki?curid=24256", "title": "Cumbraos, Mes\u00eda", "text": "Santa Mar\u00eda de Cumbraos \u00e9 unha parroquia que se localiza no leste do concello de Mes\u00eda. Segundo o IGE en 2021 ti\u00f1a 211 habitantes (100 mulleres e 111 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 262 habitantes.\nToponimia.\nO top\u00f3nimo Cumbraos ten orixe no asentamento poboacional nos s\u00e9culos IX e X de grupos de xente chegados desde Co\u00edmbra.\nPatrimonio.\nA igrexa parroquial de Santa Mar\u00eda de Cumbraos data do s\u00e9culo XIII. No seu interior at\u00f3pase un retablo barroco sen ornamentaci\u00f3n."}
{"id": "24257", "revid": "25871", "url": "https://gl.wikipedia.org/wiki?curid=24257", "title": "Lanz\u00e1, Mes\u00eda", "text": "San Mamede de Lanz\u00e1 \u00e9 unha parroquia que se localiza no sur do concello de Mes\u00eda. Segundo o IGE en 2021 ti\u00f1a 145 habitantes (72 homes e 73 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 221 habitantes.\nPatrimonio.\nA igrexa parroquial de San Mamede de Lanz\u00e1 \u00e9 de construci\u00f3n recente, pero no interior conta cun retablo da antiga capela, obra atribu\u00edda ao arquitecto e escultor Casas e Novoa."}
{"id": "24258", "revid": "5863", "url": "https://gl.wikipedia.org/wiki?curid=24258", "title": "Mes\u00eda, Mes\u00eda", "text": "San Cristovo de Mes\u00eda \u00e9 unha parroquia do concello de Mes\u00eda. Segundo o IGE en 2021 ti\u00f1a 380 habitantes (202 homes e 178 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 531 habitantes.\nXeograf\u00eda.\nLocal\u00edzase ao oeste do concello. Limita ao noroeste con Visanto\u00f1a, ao suroeste con Olas, ao sueste con Xanceda, ao leste con Bascoi e ao norte co concello de Oza-Cesuras.\nCaracter\u00edzase por ser accidentada con d\u00faas zonas de pendentes diferenciadas. Por un lugar, a pendente acusada, na galla dun 13 a un 25 %, ao leste do r\u00edo Samo e por outro lugar, unha pendente m\u00e1is suave, dun 6 a un 13 % de pendentes, ao leste do r\u00edo Samo. As cotas m\u00e1is altas danse nesa primeira zona, chegando aos 462 metros de altitude no Monte Alfons\u00edn.\nComun\u00edcase a trav\u00e9s da estrada AC-223.\nPatrimonio.\nA igrexa parroquial de San Cristovo de Mes\u00eda data do s\u00e9culo XVIII, presenta planta de cruz grega. Dentro alberga un retablo ornamentado con pezas cl\u00e1sicas, encabezadas pola imaxe de San Cristovo.\nO Pazo de Recelle data do s\u00e9culo XVII, ten escudo na fachada. A estrutura \u00e9 unha planta rectangular. Nas inmediaci\u00f3ns atopamos un h\u00f3rreo de tres cepas e unha fonte con p\u00eda de canter\u00eda."}
{"id": "24259", "revid": "5863", "url": "https://gl.wikipedia.org/wiki?curid=24259", "title": "Olas, Mes\u00eda", "text": "San Lourenzo de Olas \u00e9 unha parroquia que se localiza no oeste do concello de Mes\u00eda. Segundo o IGE en 2021 ti\u00f1a 250 habitantes (129 mulleres e 121 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 351 habitantes.\nPatrimonio.\nA igrexa parroquial de San Lourenzo de Olas, de estilo barroco, data de 1680. Cons\u00e9rvase unha l\u00e1pida conmemorativa e un escudo que lembra aos autores da obra, e a data. Na fachada destaca a espadana no eixo central. En 1968 sufriu unha modificaci\u00f3n.\nA Capela de San Isidro \u00e9 unha pequena construci\u00f3n barroca que alberga un retablo formado por varias imaxes, destacando a do patr\u00f3n da capela."}
{"id": "24260", "revid": "5863", "url": "https://gl.wikipedia.org/wiki?curid=24260", "title": "Visanto\u00f1a, Mes\u00eda", "text": "San Marti\u00f1o de Visanto\u00f1a \u00e9 unha parroquia que se localiza no noroeste do concello de Mes\u00eda. Segundo o IGE en 2021 ti\u00f1a 480 habitantes (240 mulleres e 240 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 649 habitantes.\nPatrimonio.\nLindando coa parroquia de Filgueira de Traba (concello de Oza-Cesuras) est\u00e1 o castro da Bra\u00f1a. A igrexa parroquial de San Marti\u00f1o de Visanto\u00f1a, de construci\u00f3n recente, \u00e9 de planta rectangular. No interior g\u00e1rdase un retablo do s\u00e9culo XVIII."}
{"id": "24261", "revid": "85894", "url": "https://gl.wikipedia.org/wiki?curid=24261", "title": "Xanceda, Mes\u00eda", "text": "San Salvador de Xanceda \u00e9 unha parroquia que se localiza no sur do concello de Mes\u00eda. Segundo o IGE en 2021 ti\u00f1a 304 habitantes (150 homes e 154 mulleres) distribu\u00eddos en 18 entidades de poboaci\u00f3n, o que sup\u00f3n unha constante diminuci\u00f3n en relaci\u00f3n ao ano 2004, cando ti\u00f1a 389 habitantes, e ao ano 1999, con 407 habitantes.\nA capital municipal local\u00edzase no lugar do Campo das Mentiras.\nPatrimonio.\nA igrexa parroquial de San Salvador de Xanceda data do s\u00e9culo XVIII, ten planta en cruz latina. No interior sep\u00e1rase o presbiterio do resto da construci\u00f3n por un arco de triunfo.\nA Casa Grande de Xanceda era unha casa se\u00f1orial dedicada \u00e1 explotaci\u00f3n agr\u00edcola. Foi constru\u00edda no s\u00e9culo XVIII e pertenceu ao Marquesado de San Marti\u00f1o de Ombreiro. Ten planta en de forma de L e conserva unha pequena torre cadrada. A Casa cumpriu as funci\u00f3ns de concello ata hai uns cincuenta anos.\nO castro de Xanceda, no cal se atopou en 1974 o denominado \"tesouro de Xanceda\", que est\u00e1 depositado no Museo Arqueol\u00f3xico e Hist\u00f3rico Castelo de Santo Ant\u00f3n."}
{"id": "24262", "revid": "1131", "url": "https://gl.wikipedia.org/wiki?curid=24262", "title": "Bemantes, Mi\u00f1o", "text": "San Tom\u00e9 de Bemantes \u00e9 unha parroquia que se localiza no centro do concello de Mi\u00f1o. Segundo o IGE de 2013 ti\u00f1a 565 habitantes (283 mulleres e 282 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 578 habitantes."}
{"id": "24263", "revid": "85894", "url": "https://gl.wikipedia.org/wiki?curid=24263", "title": "Callobre, Mi\u00f1o", "text": "San Xo\u00e1n de Callobre \u00e9 unha parroquia que se localiza no sur do concello de Mi\u00f1o. Segundo o IGE en 2013 ti\u00f1a 211 habitantes (107 mulleres e 104 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 247 habitantes."}
{"id": "24264", "revid": "85894", "url": "https://gl.wikipedia.org/wiki?curid=24264", "title": "Caranto\u00f1a, Mi\u00f1o", "text": "San Xuli\u00e1n de Caranto\u00f1a \u00e9 unha parroquia que se localiza no leste do concello de Mi\u00f1o. Segundo o IGE en 2013 ti\u00f1a 147 habitantes (74 homes e 73 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 181 habitantes."}
{"id": "24265", "revid": "85894", "url": "https://gl.wikipedia.org/wiki?curid=24265", "title": "Castro, Mi\u00f1o", "text": "Santa Mar\u00eda de Castro \u00e9 unha parroquia que se localiza no oeste do concello de Mi\u00f1o. Segundo o IGE en 2013 ti\u00f1a 424 habitantes (220 mulleres e 204 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 442 habitantes."}
{"id": "24266", "revid": "1131", "url": "https://gl.wikipedia.org/wiki?curid=24266", "title": "Donostia", "text": "Donostia (; ; as d\u00faas denominaci\u00f3ns cooficiais) \u00e9 unha cidade e concello do norte do Pa\u00eds Vasco, na costa do golfo de Biscaia e na proximidade da fronteira con Francia. \u00c9 a capital da provincia de Guip\u00fascoa desde 1854. A s\u00faa poboaci\u00f3n \u00e9 de 188.240 habitantes (2020), e a s\u00faa \u00e1rea metropolitana alcanza os 436.500 (2010).\nAs s\u00faas principais actividades econ\u00f3micas son o comercio e o turismo, constitu\u00edndo no pasado un dos m\u00e1is famosos destinos tur\u00edsticos de Espa\u00f1a. A s\u00faa paisaxe, dominada pola ba\u00eda da Concha, as\u00ed como o seu desenvolvemento arquitect\u00f3nico moderno iniciado na segunda metade do s\u00e9culo XIX, que configurou unha cidade de corte franc\u00e9s e aburguesado, propiciaron o desenvolvemento da actividade tur\u00edstica a escala europea. Todo iso, unido a eventos internacionais como o Festival Internacional de Cine de Donostia, deu proxecci\u00f3n exterior \u00e1 cidade, malia as s\u00faas pequenas dimensi\u00f3ns.\nDonostia foi a Capital Europea da Cultura en 2016 xunto con Wroc\u0142aw.\nEtimolox\u00eda.\nO seu nome prov\u00e9n da Igrexa de San Sebasti\u00e1n. O nome \u00e9uscaro \"Donostia\" \u00e9 unha posible evoluci\u00f3n de \"Done Sebastiane\" (\"Done\" significa santo). Tam\u00e9n \u00e9 co\u00f1ecida como \"A Bela Easo\". O seu xentilicio \u00e9 donostiarra (en galego, \u00e9uscaro e castel\u00e1n), se ben no pasado tam\u00e9n se empregaba o xentilicio de easonenses (da Bela Easo).\nO concello da cidade admite 2 denominaci\u00f3ns oficiais:\nEntre 1980 e 2012 a denominaci\u00f3n oficial da cidade foi a biling\u00fce \"Donostia-San Sebasti\u00e1n\". Tam\u00e9n \u00e9 co\u00f1ecida como \"Sanse\" (forma coloquial), \"Donosti\" (variante coloquial de \"Donostia,\" a m\u00e1is utilizada polos cidad\u00e1ns), \"A Bela Easo\" ou \"Irutxulo\".\nXeograf\u00eda.\nDonostia as\u00e9ntase a beiras do mar Cant\u00e1brico, tendo varias praias (sendo a m\u00e1is co\u00f1ecida a da Concha, na ba\u00eda hom\u00f3nima) e un pequeno porto ao abrigo do monte Urgull. Pos\u00fae ademais outras monta\u00f1as, tanto promontorios costeiros como terra dentro, estando a s\u00faa cima m\u00e1is alta, Urdaburu (602 msnm), nun exclave hom\u00f3nimo. A\u00ednda que o relevo \u00e9 accidentado at\u00f3panse algunhas zonas planas de certa amplitude nos vales, chairas onde se concentra boa parte do n\u00facleo urbano.\nClima.\nDonostia, que pos\u00fae un clima oce\u00e1nico, \u00e9 unha das cidades m\u00e1is chuviosas de Espa\u00f1a. As choivas son abundantes en todas as estaci\u00f3ns do ano, especialmente no outono. As precipitaci\u00f3ns en forma de neve son escasas e o n\u00famero de xeadas adoita variar entre 5 e 10 anuais. A finais de setembro e principios de outubro adoitan darse mareas vivas, preamares m\u00e1is altas e baixamares m\u00e1is baixas do normal.\nAs temperaturas son suaves e temperadas (cunha media de 15\u00a0\u00b0C), a\u00ednda que no ver\u00e1n e inverno a alta humidade (situada en torno a un 70-80 % a maior parte dos d\u00edas do ano) provoca sensaci\u00f3ns t\u00e9rmicas m\u00e1is acusadas. Os d\u00edas que sopra o vento do sur, que provoca efecto Foehn, eleva as temperaturas ata os 20\u00a0\u00b0C en pleno inverno e ata os 37-38\u00a0\u00b0C no ver\u00e1n, descendendo a humidade considerablemente, a\u00ednda que esta situaci\u00f3n de altas temperaturas no ver\u00e1n adoita durar pouco tempo, interromp\u00e9ndose cun xiro de vento a compo\u00f1ente noroeste, o cal prov\u00e9n do mar Cant\u00e1brico. Este fen\u00f3meno \u00e9 a galerna e v\u00e9n acompa\u00f1ado dun brusco descenso das temperaturas e en ocasi\u00f3ns de nubes, tormentas ou ata n\u00e9boa mari\u00f1a.\nEn situaci\u00f3n de invasi\u00f3n de aire fr\u00edo procedente de Europa (ventos do nord\u00e9s), Donostia \u00e9 unha das primeiras cidades en notar o fr\u00edo e adoita ser unha das capitais costeiras espa\u00f1olas m\u00e1is afectadas dada a s\u00faa proximidade a Francia, isto d\u00e9bese a que os ventos non te\u00f1en percorrido mar\u00edtimo e polo tanto temp\u00e9ranse menos que noutras cidades, polo que non \u00e9 raro ver a praia de La Concha cuberta de neve. As temperaturas extremas de San Sebasti\u00e1n son de 40\u00a0\u00b0C e de -13\u00a0\u00b0C, ambas tomadas no aeroporto.\nDemograf\u00eda.\nA poboaci\u00f3n de Donostia creceu de xeito progresivo ao longo do s\u00e9culo XX. Entre 1900 e 1930 o crecemento foi regular, pasando a duplicarse nos apenas 35 anos que separan 1930 de 1965. Esta repunta no crecemento demogr\u00e1fico viuse atenuada por un menor crecemento a partir da d\u00e9cada de 1970, chegando a reducirse a poboaci\u00f3n por primeira vez no s\u00e9culo a finais da d\u00e9cada de 1980, como consecuencia da ca\u00edda xeneralizada da natalidade en todo o pa\u00eds.\nO crecemento actual da poboaci\u00f3n \u00e9 lento, a\u00ednda que o fen\u00f3meno da inmigraci\u00f3n, a\u00ednda incipiente na cidade (os inmigrantes, a 2006, chegan ao 5 % do padr\u00f3n de habitantes, segundo a Sociedade de Fomento do concello), pode incidir nunha repunta do crecemento demogr\u00e1fico. Segundo os datos a 1 de xaneiro de 2009, a poboaci\u00f3n total \u00e9 de 185.357 habitantes, dos cales 97.192 son mulleres (53 %) e 86.116 homes (47 %).\nFestividades.\nA tamborrada.\nA noite do 19 ao 20 de xaneiro a Praza da Constituci\u00f3n da Parte Vella \u00e9nchese de donostiarras ao redor do taboado no que se sit\u00faa a tamborrada da Sociedade Gaztelubide, composta ata o 2005 soamente por homes. A lei de Igualdade do Goberno Vasco, tivo como consecuencia a entrada da muller por primeira vez, en 2006; nesta tradici\u00f3n dende mediados do s\u00e9culo XIX. O ambiente vai crecendo ata que \u00e1s doce da noite toda a cidade est\u00e1 pendente da izada da bandeira ao mesmo tempo que os tambores e barr\u00eds da sociedade Gaztelubide tocan o himno da cidade e o resto de canci\u00f3ns compostas por Raimundo Sarriegi para esta data.\nAo longo da ma\u00f1\u00e1 do d\u00eda 20, sae \u00e1 r\u00faa a Tamborrada Infantil, con m\u00e1is de medio centenar de compa\u00f1\u00edas infant\u00eds de centros escolares da vila, que seguen un percorrido establecido polas r\u00faas m\u00e1is importantes da cidade ao son das melod\u00edas de Sarriegi.\nAdemais, durante todo o d\u00eda p\u00f3dense ver distintas compa\u00f1\u00edas que van por outros percorridos, cada unha cos seus orquestras. A\u00ednda que \u00e9 m\u00e1is com\u00fan velas pola tarde, xa que respectan o percorrido infantil. En moitas ocasi\u00f3ns, debido \u00e1 gran cantidade de tamborradas que existen, varias compa\u00f1\u00edas diferentes at\u00f3panse en distintos puntos dos seus percorridos. A\u00ed aproveitan para tocar xuntos algunhas canci\u00f3ns.\nA festa contin\u00faa ata a noite do 20 ao 21, cando a cidade se re\u00fane de novo na Praza da Constituci\u00f3n esta vez ao redor da tamborrada da Uni\u00f3n Artes\u00e1 (a Sociedade m\u00e1is antiga da cidade). Esta compa\u00f1\u00eda toca as canci\u00f3ns de Sarriegui por \u00faltima vez este ano, para acabar tocando o himno da cidade \u00e1s doce da noite, \u00e1 vez que se ergue a bandeira da vila.\nHimno.\nO himno de Donostia \u00e9 un texto en \u00e9uscaro de Raimundo Sarriegi, dividido en tres partes. A primeira enxalza a cidade, \u00fanica no mundo; e o santo, \u00fanico no ceo. A segunda parte fala dos \"joxemaritarras\", que van tocando de r\u00faa en r\u00faa divertindo \u00e1 xente. Na terceira parte faise referencia a que dende as doce da noite hai que esquecer as m\u00e1goas, xa que os tamorreros van ir berrando pola cidade. Ademais, ao principio e ao final do himno, dise \"estamos aqu\u00ed n\u00f3s tam\u00e9n, sempre felices, sempre alegres\".\nOutras festividades.\nEn agosto, durante a semana anterior ao d\u00eda da Asunci\u00f3n, cel\u00e9brase a Semana Grande Donostiarra, as festas da cidade. Entre as diversas actividades que se dan, est\u00e1 o concurso internacional de lumes artificiais. Cada noite desa semana unha casa pirot\u00e9cnica distinta, todas elas chegadas de distintas partes do mundo, enc\u00e1rgase de lanzar os seus lumes artificiais dende os xard\u00edns de Alderdi Eder sobre a ba\u00eda da Concha.\nAdemais, o 31 de agosto l\u00e9mbrase o incendio que arrasou a cidade en 1813 deixando en p\u00e9 unha soa r\u00faa; a m\u00e1is antiga da cidade: a r\u00faa 31 de Agosto, na Parte Vella.\nO 21 de decembro \u00e9 o d\u00eda de Santo Tom\u00e1s. Durante este d\u00eda por toda a cidade p\u00f3dense ver postos de produtos artesanais entre os que destacan por ser a comida t\u00edpica do d\u00eda o talo, a chistorra (ou txistorra en \u00e9uscaro) e a sidra.\nCultura.\nM\u00fasica.\nA cidade \u00e9 a sede do Orfe\u00f3n Donostiarra e da Euskadiko Orkestra Sinfonikoa.\nFestival Internacional de Cine de Donostia.\nA mediados de setembro, a cidade acolle personalidades do celuloide nun dos catro Festivais de Cine m\u00e1is importantes do mundo. As estrelas acom\u00f3danse no hotel m\u00e1is importante da cidade, o Mar\u00eda Cristina, e as cerimonias cel\u00e9branse no Kursaal tan s\u00f3 cruzando o r\u00edo Urumea dende o hotel. Neste Festival o premio m\u00e1is importante \u00e9 a Cuncha de Ouro de Donostia \u00e1 mellor pel\u00edcula e a Cuncha de Prata, disputada por directores e actores.\nDeporte.\nRegatas.\nAs d\u00faas primeiras semanas de setembro cel\u00e9branse as regatas de trai\u00f1eiras da Ba\u00eda da Concha. Te\u00f1en moito arraigo entre as festas populares porque cada trai\u00f1eira vai en representaci\u00f3n doutras localidades guipuscoanas, como Hondarribia ou Orio, bisca\u00ed\u00f1as, c\u00e1ntabras e mesmo galegas.\nA Real Sociedad.\nA Real Sociedad de F\u00fatbol, co\u00f1ecida popularmente como A Real (en \u00e9uscaro \"Reala\" ou \"Erreala\") \u00e9 o principal equipo de f\u00fatbol de Donostia. Foi campi\u00f3n da Liga Espa\u00f1ola en d\u00faas ocasi\u00f3ns e ga\u00f1ou outros trofeos como a Copa do Rei, e estivo moitas veces ao as portas de ga\u00f1ar outros campionatos nacionais e internacionais.\nO campo de f\u00fatbol da Real \u00e9 o Estadio Municipal de Anoeta, no barrio de Amara; pero para os adestramentos utiliza as instalaci\u00f3ns de Zubieta, no barrio hom\u00f3nimo."}
{"id": "24267", "revid": "85894", "url": "https://gl.wikipedia.org/wiki?curid=24267", "title": "Leiro, Mi\u00f1o", "text": "Divino Salvador de Leiro \u00e9 unha parroquia que se localiza no leste do concello de Mi\u00f1o. Segundo o IGE en 2013 ti\u00f1a 233 habitantes (124 mulleres e 109 homes) distribu\u00eddos en 4 entidades de poboaci\u00f3n, que abranguen aproximadamente 2,5\u00a0km\u00b2, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 277 habitantes."}
{"id": "24268", "revid": "5132", "url": "https://gl.wikipedia.org/wiki?curid=24268", "title": "Donosti", "text": ""}
{"id": "24269", "revid": "22570", "url": "https://gl.wikipedia.org/wiki?curid=24269", "title": "Mi\u00f1o, Mi\u00f1o", "text": "Santa Mar\u00eda de Mi\u00f1o \u00e9 unha parroquia que se localiza no oeste do concello de Mi\u00f1o. Segundo o IGE en 2013 ti\u00f1a 2.895 habitantes (1.467 mulleres e 1.428 homes) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.071 habitantes.\nPatrimonio.\nAo p\u00e9 da Ponte do Porco sobre o r\u00edo Lambre hai unha escultura que representa o xabaril da casa de Andrade."}
{"id": "24271", "revid": "1131", "url": "https://gl.wikipedia.org/wiki?curid=24271", "title": "Perbes, Mi\u00f1o", "text": "San Pedro de Perbes \u00e9 unha parroquia que se localiza no noroeste do concello de Mi\u00f1o. Segundo o IGE en 2013 ti\u00f1a 622 habitantes (318 homes e 304 mulleres) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 561 habitantes.\nHistoria.\nEn 1916 atopouse na parroquia o tesouro de Algara.\nNesta parroquia estaban soterrados o expresidente da Xunta de Galicia Manuel Fraga e mais a s\u00faa muller, Carmen Est\u00e9vez, que veraneaban no lugar."}
{"id": "24272", "revid": "22570", "url": "https://gl.wikipedia.org/wiki?curid=24272", "title": "Vilanova, Mi\u00f1o", "text": "San Xo\u00e1n de Vilanova \u00e9 unha parroquia que se localiza no norte do concello de Mi\u00f1o. Segundo o INE en 2010 ti\u00f1a 492 habitantes (255 mulleres e 237 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 531 habitantes.\nEntre o seu patrimonio destaca a igrexa de San Xo\u00e1n de Vilanova."}
{"id": "24273", "revid": "5863", "url": "https://gl.wikipedia.org/wiki?curid=24273", "title": "Abade, Moeche", "text": "Santiago de Abade \u00e9 unha parroquia que se localiza no norte do concello de Moeche, na comarca de Ferrol. Segundo o IGE en 2018 ti\u00f1a 271 habitantes (137 mulleres e 134 homes), 85 menos ca en 1999. Ten 18 entidades de poboaci\u00f3n.\nCaracter\u00edsticas.\nNo Antigo R\u00e9xime pertenc\u00eda \u00e1 xurisdici\u00f3n de Cedeira e \u00e1 provincia de Betanzos. En 1826 ti\u00f1a 284 habitantes, e en 1846 ti\u00f1a 189. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nA igrexa est\u00e1 situada no lugar de Leboreiro. Ten planta rectangular dunha soa nave con sancrist\u00eda. O presbiterio \u00e9 abovedado, con dous pequenos contrafortes no exterior, e est\u00e1 separado da nave por un arco de triunfo. En 1846 a igrexa era anexa \u00e1 de Labacengos.\nA parroquia est\u00e1 atravesada pola estrada AC-862 (antiga C-642)."}
{"id": "24274", "revid": "785", "url": "https://gl.wikipedia.org/wiki?curid=24274", "title": "Labacengos, Moeche", "text": "Santa Mar\u00eda de Labacengos \u00e9 unha parroquia que se localiza no centro do concello de Moeche. Segundo o padr\u00f3n municipal de 2018 ti\u00f1a 229 habitantes (113 mulleres e 116 homes) distribu\u00eddos en 28 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 301 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24275", "revid": "85894", "url": "https://gl.wikipedia.org/wiki?curid=24275", "title": "San Xo\u00e1n de Moeche, Moeche", "text": "San Xo\u00e1n de Moeche \u00e9 unha parroquia que se localiza no oeste do concello de Moeche. Segundo o IGE en 2018 ti\u00f1a 353 habitantes (190 mulleres e 163 homes) distribu\u00eddos en 21 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 415 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nFeiras.\nEn San Xo\u00e1n de Moeche cel\u00e9branse d\u00faas feiras ao mes, os d\u00edas 11 e 23 no campo da feira.\nO 23 de abril de cada ano ten lugar unha feira no campo de San Ram\u00f3n de Moeche, onde tam\u00e9n hai carreiras de cabalos."}
{"id": "24276", "revid": "22570", "url": "https://gl.wikipedia.org/wiki?curid=24276", "title": "San Xurxo de Moeche, Moeche", "text": "San Xurxo de Moeche \u00e9 unha parroquia que se localiza no sur do concello de Moeche. Segundo o IGE en 2018 ti\u00f1a 238 habitantes (135 mulleres e 103 homes) distribu\u00eddos en 34 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 291 habitantes. Nesta parroquia est\u00e1 situado o Castelo de Moeche, onde se celebra o Festival Irmandi\u00f1o.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24277", "revid": "25871", "url": "https://gl.wikipedia.org/wiki?curid=24277", "title": "Santa Cruz de Moeche, Moeche", "text": "Santa Cruz de Moeche \u00e9 unha parroquia que se localiza no concello de Moeche. Segundo o padr\u00f3n municipal de 2018 ten 135 habitantes (60 homes, 75 mulleres) distribu\u00eddos en 24 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 195 habitantes. A poboaci\u00f3n da parroquia est\u00e1 en continuo descenso, xa que a\u00ednda que hai alg\u00fans nacementos, son superados amplamente polas mortes.\nXeograf\u00eda.\nSanta Cruz de Moeche est\u00e1 situada na zona de Ferrolterra (provincia da Coru\u00f1a). Linda coas parroquias de Labacengos e San Xurxo de Moeche, Moeche, e os concellos das Somozas e Cerdido. Enc\u00f3ntrase separada do concello das Somozas polo r\u00edo Poulo, afluente do R\u00edo Grande de Xuvia, e que \u00e9 comunmente co\u00f1ecido como o r\u00edo Cego.\nSanta Cruz enc\u00f3ntrase maioritariamente cuberta de bosque excepto en zonas con alta concentraci\u00f3n parcelaria, que se atopan cubertas de cultivos ou herba que se aproveita para o gando. A econom\u00eda local c\u00e9ntrase basicamente na gander\u00eda e no aproveitamento forestal. Das antigas minas de cobre poden a\u00ednda atoparse as galer\u00edas subterr\u00e1neas que foron creadas para a extracci\u00f3n do mineral e que agora est\u00e1n esgotadas.\nPatrimonio.\nSanta Cruz conta cunha igrexa de estilo barroco do s\u00e9culo XV dedicada a Santo Antonio, no lugar do Retorno (esta igrexa conta ademais cun cruceiro da mesma \u00e9poca situado a escasos metros dela), cunha ermida do mesmo estilo dedicada a San Cibrao (recentemente restaurada) e un castro celta a\u00ednda sen escavar, no lugar do Castro.\nFestas.\nEn Santa Cruz cel\u00e9branse tres festas:\nEstas festas son organizadas polos veci\u00f1os, que achegan o capital para contratar a orquestra."}
{"id": "24278", "revid": "85894", "url": "https://gl.wikipedia.org/wiki?curid=24278", "title": "Queixeiro, Monfero", "text": "San Xurxo de Queixeiro \u00e9 unha parroquia que se localiza no norte do concello de Monfero. Segundo o IGE en 2013 ti\u00f1a 286 habitantes (138 homes e 148 mulleres) distribu\u00eddos en 21 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 356 habitantes."}
{"id": "24280", "revid": "1131", "url": "https://gl.wikipedia.org/wiki?curid=24280", "title": "Cambre (hom\u00f3nimos)", "text": "O top\u00f3nimo galego Cambre p\u00f3dese referir a:"}
{"id": "24281", "revid": "98629", "url": "https://gl.wikipedia.org/wiki?curid=24281", "title": "A v\u00edbora negra", "text": "A v\u00edbora negra (nome co que foi emitido pola TVG) \u00e9 o t\u00edtulo xeral dunha serie de comedias producidas pola BBC que se retransmitiron por primeira vez no ano 1983 ata o 1989. Esta serie de episodios ti\u00f1an en com\u00fan as andanzas de Edmund Blackadder (que en ingl\u00e9s significa \"v\u00edbora negra\") e o seu servente Baldrick, interpretados por Rowan Atkinson e Tony Robinson respectivamente, \u00f3 longo de diferentes \u00e9pocas da historia de Inglaterra. Div\u00eddense por orde en: \"Blackadder\", \"Blackadder II\", \"Blackadder III\" e \"Blackadder goes forth\" con varios especiais para a televisi\u00f3n.\nSinopse.\nO factor com\u00fan nos diferentes episodios \u00e9 a personaxe de Edmund Blackadder que \u00e9 reinventado en cada \u00e9poca coma un descendente da s\u00faa dinast\u00eda, as\u00ed coma o resto dos actores. Comezando coma un sucesor \u00f3 trono de Inglaterra despois de matar accidentalmente \u00f3 rei Ricardo III, ver\u00e1 o seu status decaer en cada \u00e9poca da historia \u00f3 car\u00f3n de Baldrick, o confidente das s\u00faas intrigas. \nBlackadder (1983):.\nAmbientado na Inglaterra da Idade Media, pres\u00e9ntasenos a historia real sobre a morte de Ricardo III (interpretado por Peter Cook) na Batalla de Bosworth Field (1485) e a sucesi\u00f3n \u00f3 trono polo seu rival Henry Tudor. Non s\u00f3 mata \u00f3 rei (o seu t\u00edo) por accidente, sen\u00f3n que da cobixo \u00f3 seu rival m\u00e1is ac\u00e9rrimo, Henry Tudor, \u00f3 confundilo cun humilde escudeiro que lle promete cartos \u00f3 cambio de deixalo durmir na s\u00faa alcoba. Na cerimonia de entronizamento de Ricardo IV, Duque de York, Edmund dec\u00e1tase do seu erro e sae na procura de Henry, xa demasiado tarde e, fora do castelo, at\u00f3pase con tres meigas que lle profetizar\u00e1n que ser\u00e1 rei (o so\u00f1o dourado de Edmund). Ser\u00e1 nese intre cando adopte o t\u00edtulo de Black Adder e comece a intrigar para chegar \u00f3 trono coa axuda do seu escudeiro Baldrick (testemu\u00f1a do asasinato do rei Ricardo III).\nBlackadder II (1986):.\nNesta tempada o escenario ser\u00e1 a Inglaterra da ra\u00ed\u00f1a Isabel I e as historias ter\u00e1n lugar en interiores, nun intento da BBC de abaratar custos. Pres\u00e9ntasenos \u00f3 tataraneto do orixinal Edmund, Duque de Edimburgo, pero co t\u00edtulo de Lord Edmund Blackadder como homenaxe \u00f3 seu tatarav\u00f3. Tal coma o seu predecesor, intentar\u00e1 unha vez m\u00e1is chegar \u00f3 trono aproveit\u00e1ndose do delicado estado mental da ra\u00ed\u00f1a a\u00ednda que ter\u00e1 que loitar co distinguido Lord Melchert.\nBlackadder III (1987):.\nS\u00e9culos m\u00e1is tarde, Blackadder reaparece na Inglaterra da rexencia de Xurxo, Pr\u00edncipe de Gales, xa que o sei pai, o rei Xurxo III \u00e9 incapaz polo seu delicado estado de sa\u00fade. Coa revoluci\u00f3n francesa azoutando Europa e coa pouca intelixencia do pr\u00edncipe rexente (interpretado por Hugh Laurie), Blackadder atopar\u00e1 unha nova oportunidade para vesti-la coroa. Moito m\u00e1is c\u00ednico e intelixente, escribir\u00e1 novelas rom\u00e1nticas baixo pseud\u00f3nimos, arranxar\u00e1 matrimonios e planear\u00e1 viaxes \u00e1s am\u00e9ricas a\u00ednda que no derradeiro intre algo botar\u00e1 por terra os seus plans. Finalmente nunha argucia farase pasar polo pr\u00edncipe. Os t\u00edtulos desta saga satirizan sobre os t\u00edtulos das novelas rom\u00e1nticas da \u00e9poca, coma por exemplo Sense &amp; Sensibility de Jane Austen por Sense &amp; Senility.\nBlackadder goes forth (1989):.\nBlackadder volve coma capit\u00e1n do ex\u00e9rcito ingl\u00e9s durante a I Guerra Mundial contra os alem\u00e1ns. Baixo o mando do incompetente Xeneral Melchert e o seu rival m\u00e1is ac\u00e9rrimo, o capit\u00e1n Darling. Sen moitas esperanzas de sobrevivir, a Blackadder xa non lle interesar\u00e1 o poder, sen\u00f3n escapar da guerra a\u00ednda que te\u00f1a que facerse o tolo para obte-la incapacidade."}
{"id": "24282", "revid": "22570", "url": "https://gl.wikipedia.org/wiki?curid=24282", "title": "Payola", "text": "Payola \u00e9 a denominaci\u00f3n que recibe a caza de bruxas comenzada en 1960 contra os DJ's que pinchaban rock nas emisoras norteamericanas. A industria e os \u00e1rbitros da moral opinaban que a xuventude escoitaba lixo e que os dj's eran subornados para po\u00f1er eses discos e iniciaron unha campa\u00f1a de denuncias. Conseguiron arruinar a carreira e a vida de Alan Freed, que lle deu ao rock and roll e o seu nome e foi un dos m\u00e1ximos respons\u00e1beis da s\u00faa popularizaci\u00f3n."}
{"id": "24283", "revid": "1131", "url": "https://gl.wikipedia.org/wiki?curid=24283", "title": "Foro pola Memoria de Galicia", "text": "O Foro pola Memoria de Galicia \u00e9 unha asociaci\u00f3n de car\u00e1cter federal que ten por obxecto recuperar e divulgar a memoria hist\u00f3rica de todos/as aqueles/as que loitaron contra o fascismo, o nazismo e o franquismo no territorio galego desde o golpe militar do 18 de xullo de 1936 ata a instauraci\u00f3n da democracia, inclu\u00edndo o per\u00edodo denominado da transici\u00f3n democr\u00e1tica.\nObxectivos.\nO presidente da asociaci\u00f3n, con data de xaneiro de 2003 expresa os obxectivos que pretenden acadar co seu labor:"}
{"id": "24284", "revid": "19415", "url": "https://gl.wikipedia.org/wiki?curid=24284", "title": "Jazz galego", "text": "Pese \u00e1 existencia de m\u00fasicos e grupos anteriores, o Jazz comeza a ter importancia en Galiza nos anos 80 do s\u00e9culo XX, cando se abren locais (Clavic\u00e9mbalo en Lugo, Filloa Jazz na Coru\u00f1a, Dado-Dad\u00e1 en Compostela, Latino en Ourense..), organ\u00edzanse festivais, m\u00f3ntanse escolas e funcionan grupos e profesionais que viven do Jazz. Os grupos m\u00e1is importantes nese per\u00edodo son Filloa Express, Clunia Jazz e Baio Ensemble que despois se disgregar\u00edan nun gran n\u00famero de proxectos. Outro fito importante foi a creaci\u00f3n da Escola Estudio en Santiago da que sair\u00edan moitos dos grandes m\u00fasicos de hoxe, entre eles Abe R\u00e1bade e Paco Charl\u00edn. Xa no s\u00e9culo XXI, grazas ao traballo do Seminario Permanente de Jazz de Pontevedra, naceu a chamada terceira xeraci\u00f3n do jazz galego. A d\u00eda de hoxe, existen numerosos festivais de jazz ao longo de toda a xeograf\u00eda galega, e este x\u00e9nero goza dun p\u00fablico en constante aumento."}
{"id": "24286", "revid": "1888", "url": "https://gl.wikipedia.org/wiki?curid=24286", "title": "Clunia Jazz", "text": "A Clunia Jazz foi unha banda de Jazz galega-internacional fundada nos anos 80 formada por Nani Garc\u00eda (piano), Baldo Mart\u00ednez (contrabaixo) e Fernando Llorca (bater\u00eda).\nTraxectoria.\nEn 1982 despois do seu bautismo sendo abreconcertos de Wynton Marsalis no Festival de Jazz da Coru\u00f1a gravan o seu primeiro disco, \"Clunia Jazz\". \u00danese \u00e1 formaci\u00f3n o saxofonista, xa desaparecido, Antonio Cal. No ano 1983 participan en diversos certames, obtendo o segundo premio no Concurso Internacional do Festival donostiarra e o primeiro premio \u00e1 mellor composici\u00f3n e arranxo para Nani Garc\u00eda. Ademais participan nas primeiras Xornadas de Jazz de Santiago de Compostela xunto a Tete Montoliu. En 1984 gravan o seu segundo disco, \"Afueras Peri\u00f3dicas\", para o selo Jazz Stop, coa colaboraci\u00f3n do saxofonista Jorge Pardo.\nEn 1985 foron galardoados co Primeiro Premio no Concurso Internacional do Festival donostiarra, xunto \u00e1 cantante portuguesa Maria Jo\u00e3o.\nEn 1987 participan en Par\u00eds como representantes do jazz espa\u00f1ol na exposici\u00f3n \"Cinco s\u00e9culos de arte espa\u00f1ola\", no Museo de Arte Contempor\u00e1nea de Par\u00eds. Despois entraron nunha etapa na que os seus proxectos individuais te\u00f1en mais importancia que o grupo, co que seguiron actuando esporadicamente e en 1992 incorporaron ao saxofonista norteamericano Tom Gullion, co que gravaron o seu \u00faltimo disco at\u00e9 o momento, \"Carpe Diem\". As \u00faltimas colaboraci\u00f3ns foron co trompetista italiano Paolo Fresu, un dos m\u00fasicos europeos de jazz m\u00e1is destacados dos \u00faltimos anos, e co gran mestre Kenny Wheeler."}
{"id": "24287", "revid": "98629", "url": "https://gl.wikipedia.org/wiki?curid=24287", "title": "Baio Ensemble", "text": "A Baio Ensemble \u00e9 unha escola privada de jazz fundada en Vigo en 1983 por Alberto Conde, reco\u00f1ecida como a primeira escola de jazz de Galicia e que deu lugar a varios proxectos e discos. A. Conde \u00e9 graduado en guitarra cl\u00e1sica polo CPM de Ourense e ten o Certificado de reco\u00f1ecemento na especialidade de jazz e m\u00fasica moderna pola San Diego School of Performing Music - CA-USA do trombonista norteamericano Hal Crook. Antes de trasladarse a California, acode aos hist\u00f3ricos seminarios de Jazz de Banyoles \u2013 Girona (1980-81) organizados polo Taller de M\u00fasicos,con mestres norteamericanos de gran reco\u00f1ecemento e prestixio internacional: Thad Jones, Chuck Israels, Hal Crook, Steve Brown, Jim McNeely, Ben Riley, Bill Dobbins, Sal Nistico, Claudio Roditi, que o introducen no mundo do jazz e dos que aprende a verdadeira filosof\u00eda sobre esta m\u00fasica. \u00c1 volta de USA funda a Baio Ensemble. Despois de localizalos profesores que formar\u00edan o claustro acad\u00e9mico, comezou a experimentar con eles creando diversas formaci\u00f3ns coas que actuaron na IV Edici\u00f3n do Festival Internacional de Jazz de Murcia, nos concertos de Jazz Verano'84 como abreconcertos dos Messengers de Art Blakey, no programa Jazz entre amigos de RTVE en 1985 ou no XXI Jazz Festival de San Sebasti\u00e1n no ano 1986. "}
{"id": "24288", "revid": "85894", "url": "https://gl.wikipedia.org/wiki?curid=24288", "title": "Alberto Conde", "text": "Alberto Conde, nado en Caracas en 1960, \u00e9 un pianista galego. Reside en Ourense.\nTraxectoria.\nComezou estudando guitarra cl\u00e1sica antes de se pasar ao piano a ao jazz. O seu primeiro contacto co jazz tivo lugar nos seminarios de Banyoles (Catalu\u00f1a). Estudou na San Diego School of perfoming Music (California). \u00c9 profesor do Conservatorio de Santiago de Compostela, e foi o fundador de Baio Ensemble (1983) e l\u00edder do Alberto Conde Trio."}
{"id": "24289", "revid": "23204", "url": "https://gl.wikipedia.org/wiki?curid=24289", "title": "Selecci\u00f3n de f\u00fatbol de Galicia", "text": "A selecci\u00f3n de f\u00fatbol de Galicia \u00e9 o equipo de f\u00fatbol formado por xogadores galegos, que representa \u00e1 Federaci\u00f3n Galega de F\u00fatbol, independentemente de que participen ou non con outras selecci\u00f3ns nacionais reco\u00f1ecidas pola FIFA. Dado que este organismo non \u00e9 membro da FIFA nin do COI, a selecci\u00f3n absoluta galega non pode participar en torneos oficiais e s\u00f3 disputa partidos amig\u00e1beis a nivel internacional. Por\u00e9n, en categor\u00edas inferiores participa nas competici\u00f3ns que organiza a Federaci\u00f3n Espa\u00f1ola de F\u00fatbol, e dende 1999 a selecci\u00f3n de Galicia de afeccionados disputa a Copa das Rexi\u00f3ns da UEFA.\nO equipo \u00e9 co\u00f1ecido familiarmente como \u00abA Irmandi\u00f1a\u00bb, rememorando a historia da Galicia medieval, na cal se constitu\u00edron Irmandades para a defensa do pobo fronte os abusos dos se\u00f1ores.\nHistoria.\nPrimeira etapa oficial.\nCampionato Interrexional 1922/23.\nA confecci\u00f3n da primeira selecci\u00f3n galega prod\u00facese para a disputa do Campionato Interrexional da tempada 1922/23, un campionato de car\u00e1cter obrigatorio no que participan as selecci\u00f3ns das federaci\u00f3ns afiliadas \u00e1 Real Federaci\u00f3n Espa\u00f1ola de F\u00fatbol, as cales pod\u00edan seleccionar calquera futbolista dos seus clubs federados independentemente do lugar onde nacera, e co que se pretend\u00eda confeccionar un combinado estatal en condici\u00f3ns que representase a Espa\u00f1a nos Xogos Ol\u00edmpicos de 1924.\nOs seleccionadores desta primeira etapa son Manuel de Castro e Pepe Bar. O debut oficial prod\u00facese o 19 de novembro de 1922 fronte \u00e1 selecci\u00f3n do Centro (\u00e1s veces tam\u00e9n chamada Castela, xa que a Federaci\u00f3n Centro abrangu\u00eda as provincias castel\u00e1s de \u00c1vila, Cidade Real, Cuenca, Guadalaxara, Madrid, Segovia e Toledo) nos cuartos de final do Campionato Interrexional, ga\u00f1ando o equipo galego por 4-1. O partido foi disputado no campo vigu\u00e9s de Coia. O equipo titular da estrea estaba formado por Isidro, Otero, Pasar\u00edn, Queralt, Balbino Clemente, Pepe Hermida, Moncho, Ram\u00f3n Gonz\u00e1lez, Chiarroni, Polo, e Pedro Pinilla. Chiarroni marcou o 1-0. Empatou a selecci\u00f3n Centro cun gol de Monjard\u00edn (xogador que curiosamente nacera na Coru\u00f1a). Polo adiantou de novo \u00e1 selecci\u00f3n galega. Pinilla de penalti marcou o 3-1 e Ram\u00f3n fixo o cuarto tanto galego.\nO primeiro partido fronte a un rival internacional tivo lugar o 7 de xaneiro de 1923. Galicia enfrontouse a unha selecci\u00f3n lisboeta, da que formaban parte moitos xogadores da selecci\u00f3n portuguesa, vencendo por 3-1. Por Galicia xogaron: Isidro, Otero, Pasar\u00edn, Queralt, Jacobo Torres, Balbino, Reigosa, Ram\u00f3n Gonz\u00e1lez, Chiarroni, Polo e Pinilla. A selecci\u00f3n ga\u00f1ou 3-1, con dous goles de Polo e un de Reigosa.\nO 14 de xaneiro de 1923 a selecci\u00f3n galega enfrontouse en Sevilla ao equipo de Andaluc\u00eda no encontro de semifinais do Campionato Interrexional. O once galego compo\u00f1\u00edano os mesmos xogadores que ga\u00f1aran \u00e1 selecci\u00f3n lisboeta a semana anterior: Isidro, Otero, Pasar\u00edn, Queralt, Torres, Balbino, Reigosa, Ram\u00f3n Gonz\u00e1lez, Chiarroni, Polo e Pinilla. Aos tres minutos, Ram\u00f3n conseguiu o primeiro gol dos galegos. Empatou Andaluc\u00eda de penalti pouco antes do descanso. Polo logrou o desempate e Ram\u00f3n e, por cabo, Chiarroni ampliaron a vantaxe galega.\nUnha semana despois, o 21 de xaneiro, a selecci\u00f3n galega contendeu en Coia contra unha selecci\u00f3n da escuadra inglesa. No equipo de Galicia xogaban Isidro, Otero, Juanito Clemente, Queralt, Torres, Balbino, Salvador, Ram\u00f3n Gonz\u00e1lez, Chiarroni, Polo e Pinilla. Pinilla abriu o taboleiro, Ram\u00f3n marcou o segundo tanto e Pinilla repetiu fortuna co terceiro gol. Os ingleses conseguiron minguar a vantaxe antes do descanso. Os xogadores foron ao vestiario cun 4-2 favor\u00e1bel aos galegos. Na segunda parte a selecci\u00f3n galega lograr\u00eda catro tantos m\u00e1is. O taboleiro rexistrou finalmente un 8-2 a favor da selecci\u00f3n de Galicia.\nO 28 de xaneiro a selecci\u00f3n de Pontevedra enfrontouse \u00e1 selecci\u00f3n galega en Bouzas. Adiantouse o equipo de Galicia cun gol de Lu\u00eds Correa. E no segundo tempo anotaron gol Polo, Chiarroni e outra vez Correa. A selecci\u00f3n da \u2018boa vila\u2019 logrou o tanto de honra por medio de Besada e o partido rematou cun 4-1 no taboleiro. Ao domingo seguinte disputouse en Pontevedra o partido de volta. Ga\u00f1ou a selecci\u00f3n galega 1-3. O partido foi xogado en Pasar\u00f3n. Pasar\u00edn, de penalti, e Chiarroni, en d\u00faas ocasi\u00f3ns, foron os goleadores do combinado galego. O gol da selecci\u00f3n lerense foi anotado por Castillo.\nA selecci\u00f3n a\u00ednda xogou un partido de adestramento m\u00e1is antes da final do Campionato Interrexional. Foi o 18 de febreiro no campo de Coia fronte dun combinado ferrol\u00e1n-coru\u00f1\u00e9s. Venceu a selecci\u00f3n galega 7-1. Tres goles foron obra de Ram\u00f3n Gonz\u00e1lez, dous de Polo e outros dous de Chiarroni.\nPor cabo, o 25 de febreiro de 1923 o equipo de Galicia xogou contra a selecci\u00f3n asturiana a final do Campionato Interrexional. No once galego estaban Isidro, Otero, Pasar\u00edn, Queralt, Torres, Hermida, Reigosa, Balbino, Chiarroni, Polo e Pinilla. Ram\u00f3n Gonz\u00e1lez non puido xogar a final por lesi\u00f3n. Polo rompeu o marcador cun tanto, pero os asturianos protagonizaron unha remontada que pechou o marcador cun 1-3 e a primeira derrota da selecci\u00f3n de Galicia, que rematou subcampioa do torneo. A causa do resultado os seleccionadores presentaron a s\u00faa dimisi\u00f3n, mais a Federaci\u00f3n Galega de F\u00fatbol pediulles que a retirasen. Despois da derrota, houbo cr\u00edticas ao feito de que a selecci\u00f3n galega fose confeccionada soamente con xogadores do Fortuna de Vigo e do Vigo Sporting e non se contase cos xogadores dos outros equipos galegos. Por\u00e9n, a boa imaxe amosada no torneo serviu de pulo para que ese mesmo ano os dous clubs vigueses decidisen fundirse nun s\u00f3 e crear o Real Club Celta de Vigo.\nEn maio dese mesmo ano, a selecci\u00f3n galega enfrontouse outra vez coa selecci\u00f3n de Lisboa, desta volta na capital lusa o 27 de maio. Na selecci\u00f3n de Galicia xogaban Isidro, Juanito, Pasar\u00edn, Vi\u00f1as, Balbino, Mach\u00edn, Reigosa, Ram\u00f3n, Manolo Posada, Polo e Pinilla. Marcou de penalti Pinilla, pero os lisboetas d\u00e9ronlle a volta ao marcador cos goles de Jo\u00e3o Francisco e de Jaime Gon\u00e7alves.\nCampionato Interrexional 1923/24.\nEn novembro de 1923 comezou o campionato Campionato Interrexional da tempada 1923/24, enfront\u00e1ndose o d\u00eda 25 dese mesmo mes a selecci\u00f3n de Galicia contra a selecci\u00f3n do Centro no campo de Ciudad Lineal, en Madrid, no partido de cuartos de final. Ga\u00f1ou a selecci\u00f3n do Centro por 1-0. O equipo galego estivo formado por: Isidro, Clemente, Hermida, Queralt, Balbino, Vi\u00f1as, Reigosa, Gerardo, Chicha, Polo e Pinilla.\nO Campionato Interrexional foi suprimido na asemblea da Real Federaci\u00f3n Espa\u00f1ola de F\u00fatbol celebrada o ver\u00e1n de 1924, pech\u00e1ndose as\u00ed esta primeira etapa.\nIniciativas posteriores durante os anos 1920-1930.\nOs seguintes partidos xorden de iniciativas particulares e non da propia federaci\u00f3n. En 1929, co gallo da Coroaci\u00f3n da Virxe das Dores na Coru\u00f1a, o comit\u00e9 promotor dos festexos concertou un partido ben\u00e9fico entre as selecci\u00f3ns de Galicia e do Centro en Riazor. O equipo galego ali\u00f1ou con Isidro, Manol\u00edn, Pasar\u00edn, Hermida, Rivera, Basterrechea, Reigosa, Hilario, Rogelio, Polo e P\u00e9rez. Os futbolistas Hilario, P\u00e9rez, Manol\u00edn e Basterrechea a\u00ednda que xogaban en clubs galegos non naceran en Galicia, pero iso non foi impedimento para que participasen igualmente no conxunto galaico. A selecci\u00f3n do Centro tam\u00e9n ali\u00f1ou xogadores non nados no seu \u00e1mbito territorial pero que militaban nos clubs desa federaci\u00f3n, coma Prats, Esparza, Pe\u00f1a, Rubio, Mar\u00edn, V\u00e1zquez ou o galego Cosme. O partido rematou cun empate 0-0.\nO 8 de xu\u00f1o de 1930 celebrouse un partido no campo de Chamart\u00edn entre a selecci\u00f3n de Galicia e a selecci\u00f3n do Centro. O partido convocouse para recadar fondos para as familias damnificadas polo naufraxio de catro pesqueiros de Bouzas. A iniciativa partiu de Ram\u00f3n Fern\u00e1ndez Mato. Ademais, o Concello de Vigo custeou unha art\u00edstica copa de prata chamada \"Copa Vigo\", dese\u00f1ada por Federico Ribas, que ser\u00eda outorgada \u00e1 selecci\u00f3n ga\u00f1adora. A ali\u00f1aci\u00f3n galega foi Isidro, Jim\u00e9nez, Pasar\u00edn, Paredes, Vega, Fari\u00f1a, Reigosa, Losada, Chacho, Hilario e Polo. Formaron coa selecci\u00f3n galega Jim\u00e9nez e Hilario a\u00ednda que non eran nados en Galicia, e coa selecci\u00f3n Centro xogadores como Ord\u00f3\u00f1ez, San Miguel, Triana, Morera e Cosme a\u00ednda que non naceran nas provincias castel\u00e1s que abrangu\u00eda a s\u00faa federaci\u00f3n. Comezou o partido marcando dous goles Losada e un gol Fari\u00f1a, acabando o primeiro per\u00edodo con tres goles de vantaxe a favor dos galaicos. No descanso Lilo subtitu\u00edu a Isidro na portar\u00eda. Na reanudaci\u00f3n, os do Centro conseguen marcar por medio de Ord\u00f3\u00f1ez e cando xa se achegaba o final do partido Hilario anota o cuarto gol galego, finalizando as\u00ed o encontro cun 1-4 a favor da selecci\u00f3n galega. Unha semana antes, Galicia derrotara o Sporting Clube de Portugal en Bala\u00eddos por 4-2. No equipo galego xogaran Isidro, Cabezo (que foi substitu\u00eddo aos cinco minutos por Jim\u00e9nez), Hermida, Paredes, Vega, Fari\u00f1a, Reigosa, Losada, Polo, Hilario e Rubio. Tres goles foron marcados por Losada e o outro por Polo. Os goles lisboetas foron de Correia e Rog\u00e9rio.\nDurante estes anos, houbo tam\u00e9n outros partidos de homenaxe onde tomaron parte combinados de xogadores galegos, coma o disputado o 11 de agosto de 1929 en Riazor para homenaxear a Luis Otero, onde xogou o Deportivo da Coru\u00f1a con Samitier (do F.C. Barcelona) e Cosme (do Real Madrid) fronte a unha selecci\u00f3n galega formada por xogadores do Celta de Vigo, Racing de Ferrol e o defensa Calvo do Racing Club de Madrid, empatando 0-0, ou o disputado o 7 de setembro de 1930 en homenaxe a Ram\u00f3n Polo, onde un combinado galego derrotou en Bala\u00eddos o Athletic Club (campi\u00f3n de Liga e Copa ese ano) por 5-4. Outros partidos con combinados galegos foron un partido en homenaxe a Isidro no que xogaron o Deportivo da Coru\u00f1a e unha selecci\u00f3n galega en Riazor o 23 de agosto de 1931 no que ga\u00f1ou o club herculino 3-1, un encontro en homenaxe a Manuel Rivera xogado no Inferni\u00f1o o 22 de agosto de 1932 entre o Racing de Ferrol e unha selecci\u00f3n galega con vitoria para o equipo departamental 3-2 ou un partido entre a selecci\u00f3n de Lisboa e un combinado de futbolistas do Celta e o Deportivo que se xogou na capital lusitana o 29 de xu\u00f1o de 1930 con vitoria para os lisboetas por 4-2.\nEn 1936, o Comit\u00e9 Rexional Pro-Olimp\u00edada Popular seleccionou un combinado galego para participar na Olimp\u00edada popular de Barcelona, resposta internacional aos Xogos de Berl\u00edn. O 12 de xullo, seis d\u00edas antes do golpe de Estado, xogou o combinado galego un encontro de adestramento en Bala\u00eddos. Segundo afirman certas fontes, moitos destes xogadores galegos ficar\u00edan na Cidade Condal, a maior\u00eda loitar\u00eda no bando republicano, e segundo alg\u00fans testemu\u00f1os haber\u00eda xogadores galegos deste equipo que disputar\u00edan encontros xunto a outros soldados durante a guerra civil espa\u00f1ola e a segunda guerra mundial.\nO franquismo.\nEn maio de 1939, ao remate da guerra civil, anunciouse un partido en Bala\u00eddos entre o Futebol Clube do Porto e \"\u201ca selecci\u00f3n galega\u201d\", que rematou 5-1 a favor dos portuenses. A pesar de se anunciar con ese t\u00edtulo, non foi un partido oficial da selecci\u00f3n, xa que non foi organizado pola Federaci\u00f3n Galega de F\u00fatbol, raz\u00f3n pola cal o Racing de Ferrol se negou a ceder os seus xogadores. Despois deste encontro tam\u00e9n se publicou na prensa que se estaban a facer xesti\u00f3ns para que unha selecci\u00f3n galega, que desta volta si ser\u00eda confeccionada pola FGF, xogase no Porto contra o club dos \"drag\u00f5es\", pero isto non se chegou a producir.\nDurante este per\u00edodo foron disputados alg\u00fans partidos onde participaron combinados de xogadores galegos, coma o xogado en 1943 entre o Deportivo da Coru\u00f1a e un equipo de galegos con Ricardo Zamora na meta. En 1961 unha selecci\u00f3n galega enfrontouse en Pasar\u00f3n a outra do norte de Portugal, formando parte do equipo galego xogadores como Dom\u00ednguez, Lamelo, Matito ou Jaime Blanco. O resultado foi de empate 1-1, sendo Villita o autor do gol galego.\nNesta \u00e9poca apareceu a selecci\u00f3n galega xuvenil, que comezou a participar no campionato estatal organizado pola Real Federaci\u00f3n Espa\u00f1ola de F\u00fatbol e acadou o subcampionato en 1966. Durante esta etapa tam\u00e9n aparece a selecci\u00f3n galega de afeccionados, xunto a outras selecci\u00f3ns territoriais de afeccionados de Espa\u00f1a, co prop\u00f3sito de promover o f\u00fatbol non profesional e con vistas \u00e1 creaci\u00f3n dunha selecci\u00f3n espa\u00f1ola que tomar\u00eda parte na Copa da UEFA Amateur.\nIntentos de recuperaci\u00f3n.\nO primeiro partido da selecci\u00f3n absoluta galega despois da ditadura estivo a piques de celebrarse o 24 de xullo de 1980 en Compostela, pero colleu os xogadores de vacaci\u00f3ns. O partido \u00eda ser contra Euskadi.\nEn 1982, antes do Mundial de Espa\u00f1a, houbo unha tentativa para organizar un partido contra Camer\u00fan.\nA finais dos 90, o movemento brav\u00fa recuperou a Selecci\u00f3n Galega para o debate impulsado por Siareiros Galegos dende 1996, co agrupamento de pe\u00f1as do Celta, do Deportivo e mais da S.D. Compostela. En 1997, Xurxo Souto catalizou a creaci\u00f3n do primeiro n\u00famero da revista \"Brav\u00fa\", de periodicidade irregular e que se vend\u00eda acompa\u00f1ado polo \u00e1lbum musical \"Selecci\u00f3n Xa!\", dedicada \u00e1 recuperaci\u00f3n da selecci\u00f3n galega.\nA idea reencarnouse deportivamente na Estrada, nun partido entre seareiros e profesionais do xornalismo e da cultura en Galicia, que comezou coa Marcha do Antigo Reino de Galicia. Os seareiros ga\u00f1aron 7-2. No equipo de intelectuais xogaban Afonso Eir\u00e9 na meta, Ant\u00f3n Reixa, Xos\u00e9 Cid Cabido e Xos\u00e9 Manuel Pereiro na defensa; Moncho Vi\u00f1a, Manuel Rivas, R\u00f3mulo Sanjurjo, Xurxo Souto ou Paco Lodeiro na media e cara a adiante.\nA selecci\u00f3n oficial no s\u00e9culo XXI.\nEtapa 2005-2008.\nA selecci\u00f3n galega absoluta foi recuperada finalmente no ano 2005. En agosto inici\u00e1ronse as xesti\u00f3ns cunha xuntanza entre Julio Meana, presidente da Federaci\u00f3n Galega de F\u00fatbol, e Santi Dom\u00ednguez, Director Xeral para o Deporte da Xunta de Galicia co goberno bipartito e en setembro anunciouse un encontro para o 28 ou 29 de decembro en Santiago de Compostela. Finalmente, o estadio Multi\u00fasos de San L\u00e1zaro bautizou a selecci\u00f3n galega de f\u00fatbol na s\u00faa posta de longo fronte \u00e1 selecci\u00f3n do Uruguai o s\u00e1bado 29 de decembro de 2005. O colexiado ourens\u00e1n Bernardino Gonz\u00e1lez V\u00e1zquez dirixiu o encontro. O resultado foi 3-2 a prol de Galicia.\nOs seleccionadores do primeiro combinado nacional foron Fernando V\u00e1zquez e Arsenio Iglesias. O once inicial estivo composto por: Diego L\u00f3pez, na porter\u00eda; Otero e Cabrejo, nos laterais; Rub\u00e9n e Capi, centrais; Cabanas e Borja, pivotes; Julio \u00c1lvarez, Pablo \u00c1lvarez e Nano, centrocampistas, e Losada como home m\u00e1is adiantado.\nO t\u00e9cnico galego Fernando V\u00e1zquez, antes de comezar o partido, quitoulle importancia ao posible resultado, defendendo que o combinado galego se converteu nun \"s\u00edmbolo de identidade\", algo que na s\u00faa opini\u00f3n, lle fac\u00eda falta a Galicia.\nO estadio de Riazor acolleu o 28 de decembro de 2006 o segundo partido da \u00e9poca contempor\u00e1nea da selecci\u00f3n de Galicia. Enfronte estivo a selecci\u00f3n de Ecuador, e o resultado final foi de empate a un (1-1), con goles do ecuatoriano Calle e de Jonathan Pereira para os galegos. O once inicial foi o formado por L\u00f3pez, Barrag\u00e1n, Rub\u00e9n, Noguerol, Fuentes, Viqueira, Borja, Julio \u00c1lvarez, Nano, Trashorras e Cou\u00f1ago.\nO 27 de decembro de 2007, no estadio vigu\u00e9s de Bala\u00eddos, a selecci\u00f3n galega enfrontouse a Camer\u00fan, no que era o terceiro partido da \u00e9poca contempor\u00e1nea. O partido comezou cunha hora e corenta e cinco minutos de atraso, debido a liortas internas na selecci\u00f3n do Camer\u00fan, e rematou con empate (1-1), os dous goles metidos de penalti, adiant\u00e1ndose primeiro Galicia, por medio de Julio \u00c1lvarez no minuto 70, e empatando para Camer\u00fan Song, no minuto 87. Pese ao atraso da selecci\u00f3n do Camer\u00fan, os seareiros rozaron o cheo no estadio, chegando aos 28.000 afeccionados.\nDe novo o 27 de decembro, en 2008, no estadio de Riazor, a selecci\u00f3n galega enfrontouse \u00e1 de Ir\u00e1n con resultado favorable \u00e1 Irmandi\u00f1a por 3 a 2. O primeiro gol anotouno o galego Nacho Novo no minuto 22. A selecci\u00f3n iraniana empatou no minuto 31 do primeiro tempo por mediaci\u00f3n de Borhani. Xa na segunda parte Nacho Novo por segunda vez puxo por diante a Galicia, no minuto 58 de partido. Pouco despois, no 65 e de penalti, Roberto Losada ampliaba o marcador batendo o porteiro e po\u00f1endo o 3-1 no marcador. O iraniano Khalatbari recortou o marcador po\u00f1endo o definitivo 3 a 2.\nInactividade entre 2009 e 2016.\nO partido contra a selecci\u00f3n de Ir\u00e1n converteuse no \u00faltimo encontro oficial disputado pola Selecci\u00f3n Galega, ao suspenderse a axuda por parte da Xunta de Galicia unha vez o Partido Popular ga\u00f1ou as elecci\u00f3ns de 2009 e colocou a Jos\u00e9 Ram\u00f3n Lete como Director Xeral para o Deporte, quen rematou abruptamente coas experiencias da selecci\u00f3n galega e ao tempo co equipo ciclista Xacobeo Galicia.\nDende ese momento a asociaci\u00f3n de afeccionados Siareir@s Galeg@s comezou a organizar encontros anuais entre unha selecci\u00f3n galega mixta (formada por futbolistas pertencentes aos clubs da Segunda Divisi\u00f3n B, da Terceira Divisi\u00f3n e das ligas femininas) e outras selecci\u00f3ns do exterior, co obxecto de reivindicar a recuperaci\u00f3n oficial da selecci\u00f3n e a total liberdade para defender as cores de Galicia en competici\u00f3ns internacionais. Os partidos lev\u00e1ronse a cabo sen axuda federativa nin institucional, e segundo os organizadores, enfront\u00e1ronse a moitas trabas xa que os equipos de Primeira e Segunda Divisi\u00f3n non cederon os seus xogadores e mesmo os \u00e1rbitros tiveron moitos problemas para poder dirixir os encontros. Organizaron cinco partidos entre 2009 e 2013, deixando de organizalo en 2014.\nEse mesmo ano, a Federaci\u00f3n Galega de F\u00fatbol, despois dunha conversa que mantiveron Fernando V\u00e1zquez e Johan Cruyff, tentou organizar dous encontros amigables fronte a Catalu\u00f1a, pero finalmente non se chegaron a concretar. En decembro de 2015, Siareir@s Galeg@s organizou un novo encontro reivindicativo. Nesas mesmas datas, Rafael Louz\u00e1n, presidente da Federaci\u00f3n Galega de F\u00fatbol, anunciou en declaraci\u00f3ns \u00e1 Televisi\u00f3n de Galicia que no ano 2016 ser\u00eda disputado un encontro da selecci\u00f3n galega oficial. Previamente Lucas P\u00e9rez e Iago Aspas manifestaran publicamente o seu apoio \u00e1 volta da seleccion galega e o seu desexo de formar parte dela.\nEncontro de 2016.\nEn abril de 2016, o presidente da Federaci\u00f3n Galega de F\u00fatbol, Rafael Louz\u00e1n, anunciou oficialmente a celebraci\u00f3n dun encontro da selecci\u00f3n galega absoluta fronte \u00e1 selecci\u00f3n de Venezuela o d\u00eda 20 de maio no estadio de Riazor. Foron designados seleccionadores M\u00edchel Salgado e Fran. O partido foi disputado na data prevista, rematando cun empate 1-1. O gol galego foi anotado por Iago Aspas no minuto 36. O equipo venezolano conseguiu empatar grazas a un gol de Josef Mart\u00ednez no minuto 92, co partido a piques de finalizar.\nUniforme.\nO primeiro uniforme da selecci\u00f3n empregado en 1922 e 1923 consist\u00eda nunha camisola branca coa cruz de Santiago no peito e pantal\u00f3n azul. A selecci\u00f3n que xogou en 1930 contra a do Centro e o Sporting C.P. utilizou unha camisola branca cun escudo co drag\u00f3n verde sobre fondo dourado atribu\u00eddo aos reis suevos. A recuperaci\u00f3n da selecci\u00f3n absoluta en 2005 trouxo un dese\u00f1o completamente novo cunha camisola branca con franxas azuis inclinadas 45\u00ba graos inspiradas na da bandeira de Galicia. En 2016 volveu a camisola branca como primeiro equipamento. A selecci\u00f3n galega de afeccionados e outras categor\u00edas inferiores te\u00f1en empregado outro uniforme composto de camisola branca coa franxa diagonal da bandeira galega, pantal\u00f3n azul e medias brancas.\nUniforme 2016.\nA selecci\u00f3n galega absoluta ten os seguintes dous uniformes: \nXogadores.\n\u00daltima convocatoria da selecci\u00f3n absoluta.\nOs seleccionadores anunciaron o 6 de maio de 2016 a listaxe de convocados para o partido fronte \u00e1 selecci\u00f3n de Venezuela a\u00ednda que logo se produciron modificaci\u00f3ns e a convocatoria final foi a seguinte:\n\"Partidos disputados e goles actualizados a 21 de maio de 2016.\""}
{"id": "24290", "revid": "1888", "url": "https://gl.wikipedia.org/wiki?curid=24290", "title": "Elecci\u00f3ns a Cortes Constitu\u00edntes de 1931 en Galicia", "text": "Tras a proclamaci\u00f3n da Rep\u00fablica en Espa\u00f1a o 14 de abril de 1931 como consecuencia dos resultados favorables aos candidatos republicanos nas elecci\u00f3ns municipais do 12 de abril, o goberno provisorio convocou elecci\u00f3ns a Cortes Constitu\u00edntes para o 28 de xu\u00f1o de 1931.\nO sistema electoral rex\u00edase polo decreto do 8 de maio de 1931, que establec\u00eda un sistema maioritario de listas abertas, a lista maioritaria obti\u00f1a o 80% dos escanos por circunscrici\u00f3n e reserv\u00e1base para as minor\u00edas o outro 20%. As circunscrici\u00f3ns electorais eran as provincias e as cidades con m\u00e1is de 100.000 habitantes e ti\u00f1an dereito ao voto con homes maiores de 25 anos. O control do proceso estaba en mans das xuntas municipais, que presid\u00eda o xu\u00edz municipal e que formaban persoas prominentes do concello, e as xuntas provinciais do censo, que presid\u00eda o presidente da Audiencia Territorial ou da Audiencia Provincial.\nA circunscrici\u00f3n electoral da Coru\u00f1a elix\u00eda 16 deputados, a de Lugo 10 deputados, a de Ourense 9 deputados e a de Pontevedra 13 deputados, en total en Galicia elix\u00edanse 47 deputados.\nPara concorreren \u00e1s elecci\u00f3ns os principais partidos republicanos e os de esquerda coalig\u00e1ronse para obteren os deputados reservados \u00e1s maior\u00edas, mentres polo bando da dereita formaban candidaturas de independentes que posteriormente acabar\u00edan integr\u00e1ndose na CEDA.\nResultados.\nEn toda Galicia a ORGA, que concorr\u00eda baixo as siglas da FRG, resultou a forza vencedora con 14 escanos, o Partido Radical obtivo 11 escanos, o PSOE 8, o Partido Radical-Socialista 2, Derecha Liberal Republicana 2, Galeguistas 2, Acci\u00f3n Republicana 1, independentes de dereita 4 escanos, Rexionalista 1 (Manuel Portela Valladares), Partido Radical Agrario 1 e a Uni\u00f3n Mon\u00e1rquica 1.\nNas Cortes a FRG, os galeguistas e alg\u00fan outro deputado formaron a Minor\u00eda Gallega.\nA Coru\u00f1a.\nNa provincia da Coru\u00f1a a ORGA presentouse baixo o nome de Federaci\u00f3n Republicana Gallega en candidatura conxunta co PSOE e conseguiu 9 escanos e Santiago Casares Quiroga foi o candidato m\u00e1is votado na provincia, mentres o PSOE obti\u00f1a 3 deputados. O Partido Radical presentouse en solitario e non conseguiu deputado ning\u00fan, ao igual que Partido Radical Agrario e o PCE. A candidaturas de dereitas conseguiu os 4 escanos reservados \u00e1s minor\u00edas.\nLugo.\nNa provincia de Lugo a FRG coaligouse con Manuel Portela Valladares e elementos da dereita como o xeneral Jos\u00e9 Sanjurjo Sacanell, pero tras a anulaci\u00f3n e a repetici\u00f3n das elecci\u00f3ns en agosto integr\u00e1ronse na candidatura o PSOE, o Partido Radical e a Derecha Liberal Republicana que conseguiu os 8 escanos reservados para a maior\u00eda: 3 FRG, 2 Partido Radical, 2 PSOE, 1 DLR e 1 para Manuel Portela Valladares. Os 2 escanos das minor\u00edas foron para candidatos republicanos conservadores que se integraron no Partido Radical.\nOurense.\nNa provincia de Ourense form\u00e1ronse d\u00faas candidaturas para concorreren polas maior\u00edas, a formada polo Partido Radical e o PSOE e a outra pola FRG, o Partido Radical-Socialista e o Partido Nazonalista Republic\u00e1n de Ourense.\nPolas maior\u00edas o Partido Radical conseguiu 3 escanos, o Partido Radical-Socialista 2, PSOE 1, FRG 1 e o PNRO 1. Polas minor\u00edas 1 escano foi para Acci\u00f3n Republicana e 1 para Uni\u00f3n Mon\u00e1rquica de Jos\u00e9 Calvo Sotelo.\nPontevedra.\nNa provincia de Pontevedra formouse unha \u00fanica candidatura para concorrer pola maior\u00eda; form\u00e1bana a FRG, o PSOE e o Partido Radical. Polas minor\u00edas concorr\u00edan o Partido Radical Agrario, a Derecha Liberal Republicana e a Candidatura Galleguista. A FRG conseguiu 4 deputados, o PSOE 4, o Partido Radical 1 e polas minor\u00edas a DLR 1 escano, PRA 1 e a Candidatura Galleguista 1 (Castelao)."}
{"id": "24291", "revid": "98629", "url": "https://gl.wikipedia.org/wiki?curid=24291", "title": "Hindu\u00edsmo", "text": "O hindu\u00edsmo \u00e9 unha relixi\u00f3n henote\u00edsta tradicional da India. Considerada a m\u00e1is antiga das grandes relixi\u00f3ns do mundo a\u00ednda en pr\u00e1ctica, o hindu\u00edsmo caracter\u00edzase por unha diversidade de sistemas de crenzas, pr\u00e1cticas e escrituras. Ten orixe na antiga cultura v\u00e9dica cerca de 3000 a. C. \u00c9 a terceira maior relixi\u00f3n do mundo con aproximadamente 1.050 mill\u00f3ns de seguidores, 96% dos cales est\u00e1n no subcontinente indio. Mais tam\u00e9n \u00e9 influente en Bangladesh, o Nepal, Indonesia, Sri Lanka, Paquist\u00e1n etc.\nA\u00ednda que sexa xeralmente mencionado como unha relixi\u00f3n espec\u00edfica, o hindu\u00edsmo \u00e9 m\u00e1is correctamente descrito como un conxunto de relixi\u00f3ns cunha linguaxe en com\u00fan, pois ten pouca ou ningunha organizaci\u00f3n central ou base teol\u00f3xica compartida.\nEtimolox\u00eda.\nA palabra hind\u00fa deriva do indo-aryan/s\u00e1nscrito ra\u00edz \"Sindhu\". O cambio sonoro protoiraniano \"*s\" &gt; \"h\" ocorreu entre o 850 e o 600 a. C., segundo Asko Parpola.\nO uso do termo ingl\u00e9s \"hindu\u00edsmo\" para describir unha colecci\u00f3n de pr\u00e1cticas e crenzas \u00e9 unha construci\u00f3n bastante recente: foi usado por primeira vez polo rax\u00e1 Ram Mohan Roy en 1816\u201317. O termo \"hindu\u00edsmo\" foi acu\u00f1ado ao redor de 1830, e apropiado por aqueles indios que se opo\u00f1\u00edan ao colonialismo brit\u00e1nico, e que quer\u00edan distinguirse dos musulm\u00e1ns e dos cristi\u00e1ns. Antes de que os brit\u00e1nicos comezasen a categorizar as comunidades estritamente pola relixi\u00f3n, os indios xeralmente non se defin\u00edan exclusivamente a trav\u00e9s das s\u00faas crenzas relixiosas; en cambio, as identidades foron en gran parte segmentadas en funci\u00f3n da localidade, lingua, var\u1e47a, j\u0101ti, ocupaci\u00f3n, e seita. No s\u00e9culo XVIII, os comerciantes e colonos europeos comezaron a referirse colectivamente aos seguidores das relixi\u00f3ns indias como hind\u00fas.A palabra \"hind\u00fa\" \u00e9 moito m\u00e1is antiga, e crese que foi usada como nome para o r\u00edo Indo na parte noroeste do subcontinente indio. De acordo con Gavin Flood, \"O termo \"hind\u00fa\" aparece primeiro como un termo xeogr\u00e1fico persa para as persoas que viv\u00edan m\u00e1is al\u00f3 do r\u00edo Indo (s\u00e1nscrito: \"Sindhu\")\", m\u00e1is concretamente na inscrici\u00f3n de Dar\u00edo I do s\u00e9culo VI a.C. (550\u2013486 a.C.). O termo \"hind\u00fa\" nestes rexistros antigos \u00e9 un termo xeogr\u00e1fico e non se refer\u00eda a unha relixi\u00f3n. Entre os primeiros rexistros co\u00f1ecidos de \"hindu\u00edsta\" con connotaci\u00f3ns de relixi\u00f3n p\u00f3dese atopar no texto chin\u00e9s do s\u00e9culo VII d.C. \"Rexistro das rexi\u00f3ns occidentais\" de Xuanzang, e o texto persa do s\u00e9culo XIV \"Futuhu's-salatin\" de Abdul Malik Isami.\nThapar afirma que a palabra \"hindu\" at\u00f3pase como \"heptahind\u00fa\" nos Avesta, equivalente ao rigv\u00e9dico \"sapta sindhu\", mentres que \"hndstn\" (pronunciado \"Hindust\u00e1n\") \u00e9 atopado nunha inscrici\u00f3n do sas\u00e1nida do s\u00e9culo III d.C., ambas as d\u00faas referidas a partes do noroeste da Asia meridional. O termo \u00e1rabe \"al-Hind\" refer\u00edase \u00e1s persoas que viven al\u00e9n do r\u00edo Indo. Este termo \u00e1rabe procede \u00e1 s\u00faa vez do termo persa preisl\u00e1mico \"Hind\u016b\", que se refire a todos os indios. No s\u00e9culo XIII, \"Hindust\u00e1n\" xurdiu como unha alternativa popular ao nome da India, que significaba a \"terra dos hind\u00fas\"\nO termo \"hind\u00fa\" utilizouse m\u00e1is tarde de forma ocasional nalg\u00fans textos posteriores s\u00e1nscritos, como os \"Rajataranginis\" de Caxemira (Hinduka, c. 1450) e nalg\u00fans textos en bengal\u00ed dos s\u00e9culos XVI a XVIII. O movemento relixioso hind\u00fa Vaisnavismo gaud\u00eda do s\u00e9culo XVI o XVIII, inclu\u00edao nos textos \"Chaitanya Charitamrita\" e \"Chaitanya Bhagavata\". Estes textos util\u00edzano para distinguir aos hind\u00fas dos musulm\u00e1ns, aos que chaman yavanas (estranxeiros) ou mlecha (b\u00e1rbaros), e o texto \"Chaitanya Charitamrita\" do s\u00e9culo XVI e o texto \"Bhakta Mala\" do s\u00e9culo XVII utilizan a frase \"\"dharma hind\u00fa\". Foi s\u00f3 cara a finais do s\u00e9culo XVIII cando os comerciantes e colonos europeos comezaron a referirse aos seguidores das relixi\u00f3ns indias colectivamente como \"hind\u00fas\".\nO termo \"hindu\u00edsmo\", ent\u00f3n escrito como \"hindoo\u00edsmo\", introduciuse na lingua inglesa no s\u00e9culo XVIII para denotar as tradici\u00f3ns relixiosas, filos\u00f3ficas e culturais nativas da India.\nDefinici\u00f3ns.\nO hindu\u00edsmo incl\u00fae unha diversidade de ideas sobre espiritualidade e tradici\u00f3ns, pero non ten orde eclesi\u00e1stica, ningunha autoridade relixiosa incuestionable, ning\u00fan \u00f3rgano de goberno, ning\u00fan profeta(s) nin ning\u00fan libro sagrado vinculante; Os hind\u00fas poden elixir ser polite\u00edsta, pante\u00edsta, panente\u00edsta, pande\u00edsta, henote\u00edsta, monote\u00edsta, monista, agn\u00f3stico, ateo ou humanista. Segundo Doniger, \"as ideas sobre todas as cuesti\u00f3ns principais da fe e do estilo de vida: o vexetarianismo, a non violencia, a crenza no renacemento, incluso o as casta) son temas de debate, non de dogma.\"\nDebido \u00e1 ampla gama de tradici\u00f3ns e ideas que abarca o termo hindu\u00edsmo, \u00e9 dif\u00edcil chegar a unha definici\u00f3n completa. A relixi\u00f3n \"desaf\u00eda o noso desexo de definila e categorizala\". O hindu\u00edsmo foi definido de varias maneiras como unha relixi\u00f3n, unha tradici\u00f3n relixiosa, un conxunto de crenzas relixiosas e \"un modo de vida\". Desde o punto de vista l\u00e9xico occidental, o hindu\u00edsmo, ref\u00edrese adecuadamente como relixi\u00f3n, o igual que con outras fes. Na India, pref\u00edrese o termo \"dharma\", que \u00e9 m\u00e1is amplo que o termo occidental \"relixi\u00f3n\".\".\nO estudo da India e as s\u00faas culturas e relixi\u00f3ns, e a definici\u00f3n de \"hindu\u00edsmo\", foron moldeados polos intereses do colonialismo e polas noci\u00f3ns occidentais da relixi\u00f3n. Desde a d\u00e9cada de 1990, esas influencias e os seus resultados foron o tema de debate entre os estudosos do hindu\u00edsmo. e tam\u00e9n foron tomadas polos cr\u00edticos da visi\u00f3n occidental sobre a India.\nCaracter\u00edsticas.\nDunha forma xeral, \u00e9 unha das relixi\u00f3ns m\u00e1is tolerantes co\u00f1ecidas, excepto polo sistema de castas. Os hind\u00fas seguen un sistema estrito de castas que determina o status de cada persoa. O nacemento nunha determinada casta \u00e9 o resultado do karma producido en vidas pasadas. Soamente membros das castas m\u00e1is elevadas, br\u00e1manes, poden realizar os rituais hind\u00fas e ter posici\u00f3ns de autoridade nos templos hind\u00fas.\n\"Hindu\u00edsmo\" \u00e9 unha palabra que orixinalmente indicaba unha rexi\u00f3n xeogr\u00e1fica. Por ese motivo, alg\u00fans grupos indianos m\u00e1is tradicionalistas defenden que a relixi\u00f3n \u00e9 m\u00e1is adecuadamente chamada de Sanatana Dharma, significando \"relixi\u00f3n eterna\".\nA teolox\u00eda hindu\u00edsta fundam\u00e9ntase no culto aos avatares da divindade suprema, Brahma. Destaca particularmente a Trimurti - o propio Brahma, Shiva e Vishnu. Pode parecer estra\u00f1o para os padr\u00f3ns dunha cultura cristi\u00e1, mais o culto directo aos membros da Trimurti \u00e9 relativamente raro -en vez diso, acost\u00famase render culto a avatares m\u00e1is espec\u00edficos e m\u00e1is pr\u00f3ximos da realidade cultural e psicol\u00f3xica dos practicantes, como por exemplo Krishna, avatar de Vishnu e personaxe central do Bhagavad Gita-.\nA\u00ednda que se afirme que foi na cultura hindu\u00edsta onde tiveron orixe tres outras importantes relixi\u00f3ns: o budismo, o xainismo e o sikhismo, os ind\u00f3logos colocan o xainismo como ben anterior ao bramanismo que orixinou o hindu\u00edsmo, e o budismo garda relaci\u00f3n co xainismo e o sankhya-ioga.\nTalvez o esp\u00edrito hind\u00fa, que non se inspirou por un home ou muller en particular, poida ser mellor comprendido nos Rigveda, a \"m\u00e1is antiga escritura relixiosa do mundo.\" :\nEsencialmente, calquera forma de pr\u00e1ctica espiritual seguida con fe, amor e persistencia levar\u00e1 ao mesmo estado final de autorrealizaci\u00f3n. Por tanto, o pensamento hind\u00fa dist\u00ednguese por estimular enfaticamente a tolerancia polas diferentes crenzas, sobre a base de que sistemas temporais non poden declarar seren a \u00fanica comprensi\u00f3n da verdade transcendental.\nPara os hind\u00fas, esa idea foi unha forza activa na definici\u00f3n do 'dharma eterno'. \u00c9 para o hindu\u00edsmo o que o infinito ser divino de Advaita \u00e9 para a existencia, permanecendo eternamente inmut\u00e1bel e autoiluminado, central e penetrante, a despeito de todo o caos \u00e1 s\u00faa volta.\nVisi\u00f3n xeral.\nO hindu\u00edsmo repousa sobre o fundamento espiritual dos Vedas, vela\u00ed o nome Veda Dharma.\nO cami\u00f1o eterno.\n\"O cami\u00f1o eterno\" (en s\u00e1nscrito \u0938\u0928\u093e\u0924\u0928 \u0927\u0930\u094d\u092e, \"San\u0101tana Dharma\"), ou a \"filosof\u00eda perenne/harmon\u00eda/fe\", \u00e9 o nome que se usou para representar o hindu\u00edsmo desde a antig\u00fcidade. De acordo cos hind\u00fas, transmite a idea de que certos principios espirituais son intrinsecamente verdadeiros e eternos, transcendendo as acci\u00f3ns humanas, representando unha ciencia pura da consciencia. Mais esa consciencia non \u00e9 s\u00f3 aquela do corpo, da mente ou do intelecto, mais dun estado de esp\u00edrito supramental que existe dentro \"e\" al\u00e9n de nosa existencia, o inmaculado Ser de todo. A relixi\u00f3n dos hind\u00fas \u00e9 a busca innata polo divino dentro do ser, a busca por encontrar a verdade que nunca foi perdida de feito. Verdade buscada con fe que poder\u00e1 tornarse reconfortante luminosidade independente da raza ou do credo profesado. Na verdade, toda forma de existencia, dos vexetais e animais at\u00e9 o home, son suxeitos e obxectos do eterno Dharma. Esa fe innata, ent\u00f3n, \u00e9 tam\u00e9n co\u00f1ecida por \"arya/dharma nobre\", \"veda/dharma do co\u00f1ecemento\", \"ioga/dharma da uni\u00f3n\" e \"dharma hindu\" ou simplemente dharma.\nO que pode ser comprendido como unha crenza com\u00fan a todos os hind\u00fas son o dharma, a reencarnaci\u00f3n, o karma, e a moksha (liberaci\u00f3n) de cada alma a trav\u00e9s de variadas acci\u00f3ns de cu\u00f1o moral e da meditaci\u00f3n ioga. Entre os principios fundamentais incl\u00faense a\u00ednda o ahimsa (non-violencia), coa primac\u00eda do gur\u00fa, a palabra divina Aum e o poder do mantra, amor \u00e1 verdade en moitas manifestaci\u00f3ns como Deus e deusas, e a comprensi\u00f3n de que a chama divina esencial (atman/brahman) est\u00e1 presente en cada ser humano e en todas as criaturas viventes, que poden chegar por diversas sendas \u00e1 \"verdade \u00fanica\".\nIoga dharma.\nUnha das formas pr\u00e1cticas do hindu\u00edsmo \u00e9 o Ioga que significa Uni\u00f3n, son (pr\u00e1cticas espirituais), co\u00f1ecidas como bhakti (amor, devoci\u00f3n), karma ioga (servizo altru\u00edsta), raxa ioga (meditaci\u00f3n) e j\u00f1ana ioga (Ioga da discriminaci\u00f3n). Son descritos nos dous principais textos do hindu\u00edsmo IYoga: O Bhagavad Gita e Ioga Sutras de Patanxali. Os Upanishads son tam\u00e9n de fundamental importancia como fundamentos filos\u00f3ficos para este espiritualismo racional.\nOs catro obxectivos na vida.\nOutro maior aspecto do Dharma Hindu que \u00e9 unha pr\u00e1ctica com\u00fan de todos os Hind\u00fas \u00e9 o \"purushartha\", ou \"catro obxectivos da vida\". Eles son \"kama\", \"artha\", \"dharma\" e \"moksha\". Dise que todos os seres humanos seguen o \"kama\" (pracer, f\u00edsico ou emocional) e \"artha\" (poder, fama e riqueza), mais brevemente, con maturidade, eles aprenden a controlar estes desexos, co \"dharma\", ou a harmon\u00eda moral presente en toda a natureza. O obxectivo maior \u00e9 infinito, cuxo resultado \u00e9 a absoluta felicidade, \"moksha\", ou liberaci\u00f3n, tam\u00e9n co\u00f1ecida como \"Mukti\", \"Samadhi\", Nirvana etc.) do \"Samsara\", o ciclo da vida, morte, e da existencia dual.\nOs catro estadios da vida humana.\nA vida humana tam\u00e9n se ve como catro Ashramas (\"fases\" ou \u201cestadios\"). Eles son Brahmacharya, Grihasthya, Vanaprastha e Sanyasa. O primeiro cuarto da vida, brahmacharya (literalmente \"pastar en Brahma\") p\u00e1sase en celibato, sobriedade e pura contemplaci\u00f3n dos segredos da vida baixo os coidados dun Gur\u00fa, solidificando o corpo e a mente para as responsabilidades da vida. Grihastya \u00e9 o estadio do xefe de familia, alternativamente co\u00f1ecido como samsara, no cal o individuo casa para satisfacer kama e artha na vida conxugal e nunha carreira profesional. Vanaprastha \u00e9 o gradual desapego do mundo material, ostensivamente entregando os seus deberes aos fillos e fillas, e pasando m\u00e1is tempo en contemplaci\u00f3n da verdade, e en peregrinaci\u00f3ns santas. Finalmente, no sanyasa, o individuo vai a unha reclusi\u00f3n, xeralmente nun bosque, para encontrar a Deus a trav\u00e9s da meditaci\u00f3n Yog e pacificamente liberarse do seu corpo para unha pr\u00f3xima vida.\nOrixes, nomenclatura e sociedade.\nOrixes hist\u00f3ricas e aspectos sociais.\nPouco se co\u00f1ece sobre a orixe do Hindu\u00edsmo, xa que a s\u00faa existencia antecede os rexistros hist\u00f3ricos. Dise que o Hindu\u00edsmo der\u00edvase das crenzas dos Arianos, que resid\u00edan nos continentes sub-indianos, ('nobres' seguidores dos Vedas), Dravidianos, e Harappanos. Alg\u00fans din que do Hindu\u00edsmo naceron o Budismo e o Xainismo, mais Heinrich Cimmer e outros ind\u00f3logos afirman que o xainismo \u00e9 moito anterior ao hindu\u00edsmo, e que o budismo deriva deste e do sankhya que en consecuencia afectaron o desenvolvemento da s\u00faa relixi\u00f3n mai. Diversas son as ideas sobre as orixes dos Vedas e a comprensi\u00f3n se os Arianos eran ou non nativos ou estranxeiros na India. A existencia do Hindu\u00edsmo data de 4000 a 6000 mil anos a.C.\n\u00c9 preciso salientar que actualmente hai d\u00fabidas entre os estudosos sobre se se produciu ou non unha invasi\u00f3n ariana na India. Cuesti\u00f3nase sobre a mestizaxe lenta, no canto de invasi\u00f3n violenta, cos dravidianos e outros pobos de orixe aut\u00f3ctona e mesmo mediterr\u00e1nea, existentes na rexi\u00f3n antes da chegada dos pastores-guerreiros vidos de Europa. Isto coloca en cuesti\u00f3n tam\u00e9n a orixe do hindu\u00edsmo. Como reforzo a esta hip\u00f3tese, a an\u00e1lise dos Rigvedas m\u00e1is antigos (cerca de 1500 a.C.) mostra unha serie de f\u00f3rmulas m\u00e1xicas de propiedade de familias no poder, sen calquera indicaci\u00f3n das pr\u00e1cticas de ioga que acompa\u00f1an a filosof\u00eda sankhya, e que se documentan en selos de cerca de 2500/ a.C.\nHistoricamente, a palabra \"Hind\u00fa\" antecede o Hindu\u00edsmo como relixi\u00f3n; o termo \u00e9 de orixe persa e primeiramente refer\u00edase ao pobo que resid\u00eda no outro lado (do punto de vista Persa) do Sindhu ou R\u00edo Indus. Foi utilizado para expresar non soamente a etnicidade sen\u00f3n tam\u00e9n a relixi\u00f3n V\u00e9dica desde o s\u00e9culo XV e XVI, por personalidades como o Guru Nanak (fundador do Sikhism). Durante o Brit\u00e1nico Raj, a utilizaci\u00f3n do termo tornouse com\u00fan, e eventualmente, a relixi\u00f3n dos Hind\u00fas V\u00e9dicos denominouse 'Hindu\u00edsmo'. Na verdade, foi simplemente unha nova vestimenta para unha cultura que vi\u00f1a prosperando desde a m\u00e1is remota antig\u00fcidade.\nDistribuci\u00f3n xeogr\u00e1fica actual.\nA India, a Illa Mauricia, e o Nepal as\u00ed como a illa indonesia de Bal\u00ed te\u00f1en como relixi\u00f3n predominante o hindu\u00edsmo; importantes minor\u00edas hind\u00fas existen en Bangladesh (11 mill\u00f3ns), Myanmar (7,1 mill\u00f3ns), Sri Lanka (2,5 mill\u00f3ns), Estados Unidos (2,5 mill\u00f3ns), Paquist\u00e1n (4,3 mill\u00f3ns), Sur\u00e1frica (1,2 mill\u00f3ns), Reino Unido (1,5 mill\u00f3n), Malaisia (1,1 mill\u00f3n), Canad\u00e1 (1 mill\u00f3n), Illas Fidxi (500.000), Trinidad e Tobago (500.000), G\u00fciana (400.000), Pa\u00edses Baixos (400.000), Singapur (300.000) e Suriname (200.000).\nFilosof\u00eda hind\u00fa: as seis escolas v\u00e9dicas de pensamento.\nAs seis Astika (aceptando a autoridade dos Vedas), ou escolas filos\u00f3ficas ortodoxas Hind\u00fa son Nyaya, Vaisheshika, Sankhya, Ioga, Purva Mimamsa tam\u00e9n denominadas ('Mimamsa'), Uttara Mimamsa e 'Vedanta'). As escolas non v\u00e9dicas denom\u00ednanse Nastika, ou heterodoxas, e ref\u00edrense ao Budismo, Xainismo e Lokayata. As escolas que contin\u00faan a influenciar o Hindu\u00edsmo hoxe son Purva Mimamsa, Ioga, e Vedanta.\nV\u00e9xase filosof\u00eda Hind\u00fa para discusi\u00f3n sobre o significado hist\u00f3rico de Sankhya, Nyaya, e Vaisheshika.\nPurva Mimamsa.\nO principal obxectivo do Purva (\"cedo\") ou da escola Mimamsa era estabelecer a autoridade dos Vedas. Consecuentemente a valiosa contribuci\u00f3n desta escola ao hindu\u00edsmo foi a formulaci\u00f3n das regras da interpretaci\u00f3n V\u00e9dica. Os seus adherentes consideraban que a revelaci\u00f3n deber\u00eda probarse a trav\u00e9s da raz\u00f3n, e non acepta como un dogma cego. Este m\u00e9todo emp\u00edrico e eminentemente sens\u00edbel de aplicaci\u00f3n relixiosa \u00e9 a chave para Sanatana/Hindu Dharma e foi especialmente desenvolvido por racionalistas como Adi Sankara e Swami Vivekananda. Para profundar m\u00e1is neste tema vexa Purva Mimamsa\nIoga.\nXeralmente consid\u00e9rase que o sistema de Ioga xurdiu da filosof\u00eda Samkhya. Entrementres o ioga referido aqu\u00ed, \u00e9 especialmente o Raxa Yoga (ou uni\u00f3n a trav\u00e9s da meditaci\u00f3n). Bas\u00e9ase nun texto (que exerceu grande influencia) do santo Patanxali titulado Ioga Sutras, e \u00e9 esencialmente unha compilaci\u00f3n e sistematizaci\u00f3n da filosof\u00eda do Ioga meditacional. Os Upanishads e o Bhagavad Gita tam\u00e9n son textos indispens\u00e1beis no estudo do Ioga.\nA filosof\u00eda Sankhya \u00e9 anterior ao Bramanismo, filosof\u00eda que deu orixe ao hindu\u00edsmo, como coloca o eminente ind\u00f3logo Heinrich Cimmer no seu cl\u00e1sico Filosof\u00edas da India. Patanxali, monxe do sur da India, onde at\u00e9 hoxe a tradici\u00f3n tamil preserva elementos das filosof\u00edas prev\u00e9dicas, ti\u00f1a formaci\u00f3n no sistema sankhya-ioga, indisoci\u00e1bel. O Sankhya compilouse ben antes de Patanxali (que viviu no s\u00e9culo II a.C., por Kapila, que viviu pouco tempo antes de Buda. Unha diferenza importante entre sankhya e bramanismo \u00e9 que o primeiro \u00e9 dualista, e o segundo monista, mais ambos ven o esp\u00edrito, ou Deus, como inmanente e transcendente ao mesmo tempo.\nA diferenza m\u00e1is significante de Samkhya \u00e9 que a escola de ioga non soamente incorpora o concepto do Ishvara (ou Deus persoal) nunha visi\u00f3n do mundo metaf\u00edsica, sen\u00f3n que tam\u00e9n sustenta Ishvara como un ideal sobre o cal meditar. A raz\u00f3n \u00e9 que Ishvara \u00e9 o \u00fanico aspecto de purusha (do infinito Terreo Divino) que non se mesturou con prakrti (forzas creativas temporais). Tam\u00e9n utiliza as terminolox\u00edas Brahman/Atman e conceptos profundos dos Upanishads, adoptando unha visi\u00f3n ved\u00e1ntica monista. A realizaci\u00f3n do obxectivo do Ioga co\u00f1\u00e9cese como moksha ou samadhi. E, como nos Upanishads, busca o espertar ou a comprensi\u00f3n de Atman como sendo nada m\u00e1is que o infinito Brahman, a trav\u00e9s da (mente) \u00e9tica, (corpo) f\u00edsico meditaci\u00f3n (alma) o \u00fanico branco das s\u00faas pr\u00e1cticas \u00e9 a 'verdade suprema.'\nUttara Mimamsa: as tres escolas de Vedanta.\nA escola Uttara (\"tarde\") Mimamsa \u00e9 talvez a pedra angular dos movementos do Hindu\u00edsmo e certamente foi respons\u00e1bel por unha nova onda de investigaci\u00f3n filos\u00f3fica e meditativa, renovaci\u00f3n da fe e reformas culturais. Primeiramente asociada cos Upanishad e os seus comentarios por Badarayana, e Vedanta Sutra, o pensamento Vedanta dividiuse en tres grupos, iniciados polo pensamento e escrita ou Adi Sankara. A maior\u00eda da actual filosof\u00eda hind\u00fa est\u00e1 relacionada con mudanzas que se influenciaron polo pensamento Ved\u00e1ntico, o cal se focaliza na meditaci\u00f3n, moralidade e centralizaci\u00f3n no Eu \u00fanico no canto de rituais ou distinci\u00f3ns sociais insignificantes como as castas.\nNon-dualidade: Advaita Vedanta.\nAdvaita literalmente significa \"non dous\"; tr\u00e1tase dun sistema non-dualista (a-dual), que salienta a unidade. O seu consolidador foi Adi Shankara (788-820). Shankara expuxo as s\u00faas teor\u00edas baseadas amplamente nos ensinos dos Upanishads e do seu gur\u00fa Gaudapada. A trav\u00e9s da an\u00e1lise da consciencia experimental, el expuxo a natureza relativa do mundo e estabeleceu a realidade non-dual ou Brahman no cal Atman (a alma individual) ou Brahman (a realidade \u00faltima) son absolutamente identificadas. Non \u00e9 s\u00f3 unha filosof\u00eda, mais un sistema consciente de \u00e9ticas aplicadas e meditaci\u00f3n, direccionadas \u00e1 obtenci\u00f3n da paz e comprensi\u00f3n da verdade. Adi Shankara acusou as castes e insignificantes rituais ritual como tolos, e na s\u00faa propia maneira carism\u00e1tica, suplicou aos verdadeiros devotos a meditaren no amor de Deus e alcanzaren a verdade.\nMonismo Cualificado: Vishistadvaita Vedanta.\nRamanuxa (1040 - 1137) foi o principal propo\u00f1ente do concepto de Sriman Narayana como Brahman o supremo. El ensinou que a realidade \u00faltima pos\u00fae tres aspectos: Ishvara (Vishnu), cit (alma) e acit (materia). Vishnu \u00e9 a \u00fanica realidade independente, en canto alma e material son dependentes de Deus para a s\u00faa existencia. Debido a esta cualificaci\u00f3n da realidade \u00faltima, o sistema de Ramanuxa co\u00f1\u00e9cese como non dual\u00edstico.\nDualismo: Dvaita Vedanta.\nRamanuxa, Madhva (1199 - 1278) identificou deus con Vishnu, mais a s\u00faa visi\u00f3n da realidade era puramente dualista, pois el comprendeu unha diferenciaci\u00f3n fundamental entre o Deus supremo e a alma individual, e o sistema consecuentemente denominouse Dvaita (dual\u00edstico) Vedanta.\nCulturas alternativas de adoraci\u00f3n.\nAs escolas Bhakti.\nA m\u00e1is popular forma de expresi\u00f3n de amor a Deus na tradici\u00f3n hind\u00fa \u00e9 a trav\u00e9s do \"puxa\", ou ritual de devoci\u00f3n, frecuentemente utilizando o auxilio de \"\" (estatua) xuntamente con canci\u00f3ns ou recitaci\u00f3n de oraci\u00f3ns meditacionais en forma de mantras. Canci\u00f3ns Devocionais denominadas bhajan (escritas primeiramente nos s\u00e9culos XIV-XVII), kirtan (eloxio), e arti (unha forma filtrada do ritual de lume V\u00e9dico) son algunhas veces cantados xuntamente coa realizaci\u00f3n do \"puxa\". Este sistema org\u00e1nico de devoci\u00f3n tenta auxiliar o Individuo a conectarse con Deus a trav\u00e9s de medios simb\u00f3licos. Entrementres , dise que \"bhakta\", a trav\u00e9s dunha crecente conexi\u00f3n con Deus, \u00e9 eventualmente capaz de evitar todas as formas externas e \u00e9 enteiramente inmerso na beiz\u00f3n do indiferenciado amor \u00e1 Verdade.\nTantrismo.\nA palabra \"tantra\" significa \"tratado\" ou \"serie contin\u00faa \", e apl\u00edcase a unha variedade de traballos m\u00edsticos, ocultos, m\u00e9dicos e cient\u00edficos ben como aqueles que agora nos consideramos como \"t\u00e1ntricos\". A maior\u00eda dos tantras foron escritos no final da Idade Media e xurdiron da cosmolox\u00eda hind\u00fa e Ioga."}
{"id": "24292", "revid": "23204", "url": "https://gl.wikipedia.org/wiki?curid=24292", "title": "Avatar", "text": "Avatar \u00e9 un termo de orixe s\u00e1nscrita (\"avat\u00e2ra\" significa 'o que descende'), e que no hindu\u00edsmo se refire \u00e1 encarnaci\u00f3n terrestre dun deus. Tam\u00e9n significa \"iniciado\". Por exemplo dise que o deus Krishna \u00e9 a oitava encarnaci\u00f3n de Vishnu.\nAvataras\nOs Avataras poden ser de dous tipos:\nManus\u00edacos e bodhis\u00e1tvicos\n\"Os Manus\u00edacos\" consid\u00e9ranse avataras organizadores, exemplo deles son R\u00f3mulo e Remo, Mois\u00e9s, Mahoma, Zoroastro, Manco Kapac. As\u00ed estes avatares crean civilizaci\u00f3ns que elevan o ser humano.\n\"Os Bodhis\u00e1tvicos\", do s\u00e1nscrito satwa (equilibrio interior) son avatares fundadores de relixi\u00f3ns ou cami\u00f1os espirituais. Exemplo destes son Buda, Krishna, Xes\u00fas, Tunupa, Lao Ts\u00e9.\nFinalmente poden considerarse os \"avatares non encarnados\", seres que coidan e protexen a humanidade.\nEn galego.\nO galego tomou a palabra (pluralizada como \"avatares\") co significado de 'fases', 'vicisitudes' ou 'cambios'.\nInternet.\nActualmente nas novas tecnolox\u00edas e en internet, as\u00f3ciase a palabra \"avatar\" coa representaci\u00f3n gr\u00e1fica (mediante un debuxo ou fotograf\u00eda) dunha persoa para a s\u00faa identificaci\u00f3n."}
{"id": "24294", "revid": "98629", "url": "https://gl.wikipedia.org/wiki?curid=24294", "title": "Selecci\u00f3n de f\u00fatbol de Alema\u00f1a", "text": "A selecci\u00f3n nacional de f\u00fatbol de Alema\u00f1a, \u00e9 o equipo representativo de Alema\u00f1a nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n Alem\u00e1 de F\u00fatbol (\"Deutscher Fu\u00dfball-Bund\"), pertencente \u00e1 UEFA. Ga\u00f1adora de catro Copas do Mundo (1954, 1974, 1990 e 2014) e tres Eurocopas, \u00e9 unha das selecci\u00f3ns m\u00e1is prestixiosas do mundo deste deporte.\nA nivel de Mundiais de f\u00fatbol tan s\u00f3 o ten m\u00e1is t\u00edtulos. Alema\u00f1a ademais disputou outras catro finais onde non acadou a vitoria, sendo a selecci\u00f3n europea con m\u00e1is finais disputadas, igualando \u00f3 Brasil con sete ocasi\u00f3ns: 1954, 1966, 1974, 1982, 1986, 1990 e 2002. Foi ademais a primeira selecci\u00f3n que liderou a Clasificaci\u00f3n Mundial da FIFA, ocupando o primeiro posto durante 1993 e 1994.\nEntre os anos 1949 e 1990 existiron dous equipos xermanos, o de (Rep\u00fablica Democr\u00e1tica Alem\u00e1) e Alema\u00f1a Occidental (Rep\u00fablica Federal Alem\u00e1). T\u00f3dolos t\u00edtulos foron conseguidos pola Alema\u00f1a do Oeste, excepto a Medalla de Ouro nos Xogos Ol\u00edmpicos de 1976. A selecci\u00f3n ten varios capit\u00e1ns honorarios (\"Ehrenspielf\u00fchrer\") que son: Fritz Walter, Uwe Seeler, Franz Beckenbauer e Lothar Matth\u00e4us. En certa ocasi\u00f3n o xogador ingl\u00e9s Gary Lineker dixo: \"O f\u00fatbol \u00e9 un deporte que inventaron os ingleses, xogan once contra once detr\u00e1s dun bal\u00f3n, e ao final sempre ga\u00f1a Alema\u00f1a\".\nHistoria.\nA selecci\u00f3n de f\u00fatbol de Alema\u00f1a, daquela o Segundo Reich, xogou o seu primeiro encontro o 5 de abril de 1908 fronte a , partido que se saldou con derrota para os xermanos por 5 a 3. As cores do uniforme da selecci\u00f3n, o branco e o negro, proceden das cores da monarqu\u00eda alem\u00e1 durante este per\u00edodo. Pese que a selecci\u00f3n non xogou o seu primeiro encontro at\u00e9 1908, a Federaci\u00f3n Alem\u00e1 de F\u00fatbol ou Deutscher Fu\u00dfball-Bund, fora fundada en 1900, sendo unha das fundadoras da FIFA en 1904. A selecci\u00f3n estivo durante \u00e9pocas fortemente marcada pola pol\u00edtica. Entre 1938 e 1945, Austria ficou integrada na Alema\u00f1a Nazi. Con iso, destacados xogadores austr\u00edacos pasaron a ser tam\u00e9n aproveitados pola selecci\u00f3n alem\u00e1, mentres a austr\u00edaca (que utilizaba tradicionalmente un uniforme semellante) foi extinguida momentaneamente. A anexi\u00f3n ocorreu meses antes da Copa do Mundo de 1938, para a cal ambas as selecci\u00f3ns estaban clasificadas. Seis austr\u00edacos foron convocados para defender a Alema\u00f1a no mundial.\nTrala Guerra, Alema\u00f1a foi dividida. As \u00e1reas conquistadas no conflito volveron aos antigos pa\u00edses, e o territorio alem\u00e1n pre-guerra dividiuse en catro: Austria volveu ser un pa\u00eds independente e a s\u00faa selecci\u00f3n foi retomada, foron creadas Alema\u00f1a Occidental e Alema\u00f1a Oriental, cada unha tam\u00e9n coa s\u00faa propia selecci\u00f3n, e o Sarre, a\u00ednda que este \u00faltimo a finais dos anos 50, foi integrado na Alema\u00f1a Occidental.\nAs d\u00faas Alema\u00f1as proseguiron divididas at\u00e9 o ano de 1990, cando se reunificaron. A reunificaci\u00f3n deuse xa tras a Copa do Mundo daquel ano, ga\u00f1ada pola propia selecci\u00f3n da Alema\u00f1a Occidental. Os occidentais, que continuaron a usar o uniforme da Alema\u00f1a pre-guerra, destacaron claramente, clasific\u00e1ndose para t\u00f3dalas edici\u00f3ns da Copa do Mundo, sendo campi\u00f3ns en 1954, 1974 (onde foron os anfitri\u00f3ns) e 1990 ga\u00f1ando en todos contra as selecci\u00f3ns favoritas ao t\u00edtulo, respectivamente , e . Unicamente non disputaron a Copa do Mundo de 1950, cando non exist\u00eda ningunha selecci\u00f3n alem\u00e1. Os occidentais tam\u00e9n disputaron todas as Eurocopas a partir da edici\u00f3n de 1972, sendo campi\u00f3ns. Vencer\u00edan tam\u00e9n na de 1980.\nA Selecci\u00f3n de Alema\u00f1a Oriental, m\u00e1is feble, clasificouse s\u00f3 para unha Copa do Mundo, xustamente a de 1974, realizada na Alema\u00f1a Occidental. Ambas se enfrontaron na primeira fase e os orientais conseguiron unha hist\u00f3rica vitoria, tras vencer por 1 a 0. Acostumaban facer boas fases eliminatorias, deixando de clasificarse normalmente no \u00faltima partido. Non conseguiron clasificarse para ningunha Eurocopa. Por outro lado, ga\u00f1aron ouro nos Xogos Ol\u00edmpicos (nas Olimp\u00edadas de 1976), o que as Alema\u00f1as pre-guerra, Occidental e reunificada non conseguiron. A selecci\u00f3n oriental usaba tam\u00e9n camisola e medias de cor branca, mais adoptou o azul ao contrario do negro na cor dos pantal\u00f3ns. O azul era a cor da xuventude do Partido Comunista do pa\u00eds. O uniforme reserva consist\u00eda na combinaci\u00f3n inversa ao do principal, sendo consagrado ao ser o utilizado na vitoria sobre a Alema\u00f1a Occidental en 1974.\nA Alema\u00f1a reunificada, que continuou usando os uniformes tradicionais da Occidental, chamou en maior parte xogadores nacidos no antigo pa\u00eds, a\u00ednda que os mellores xogadores de despois da reunificaci\u00f3n vi\u00f1esen do lado oriental: Matthias Sammer e Michael Ballack. O primeiro t\u00edtulo dende a reunificaci\u00f3n foi a Eurocopa 1996.\nPalmar\u00e9s Copa do Mundo.\nAlema\u00f1a\nRep\u00fablica Federal Alem\u00e1\nAlema\u00f1a reunificada\nPalmar\u00e9s Eurocopa.\nRep\u00fablica Federal Alem\u00e1\nAlema\u00f1a reunificada\nXogadores.\nCadro actual.\nOs seguintes xogadores foron chamados para xogar o Mundial de F\u00fatbol Rusia 2018.\n\"Partidos e goles actualizados a 2 de xu\u00f1o de 2018.\"\nR\u00e9cords.\nM\u00e1is partidos xogados.\n\"Actualizado a 22 de marzo de 2017.\"\n\"Os xogadores en letra grosa seguen en activo coa selecci\u00f3n.\"\nM\u00e1ximos goleadores.\n\"Actualizado a 23 de marzo de 2018.\"\n\"Os xogadores en letra grosa seguen en activo coa selecci\u00f3n.\""}
{"id": "24296", "revid": "89787", "url": "https://gl.wikipedia.org/wiki?curid=24296", "title": "Socioling\u00fc\u00edstica", "text": "A socioling\u00fc\u00edstica \u00e9 unha rama da sociolox\u00eda e da ling\u00fc\u00edstica que estuda a relaci\u00f3n entre a lingua e a sociedade.\nConceptos.\nHai tres termos importantes para a socioling\u00fc\u00edstica que poden ser facilmente confundidos entre si:\n\u00c1s veces establ\u00e9cese unha distinci\u00f3n entre a socioling\u00fc\u00edstica e a sociolox\u00eda da linguaxe, cuxo foco estar\u00eda no efecto da linguaxe na sociedade. A socioling\u00fc\u00edstica ten autonom\u00eda propia como para que non sexa moi preciso estabelecer esta diferenza xa que estamos a falar do estudo do mesmo feito social: a relaci\u00f3n entre a lingua e a sociedade.\nA socioling\u00fc\u00edstica sincr\u00f3nica c\u00e9ntrase na estrutura socioling\u00fc\u00edstica e as variaci\u00f3ns ling\u00fc\u00edsticas que dependen das situaci\u00f3ns e actitudes dos falantes, mentres que a socioling\u00fc\u00edstica hist\u00f3rica ou diacr\u00f3nica oc\u00fapase do cambio ling\u00fc\u00edstico, a adquisici\u00f3n e difusi\u00f3n das linguas.\nHistoria.\nA\u00ednda que o aspecto social da lingua te\u00f1a chamado a atenci\u00f3n desde cedo, p\u00e9nsese no ling\u00fcista su\u00edzo Ferdinand de Saussure no inicio do s\u00e9culo XX, foi talvez nos anos 1950 cando comezou a investigarse seriamente.\nPioneiros como Uriel Weinreich, Charles Ferguson e Joshua Fishman chamaron a atenci\u00f3n sobre unha serie de fen\u00f3menos interesantes, tales como a diglosia e os efectos do contacto ling\u00fc\u00edstico.\nMais p\u00f3dese dicir que a figura chave foi William Labov, quen nos anos 1960 realizou unha serie de investigaci\u00f3ns sobre a variaci\u00f3n ling\u00fc\u00edstica entre a cidade de Nova York e a vila de Martha's Vineyard, investigaci\u00f3ns que revolucionaron a nosa comprensi\u00f3n de como os falantes utilizan a s\u00faa lingua e que acabaron por resolver o paradoxo de Saussure.\nSocioling\u00fc\u00edstica galega.\nCanto \u00e1 socioling\u00fc\u00edstica galega, podemos mencionar alg\u00fans investigadores e obras relevantes como:"}
{"id": "24299", "revid": "22570", "url": "https://gl.wikipedia.org/wiki?curid=24299", "title": "Esquemas comunicativos", "text": "A comunicaci\u00f3n \u00e9 o resultado da emisi\u00f3n dunha mensaxe codificada a un receptor que a interpreta. Os elementos participantes da comunicaci\u00f3n comunmente aceptados son o emisor, receptor, mensaxe, c\u00f3digo, canle, ru\u00eddo, realidade referencial ou contexto. As\u00ed a todo, non \u00e9 esta a \u00fanica perspectiva para definirmos o acto de nos comunicarmos:"}
{"id": "24300", "revid": "25871", "url": "https://gl.wikipedia.org/wiki?curid=24300", "title": "San Fiz de Monfero, Monfero", "text": "San Fiz de Monfero \u00e9 unha parroquia que se localiza no oeste do concello de Monfero. Segundo o IGE en 2017 ti\u00f1a 726 habitantes (379 homes e 347 mulleres) distribu\u00eddos en 71 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.001 habitantes.\nPatrimonio.\nNesta parroquia, no lugar do Convento, at\u00f3pase o Mosteiro de Monfero no que se mesturan varios estilos, desde uns restos rom\u00e1nicos ata o barroco, pasando polo g\u00f3tico e o renacentista. Ademais conta coa igrexa de San Fiz, as capelas de Santo Andr\u00e9, San Xiao e San Miguel."}
{"id": "24301", "revid": "85894", "url": "https://gl.wikipedia.org/wiki?curid=24301", "title": "Santa Xi\u00e1 de Monfero, Monfero", "text": "Santa Xi\u00e1 de Monfero \u00e9 unha parroquia que se localiza no sur do concello de Monfero. Segundo o IGE en 2013 ti\u00f1a 58 habitantes (33 homes e 25 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 99 habitantes."}
{"id": "24302", "revid": "85894", "url": "https://gl.wikipedia.org/wiki?curid=24302", "title": "Taboada, Monfero", "text": "Santa Mari\u00f1a de Taboada \u00e9 unha parroquia que se localiza no leste do concello de Monfero limitando c\u00f3 concello de Pontedeume mailo c\u00f3 de Vilarmaior. Segundo IGE en 2013 ti\u00f1a 85 habitantes (46 homes e 39 mulleres) distribu\u00eddos en 9 entidades de poboaci\u00f3n, 15 menos ca en 1999.\nPatrimonio.\nEst\u00e1 situada \u00e1 beira do parque natural das Fragas do Eume. A igrexa parroquial \u00e9 de estilo rom\u00e1nico, e hai dous cruceiros centenarios."}
{"id": "24303", "revid": "89787", "url": "https://gl.wikipedia.org/wiki?curid=24303", "title": "O Val de Xestoso, Monfero", "text": "San Pedro do Val de Xestoso \u00e9 unha parroquia que se localiza no centro do concello de Monfero na comarca do Eume. Segundo o IGE en 2013 ti\u00f1a 417 habitantes (203 mulleres e 214 homes) distribu\u00eddos en 39 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 538 habitantes.\nHistoria.\nAt\u00e9 1897 s\u00f3 exist\u00eda a parroquia de Xestoso, mais nese ano ficou dividida en d\u00faas: o propio Val de Xestoso e mailo Alto de Xestoso."}
{"id": "24304", "revid": "98629", "url": "https://gl.wikipedia.org/wiki?curid=24304", "title": "Vilach\u00e1, Monfero", "text": "Santa Mar\u00eda de Vilach\u00e1 \u00e9 unha parroquia que se localiza no oeste do concello de Monfero. Segundo o IGE en 2013 ti\u00f1a 212 habitantes (109 homes e 103 mulleres) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 279 habitantes.\nO seu top\u00f3nimo procede do lat\u00edn VILLAM PLANAM, 'vila situada nun lugar plano'."}
{"id": "24305", "revid": "22570", "url": "https://gl.wikipedia.org/wiki?curid=24305", "title": "Franza, Mugardos", "text": "Santiago de Franza \u00e9 unha parroquia que se localiza no leste do concello de Mugardos. Segundo o IGE en 2018 ti\u00f1a 1.418 habitantes (703 mulleres e 715 homes) distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.629 habitantes. Ten unha extensi\u00f3n de 5,22\u00a0km\u00b2, cunha s\u00faa densidade poboacional de 288,89 hab./km\u00b2.\nNo lugar do Seixo naceu o pintor Felipe Bello Pi\u00f1eiro."}
{"id": "24306", "revid": "22570", "url": "https://gl.wikipedia.org/wiki?curid=24306", "title": "Me\u00e1, Mugardos", "text": "San Vicente de Me\u00e1 \u00e9 unha parroquia que se localiza no centro do concello de Mugardos. Segundo o IGE en 2018 ti\u00f1a 573 habitantes (297 mulleres e 276 homes) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 767 habitantes. Ten unha extensi\u00f3n de 2,07\u00a0km\u00b2 e unha densidade de poboaci\u00f3n de 294,69 hab./km\u00b2.\nNesta parroquia naceu o doutor Agust\u00edn Sixto Seco."}
{"id": "24307", "revid": "25871", "url": "https://gl.wikipedia.org/wiki?curid=24307", "title": "Mugardos, Mugardos", "text": "San Xuli\u00e1n de Mugardos \u00e9 unha parroquia que se localiza no oeste do concello de Mugardos. Segundo o IGE en 2018 ti\u00f1a 2.851 habitantes (1.484 mulleres e 1.367 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 3.039 habitantes. Ten unha extensi\u00f3n de 3,84\u00a0km\u00b2 e unha densidade poboacional \u00e9 de 747,14 hab./km\u00b2."}
{"id": "24308", "revid": "197", "url": "https://gl.wikipedia.org/wiki?curid=24308", "title": "Pi\u00f1eiro, Mugardos", "text": "San Xo\u00e1n de Pi\u00f1eiro \u00e9 unha parroquia que se localiza no leste do concello de Mugardos. Segundo o INE en 2018 ti\u00f1a 465 habitantes (241 mulleres e 224 homes) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 621 habitantes.\nTen unha extensi\u00f3n de 1,28\u00a0km\u00b2, cunha densidade poboacional de 357,81 hab./km\u00b2. Limita polo leste coa parroquia de Limodre (Fene) polo oeste coa parroquia de Franza, polo norte coa vila do Seixo, e polo sur coa vila de Barracido (Ares).\nCultura e deporte.\nO patr\u00f3n da vila \u00e9 San Xo\u00e1n Bautista, e cel\u00e9brase o d\u00eda 24 de xu\u00f1o, con verbena, sardi\u00f1ada e lumeirada.\nA Sociedade Cultural Recreativa e Deportiva de San Xo\u00e1n de Pi\u00f1eiro organiza varias competici\u00f3ns deportivas, entre elas o Marat\u00f3n de San Xo\u00e1n de Pi\u00f1eiro, unha carreira popular de 10.600 metros polos concellos de Mugardos, Ares e Fene, que leva m\u00e1is de 30 edici\u00f3ns. Esta carreira conta con versi\u00f3ns para os m\u00e1is mozos, dende os 2 anos. Tam\u00e9n se organizan ao longo do ano concursos de larpeiradas, a festa do entroido, unha feira de artesan\u00eda, a festa dos callos e actividades como o encaixe de bolillos, o ioga e as manualidades. A pequena vila conta ademais cun modesto equipo de f\u00fatbol.\nPreto da SCRD at\u00f3pase a antiga escola de San Xo\u00e1n de Pi\u00f1eiro, que contaba cuns poucos alumnos ata hai uns anos atr\u00e1s; agora serve de colexio electoral."}
{"id": "24309", "revid": "5863", "url": "https://gl.wikipedia.org/wiki?curid=24309", "title": "Abelleira, Muros", "text": "Santo Estevo de Abelleira \u00e9 unha parroquia que se localiza no leste do concello coru\u00f1\u00e9s de Muros, na comarca de Muros. Segundo o INE, en 2021 ti\u00f1a 480 habitantes (236 homes e 244 mulleres) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 647 habitantes e un aumento de 12 habitantes en comparaci\u00f3n co anterior ano na serie.\nEconom\u00eda.\nA econom\u00eda de Abelleira bas\u00e9ase principalmente na pesca, no marisqueo, na explotaci\u00f3n agroforestal e no turismo nos meses de ver\u00e1n.\nXeograf\u00eda e lugares de interese.\nA parroquia de Abelleira est\u00e1 situada arredor da enseada de Bornalle, situada na desembocadura do r\u00edo Rateira. \u00c9 atravesada pola estrada AC-550 de Leste a Oeste. Abelleira conta con numerosas rotas de senderismo, entre as que se atopan a rota \u00e1 Pedra do Cadro e varias praias, entre as que se atopan: Vent\u00edn, Li\u00f1ares, Area Triga ou Bornalle. "}
{"id": "24310", "revid": "5863", "url": "https://gl.wikipedia.org/wiki?curid=24310", "title": "Esteiro, Muros", "text": "Santa Mari\u00f1a de Esteiro \u00e9 unha parroquia que se localiza no leste do concello de Muros. Segundo o IGE en 2013 ti\u00f1a 2.036 habitantes (985 homes e 1.051 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.273 habitantes.\nHistoria.\nA primeira noticia escrita sobre a parroquia \u00e9 do ano 1607, motivada pola visita do Cardeal de Santiago Jer\u00f3nimo del Hoyo en que se refire ao lugar como \"Santa Mari\u00f1a\" e cita que daquela ti\u00f1a 29 fregueses (uns 150 habitantes), mentres que Tal (parroquia lindeira da que Esteiro deixou de ser anexo en 1956) ti\u00f1a 32 veci\u00f1os."}
{"id": "24311", "revid": "98629", "url": "https://gl.wikipedia.org/wiki?curid=24311", "title": "Louro, Muros", "text": "Santiago de Louro \u00e9 unha parroquia situada ao sur do concello de Muros. Segundo o padr\u00f3n municipal (INE 2012) ten 1.267 habitantes (641 homes e 626 mulleres), o que sup\u00f3n unha diminuci\u00f3n respecto ao ano anterior.\nSituaci\u00f3n.\nEsta parroquia representa o l\u00edmite natural entre a m\u00e1is setentrional das r\u00edas Baixas, a r\u00eda de Muros e Noia, e a costa aberta que d\u00e1 paso ao cabo Fisterra e \u00e1 costa da Morte, l\u00edmite que ven marcado polo monte Louro.\nPatrimonio.\nO primeiro vestixio humano atopado na parroquia \u00e9 o petr\u00f3glifo da Laxe das Rodas, en fase de recuperaci\u00f3n e consolidaci\u00f3n.\nO convento de San Francisco de Louro, tam\u00e9n co\u00f1ecido como de San Francisco do Rial, sit\u00faase ao p\u00e9 do monte Oroso. Foi fundado como crematorio en 1223, e sobre el levantouse unha capela rom\u00e1nica dedicada a Santa M\u00f3nica do Rial, pasando a ser convento en 1432. En 1835 foi abandonado trala desamortizaci\u00f3n de Mendiz\u00e1bal, pero en 1873 foi ocupado de novo e restaurado por frades franciscanos.\nA igrexa do mesmo \u00e9 de estilo g\u00f3tico. O claustro, segundo unha inscrici\u00f3n dun dos seus lenzos, data de 1646. O atrio do conxunto est\u00e1 cercado por un muro no que se acaroa unha fonte e est\u00e1 centrado por un cruceiro. Desde o mosteiro ascende polo monte Calvario un \"Via Crucis\" con quince estaci\u00f3ns, nas que se relatan escenas da Paix\u00f3n de Cristo, constru\u00eddo en 1877 cos donativos dos fieis.\nEconom\u00eda.\nHistoricamente foi unha parroquia rural, na que as actividades produtivas mais relevantes foron a pesca e o agro, dentro do que destacaba unha importante cabana ovina. Restos deste pasado son os mu\u00ed\u00f1os do r\u00edo Longarela, alg\u00fans deles en bo estado de conservaci\u00f3n, ou algunhas agrupaci\u00f3ns de cabaceiras (os h\u00f3rreos, constru\u00eddos co estilo particular da comarca) de grande interese. Tam\u00e9n contou cunha florecente industria conserveira, da que quedan varios edificios ao longo do seu litoral, alg\u00fans deles admir\u00e1beis pezas, a\u00ednda en bo estado, da historia industrial galega. Alg\u00fans destes vellos edificios foron reconvertidos en locais de hostaler\u00eda, o que permite gozar da s\u00faa grande beleza e interese arquitect\u00f3nicos.\nHoxe en d\u00eda perdeuse unha gran parte desta actividade a\u00ednda que perdura a extracci\u00f3n marisqueira e o mergullo con certa relevancia, as\u00ed como a agricultura de car\u00e1cter dom\u00e9stico.\nA econom\u00eda lourad\u00e1n xira na actualidade arredor do turismo estival principalmente, e tam\u00e9n ten varios restaurantes e bares de copas que mante\u00f1en a actividade durante todo o ano.\nA riqueza paisax\u00edstica \u00e9 un dos seus grandes activos, xa que combina r\u00eda, mar aberto, monte e praia. Ademais, para quen guste da ornitolox\u00eda, conta coa lagoa de Xalfas, ao p\u00e9 de Monte Louro, na que se poden contemplar diversas especies durante gran parte do ano. Adxacente \u00e1 lagoa e separada desta por unha barreira de dunas, est\u00e1 a praia de Area Maior, enorme areal apto para a pr\u00e1ctica do nudismo en harmon\u00eda co resto de visitantes, debido \u00e1 s\u00faa grande extensi\u00f3n que permanece case que deserta, incluso durante o ver\u00e1n."}
{"id": "24312", "revid": "1131", "url": "https://gl.wikipedia.org/wiki?curid=24312", "title": "Muros, Muros", "text": "San Pedro de Muros \u00e9 unha parroquia que se localiza no sur do concello de Muros. Segundo o padr\u00f3n municipal (INE 2013) ten 2.523 habitantes (1.313 mulleres e 1.210 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.902 habitantes.\nPatrimonio.\nA igrexa parroquial \u00e9 de estilo g\u00f3tico, e anteriormente co\u00f1ec\u00edase como a colexiata de Santa Mar\u00eda do Campo. Mandouna constru\u00edr Lope de Mendoza no s\u00e9culo XIV, sendo terminada en 1400, segundo a inscrici\u00f3n encravada na porta principal. Diante da igrexa est\u00e9ndese un gran adro, onde na Idade Media se reun\u00eda o concello que gobernaba a vila.\nConsta dunha \u00fanica e ampla nave dividida en cinco tramos. A capela maior, situada na cabeceira, est\u00e1 cuberta cunha vistosa b\u00f3veda de crucer\u00eda. A nave est\u00e1 cuberta a d\u00faas augas cun teito de madeira, que repousa sobre arcos apuntados.\nAs capelas laterais foron engadidas nos s\u00e9culos XV e XVI, e nelas hai diferentes altares con sepulcros medievais. Do templo primitivo cons\u00e9rvase a portada principal de acceso, o roset\u00f3n g\u00f3tico, alg\u00fans canzorros e moitos dos signos lapidarios gremiais gravados nos perpia\u00f1os.\nNo exterior ten unha torre campanario barroca, rematada en 1757. Presenta unha balaustrada p\u00e9trea no corpo das camp\u00e1s, ademais dun p\u00f3rtico cuberto situado sobre a entrada principal. A camp\u00e1 m\u00e1is grande desta igrexa, a\u00ednda en uso, foi un regalo de Eugenio Montero R\u00edos, e foi tra\u00edda nun carro de vacas. \u00c9 co\u00f1ecida como \"a camp\u00e1 de Montero\".\nA imaxe m\u00e1is venerada na vila \u00e9 unha imaxe do Cristo da Agon\u00eda, unha representaci\u00f3n barroca na que se reflicte unha grande expresi\u00f3n de sufrimento. Enc\u00f3ntrase no altar das Dores e sae en procesi\u00f3n o Venres Santo. Ao parecer encargouna o Gremio dos Mareantes da vila.\nA capela de San Roque reedificouse en 1765, se ben segundo o volume \" Memorias del Arzobispado de Santiago\" do cardeal Jer\u00f3nimo del Hoyo xa exist\u00eda en 1609. Consid\u00e9rase de fundaci\u00f3n popular. Conta cunha dobre escalinata, amplo patio de canter\u00eda e nave central e sancrist\u00eda abovedadas.\nA capela da Nosa Se\u00f1ora das Angustias est\u00e1 constru\u00edda sobre parte da antiga capela de San Pedro, do s\u00e9culo X. Actualmente est\u00e1 dentro do recinto do antigo camposanto. Rematouse de facer en 1665 e nos seus muros exteriores cons\u00e9rvanse inscrici\u00f3ns dos canteiros que traballaron nela.\nA capela de San Xos\u00e9 sit\u00faase na r\u00faa do mesmo nome. De pequenas dimensi\u00f3ns, constru\u00eduse en 1727, e dende hai anos at\u00f3pase pechada \u00f3 publico.\nA capela da Virxe do Carme data de 1767. \u00c9 de canter\u00eda, abovedada e ten un amplo adro."}
{"id": "24313", "revid": "1131", "url": "https://gl.wikipedia.org/wiki?curid=24313", "title": "Serres, Muros", "text": "San Xo\u00e1n de Serres \u00e9 unha parroquia que se localiza no sur do concello de Muros. Segundo o padr\u00f3n municipal (INE 2013) ten 2.088 habitantes (1.091 mulleres e 997 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.494 habitantes.\nPatrimonio.\nA igrexa parroquial de San Xo\u00e1n Bautista sufriu ao longo da s\u00faa historia diferentes ampliaci\u00f3ns e remodelaci\u00f3ns. A partida m\u00e1is antiga conservada no seu arquivo \u00e9 de 1600. No s\u00e9culo XVIII a Confrar\u00eda da Nosa Se\u00f1ora das Dores financiou a construci\u00f3n da capela maior, incorporada \u00f3 corpo principal da igrexa. En 1892 levouse a cabo unha gran ampliaci\u00f3n, quedando o edificio actual con planta de cruz latina, sancrist\u00eda, presbiterio, nave central e d\u00faas capelas.\nEn 1984 remodelouse o presbiterio, despraz\u00e1ndose cara a adiante o altar de pedra incorporado \u00f3 retablo, tam\u00e9n de pedra. Engadiuse tam\u00e9n un sagrario de pedra atopado entre entullos. En 1991 volveuse ampliar, quedando a nave central de forma cuadrangular.\nO santuario da Virxe do Cami\u00f1o, de estilo g\u00f3tico, foi constru\u00eddo cara o s\u00e9culo XV. Acolle unha imaxe da Virxe, atopada segundo a tradici\u00f3n nunha praia veci\u00f1a.\nA planta \u00e9 rectangular, composta por unha soa nave dividida en catro tramos por tres arcos apuntados. No exterior ten grosos contrafortes e uns grandes canzorros de inspiraci\u00f3n rom\u00e1nica. A car\u00f3n da fachada principal est\u00e1 anexo o edificio que correspondeu ao antigo Hospital de Lazarados, que tam\u00e9n serv\u00eda lugar de acollida para os peregrinos que dende Santiago de Compostela se dirix\u00edan a Fisterra. O conxunto da obra foi declarado Monumento Nacional.\nO mu\u00ed\u00f1o de marea do Pozo de Cach\u00f3n constru\u00eduse no primeiro cuarto do s\u00e9culo XIX. Logo de estar abandonado, en 1990 iniciouse a s\u00faa rehabilitaci\u00f3n. Ten planta rectangular, cunha parte adicada a almac\u00e9n onde a principios do s\u00e9culo XX funcionaron os Ba\u00f1os de Santa Mar\u00eda, un balneario especializado na hidroterapia con auga mari\u00f1a e ba\u00f1os temperados de algas.\n\u00c9 un dos maiores mu\u00ed\u00f1os do estado das s\u00faas caracter\u00edsticas. Na actualidade funciona como centro cultural, albergando de xeito permanente paneis con explicaci\u00f3ns sobre a s\u00faa construci\u00f3n e funci\u00f3n. Tam\u00e9n acolle exposici\u00f3ns temporais e diversas actividades culturais."}
{"id": "24314", "revid": "25871", "url": "https://gl.wikipedia.org/wiki?curid=24314", "title": "Sestaio, Muros", "text": "San Miguel de Sestaio \u00e9 unha parroquia que se localiza no centro do concello de Muros. Segundo o IGE en 2013 ti\u00f1a 47 habitantes (27 mulleres e 20 homes) distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 43 habitantes."}
{"id": "24315", "revid": "5863", "url": "https://gl.wikipedia.org/wiki?curid=24315", "title": "Tal, Muros", "text": "Santiago de Tal \u00e9 unha parroquia que se localiza no leste do concello de Muros. Segundo o padr\u00f3n municipal (INE 2013) ti\u00f1a 461 habitantes (236 mulleres e 225 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 529 habitantes."}
{"id": "24316", "revid": "5863", "url": "https://gl.wikipedia.org/wiki?curid=24316", "title": "Torea, Muros", "text": "San Xi\u00e1n de Torea \u00e9 unha parroquia que se localiza no norte do concello de Muros. Segundo o padr\u00f3n municipal (INE\u00a02013) ten 356 habitantes (189 mulleres e 167 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 462 habitantes."}
{"id": "24317", "revid": "5863", "url": "https://gl.wikipedia.org/wiki?curid=24317", "title": "Bardullas, Mux\u00eda", "text": "San Xo\u00e1n de Bardullas \u00e9 unha parroquia que se localiza no sur do concello coru\u00f1\u00e9s de Mux\u00eda na comarca de Fisterra. Segundo o IGE en 2013 ti\u00f1a 109 habitantes (63 mulleres e 46 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 147 habitantes, e 1999 cando ti\u00f1a 150 habitantes."}
{"id": "24318", "revid": "85894", "url": "https://gl.wikipedia.org/wiki?curid=24318", "title": "Caberta, Mux\u00eda", "text": "San Fins de Caberta \u00e9 unha parroquia que se localiza no sur do concello coru\u00f1\u00e9s de Mux\u00eda na comarca de Fisterra. Segundo o IGE en 2013 ti\u00f1a 114 habitantes (56 homes e 58 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 166 habitantes.\nPatrimonio.\nA s\u00faa igrexa parroquial foi constru\u00edda no s\u00e9culo XII e reformada cara a 1700. \u00c9 un templo de pequenas dimensi\u00f3ns, cunha figura de pedra do patr\u00f3n na fachada principal."}
{"id": "24319", "revid": "85894", "url": "https://gl.wikipedia.org/wiki?curid=24319", "title": "Coucieiro, Mux\u00eda", "text": "San Pedro de Coucieiro \u00e9 unha parroquia que se localiza no sur do concello coru\u00f1\u00e9s de Mux\u00eda na comarca de Fisterra. Segundo o IGE en 2013 ti\u00f1a 392 habitantes (197 homes e 195 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 496 habitantes.\nPatrimonio.\nA igrexa parroquial foi totalmente reconstru\u00edda \u00f3 longo do s\u00e9culo XVIII. Forma un conxunto coa casa reitoral, un cabazo, o adro e o campo da festa."}
{"id": "24320", "revid": "23204", "url": "https://gl.wikipedia.org/wiki?curid=24320", "title": "Frixe, Mux\u00eda", "text": "Santa Locacia de Frixe \u00e9 unha parroquia que se localiza no sur do concello coru\u00f1\u00e9s de Mux\u00eda na comarca de Fisterra. Segundo o IGE en 2013 ti\u00f1a 214 habitantes (114 mulleres e 100 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 264 habitantes, e 1999 cando ti\u00f1a 315 habitantes.\nToponimia.\nTestemu\u00f1ado na \u00e9poca medieval baixo as formas \"Frixe\" (1165) e \"Freeixi\" (1220), sendo a s\u00faa forma moderna consolidada xa no s\u00e9culo XVII recollida por Jer\u00f3nimo del Hoyo como \"Santa Leocadia de Frije\" e \"Santa Leocadia de Frixe\".\nA s\u00faa pos\u00edbel orixe \u00e9 \"Frid\u012bscl\u012b\", xenitivo do antrop\u00f3nimo xerm\u00e1nico \"Frid\u012bscl\u016ds\", constitu\u00eddo polo tema g\u00f3tico *\"fri\u00fe\"- 'paz' e o sufixo -\"isclus\". Piel e Kremer interpr\u00e9tano como unha variante pos\u00edbel do tema *\"gis(c)l\"-, procedente do g\u00f3tico *\"geisl\"- 'azoute, l\u00e1tego'. Na documentaci\u00f3n altomedieval galega at\u00f3panse atestaci\u00f3ns deste antrop\u00f3nimo: \"Fridisclo abba\" (865, 986, 990) \"Fresisclo\" (941), \"Fedisclus\" (986) e \"Fredisclus\" (1010). Evolucionou a trav\u00e9s da s\u00edncope do -d- e a reduci\u00f3n do grupo voc\u00e1lico subseguinte por asimilaci\u00f3n regresiva e a evoluci\u00f3n do grupo conson\u00e1ntico [sk\u03bb] presente en -s\"cl\u012b\" nunha fricativa prepalatal xorda &lt;x&gt;.\nPatrimonio.\nA s\u00faa igrexa parroquial, de estilo rom\u00e1nico, foi constru\u00edda no s\u00e9culo XII, ao igual que as veci\u00f1as de Nemi\u00f1a e Morquinti\u00e1n.\nConsta dunha soa nave, con \u00e1bsida cadrada abovedada en pedra cun arco de entrada de medio punto, decorada \u00f3 longo de toda a s\u00faa arquivolta cun xaquelado, apoiada sobre d\u00faas columnas acaroadas que rematan en capiteis decorados con motivos vexetais. A porta de acceso est\u00e1 formada por un t\u00edmpano e varias arquivoltas apoiadas en catro columnas, tam\u00e9n rematadas en capiteis con adornos vexetais.\nNa parte externa da \u00e1bsida hai seis canzorros. Un deles est\u00e1 sen decorar, tres deles son figuras vexetais (cunha folla volta cara a adiante), noutro hai un cuadr\u00fapede con cabeza humana e coa boca aberta por riba do can; no \u00faltimo hai outro cuadr\u00fapede en posici\u00f3n frontal. No testeiro conserva unha fiestra con d\u00faas columnas acodilladas cunha antiga imaxe p\u00e9trea de Santa Locaia. Viste t\u00fanica e manto, cun libro pechado na man esquerda e unha palma na dereita (atributo com\u00fan dos m\u00e1rtires).\nO edificio foi constru\u00eddo polos mesmos canteiros que levantaron as igrexas de Cereixo, Treos e Nemi\u00f1a, xa que deixaron gravadas na cabeceira as letras PA, seguramente correspondentes \u00e1s iniciais dos mestres que dirixiron a obra. En 1714 lev\u00e1ronse a cabo algunhas reformas, como a modificaci\u00f3n da propia fachada.\nXunto a unha parede lateral hai unha p\u00eda bautismal. No recinto non hai cruceiros, se ben antigamente hab\u00eda dous. Dun deles queda en p\u00e9 a columna, romp\u00e9ndose a cruz en dous anacos nun traslado."}
{"id": "24321", "revid": "7596", "url": "https://gl.wikipedia.org/wiki?curid=24321", "title": "Leis de Nemancos, Mux\u00eda", "text": "San Pedro de Leis de Nemancos \u00e9 unha parroquia que se localiza no nordeste do concello coru\u00f1\u00e9s de Mux\u00eda na comarca de Fisterra. Segundo o padr\u00f3n municipal en 2009 ti\u00f1a 110 habitantes (58 mulleres e 52 homes), cinco menos que en 2004 e 18 menos que en 1999. Ten unha \u00fanica entidade de poboaci\u00f3n."}
{"id": "24322", "revid": "5863", "url": "https://gl.wikipedia.org/wiki?curid=24322", "title": "Moraime, Mux\u00eda", "text": "San Xuli\u00e1n de Moraime \u00e9 unha parroquia que se localiza no norte do concello de Mux\u00eda. Segundo o IGE en 2018 ti\u00f1a 784 habitantes (406 mulleres e 378 homes) distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 1.030 habitantes, e 1999 cando ti\u00f1a 1.096 habitantes.\nXeograf\u00eda.\nEntre o seu patrimonio natural destaca o monte Corpi\u00f1o de Chorente, e as praias dos Mu\u00ed\u00f1os e Lourido\nA parroquia est\u00e1 atravesada polos cami\u00f1os de Fisterra, a variante do Cami\u00f1o de Santiago que procedente de Santiago de Compostela e se dirixe cara Mux\u00eda, e o dos Faros, na s\u00faa 6\u00aa etapa: ruta Camari\u00f1as-Mux\u00eda.\nPatrimonio.\nA igrexa de San Xuli\u00e1n de Moraime data do s\u00e9culo XII. A car\u00f3n dela estivo o mosteiro de Moraime, creado no s\u00e9culo XI e pertencente \u00e1 Orde de San Bieito. Tam\u00e9n hai na parroquia un conxunto de antigas casas se\u00f1oriais.\nNesta parroquia no lugar de Lourido e preto da praia at\u00f3pase o novo Parador Costa da Morte."}
{"id": "24323", "revid": "85894", "url": "https://gl.wikipedia.org/wiki?curid=24323", "title": "Morquinti\u00e1n, Mux\u00eda", "text": "Santa Mar\u00eda de Morquinti\u00e1n \u00e9 unha parroquia que se localiza no oeste do concello de Mux\u00eda. Segundo o IGE en 2009 ti\u00f1a 203 habitantes (109 mulleres e 94 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 271 habitantes.\nHistoria.\nA parroquia alcanzou fama en 1809, durante a Guerra da Independencia espa\u00f1ola, xa que o seu p\u00e1rroco Pedro Lapido encabezou a Xunta de Defensa desta zona contra os franceses.\nPatrimonio.\nA igrexa de Santa Mar\u00eda de Morquinti\u00e1n \u00e9 un templo rom\u00e1nico dunha soa nave e \u00e1bsida rectangular, presenta na parte externa da nave principal unha colecci\u00f3n de canzorros. Non sufriu reformas na nave central pero si a cabeceira, modificada no s\u00e9culo XVIII."}
{"id": "24324", "revid": "22570", "url": "https://gl.wikipedia.org/wiki?curid=24324", "title": "Mux\u00eda, Mux\u00eda", "text": "Santa Mar\u00eda de Mux\u00eda \u00e9 unha parroquia que se localiza no norte do concello de Mux\u00eda. Segundo o INE en 2009 ti\u00f1a 1635 habitantes (821 mulleres e 814 homes) distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004, cando ti\u00f1a 1654 habitantes, e 1999 cando ti\u00f1a 1.742 habitantes.\nPatrimonio.\nA igrexa parroquial at\u00f3pase sobre unhas rochas na aba norte do monte Corpi\u00f1o. O templo foi doado en 1203 con todas as s\u00faas pertenzas ao mosteiro cisterciense de Carracedo (O Bierzo) polo Papa Inocencio III.\nO templo pertence a un estilo rom\u00e1nico de transici\u00f3n, formada por unha soa nave, con cuberta de madeira e dividida en tres treitos por dous arcos apuntados que se apoian en columnas acaroadas \u00f3s muros laterais. A \u00e1bsida \u00e9 rectangular, acced\u00e9ndose a ela por un arco triunfal apuntado, apoiado, a igual que os outros tres que treman da b\u00f3veda, sobre semicolumnas rematadas en capiteis adornados con diferentes motivos.\nA porta principal da igrexa, que d\u00e1 ao antigo cami\u00f1o que conduc\u00eda ao Santuario da Virxe da Barca, \u00e9 tam\u00e9n de arco apuntado, cunha arquivolta adornada cun bocel e apoiada sobre d\u00faas columnas con dous capiteis de m\u00e1rmore por base, que alg\u00fans autores consideran de orixe romana. O t\u00edmpano \u00e9 liso, apoi\u00e1ndose sobre m\u00e9nsulas esculpidas, unha delas similar \u00e1 figura dun frade. Posiblemente a escultura de pedra que agora est\u00e1 dentro da igrexa, entrando \u00e1 dereita, ocupase noutro tempo este t\u00edmpano.\nTanto na parte sur coma no testeiro da igrexa hai contrafortes que axudan a reforzar os muros. Na parte sur, entre dous contrafortes, \u00e1brese unha porta de forma rectangular. Baixando unhas escaleiras e acaroada a este mesmo muro est\u00e1 o sartego do p\u00e1rroco Jos\u00e9 Fondevila Mart\u00ednez, falecido en 1874, benfeitor do Santuario da Barca.\nNesta mesma banda da igrexa, no lugar onde se constru\u00edron uns nichos, atop\u00e1base a capela da Encarnaci\u00f3n, derrubada non hai moito. Esta capela de forma cadrada, cunha porta de arco semicircular, era unha obra do s\u00e9culo XVI e foi fundada por Alonso Garc\u00eda, veci\u00f1o de Mux\u00eda.\nAcaroada ao muro norte at\u00f3pase a capela do Rosario, de estilo g\u00f3tico, \u00e1 que se accede dende o interior da igrexa a trav\u00e9s dunha porta oxival. Constru\u00edda a finais do s\u00e9culo XIV, de forma rectangular, cuberta con b\u00f3veda de crucer\u00eda na que os seus arcos diagonais ap\u00f3ianse en cada esquina sobre m\u00e9nsulas rematadas en capiteis."}
{"id": "24325", "revid": "111586", "url": "https://gl.wikipedia.org/wiki?curid=24325", "title": "Nemi\u00f1a, Mux\u00eda", "text": "San Cristovo de Nemi\u00f1a \u00e9 unha parroquia que se localiza no oeste do concello de Mux\u00eda na comarca de Fisterra. Segundo o INE en 2009 ti\u00f1a 129 habitantes (65 mulleres e 64 homes) distribu\u00eddos en 4 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004, cando ti\u00f1a 141 habitantes, e 1999 cando ti\u00f1a 154 habitantes.\nTop\u00f3nimo.\nOs top\u00f3nimos galegos que conte\u00f1en a ra\u00edz \"Neme-\" (como Nemi\u00f1a, monte Neme, Nemetobriga etc.) est\u00e1n posibelmente relacionados cos espazos nomeados nemeton e coa deusa c\u00e9ltica Nemetona.\nPatrimonio.\nA s\u00faa igrexa parroquial \u00e9 un pequeno templo rom\u00e1nico, a m\u00e1is pequena das igrexas rom\u00e1nicas da comarca (13 x 6 m). Consta dunha soa nave rectangular, cuberta de madeira e \u00e1bsida cadrada, cun arco de acceso apoiado sobre d\u00faas columnas acaroadas que rematan en senllos capiteis decorados con temas vexetais, semellantes \u00f3s da igrexa de Frixe. A b\u00f3veda que cobre a \u00e1bsida \u00e9 apuntada.\nO campanario foille engadido no s\u00e9culo XVII, as\u00ed como unha sancrist\u00eda nun lateral da \u00e1bsida. Segundo deixou escrito nas s\u00faas memorias o cardeal Jer\u00f3nimo de Hoyo a comezos do s\u00e9culo XVII, o templo foi asaltado d\u00faas veces polos ingleses. Tam\u00e9n dic\u00eda que ti\u00f1a unha renda ben m\u00f3dica, correspond\u00e9ndolle \"Media vaca fera que lle deu un veci\u00f1o e oito ducados que lle concedeu o dono dun nav\u00edo\"."}
{"id": "24326", "revid": "22570", "url": "https://gl.wikipedia.org/wiki?curid=24326", "title": "Nosa Se\u00f1ora da O, Mux\u00eda", "text": "Nosa Se\u00f1ora da O \u00e9 unha parroquia que se localiza no leste do concello de Mux\u00eda. Segundo o IGE en 2013 ti\u00f1a 104 habitantes (51 mulleres e 53 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004, cando ti\u00f1a 136 habitantes, e 1999 cando ti\u00f1a 147 habitantes.\nO seu principal atractivo tur\u00edstico \u00e9 a praia do Lago."}
{"id": "24327", "revid": "25871", "url": "https://gl.wikipedia.org/wiki?curid=24327", "title": "San Marti\u00f1o de Oz\u00f3n, Mux\u00eda", "text": "San Marti\u00f1o de Oz\u00f3n \u00e9 unha parroquia que se localiza no norte do concello de Mux\u00eda. Segundo o INE en 2009 ti\u00f1a 947 habitantes (509 mulleres e 438 homes) distribu\u00eddos en 29 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004, cando ti\u00f1a 987 habitantes, e 1999 cando ti\u00f1a 1080 habitantes.\nPatrimonio.\nIgrexa de San Marti\u00f1o de Oz\u00f3n.\nA igrexa de San Marti\u00f1o de Oz\u00f3n \u00e9 de orixe rom\u00e1nica, a\u00ednda que as reformas dos s\u00e9culos XVII e XVIII mudaron completamente o seu aspecto. Da primeira \u00e9poca cons\u00e9rvanse d\u00faas \u00e1bsidas circulares: a central e a lateral da parte sur. \u00c1 \u00e1bsida central, cuberta con b\u00f3veda de can\u00f3n, acc\u00e9dese a trav\u00e9s dun arco triunfal de medio punto, apoiado sobre d\u00faas columnas que rematan en sendos capiteis. A \u00e1bsida lateral sur \u00e9 m\u00e1is pequena.\nA \u00e1bsida norte foi substitu\u00edda en 1708 por unha construci\u00f3n rectangular, rachando a simetr\u00eda da cabeceira. A modificaci\u00f3n foi levada a cabo polo Pai Velasco, segundo consta nunha inscrici\u00f3n no interior da igrexa. O lugar foi ocupado pola capela de San Miguel, pasando m\u00e1is tarde a ser a do Rosario. En 1964, dita \u00e1bsida foi derrubada parcialmente para ampliala cun novo cerramento de ladrillo.\nNo exterior hai d\u00faas partes diferenciadas. Dunha banda os muros laterais e a fachada, cun campanario barroco. Doutra banda est\u00e1 a cabeceira, cunha fiestra con d\u00faas columnas acodilladas na \u00e1bsida central e diversos canzorros nas cornixas das d\u00faas \u00e1bsidas semicirculares. Na cornixa central apr\u00e9cianse d\u00faas rosetas da \u00e9poca rom\u00e1nica.\nNo interior do templo foron soterrados varios membros da familia dos Lema, como Alonso de Lema de Quint\u00e1ns en 1595 (que fixo a primeira sepultura de dotaci\u00f3n dentro da igrexa), e Ana \u00c1lvarez de Caranto\u00f1a, muller de Isidro V\u00e1zquez de Lema. A nave central at\u00f3pase cuberta por lousas funerarias en toda a s\u00faa superficie.\nMosteiro de San Marti\u00f1o de Oz\u00f3n.\nO mosteiro de San Marti\u00f1o de Oz\u00f3n foi constru\u00eddo, ao parecer, polos membros do mosteiro de Santa Mar\u00eda de Tosto, da orde de San Bieito, que decidiron mudarse debido \u00f3s continuos saqueos sufridos no edificio da parroquia de Xavi\u00f1a (Camari\u00f1as). Este feito provoca certa confusi\u00f3n respecto \u00e1 denominaci\u00f3n orixinal do lugar, que alg\u00fans autores refiren como Santa Mar\u00eda de Oz\u00f3n.\nOs primeiros documentos co\u00f1ecidos onde se cita a existencia do mosteiro xa incl\u00faen na s\u00faa descrici\u00f3n a denominaci\u00f3n de \"Martinum de Ouson\", \"Sancti Martini de Ozon\", etc. En 1302 o testamento de Frei San Juan lega ao mosteiro 200 soldos no auto de profesar a regra de San Francisco. En 1334 Leonor Gonz\u00e1lez, muller de Lu\u00eds Soga de Lobera, fai firme no seu testamento a doaz\u00f3n que fixera con anterioridade ao mosteiro de Oz\u00f3n para que os seus frades lle nomeen a s\u00faa alma, segundo se ve nun documento conservado no Tumbo do mosteiro de Toxos Outos (Lousame).\nApenas se conservan restos do edificio primixenio, a\u00ednda que alg\u00fans dos vestixios que prevalecen corresponden \u00e1 \u00e9pocas comprendidas entre os s\u00e9culos XII e XIII. A entrada ao mosteiro \u00e9 un pasadizo con arco oxival entre o muro sur da igrexa e o muro que fai de cerca \u00e1 horta da casa reitoral. Tam\u00e9n no muro sur da igrexa hai un arco tapiado similar ao anterior, onde estaba a porta da comunicaci\u00f3n do cenobio coa igrexa. O conxunto subdiv\u00eddese en catro grandes construci\u00f3ns das cales d\u00faas pertencen \u00f3 s\u00e9culo XVIII, momento de auxe para a vida eclesi\u00e1stica.\nCapela da Virxe do Pilar.\nA capela da Virxe do Pilar de Suxo foi constru\u00edda en 1902."}
{"id": "24328", "revid": "85894", "url": "https://gl.wikipedia.org/wiki?curid=24328", "title": "Santiso de Vuitur\u00f3n, Mux\u00eda", "text": "Santiso de Vuitur\u00f3n \u00e9 unha parroquia que se localiza no sur do concello coru\u00f1\u00e9s de Mux\u00eda na comarca de Fisterra. Segundo o IGE en 2013 ti\u00f1a 59 habitantes (33 mulleres e 26 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 73 habitantes, e 1999 cando ti\u00f1a 83 habitantes."}
{"id": "24329", "revid": "5863", "url": "https://gl.wikipedia.org/wiki?curid=24329", "title": "Touri\u00f1\u00e1n, Mux\u00eda", "text": "San Marti\u00f1o de Touri\u00f1\u00e1n \u00e9 unha parroquia que se localiza no oeste do concello de Mux\u00eda. Segundo o IGE de 2013 ti\u00f1a 77 habitantes (45 homes e 32 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 98 habitantes.\nXeograf\u00eda.\nNesta parroquia at\u00f3pase o cabo Touri\u00f1\u00e1n, punto m\u00e1is occidental de Galiza.\nPor esta parroquia pasa a 7\u00aa etapa da ruta de sendeirismo do Cami\u00f1o dos Faros."}
{"id": "24330", "revid": "8981", "url": "https://gl.wikipedia.org/wiki?curid=24330", "title": "Vilastose, Mux\u00eda", "text": "San Cibr\u00e1n de Vilastose \u00e9 unha parroquia que se localiza no sur do concello coru\u00f1\u00e9s de Mux\u00eda na comarca de Fisterra. Segundo o IGE de 2013 ti\u00f1a 364 habitantes (183 mulleres e 181 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 435 habitantes, e 1999 cando ti\u00f1a 496 habitantes.\nPatrimonio.\nA igrexa parroquial ten un campanario de estilo barroco, separado da mesma e situado nun lugar m\u00e1is alto."}
{"id": "24331", "revid": "85894", "url": "https://gl.wikipedia.org/wiki?curid=24331", "title": "Castro, Nar\u00f3n", "text": "Santa Mar\u00eda de Castro \u00e9 unha parroquia rural, que se localiza no norte do concello de Nar\u00f3n na provincia da Coru\u00f1a,cunha superficie de 4,25\u00a0km\u00b2. Segundo o IGE en 2011 ti\u00f1a 837 habitantes (452 mulleres e 385 homes) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 697 habitantes. A s\u00faa densidade poboaci\u00f3n \u00e9 de 196,94 hab./km\u00b2.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nLimita ao norte coa parroquia do Sequeiro (Valdovi\u00f1o), ao sur con Trasancos e o barrio de Pi\u00f1eiros, ao leste con Sedes e San Xiao de Nar\u00f3n, e ao oeste co Val e Trasancos.\nPatrimonio.\nTras a igrexa hab\u00eda un castro, xa desaparecido, que deu nome \u00e1 parroquia."}
{"id": "24332", "revid": "336", "url": "https://gl.wikipedia.org/wiki?curid=24332", "title": "Amma", "text": ""}
{"id": "24333", "revid": "98629", "url": "https://gl.wikipedia.org/wiki?curid=24333", "title": "Fotonovela", "text": "A fotonovela \u00e9 un xeito de narrar historias que s\u00f3 se diferenciada banda dese\u00f1ada no material gr\u00e1fico empregado, a fotograf\u00eda, mediante a mesma pres\u00e9ntanse as imaxes dun xeito realista e cunha ampla gama de posibilidades expresivas.\nO principal obxectivo da fotonovela \u00e9 que as imaxes mostren unha historia. A linguaxe verbal empr\u00e9gase de xeito complementario, se ben cumpre diversas funci\u00f3ns:\nOs elementos participantes da fotonovela son com\u00fans \u00f3 cine, \u00f3 conto ou \u00e1 novela:\nCon todo, a narrativa en imaxe fixa difer\u00e9nciase da literaria e da cinematogr\u00e1fica en aspectos derivados da distinta natureza de cada medio: O soporte (o papel), os formatos habituais (tira, media plana, plana, \u00e1lbum), e a s\u00faa unidade de acci\u00f3n b\u00e1sica: a vi\u00f1eta. As vi\u00f1etas representan, resum\u00edndonos un \u00fanico instante, acci\u00f3ns que na realidade te\u00f1en unha duraci\u00f3n m\u00e1is ou menos longa.\nOs globos empr\u00e9ganse para o di\u00e1logo ou mon\u00f3logo. A presentaci\u00f3n do texto pode achegar expresividade figurativa e manifestar coa forma o volume das palabras, o ton das mesmas, a s\u00faa procedencia ou obxectivo. Tam\u00e9n se pode dar a presenza de texto (onomatopeas) sen estar inserido en globos. Os cartuchos, \u00fasanse para resumir secuencias narrativas de interese secundario, elipses temporais, saltos espaciais..."}
{"id": "24334", "revid": "1131", "url": "https://gl.wikipedia.org/wiki?curid=24334", "title": "Fernando Arrabal", "text": "Fernado Arrabal, nado en Melilla o 11 de agosto de 1932, \u00e9 un escritor e autor teatral espa\u00f1ol ligado a Francia.\nTraxectoria.\nDe neno sufriu a misteriosa desaparici\u00f3n do seu pai, condenado a morte e despois fuxido. A causa deste trauma, como escribiu Vicente Aleixandre, o co\u00f1ecemento que achega Arrabal est\u00e1 tinguido dunha luz moral que est\u00e1 na materia mesma da s\u00faa arte. Aprendeu a ler e escribir en Ciudad Rodrigo (Salamanca). \u00d3s dez anos recibiu o premio nacional de \u201csuperdotados\u201d, e fixo os seus estudos universitarios en Madrid. Vive en Francia desde 1955. Con Alejandro Jodorowsky e Roland Topor fundou en 1963 o Grupo P\u00e1nico. \u00c9 \"Trascendent Satrape\" (Pataphysique) do College de Pataphysique desde 1990.\nTen dirixido sete longametraxes, publicou catorce novelas, libros de poes\u00edas, varios ensaios e a s\u00faa famosa \"Carta al general Franco\" en vida do ditador. O seu teatro completo, editado en diferentes linguas, foi publicado en dous volumes de m\u00e1is de d\u00faas mil p\u00e1xinas na Colecci\u00f3n Cl\u00e1sicos de Espasa.\nPremios.\nA pesar de ser un dos escritores m\u00e1is controvertidos do seu tempo, recibiu o aplauso internacional pola s\u00faa obra (Gran Premio de teatro da Academia Francesa, o Premio Nabokov de novela, o Espasa de Ensaio, o World Theater etc.) O Colexio de Pataf\u00edsica distinguiuno co t\u00edtulo de \"Trascendente S\u00e1trapa\" (equivalente do Nobel para este Colexio). Foi finalista do Premio Cervantes 2001 co apoio de Camilo Jos\u00e9 Cela. O 14 de xullo de 2005 conced\u00e9ronlle a L\u00e9gion d`honneur.\nObras.\nNarrativa.\nCoas s\u00faas novelas ga\u00f1ou o Premio Nadal e o Nabokov Internacional.\nObra po\u00e9tica.\nVarios libros, alg\u00fans ilustrados por Pablo Picasso, Salvador Dal\u00ed, Ren\u00e9 Magritte etc., entre os que destacan:\nObra dram\u00e1tica.\nUnha centena de obras de teatro publicadas en dezanove volumes:\nUnha das s\u00faas obras dram\u00e1ticas m\u00e1is importantes \u00e9 \"El arquitecto y el emperador de Asiria\" , unha obra p\u00e1nica, escrita na segunda etapa da s\u00faa vida dram\u00e1tica. \nObra cinematogr\u00e1fica.\nFernando Arrabal realizou sete longametraxes como director:\nEn lingua galega.\nOs libros de Fernando Arrabal non foron a\u00ednda traducidos ao galego. Por\u00e9n, si que foron representadas as s\u00faas obras:\nFernando Arrabal escribe desde hai trinta anos a cr\u00f3nica do xadrez de \"L\u00b4Express\"; t\u00f3dolos domingos os seus \"arrabalescos\" en \"El Mundo\"; a mi\u00fado a \"tercera\" do \"ABC\" e de cando en vez unha \"opini\u00f3n\" en \"El Pa\u00eds\"."}
{"id": "24335", "revid": "89787", "url": "https://gl.wikipedia.org/wiki?curid=24335", "title": "Heredeiros da Crus", "text": "Os Heredeiros da Crus son unha banda de rock do Barbanza formada a comezos dos anos 90.\nCaracter\u00edzanse polo seu uso da variante do galego local (gheada, seseo) no seu rexistro m\u00e1is popular, chegando \u00e1s veces ao castrapo, e polas s\u00faas letras a ritmo de rock setenteiro.\nHistoria.\nInicios e primeiro disco (1992-1994).\nOs Heredeiros da Crus cre\u00e1ronse en Casti\u00f1eiras (Ribeira) no ano 1992 por iniciativa de Tonhito de Poi. A banda compo\u00f1\u00edana un grupo de cinco rapaces: Tuchi\u00f1o (guitarra e voz), Tonhito de Poi (guitarra r\u00edtmica e \"corros\"), Javi Maneiro (O fillo da Necha, voz), Avelino, (bater\u00eda) e Juan (baixo). Ensaiaban nun gali\u00f1eiro e nese mesmo ano deron o seu primeiro concerto ao aire libre na festa da Dorna, tras enganar \u00e1 comisi\u00f3n de festas dic\u00edndolle que eran un grupo de folk. Pouco despois o baixista, que poucas veces se presentaba a ensaiar, foi substitu\u00eddo por Francisco Velo (O Jran Fran). Posteriormente o posto de bater\u00eda sufrir\u00eda numerosos cambios, Avelino marchar\u00eda e deixar\u00eda paso a Med\u00edn, o bater\u00eda que m\u00e1is tempo estivo co grupo. Posteriormente pasaron polo grupo os bater\u00edas Marcos Otero, Pedro Rodr\u00edguez-Trelles e Manu Rey.\nNo ano 1994 conseguiron gravar o seu primeiro \u00e1lbum \"A cuadrilla de Pepa a loba\", non sen problemas pois co\u00f1\u00e9cense d\u00faas versi\u00f3ns deste traballo, a segunda -de BOA music-, a m\u00e1is estendida, foi editada sen o pol\u00e9mico tema \"Bist\u00e9 de solomillo\". Tam\u00e9n nese ano pasaron de tocar nos bares a dar un hist\u00f3rico concerto en Castrelos, diante de m\u00e1is de 20.000 persoas.\nConsolidaci\u00f3n e \u00e9xito (1995-2004).\nCun novo representante gravaron o CD \"\u00a1\u00a1Est\u00e1 que te cajas!!\", no ano 1995. Na primeira canci\u00f3n deste \u00e1lbum conseguiron a colaboraci\u00f3n de Rosendo Mercado -que estaba a gravar no mesmo estudio e accedeu amablemente- na canci\u00f3n \"Frenaso no calsonsillo\". O produtor deste \u00e1lbum foi Segundo Grand\u00edo, baixista de Siniestro Total.\nTam\u00e9n no 1995 colaboraron con d\u00faas canci\u00f3ns para o Xabar\u00edn Club da TVG que se inclu\u00edron no disco 1-2 de \"A cantar con Xabar\u00edn\", \"O porqui\u00f1o\" e \"\u00a1Que jallo \u00e9!\", desta \u00faltima f\u00edxose un videoclip que lle deu gran fama ao grupo e pasou a formar parte indispensable dos seus concertos. No ano seguinte colaboraron co tema \"\u00cdscalle Lura\" do que tam\u00e9n se fixo un videoclip e foi inclu\u00eddo no volume 3-4. Colaboraron tam\u00e9n en \"L'asturianu mu\u00e9vese\", un disco na defensa da lingua asturiana, no que participaron ademais grupos como Os Diplom\u00e1ticos de Monte-Alto, Dixebra, Boikot, Siniestro Total ou Los Enemigos.\nO seu seguinte traballo foi \"Criatura\" un maxi-single de s\u00f3 4 canci\u00f3ns. Non moito despois apareceu \"Des Minutos\", disco que tam\u00e9n foi editado en d\u00faas quendas, sa\u00edndo na primeira delas unha canci\u00f3n cantada pola nai de Tonhito de Poi, titulada \"Santo Dominjo\".\nNo ano 1999 gravan outro traballo, \"Erecsiones munisipales\", m\u00e1is depurado no referente \u00e1 m\u00fasica e que presenta unha homoxeneidade tem\u00e1tica, pois t\u00f3dalas letras xiran en torno \u00e1 historia ficticia de Virgilio Mendes, candidato \u00e1 alcald\u00eda. No ano 2000 os Heredeiros pasan a ser o primeiro grupo de rock en galego que grava un dobre directo: \"All right Chicago,\" un dobre CD cos mellores \u00e9xitos do grupo gravados na festa da Dorna de Ribeira, e producido novamente por Segundo Grand\u00edo. No 2001 aparece \"Recambios Tucho\" un CD non editado con versi\u00f3ns de canci\u00f3ns famosas da historia da m\u00fasica, non autorizadas polos seus autores.\nDurante doce anos os Heredeiros ga\u00f1aron unha gran fama a nivel galego, actuando por toda a xeograf\u00eda galega e mesmo f\u00f3ra, en lugares coma Madrid, Barcelona, Vitoria, Sevilla, Granada, Porto, Lisboa, Londres ou Nova York. Nas s\u00faas canci\u00f3ns destacan o uso da gheada e do seseo e as letras desenfadadas, en ton humor\u00edstico, e en ocasi\u00f3ns de tem\u00e1tica sexual, que levantaron m\u00e1is dunha pol\u00e9mica con grupos feministas e do clero. Nos concertos prima o espect\u00e1culo e a provocaci\u00f3n, non sendo estra\u00f1o alg\u00fan striptease de Tonhito de Poi.\nSeparaci\u00f3n (2005-2012).\nNo ano 2005 houbo un alto na actividade dos Heredeiros. Nese ano, Tonhito de Poi deixou o grupo para embarcarse nun novo proxecto musical, A Banda de Poi, xunto con outros m\u00fasicos galegos e portugueses. Tras numerosos problemas a banda disolveuse e Tonhito creou outro grupo: Tonhito de Poi e Rasa Loba.\nPor outra banda, Javi Maneiro tam\u00e9n formou outro grupo, Jab\u00f3n Blue, no que pasou a cantar en castel\u00e1n e co que gravou catro discos, ata a s\u00faa separaci\u00f3n.\nTam\u00e9n Tuchi\u00f1o comezou unha carreira f\u00f3ra dos Heredeiros, primeiro colaborando con Jab\u00f3n Blue, substitu\u00edndo a un dos seus integrantes durante un tempo, e logo formando a s\u00faa propia banda, Recambios Tucho, que recibe o mesmo nome que aquel disco de versi\u00f3ns dos propios Heredeiros.\nPor \u00faltimo, Fran Velo traballou como guionista en diversos programas da TVG, mentres continuou no mundo da m\u00fasica coa banda de versi\u00f3ns Mustang e logo como baixista de The L\u00e1kazans.\nRegreso e novo disco (2013 - 2018).\nA principios de 2012 deron a co\u00f1ecer o seu regreso mediante unha serie de v\u00eddeos de t\u00edtulo \"Volven os m\u00e1is jrandes\", nos que personaxes famosos de Galicia como Morris, Touri\u00f1\u00e1n ou RIcardo de Barreiro, falaban do regreso dos \"m\u00e1is grandes\", sen dicir nunca o nome do grupo. Pouco despois anunciaron un concerto en Ordes para o 3 de marzo de 2012, na discoteca LP45. As 3.500 entradas esgot\u00e1ronse en 48 horas e o concerto foi un grande \u00e9xito, polo que o que \u00eda ser un \u00fanico concerto de reuni\u00f3n acabou por converterse nunha xira e na volta definitiva da banda.\nEn 2013 publicaron un novo disco de estudio, \"Jard rock con fe\" e nos seguintes anos xiraron de novo por toda Galicia e f\u00f3ra dela (Madrid, Barcelona, Bilbao ou Ponferrada foron alg\u00fans dos lugares onde actuaron).\n\"Derretidos\" e nova xira (2019 - actualidade).\nO 11 de outubro de 2019, e despois de seis anos dende o \u00faltimo, publicaron novo disco, \"Derretidos\", o d\u00e9cimo \u00e1lbum da banda. As\u00ed mesmo, anunciaron unha nova xira chamada \"Europrea\", con concertos entre outros lugares en Santiago, Madrid, Arrecife, Londres e Xenebra.\nO grupo tivo que suspender a xira de 2022 logo dun problema cardiovascular do seu cantante, Javi Maneiro, durante un concerto en Pant\u00f3n, a mediados de agosto."}
{"id": "24336", "revid": "56817", "url": "https://gl.wikipedia.org/wiki?curid=24336", "title": "Narraci\u00f3n e publicidade", "text": "A publicidade, se ben moitas veces ten finalidades expositivas ou argumentativas e pretende a descrici\u00f3n dun produto, recorre \u00e1 narraci\u00f3n \u00f3 permitir esta, mediante pequenas historias, fundamentar con verosimilitude a utilidade e virtudes do anunciado e mesmo exemplificar as consecuencias da s\u00faa carencia.\nPor motivos procedementais, a narraci\u00f3n publicitaria ach\u00e9gasenos m\u00e1is mediante os medios que permiten captar a imaxe en movemento ca en xornais, carteis, valados e outros medios impresos. Con todo, a imaxe fixa pode ter un aspecto durativo que implique unha explicaci\u00f3n ou suxira un percorrido temporal."}
{"id": "24337", "revid": "72012", "url": "https://gl.wikipedia.org/wiki?curid=24337", "title": "Publicidade", "text": "Ent\u00e9ndese por publicidade a comunicaci\u00f3n establecida tras a emisi\u00f3n dunha mensaxe que ofrece unha informaci\u00f3n interesada e que se divulga co obxectivo de influ\u00edr no p\u00fablico para producir un beneficio \u00f3 emisor ou promotor ou no caso da publicidade institucional ofrecer informaci\u00f3n de servizo p\u00fablico. Na publicidade tam\u00e9n se utilizan unha gran variedade de medios: de viva voz, medios de comunicaci\u00f3n, o correo, tel\u00e9fono, folletos, redes inform\u00e1ticas, competici\u00f3ns deportivas, bol\u00edgrafos, paraugas, roupa e mesmo avionetas, autom\u00f3biles, trens, bicicletas ou nav\u00edos.\nNa publicidade empr\u00e9ganse con frecuencia estratexias de base ling\u00fc\u00edstica:\nEstrutura da comunicaci\u00f3n publicitaria.\nPara profundar na estrutura e nos elementos participantes na publicidade, \u00e9 conveniente reparar nos esquemas comunicativos de Laswell e Dobb.\nA sintaxe publicitaria.\nA publicidade emprega diferentes procedementos comunicativos para levar a cabo a s\u00faa actividade. \u00c9 un x\u00e9nero semiol\u00f3xico, cuxa principal caracter\u00edstica \u00e9 a intenci\u00f3n de lograr captar a atenci\u00f3n do receptor para que merque o ben anunciado. \nO escaso tempo e espazo do que se disp\u00f3n para expo\u00f1er campa\u00f1as ou anuncios obriga aos anunciantes a elaborar campa\u00f1as con discursos breves, pero que non po\u00f1an en perigo a transmisi\u00f3n da mensaxe nin a comprensi\u00f3n do receptor. esta limitaci\u00f3n creativa afecta directamente \u00e1 linguaxe que se emprega para elaborar mensaxes, que adoitan empregar estruturas simples, elementos morfol\u00f3xicos f\u00e1ciles de reconstru\u00edr para os receptores. Isto \u00e9 a manifestaci\u00f3n da econom\u00eda publicitaria, unha norma que rexe a presenza da sintaxe neste eido.\nO enunciado publicitario.\nOs enunciados publicitarios son a base fundamental da publicidade. Son elementos dunha linguaxe \u00fanica na que o anunciante \u00e9 o emisor e o p\u00fablico o receptor, e na que o primeiro transmite unha mensaxe que agarda ser respondida polo segundo mediante as vendas. Todos os elementos ling\u00fc\u00edsticos que compo\u00f1en os enunciados son de vital importancia \u00e1 hora de facer unha campa\u00f1a publicitaria.\nOs enunciados levan a idea que quere transmitir a marca cara os potenciais compradores, e se a mensaxe \u00e9 transmitida con eficacia e orixinalidade \u00e9 m\u00e1is probable que o ben ofrecido triunfe no mercado. Por iso, \u00e9 moi importante elaborar coidadosamente un enunciado cando pretendes promover un produto, porque cando o que se quere transmitir \u00e9 compartido correctamente, as propias palabras acadar\u00e1n un poder imparable de atracci\u00f3n, que melloran os resultados de calquera empresa e termina formando parte da vida dos consumidores.\nEstrutura dos enunciados publicitarios.\nA oraci\u00f3n simple.\nAs mensaxes publicitarias no \u00e1mbito publicitario constr\u00faense con frases nominais e con enunciados oracionais, que buscan ser o m\u00e1is sinxelos posibles, compostos de oraci\u00f3ns simples cun \u00fanico verbo. O obxectivo \u00e9 facilitar no texto publicitario unha gran variedade ling\u00fc\u00edstica grazas ao n\u00famero dos elementos constitutivos, como tam\u00e9n a s\u00faa natureza, organizaci\u00f3n e ordenaci\u00f3n.\nExiste un patr\u00f3n de estrutura moi recorrente neste tipo de oraci\u00f3ns, estas son:\nprodutos da competencia) + suxeito (o cal as veces \u00e9 omitido) + verbo + outros \ncomplementos adicionais.\nA xuxtaposici\u00f3n.\nO termo xuxtaposici\u00f3n est\u00e1 constitu\u00eddo por d\u00faas ou m\u00e1is unidades,\u00a0 cuxa funci\u00f3n \u00e9 que as d\u00faas poidan funcionar en conxunto ou por separado e ter un significado propio. Para que se poida dar esta regra \u00e9 necesario a presenza de pausas e dunha entoaci\u00f3n que expresan a unidade de sentido.\nNo eido publicitario tenden ao uso da xuxtaposici\u00f3n para enumerar as calidades ou caracter\u00edsticas dun produto mediante unidades non oracionais na superficie\u00a0 da expresi\u00f3n.\nA xustaposici\u00f3n tam\u00e9n pode conectar enunciados oracionais. Dist\u00ednguese da coordinaci\u00f3n e da subordinaci\u00f3n polo as\u00edndeto, isto quere dicir que se diferencia polas conxunci\u00f3ns e os relativos.\nA alta aparici\u00f3n de oraci\u00f3ns xuxtapostas nos discursos publicitarios d\u00e9bese na s\u00faa maior\u00eda ao comezo da econom\u00eda ling\u00fc\u00edstica que impera neste tipo de texto, xa que, na mayor\u00eda dos casos, coa xuxtaposici\u00f3n expresamos os mesmos significados que podemos lograr por medio de nexos.\nA repetici\u00f3n dunha mesma estrutura \u00e9 un recurso moi empregado no \u00e1mbito publicitario, e constr\u00faese por medio da xuxtaposici\u00f3n que, ao non ter elementos de enlace, orienta o foco de atenci\u00f3n cara os elementos ling\u00fc\u00edsticos que compo\u00f1en dita estrutura.\nNo discurso escrito normativo, a xuxtaposici\u00f3n adoita marcarse por medio do uso da coma ou de punto e coma, pero nos textos publicitarios apr\u00e9ciase cunha maior frecuencia no uso do punto e incluso \u00e1s veces, a ausencia de signos de puntuaci\u00f3n.\n\u00c1s veces rec\u00farrese unicamente ao salto de li\u00f1a ou a calquera disposici\u00f3n tipogr\u00e1fica inesperada dos elementos ling\u00fc\u00edsticos no dese\u00f1o do anuncio.\nNa publicidade oral son as pausas e a entoaci\u00f3n as que indican a uni\u00f3n dos elementos que constit\u00faen a oraci\u00f3n xuxtaposta.\nOraci\u00f3ns coordinadas.\nTr\u00e1tase de oraci\u00f3ns entre as que non se establece ningunha cohesi\u00f3n de dependencia sint\u00e1ctica, sen\u00f3n que todas est\u00e1n no mesmo nivel sint\u00e1ctico dentro do enunciado.\nA independencia propia das oraci\u00f3ns coordinadas contrasta coas subordinadas, que te\u00f1en unha relaci\u00f3n de dependencia total respecto \u00e1 oraci\u00f3n principal. Estas oraci\u00f3ns poden ser de varios tipos: Copulativas, Disxuntivas, Adversativas, Distributivas e Explicativas."}
{"id": "24338", "revid": "56817", "url": "https://gl.wikipedia.org/wiki?curid=24338", "title": "Imaxe (hom\u00f3nimos)", "text": "Co termo imaxe podemos referirnos a:"}
{"id": "24339", "revid": "5863", "url": "https://gl.wikipedia.org/wiki?curid=24339", "title": "Carlos Lu\u00eds de Borb\u00f3n", "text": "Carlos Lu\u00eds de Borb\u00f3n, nado en 1818 e finado en 1861, fillo de Carlos Mar\u00eda Isidro de Borb\u00f3n e Mar\u00eda Francisca de Braganza foi pretendente carlista ao trono de Espa\u00f1a co nome de Carlos VI, co\u00f1ecido tam\u00e9n como conde de Montemol\u00edn.\nTraxectoria.\nNaceu en Madrid e pasou a adolescencia e mocidade no exilio en Portugal e Gran Breta\u00f1a. Durante a Primeira Guerra Carlista estivo na fronte do norte acompa\u00f1ando ao seu pai, e tras a fin da guerra estableceuse en Francia co seu pai. Pretendente carlista tras a abdicaci\u00f3n do seu pai o 18 de maio de 1845, que pretend\u00eda con esta medida facilitar un posible matrimonio entre Carlos Lu\u00eds e Isabel, que non se produciu e Isabel casou en 1846 con Francisco de As\u00eds e a fins de 1846 Carlos Lu\u00eds publicou un manifesto onde chamaba \u00e1 loita armada, fuxiu de Francia para establecerse en Londres e pouco despois comezou a Segunda Guerra Carlista ou guerra dos Matiners. En abril tentou entrar en Espa\u00f1a pero foi detido na fronteira francesa e regresou a Londres.\nEn 1850 casou con Mar\u00eda Carolina de Borb\u00f3n e estableceuse en N\u00e1poles. En 1855 mantivo contactos con Francisco de As\u00eds para chegar a unha reconciliaci\u00f3n das d\u00faas dinast\u00edas borb\u00f3nicas, pero fracasou e en maio produciuse unha nova insurrecci\u00f3n carlista en Espa\u00f1a, que non tivo transcendencia.\nEn marzo de 1860 dirixiuse a Baleares para tentar outra insurrecci\u00f3n dende Baleares co apoio do capit\u00e1n xeneral das Baleares, Jaime Ortega, o 1 de abril eles dous \u00e1 fronte de 4.000 homes, que desco\u00f1ec\u00edan as s\u00faas intenci\u00f3ns, dirix\u00edronse cara Sant Carles de la R\u00e1pita, tras desembarcar dirix\u00edronse a Amposta para pasar a noite, pero a tropa sublevouse ao sospeitar das intenci\u00f3ns dos mandos e o pretendente cos l\u00edderes da insurrecci\u00f3n fuxiron. O 21 de abril o ex\u00e9rcito det\u00edvoo xunto ao seu irm\u00e1n Fernando e levounos a Tortosa, o 23 de abril abdicou dos seus dereitos ao trono ao igual que o seu irm\u00e1n. Liberados polo goberno espa\u00f1ol dirix\u00edronse a Trieste e o 15 de xu\u00f1o declaraban nulas as abdicaci\u00f3ns realizadas mentres estaban detidos, pero o outro irm\u00e1n, Xo\u00e1n, considerou v\u00e1lidas as abdicaci\u00f3ns e asumiu os dereitos ao trono que ata ent\u00f3n lle correspond\u00edan a Carlos Lu\u00eds, a morte deste en xaneiro de 1861, pouco despois que a de Fernando, deixou a Xo\u00e1n como o herdeiro da dinast\u00eda carlista co nome de Xo\u00e1n III."}
{"id": "24340", "revid": "54336", "url": "https://gl.wikipedia.org/wiki?curid=24340", "title": "Raimon", "text": "Ramon Pelegero i Sanchis, nado en X\u00e0tiva o 2 de decembro de 1940, \u00e9 un cantautor valenciano, co\u00f1ecido artisticamente como Raimon. \u00c9 un dos cantautores m\u00e1is co\u00f1ecidos e reco\u00f1ecidos no panorama musical en lingua catal\u00e1.\nTraxectoria.\nNaceu no Carrer Blanc de X\u00e0tiva, unha r\u00faa que posteriormente citar\u00eda nalgunhas das s\u00faas composici\u00f3ns. De novo traballou dous anos na emisora de radio da s\u00faa vila, onde se introduciu no mundo do disco e co\u00f1eceu as interpretaci\u00f3ns de xente tan diversa como Juliette Gr\u00e9co, os Platters ou o espa\u00f1ol Juanito Valderrama.\nCon vinte e un anos transladouse a Valencia para estudar Historia e al\u00ed co\u00f1eceu a cultura do seu pobo e fixo as primeiras lecturas de poetas como Ausi\u00e0s March, Salvador Espriu, Josep Pla ou Joan Fuster, quen ademais ser\u00e1n tam\u00e9n protagonistas recorrentes na s\u00faa obra, principalmente pola adaptaci\u00f3n e musicalizaci\u00f3n de poemas seus. Por\u00e9n, antes desa toma plena de consciencia xa nacera a s\u00faa primeira composici\u00f3n, \"Al Vent\", xurdida da experiencia de facer de vulto nun traxecto en moto.\nEn 1962, Raimon fixo a s\u00faa primeira actuaci\u00f3n p\u00fablica, no encerramento duns premios literarios. Pouco despois, logo dun acto en Castell\u00f3 de la Plana (con participaci\u00f3n de Els Setze Jutges), cantou para eles nunha taberna. Josep Maria Espin\u00e0s ficou impresionado e convidouno a actuar a Barcelona, no F\u00f2rum Verg\u00e9s. O \u00e9xito foi inmediato, e o valenciano sorprendeu o p\u00fablico catal\u00e1n pola forma e polo contido das s\u00faas canci\u00f3ns, pola forza e polo existencialismo rebelde dos seus textos. E \u00e9 que o estilo de Raimon resultaba ben diferente do dos seus anfitri\u00f3ns (Espin\u00e0s, Delf\u00ed Abella, Enric Barbat e compa\u00f1\u00eda), procedentes das burgues\u00eda barcelonita.\nO ano seguinte, en 1963, Edigsa publica o primeiro disco do valenciano, un EP que cont\u00e9n \"Al Vent\", \"Som\", \"La Pedra\" e \"A Colps\" (\"Ao Vento\", \"Somos\", \"A Pedra\", \"A Golpes\") que se converter\u00e1n nun inesperado \u00e9xito de vendas. Ap\u00f3s este \u00e9xito recibiu unha proposta para participar no Festival da Canci\u00f3n Mediterr\u00e1nea cunha canci\u00f3n en catal\u00e1n. Malia \u00e1s s\u00faas reticencias iniciais, participou xunto con Salom\u00e9, e ambos os dous entoaron \"Se'n va anar\" (\"Foise\"), unha canci\u00f3n de amor composta por Josep Maria Andreu e Lle\u00f3 Borrell. O daquela Ministro de Informaci\u00f3n e Turismo, Manuel Fraga Iribarne, chegara a comentar \"non pasa nada porque haxa unha canci\u00f3n en catal\u00e1n\". Por\u00e9n, a composici\u00f3n recibiu o favor do p\u00fablico e ga\u00f1ou o primeiro p\u00fablico, co que a censura e as instituci\u00f3ns franquistas converteron a canci\u00f3n catal\u00e1 (considerada at\u00e9 o momento como un fen\u00f3meno \"minoritario\" e \"inofensivo\") en obxecto da s\u00faa inquina.\nActo seguido aparece o segundo EP de Raimon, coa ga\u00f1adora \"Se'n va anar\" e tres temas m\u00e1is: \"Disset anys\" (\"Dezasete Anos\", \"Can\u00e7\u00f3 del capvespre\" (\"Canci\u00f3n do Ser\u00e1n\", primeira vez que musica un poema de Espriu) e \"Ahir\" (\"Onte\", axi\u00f1a m\u00e1is co\u00f1ecida polo seu subt\u00edtulo, \"Diguem no\", \"Digamos non\"). Precisamente esta \u00faltima ser\u00e1 cantada durante anos con algunhas variaci\u00f3ns respecto do texto orixinal. As\u00ed, a frase \"Hem vist tancats a la pres\u00f3 homes plens de ra\u00f3\" (\"vimos fechados na prisi\u00f3n homes cheos de raz\u00f3n\") conv\u00e9rtese en \"Hem vist que han fet callar molts homes plens de ra\u00f3\" (\"vimos que fixeron calar moitos homes cheos de raz\u00f3n\"). Tempo m\u00e1is terde, Raimon confesar\u00e1 que quixera p\u00f3r xuntas \"Se'n va anar\" e \"Diguem no\", proque no caso de a censura prohibir o disco, ter\u00eda de prohibir ambas a d\u00faas obras.\nEn 1964 aparece un terceiro EP no que destacan as canci\u00f3ns \"D'un temps, d'un pa\u00eds\" e \"Can\u00e7\u00f3 de les mans\". No mesmo ano ve a luz un primeiro LP, gravado en directo cun p\u00fablico reducido. Cont\u00e9n versi\u00f3ns da maior\u00eda das canci\u00f3ns publicadas previamente m\u00e1is dous temas novos: \"Si em mor\" (\"Se morrer\") e \"Cantarem la vida\". \u00c9 curiosa a intervenci\u00f3n da censura sobre esta \u00faltima canci\u00f3n. Onde soamente se deber\u00eda escoitar a frase \"Cantarem la vida d'un poble que no vol morir\" (\"cantaremos a vida dun pobo que non quere morrer\"), a censura obrigou a acrecentar un coro de voces que repite \"Israel, Israel\", para 'desactivar' politicamente a canci\u00f3n e deixala inserv\u00edbel para o cada vez m\u00e1is presente catalanismo pol\u00edtico e cultural.\nXa en 1965, Raimon canta por primeira vez en Barcelona sen a compa\u00f1a de Els Setze Jutges ou doutros cantantes; e no mesmo ano comezan as s\u00faas actividades internacionais (con participaci\u00f3n, por exemplo, na universidade belga de Lovaina). Tam\u00e9n publica un EP con catro canci\u00f3ns de amor dedicadas \u00e1 que no ano seguinte ser\u00e1 a s\u00faa muller.\nEn 1966 celebra o seu hist\u00f3rico recital ao aire libre no Instituto Qu\u00edmico de Sarri\u00e0, o primeiro acto realmente masivo da canci\u00f3n catal\u00e1, e fai as s\u00faas primeiras actuaci\u00f3ns en Francia e Alema\u00f1a. Precisamente, en Francia sae un \u00e1lbum gravado en directo o 7 de xu\u00f1o no Olympia, co que o ano seguinte ga\u00f1ar\u00e1 o premio Francis Carco ao mellor cantante estranxeiro, outorgado pola Acad\u00e9mie du Disque Fran\u00e7ais. Nesa obra aparecen moitos temas xa co\u00f1ecidos, inclu\u00edda unha versi\u00f3n non censurada do seu \"Diguem no\", pero tam\u00e9n outros temas in\u00e9ditos no Estado espa\u00f1ol.\nEn 1967, no Teatre Romea fai a que ser\u00e1 a primeira quenda de recitais dun cantante en lingua catal\u00e1. Tam\u00e9n actuar\u00eda en Cuba, Su\u00edza e outros pa\u00edses. Froito dun concerto celebrado a comezos de ano (28 de xaneiro) ser\u00e1 o \u00e1lbum gravado ao vivo \"Raimon al Palau\", don doce canci\u00f3ns xa co\u00f1ecidas. Segundo os expertos na s\u00faa obra, o m\u00e1is salient\u00e1bel deste \u00e1lbum o intenso ambiente que se respira na gravaci\u00f3n ao vivo, onde fica patente que Raimon \u00e9 m\u00e1is que un cantante: \u00e9 o voceiro dunhas inquedanzas sociais e pol\u00edticas que comparte un p\u00fablico cada vez m\u00e1is amplo, e xa non s\u00f3 mozos e estudantes.\nO ano seguinte (1968), o valenciano publica o seu primeiro disco doa Discophon, e far\u00e1 tam\u00e9n dous recitais hist\u00f3ricos: un no xa desaparecido Price (nun festival a favor do movemento obreiro), e o outro na Facultade de Econ\u00f3micas de Madrid (de onde sair\u00e1 a canci\u00f3n \"Divuit de maig a la Villa\", \"Dezaoito de maio na Vila\"). Continuar\u00e1, igualmente, coas s\u00faas xiras estranxeiras, actuando no M\u00e9xico, na Alema\u00f1a, en Su\u00edza e Cuba.\nO ano 1970 trae un novo SG cunha primeira cara integramente dedicada a musicar obras de poetas en lingua catal\u00e1 do s\u00e9culo XV. Por\u00e9n, nin a antig\u00fcidade dos 'compositores' serviu para eludir a man da censura, que por exemplo impediu que a canci\u00f3n \"Desert d'amics\" (\"Deserto de amigos\") figurase co seu t\u00edtulo orixinal, \"Presoner\" (\"Prisioneiro\").\nDurante os anos seguintes, Raimon continuou publicando novos discos, e con cada vez maior proxecci\u00f3n internacional (a sempiterna Francia, pero tam\u00e9n os Estados Unidos, o Uruguai, o Chile ou a Arxentina), e contin\u00faa cos seus recitais multitudinarios, vistos con cada vez maior receo por parte do \"stablishment\" franquista.\nEn 1975, mentres que o ditador Franco agoniza, Raimon canta no Palau d'Esports de Montju\u00efc. Ser\u00e1 neste escenario onde estree un dos cl\u00e1sicos do seu repertorio: \"Jo vinc d'un silenci\" (\"Eu ve\u00f1o dun silencio\"). O ano seguinte, en plena efervescencia predemocr\u00e1tica, canta no Pavill\u00f3n dos Deportes do Real Madrid. En principio ser\u00eda o primeiro de catro recitais, pero os outros tres acabaron sendo prohibidos polos residuos do r\u00e9xime en disoluci\u00f3n. No ver\u00e1n de 1976 d\u00e1 o seu \u00fanico recital nas \u00abSis Hores de Can\u00e7\u00f3\u00bb (\"Seis Horas de Canci\u00f3n\"), en Canet de Mar: ser\u00e1 o seu concerto m\u00e1is concorrido, con m\u00e1is de sesenta mil persoas.\nA partir deste momento, Raimon dedicar\u00e1 moitos esforzos para evitar entrar no chamado \"Museo da Resistencia\", fuxindo cada vez m\u00e1is dos concertos multitudinarios e evitando a instrumentalizaci\u00f3n da s\u00faa figura e da s\u00faa m\u00fasica por parte de formaci\u00f3ns pol\u00edticas.\nCoa intenci\u00f3n de reunir tod a s\u00faa obra, en 1981 Raimon volve gravar todas as s\u00faas canci\u00f3ns, con novos arranxos de Manuel Camp e Antoni Ros Marb\u00e0. O resultado \u00e9 un conxunto de dez discos cos que ga\u00f1ar\u00eda o \u00abPremi Ciutar de Barcelona\u00bb, e nos que os temas fican agrupados tematicamente. O d\u00e9cimo disco, \"Testimonis\", est\u00e1 dedicado a gravaci\u00f3ns ao vivo, e incl\u00fae unha versi\u00f3n de \"Al Vent\" cantada en xapon\u00e9s por unha coral nipoa.\nEn 1983, Raimon publica \"Les hores guanyades\", un diario con reflexi\u00f3ns sobre o momento pol\u00edtico (intento de golpe de Estado do 23-F), o labor art\u00edstico e outros temas. A partir deste momento, o cantautor valenciano prodigarase cada vez menos en p\u00fablico e gravar\u00e1 canci\u00f3ns con moita intermitencia (por exemplo, non editou nada entre 1985 e 1987).\nTam\u00e9n tardar\u00e1 unha d\u00e9cada en gravar un disco con canci\u00f3ns novas. Contodo, iso non significa que estivese inactivo, xa que conformou un grupo est\u00e1bel que o acompa\u00f1aba nas s\u00faas actuaci\u00f3ns, con guitarras, contrabaixo, violoncello e acorde\u00f3n. En 1992 volve de xira polo Xap\u00f3n, canta en universidades norteamericanas e sorprende a moita xente fac\u00e9ndose cargo de \"Literal\", un programa de TVE-Catalunya dedicado aos libros.\nEn 1993 aparece un novo CD de Raimon (con 121 canci\u00f3ns ordenadas tematicamente), que se alzar\u00e1 cun premio m\u00e1is, neste caso o da Nouvelle Acad\u00e9mie du Disque Fran\u00e7ais.\nA comezos de 1997 a Generalitat de Catalu\u00f1a concederalle a Medalla de Ouro da instituci\u00f3n (poucos anos antes rexeitara a Creu de Sant Jordi), e concentra os seus concertos sobre todo na \u00e1rea mediterr\u00e1nea. Probabelmente foi neste ano que viviu un dos episodios m\u00e1is desagrad\u00e1beis da s\u00faa carreira (censura da ditadura \u00e1 parte). Na madrile\u00f1a Plaza de las Ventas actuou nunha homenaxe a Miguel \u00c1ngel Blanco, o edil do Partido Popular asasinado pola banda terrorista ETA. Un sector do p\u00fablico recibiuno e despediuno con asub\u00edos por cantar en catal\u00e1n, sobre todo pola canci\u00f3n \"Pa\u00eds Basc\" (prohibida no franquismo).\nA finais dese ano aparece o CD \"Recitals al Palau\", unha selecci\u00f3n de temas de actuaci\u00f3ns anteriores gravadas ao vivo, e onde toman protagonismo figuras recorrentes como Ausi\u00e0s March ou Salvador Espriu. En 1999 publica unha compilaci\u00f3n con todos os seus temas de car\u00e1cter amoroso, \"Les can\u00e7ons d'amor\". Xa en 2000 volver\u00e1 editar unha escolma de \u00e9xitos \u00e1 que sumar\u00e1 pezas in\u00e9ditas xunto con musicaci\u00f3ns de poetas do s\u00e9culo XV."}
{"id": "24341", "revid": "15490", "url": "https://gl.wikipedia.org/wiki?curid=24341", "title": "Segunda guerra carlista", "text": "A segunda guerra carlista ou guerra dos Matiners tivo lugar fundamentalmente en Catalu\u00f1a entre 1846 e 1849 ao fracasar os intentos de casar a Isabel II co pretendente carlista, Carlos Lu\u00eds de Borb\u00f3n e en Catalu\u00f1a persistiran bandas carlistas que non se renderan tras a fin da primeira guerra carlista, a\u00ednda que actuaban m\u00e1is como bandoleiros (\"trabucaires\") que como guerrilleiros, ao que se ten que xuntar a crise agraria e industrial de 1846, especialmente importante en Catalu\u00f1a e algunhas reformas impopulares do r\u00e9xime liberal como as quintas, o imposto de consumos e a introduci\u00f3n dun sistema de propiedade liberal que entraba en contradici\u00f3n cos usos comunais.\nA rebeli\u00f3n desenvolveuse dende fins de 1846, cando se formaron diversas partidas guerrilleiras que non superaban os 500 homes a comezos de 1847 e que atacaban fundamentalmente a funcionarios p\u00fablicos e a unidades militares. O l\u00edder m\u00e1is importante deste primeiro momento foi o sacerdote Benet Tristany, que en febreiro de 1847 protagonizou a entrada en Cervera para facerse con fondos e munici\u00f3n. A Tristany captur\u00e1rono e fusil\u00e1rono en Solsona en maio de 1847, pero o n\u00famero de partidas carlistas aumentou en toda Catalu\u00f1a chegando a uns 4.000 homes armados a fins dese ano fronte a un ex\u00e9rcito regular formado por 40.000 soldados que dirix\u00eda Manuel Pav\u00eda e que tentou mediante medidas indulxentes tranquilizar aos sublevados, o que non conseguiu, aumentando as s\u00faas forzas polos apoio de partidas progresistas e republicanas e nas mediadas de 1848 xurdiron partidas en Estremadura e en Castela, que non conseguiron \u00e9xitos significativos. O 23 de xu\u00f1o de 1848 atravesou a fronteira francesa Ram\u00f3n Cabrera e tentou organizar o que denominou Ex\u00e9rcito Real de Catalu\u00f1a sen moito \u00e9xito, e tampouco puido entrar no Maestrazgo.\nA fins de 1848 o novo capit\u00e1n xeneral de Catalu\u00f1a, Fernando Fern\u00e1ndez de C\u00f3rdova conseguiu debilitar a resistencia das partidas carlistas. En abril de 1849 det\u00edvose ao pretendente Carlos Lu\u00eds cando pretend\u00eda entrar pola fronteira francesa en Espa\u00f1a e o 26 de abril Cabrera tivo que cruzar a fronteira francesa diante a persecuci\u00f3n do ex\u00e9rcito gobernamental, o resto das partidas fixeron o mesmo e o 14 de maio cruza a \u00faltima partida, que dirix\u00edan os irm\u00e1ns Tristany, po\u00f1endo fin \u00e1 guerra.\nEn xu\u00f1o de 1849 o goberno publicaba un decreto amnistiando aos carlistas, m\u00e1is de 1.400 regresaron a Espa\u00f1a, mentres outros decidiron quedar en Francia."}
{"id": "24342", "revid": "89787", "url": "https://gl.wikipedia.org/wiki?curid=24342", "title": "Manifesto Russell-Einstein", "text": "O Manifesto Russell-Einstein \u00e9 un texto redactado por Bertrand Russell e apoiado por Albert Einstein, asinado en Londres o 9 de xullo de 1955. En medio da guerra fr\u00eda, os asinantes alertaban do perigo da proliferaci\u00f3n do armamento nuclear e solicitaban aos l\u00edderes mundiais buscar soluci\u00f3ns pac\u00edficas aos conflitos internacionais. Foi asinado por once cient\u00edficos e intelectuais de primeira li\u00f1a, o m\u00e1is not\u00e1bel deles Albert Einstein, uns d\u00edas antes da s\u00faa morte o 18 de abril de 1955. Uns d\u00edas despois de ser mostrado, o fil\u00e1ntropo Cyrus Eaton ofreceuse para organizar unha conferencia en Pugwash, Nova Escocia (Canad\u00e1), o lugar de nacemento de Eaton. Ser\u00eda a primeira das ditas conferencias, que se foron celebrando cada ano desde 1957.\nContexto.\nA primeira explosi\u00f3n nuclear da historia sucedeu o 16 de xullo de 1945 no deserto norte de Alamogordo, Novo M\u00e9xico. O 6 de agosto dese mesmo ano, os EUA lanzaron a bomba \"Little Boy\" en Hiroshima, e tres d\u00edas despois \"Fat Man\" en Nagasaki. Polo menos 100.000 civ\u00eds foron asasinados naqueles dous ataques.\nO 18 de agosto de 1945, o \"Glasgow Forward\" publicou o primeiro comentario que se conserva de Bertrand Russell sobre as armas at\u00f3micas, que comezou a escribir o d\u00eda en que Nagasaki se bombardeou. Cont\u00e9n as li\u00f1as que posteriormente aparecer\u00edan no Manifesto:\nDespois de saber do bombardeo de Hiroshima e vendo a inminente escalada armament\u00edstica nuclear, J\u00f3zef Rotblat, o \u00fanico cient\u00edfico que abandonou o Proxecto Manhattan por cuesti\u00f3ns morais, afirmou que se achaba totalmente preocupado polo futuro da humanidade.\nNos anos seguintes, Russell e Rotblat traballaron para evitar a proliferaci\u00f3n nuclear, colaborando con Albert Einstein e outros cient\u00edficos para finalmente constitu\u00edr o Manifesto Russell-Einstein.\nO manifesto.\nO manifesto revelouse nunha conferencia de prensa no Caxton Hall, Londres, presidida por Rotblat. Russell comezou a conferencia dicindo:\nNo mencionado manifesto chama os cient\u00edficos a unha conferencia onde se puidesen tratar os perigos das armas de destruci\u00f3n masiva, enfatizando que tales reuni\u00f3ns fosen politicamente neutrais. Estend\u00edase a cuesti\u00f3n do armamento nuclear a todos os pa\u00edses e gobernos. Unha frase en concreto menci\u00f3nase a mi\u00fado, pronunciada por Rotblar ao recibir o Premio Nobel da Paz en 1995:\n\"Recordade a vosa humanidade e esquecede o resto\".\nO comezo das Conferencias de Pugwash.\nA chamada \u00e1 conferencia internacional era clara no manifesto e Nehru pretendeu que fose na India. Por\u00e9n, o risco da crise de Suez retardouna. Arist\u00f3teles Onassis ofreceuse para financiar a reuni\u00f3n en M\u00f3naco, mais rexeitouse tal proposta. No seu lugar, Cyrus Eaton, un industrial canadense que co\u00f1ec\u00eda a Russell desde 1938 financiou a conferencia no seu Pugwash natal. O Manifesto Russell-Einstein converteuse na carta de fundaci\u00f3n das Conferencias de Pugwash."}
{"id": "24343", "revid": "56817", "url": "https://gl.wikipedia.org/wiki?curid=24343", "title": "Imaxe e texto", "text": "Segundo o \"Dicion\u00e1rio de Comunica\u00e7ao\" de Rabaca e Barbosa, por imaxe entendemos a representaci\u00f3n dun obxecto por medios visuais, gr\u00e1ficos, pl\u00e1sticos ou fotogr\u00e1ficos (fotograf\u00eda, dese\u00f1o, escultura, televisi\u00f3n, cine etc.). Por texto entendemos, desde a perspectiva da glosem\u00e1tica, todo conxunto analizable de signos: un enunciado calquera, sexa falado ou escrito (o texto pode coincidir cun verso, unha frase, un fragmento dunha conversa ou coa lingua na s\u00faa totalidade).\nOs soportes dos c\u00f3digos comunicativos dos medios impresos e audiovisuais son polo tanto a imaxe e o texto, entendidos \u00e1mbolos dous nun sentido amplo, pois os medios impresos (revistas, xornais, publicidade impresa, separatas...), fundamentalmente textuais, v\u00e1lense da imaxe, da fotograf\u00eda, do esquema, do debuxo, como instrumentos para a suxesti\u00f3n da audiencia, como exemplificaci\u00f3n ou como divertimento. Os medios audiovisuais, a s\u00faa vez, s\u00e9rvense do texto (presentaci\u00f3n de noticias en radio e televisi\u00f3n; di\u00e1logos, conversas, mon\u00f3logos, entrevistas... que \u00f3 cabo te\u00f1en unha representaci\u00f3n textual) ben como soporte fundamental da comunicaci\u00f3n (caso da radio, se ben a voz pode ir acompa\u00f1ada doutros fen\u00f3menos auditivos como a m\u00fasica) ou como elemento que se interrelaciona coa imaxe (televisi\u00f3n, cine, audiovisuais...)."}
{"id": "24344", "revid": "98629", "url": "https://gl.wikipedia.org/wiki?curid=24344", "title": "Humor gr\u00e1fico", "text": "O humor gr\u00e1fico \u00e9 un xeito de expresi\u00f3n que ten como elemento b\u00e1sico a imaxe. \u00c1s veces aparece a imaxe s\u00f3, pero tam\u00e9n pode levar un pequeno texto. Compaxina habitualmente d\u00faas finalidades: conseguir o sorriso ou crear unha boa disposici\u00f3n de \u00e1nimo en quen o mira e a de satirizar persoas, comportamentos, situaci\u00f3ns sociais...\nO modelo m\u00e1is habitual \u00e9 o chiste gr\u00e1fico, unha vi\u00f1eta con imaxe e con ou sen texto; tam\u00e9n poden aparecer varias vi\u00f1etas seguidas que forman unha tira humor\u00edstica.\nA s\u00faa tem\u00e1tica \u00e9 moi variada e vai dende a simple caricatura que provoca o sorriso a reproducir ou recrear situaci\u00f3ns e personaxes da vida deportiva, pol\u00edtica e cultural dun pa\u00eds co fin de satirizar.\nEn t\u00f3dolos xornais hai un espazo reservado para o humor gr\u00e1fico; foron precisamente estes os que favoreceron a gran popularidade que ten. Os xornais acostuman a ter alg\u00fan humorista que ilustra determinadas noticias, mesmo as m\u00e1is importantes; nalg\u00fans casos incl\u00faese na secci\u00f3n de Colaboraci\u00f3ns co mesmo nivel ca unha columna de opini\u00f3n.\nA linguaxe humor\u00edstica utiliza diferentes recursos gr\u00e1ficos e ling\u00fc\u00edsticos:"}
{"id": "24345", "revid": "96271", "url": "https://gl.wikipedia.org/wiki?curid=24345", "title": "T\u00e9 verde", "text": "O t\u00e9 verde \u00e9 un t\u00e9 verdadeiro (feito con \"Camellia sinensis\") que sofre pouca oxidaci\u00f3n durante o seu procesamento.\nMoi popular na China e no Xap\u00f3n, hai pouco tempo comezou a consumirse con maior frecuencia no occidente, tradicional consumidor de t\u00e9 negro, debido tanto a unha tendencia orientalista, como \u00e1s propiedades antioxidantes que se lle atrib\u00faen.\nT\u00e9 verde no mundo.\nOrixinalmente da China, o t\u00e9 levouse ao Xap\u00f3n a trav\u00e9s de monxes que viaxaban entre os dous pa\u00edses. Curiosamente, o verde foi o \u00fanico t\u00e9 que se popularizou no Xap\u00f3n. Por\u00e9n foi, de maneira \u00fanica, torn\u00e1ndose a bebida m\u00e1is consumida do pa\u00eds, por riba de refrixerantes e bebidas alc\u00f3licas.\nO t\u00e9 verde tam\u00e9n se produce noutros pa\u00edses da Asia, inclusive en produtores tradicionais de t\u00e9 negro, como a India e Sri Lanka, mais con t\u00e9cnicas diferentes das xaponesas.\nF\u00f3ra da Asia, debido \u00e1 inmigraci\u00f3n xaponesa, o t\u00e9 verde tam\u00e9n se produce no sueste do Brasil, particularmente no estado de San Paulo. A\u00ednda que existan marcas de calidade reco\u00f1ecida, \u00e9 com\u00fan encontrar no Brasil baixo o nome de \"ch\u00e1 verde\" compostos de plantas que incl\u00faen o mate. Iso d\u00e9bese \u00e1 gran xeneralidade do termo \"ch\u00e1\" usado no Brasil, que popularmente pode referirse a calquera infusi\u00f3n.\nT\u00e9 verde no Xap\u00f3n.\nPara entender as variedades de t\u00e9 verde Xapon\u00e9s, \u00e9 necesario co\u00f1ecer os diferentes tipos de plant\u00edo e procesamento.\nPlantaci\u00f3n cuberta.\nOs tipos m\u00e1is nobres de t\u00e9 verde ve\u00f1en das follas de \u00e1rbores parcialmente cubertas do sol, que ten o nome xen\u00e9rico de Tencha. De acordo coa cualidade, e as caracter\u00edsticas de cada t\u00e9, os vasos condutores poden ser removidos, para conferir un padal m\u00e1is agrad\u00e1bel.\nPlantaci\u00f3n descuberta.\nDo restante da plantaci\u00f3n, son feitos outros t\u00e9s, considerados menos nobres, por\u00e9n m\u00e1is populares, e de preparaci\u00f3n m\u00e1is f\u00e1cil.\nA colleita do t\u00e9 verde no Xap\u00f3n.\nNa primavera.\nA m\u00e1is apreciada leva de t\u00e9 verde, Ichiban Cha, rec\u00f3llese entre a primavera e o ver\u00e1n, m\u00e1is ou menos no mes de maio, no hemisferio norte, e en setembro, no hemisferio sur. O per\u00edodo exacto depende de cada facenda, debido \u00e1s sut\u00eds diferenzas no clima e xeograf\u00eda.\nAntes da primavera, no comezo de marzo, no hemisferio norte, e de xu\u00f1o, no hemisferio sur, as follas da \u00e1rbore de t\u00e9 arr\u00e1ncanse, e delas faise o Bant\u00e9 de Primavera.\nEntre vinte e trinta d\u00edas antes da colleita, as \u00e1rbores destinadas \u00e1 produci\u00f3n de Gyokuro e Matcha c\u00f3brense con cortinas especiais, chamadas Kanreisha, para illalas de contacto solar directo. Desa forma, ambos os tipos de t\u00e9 crecen cun aroma m\u00e1is encorpado, unha cor m\u00e1is verde, e un sabor m\u00e1is doce e menos amargo, grazas \u00e1 cantidade menor de taninos.\nDespois ven a colleita, na cal \u00e9 preciso saber tempo certo para coller as follas: coller antes do tempo certo acarretar\u00e1 en follas pouco maduras, e coller despois, mesmo s\u00f3 alg\u00fans d\u00edas, ir\u00e1 tornar o t\u00e9 moito m\u00e1is amargo, estragando a s\u00faa alta cualidade.\nPara un t\u00e9 perfecto, como ocorre cos mellores Gyokuros e Matchas, as follas deber\u00e1n ser recollidas manualmente, xa que, cunha m\u00e1quina, ser\u00e1 impos\u00edbel separar as follas boas das ruins.\nNo ver\u00e1n.\nDurante o ver\u00e1n, prod\u00facense t\u00e9s de cualidade inferior aos da primavera. No total fanse d\u00faas colleitas, resultando no Nibancha e no Sanbancha.\nDurante ese per\u00edodo, a \u00e1rbore fica particularmente vulner\u00e1bel \u00e1 competici\u00f3n doutras especies, inclu\u00edndo as malas herbas. As plantaci\u00f3ns org\u00e1nicas sofren a\u00ednda m\u00e1is, pois, sendo impos\u00edbel arrancar automaticamente as invasoras de cada \u00e1rbore, os criadores acaban tendo de retiralas manualmente, unha a unha.\nNo outono.\nDurante o outono, as \u00e1rbores p\u00f3danse e fertil\u00edzanse, para que o solo se enriqueza lentamente durante seis meses, at\u00e9 chegar a primavera novamente.\nDas follas retiradas nese per\u00edodo, faise o Banch\u00e1 do outono, o \u00faltimo t\u00e9 do ano.\nNo inverno.\nDurante o rigoroso inverno, non hai produci\u00f3n de t\u00e9.\nBeneficios \u00e1 sa\u00fade.\nOs estudos indican que o t\u00e9 verde \u00e9 rico en substancias antioxidantes, chamadas polifenois, que evitan a acci\u00f3n destrutiva das mol\u00e9culas de radicais libres que dexeneran as c\u00e9lulas, auxiliando, por exemplo, no combate ao cancro e ao envellecemento.\nO t\u00e9 verde tam\u00e9n \u00e9 rico en tanino que fai diminu\u00edr as taxas do LDL (colesterol malo) e fortalece as arterias e veas favorecendo a prevenci\u00f3n de doenzas card\u00edacas e circulatorias. Pos\u00fae bioflavonoides e catequinas: substancias que bloquean as alteraci\u00f3ns celulares que dan orixe aos tumores.\nO t\u00e9 verde tam\u00e9n pos\u00fae manganeso, potasio, \u00e1cido f\u00f3lico, vitamina C, vitamina K, vitamina B1 e a vitamina B2."}
{"id": "24347", "revid": "43327", "url": "https://gl.wikipedia.org/wiki?curid=24347", "title": "Metro (hom\u00f3nimos)", "text": "A palabra metro pode facer referencia a:"}
{"id": "24348", "revid": "5863", "url": "https://gl.wikipedia.org/wiki?curid=24348", "title": "Xo\u00e1n, conde de Montiz\u00f3n", "text": "Xo\u00e1n de Borb\u00f3n Braganza, conde de Montiz\u00f3n, nado en 1822 e finado en 1887, foi o pretendente ao trono espa\u00f1ol da dinast\u00eda carlista co nome de Xo\u00e1n III (1861-1868) e pretendente lexitimista ao trono franc\u00e9s co nome de Xo\u00e1n III rei de Francia e Navarra (1883-1887).\nTraxectoria.\nJuan Carlos Mar\u00eda Isidro naceu como Infante de Espa\u00f1a en Madrid, fillo de Carlos Mar\u00eda Isidro de Borb\u00f3n e da infanta Mar\u00eda Francisca de Portugal. En 1833 trasladouse co seu pai a Portugal e en 1834 a Inglaterra. O 6 de febreiro de 1847 casou coa arquiduquesa Beatriz de Austria-Este, filla de Francisco IV de M\u00f3dena e a princesa Mar\u00eda Beatriz de Savoia, coa que tivo dous fillos Carlos, duque de Madrid e Afonso Carlos, duque de San Jaime.\nXo\u00e1n e Betriz viviron en M\u00f3dena ata a revoluci\u00f3n de 1848, cando despois dunha estad\u00eda en Austria establec\u00e9ronse en Londres, Xo\u00e1n desenvolveu tendencias liberais en contradici\u00f3n coa s\u00faa propia familia e muller, da que se acabou separando. Cando o 23 de abril de 1860 o seu irm\u00e1n Carlos Lu\u00eds de Borb\u00f3n abdicou tras ser detido polas autoridades espa\u00f1olas logo dunha tentativa frustada de insurrecci\u00f3n, Xo\u00e1n asumiu os dereitos da dinast\u00eda carlista, a pesar da retractaci\u00f3n de Carlos Lu\u00eds unha vez liberado e durante uns meses houbo dous pretendentes carlistas, ata que a morte de Carlos Lu\u00eds en xaneiro deixou a Xo\u00e1n como o \u00fanico pretendente, a\u00ednda que mantivo escasos apoios entre os carlistas, polo seu ideolox\u00eda liberal, e a vi\u00fava de Carlos Mar\u00eda Isidro, Mar\u00eda Teresa de Braganza, pr\u00edncesa de Beira exerceu como a verdadeira cabeza do movemento carlista e en 1864 proclamou na \"Carta aos espa\u00f1ois\" como rei lex\u00edtimo ao fillo de Xo\u00e1n, Carlos co nome de Carlos VII. A\u00ednda que alg\u00fans destacados carlistas, como Ram\u00f3n Cabrera ou o conde de Chambord seguiron a reco\u00f1ecer a Xo\u00e1n como o rei lex\u00edtimo ata que Xo\u00e1n abdicou dos seus dereitos o 3 de outubro de 1868 e retirouse a Hove, preto de Brighton e apoiou ao seu fillo na Terceira Guerra Carlista.\nO 24 de agosto de 1883 \u00e1 morte do conde de Chambord, o pretendente lexitimista ao trono de Francia, a vi\u00fava e unha parte dos seus seguidores procl\u00e1ronno o seu herdeiro e Xo\u00e1n converteuse en pretendente ao trono de Francia, a\u00ednda que non de forma activa."}
{"id": "24350", "revid": "98629", "url": "https://gl.wikipedia.org/wiki?curid=24350", "title": "Carlos, duque de Madrid", "text": "Carlos Mar\u00eda de los Dolores Borb\u00f3n, nado en Liubliana o 30 de marzo de 1848 e finado en Varese o 18 de xullo de 1909, foi pretendente carlista ao trono de Espa\u00f1a co nome de Carlos VII (1868-1909), tam\u00e9n co\u00f1ecido como duque de Madrid.\nTraxectoria.\nFillo de Xo\u00e1n, conde de Montiz\u00f3n e de Beatriz de Austria-Leste, tras a separaci\u00f3n de seus pais, educouse coa nai en M\u00f3dena. Pasou a adolescencia en Praga, Venecia e Viena. En 1867 casou con Margarida de Parma. En xullo de 1868 celebrou unha xuntanza en Londres coas principais figuras do carlismo para relanzar o movemento, aproveitando a crise do r\u00e9xime isabelina. O 3 de outubro de 1868, Carlos converteuse no pretendente da dinast\u00eda carlista ao trono espa\u00f1ol, a\u00ednda que boa parte dos carlistas xa o ti\u00f1an como o seu rei dende 1864, cando a princesa de Beira o proclamou como o rei lex\u00edtimo na \"Carta aos espa\u00f1ois\".\nEn outubro de 1869 deulle a direcci\u00f3n pol\u00edtico militar do carlismo a Ram\u00f3n Cabrera, quen dimitiu en marzo de 1870 debido a discrepancias co pretendente e con notables figuras do carlismo, Carlos decidiu asumir persoalmente a xefatura do carlismo tras a conferencia que en Vevey xuntara aos notables carlistas en abril, creou unha xunta central do partido que actuaba legalmente en Espa\u00f1a, a Comu\u00f1\u00f3n Cat\u00f3lico-Mon\u00e1rquica, que presid\u00eda o marqu\u00e9s de Villadarias e que ti\u00f1a como secretario a Joaqu\u00edn Mar\u00eda M\u00fazquiz e xuntas locais nos concellos onde o carlismo ti\u00f1a implantaci\u00f3n e organizouse unha rede de casinos e centros carlistas para espallar a idea carlista, e nas elecci\u00f3ns de 1871 o carlismo conseguiu 50 deputados no Congreso dos deputados.\nPero foi a v\u00eda militar a que prevaleceu e deu orde aos seus partidarios para sublevarse o 21 de abril de 1872, foi o comezo da Terceira Guerra Carlista. O 2 de maio Carlos cruzou a fronteira francesa en Navarra e p\u00faxose \u00e1 fronte do alzamento, pero o 4 de maio o xeneral isabelino Domingo Moriones entrou por sorpresa no acampamento carlista en Orokieta e o pretendente tivo que cruzar precipitadamante a fronteira francesa po\u00f1endo fin, momentaneamente, a insurrecci\u00f3n no Pa\u00eds Vasco e Navarra. O 16 de xullo de 1873 o pretendente volveu entrar en Espa\u00f1a e moveuse por todo o Pa\u00eds Vasco e Navarra co seu ex\u00e9rcito, a\u00ednda que a corte residiu sobre todo en Estella e Durango. O 28 de febreiro de 1876 tras a definitiva derrota das forzas carlistas marchou de novo ao exilio. Tras unha breve estad\u00eda en Francia e Londres marchou para os Estados Unidos e M\u00e9xico e \u00e1 volta estableceuse en Par\u00eds, tras a s\u00faa expulsi\u00f3n en 1881 estableceuse en Venecia. En 1879 nomeou a C\u00e1ndido Nocedal como representante do carlismo en Espa\u00f1a, a s\u00faa pol\u00edtica levou a escisi\u00f3ns e malestar entre os carlistas espa\u00f1ois, polo que tras a morte deste en 1885 asumiu directamente a direcci\u00f3n do carlismo espa\u00f1ol ata 1890. Morreu en xullo de 1909 en Varese e substitu\u00eduno o seu fillo Xaime \u00e1 fronte da dinast\u00eda carlista."}
{"id": "24351", "revid": "181", "url": "https://gl.wikipedia.org/wiki?curid=24351", "title": "Xo\u00e1n, Conde de Montiz\u00f3n", "text": ""}
{"id": "24352", "revid": "98629", "url": "https://gl.wikipedia.org/wiki?curid=24352", "title": "Roberto Somoza", "text": "Roberto Somoza, nado en Londres, \u00e9 un saxofonista galego.\nTraxectoria.\nInicia os seus estudos os 8 anos cursando no conservatorio da Coru\u00f1a estudos de clarinete, solfexo e harmon\u00eda. Pouco despois toma contacto co saxof\u00f3n inici\u00e1ndose como autodidacta nesta disciplina. Foi m\u00fasico da orquestra \"Los Sat\u00e9lites\", onde se formou como m\u00fasico de secci\u00f3n da man do seu irm\u00e1n m\u00e1is vello Jos\u00e9 Somoza, trompetista daquela nesa formaci\u00f3n. Paralelamente a esta actividade asiste a clase de improvisaci\u00f3n e saxo con Pedro Iturralde en Madrid e leva ao cabo os seus primeiros contactos no jazz da man de Antonio Cal, Fernando Llorca, Nani Garc\u00eda, Baldo Mart\u00ednez, Andres Rivas, Alfonso Mor\u00e1n e un sen fin de m\u00fasicos da escena do jazz galego. Na actualidade \u00e9 profesor de saxof\u00f3n na especialidade de Jazz do Conservatorio superior de M\u00fasica da Coru\u00f1a..\nNo ano 2004, Xingra editou o seu disco Regra de tres. Est\u00e1 acompa\u00f1ado por Alfonso Mor\u00e1n \u00f3 contrabaixo e Andres Rivas como bater\u00eda. O CD conten 10 temas orixinais escritos na s\u00faa maior\u00eda polo propio Roberto.\nProduciu discos de Pablo Alvaro e Carmen Dor, inclu\u00edndo neles temas propios.\nCon Kin Garcia encargase do programa de Jazz da Radio Galega \u201cESTUDIO 3\u201dentre os anos 2002 e 2004.\nActualmente \u00e9 director e arranxador da Garufa Blue Devils Big Band, grupo residente na sala Garufa Club, formado por el mesmo no ano 2014.\nColaboraci\u00f3ns.\nComparte e colabora en proxectos con diferentes artistas da escena galega e internacional: Ux\u00eda, Carmen Rey, Maite Dono, o guitarrista V\u00edctor Aneiros, Pablo Abraira, Pablo Alvaro e Sabela Cereijo, a gaiteira Susana Seivane, os pianistas Alberto Conde e Nani Garc\u00eda, o vocalista e guitarrista Jo\u00e3o Afonso, as formaci\u00f3ns Marcos Teira Cuarteto, Tr\u00edo Jazzers, Fanjazz, Bennie Green, 7\u00ba D\u00eda, Carlos L\u00f3pez Quintet, Bob Mover, Pepe Bao, Fernando Llorca Atlantic Band, RitmanMuchos, Cuarteto Drops, Kin Garc\u00eda ou Pepe Evangelista Cuarteto e a Old Dixie Band, as big bands de Antonio Cal, Andr\u00e9 Sarbib, Michael Lauren ou o grupo Clunia Jazz onde coincidir\u00eda no ano 2004 co trompetista Kenny Wheeler. Tam\u00e9n \u00e9 compo\u00f1ente da Orquesta imaxinas\u00f3ns (06/07) e codirector e arranxador da mesma orquestra no 2006.\nFestivais.\nAct\u00faa en diferentes festivais: Festival de m\u00fasicas do mundo-Tondela 2003, Cambridge festival 2004, Festival de jazz de Vigo 2004, Filets Bleus 2005, Festival de Jazz de San Sebasti\u00e1n 2005, Tonder festival 2005, Iberojazz 2005, Strasburgo music festival 2006, Festival internacional das Illas Azores 2006, Glasgow festival 2006, Novas M\u00fasicas de Monforte 2006 e 2007. Festival de jazz de Matosinhos onde comparte palco con Andr\u00e9 Sarbibe Bernardo Moreira e comparte cartel con M\u00e1rio Franco, Ernie Watts e Benny Golson e Benny Green.\nDiscograf\u00eda.\nColaboraci\u00f3ns.\nTrillas sonoras:\nNo ano 2007 colabora gravando para o novo traballo do compositor Lucio Godoy: El club de los suicidas."}
{"id": "24353", "revid": "89787", "url": "https://gl.wikipedia.org/wiki?curid=24353", "title": "Bolzano", "text": "Bolzano (\"Bolzano\", en italiano; \"Bozen\", en alem\u00e1n; \"Bulsan\" ou \"Balsan\", en ladino) \u00e9 unha cidade italiana capital da provincia aut\u00f3noma de Bolzano (\"Autonome Provinz Bozen - S\u00fcdtirol\", en alem\u00e1n). \u00c9 famosa por atoparse nela o corpo de Otzi (\"o home dos xeos alpino\").\nHistoria.\nA cidade formou parte do territorio aust\u00edaco at\u00e9 1919.\nPoboaci\u00f3n.\nA poboaci\u00f3n da cidade en 2006 era de 99.007 habitantes.\nGrupos ling\u00fc\u00edsticos.\nA poboaci\u00f3n fala o italiano (26,06%), alem\u00e1n (69,41%) e ladino (4,53%)."}
{"id": "24354", "revid": "38330", "url": "https://gl.wikipedia.org/wiki?curid=24354", "title": "Bozen-Bolzano", "text": ""}
{"id": "24355", "revid": "1888", "url": "https://gl.wikipedia.org/wiki?curid=24355", "title": "Baldo Mart\u00ednez", "text": "Baldo Mart\u00ednez, nado en Ferrol en 1959, \u00e9 un contrabaixista e compositor de jazz galego.\nTraxectoria.\nRealizou estudos musicais no Conservatorio da Coru\u00f1a e no Municipal de Barcelona. Comezou os seus estudos de contrabaixo co profesor Fernando Sala, e continuou profundando na t\u00e9cnica do instrumento con David Thomas e Todd Coolman. Tam\u00e9n estudou harmon\u00eda enfocada ao Jazz con este \u00faltimo e con Bill Dobbins.\n\u00c9 membro fundador de dous dos grupos m\u00e1is importantes na historia do Jazz en Espa\u00f1a: Clunia Jazz e Zyklus. Con Clunia gravou o seu primeiro disco, \"Clunia Jazz\" en 1982. Uniuse \u00e1 formaci\u00f3n o saxofonista Antonio Cal. En 1983 obtiveron o segundo premio no Concurso Internacional do Festival donostiarra, e participaron nas primeiras Xornadas de Jazz de Santiago de Compostela xunto a Tete Montoliu.\nForon galardoados co primeiro premio no Concurso Internacional do Festival de San Sebasti\u00e1n en 1985 pola s\u00faa interpretaci\u00f3n acompa\u00f1ando \u00e1 cantante portuguesa Maria Jo\u00e3o. En 1987 participaron en Par\u00eds como representantes do jazz espa\u00f1ol na exposici\u00f3n \"Cinco s\u00e9culos de arte espa\u00f1ola\", no Museo de Arte Contempor\u00e1nea de Par\u00eds.\nTrala disoluci\u00f3n de Clunia comezou a s\u00faa carreira en solitario con \"No Pa\u00eds dos Ananos\". A revista \"Cuadernos de Jazz\" considerouno segundo mellor disco de 1996. O seu segundo disco quedou entre os cinco primeiros. Traballou co tr\u00edo de Anxo Louro e a Banda do Foro, con quen grava o disco \"Jazzhondo\" co cantaor invitado Paco do Pozo.\nNo ano 1999 emprendeu un novo proxecto, encargado Festival de Jazz de Guimar\u00e3es, e presentado no mesmo na edici\u00f3n dese ano, o Projecto Mi\u00f1o, m\u00fasica de Galiza e Portugal interpretada por nove m\u00fasicos de ambos lados do r\u00edo Mi\u00f1o dentro da linguaxe do Jazz contempor\u00e1neo.\nNo ano 2007 editouse o CD deste proxecto, conseguindo reco\u00f1ecemento a nivel internacional. Foi disco do mes en xaneiro de 2008 segundo a revista francesa \"Jazz Magazine\", e nomeado aos premios da m\u00fasica pola Academia da M\u00fasica como mellor \u00e1lbum de Jazz de 2008. En 2009 formou o MBM tr\u00edo con Luc\u00eda Mart\u00ednez e Antonio Bravo.\nBaldo Mart\u00ednez Grupo.\nAlgunhas das formaci\u00f3ns dos seus proxectos:"}
{"id": "24356", "revid": "1888", "url": "https://gl.wikipedia.org/wiki?curid=24356", "title": "Fernando Llorca", "text": "Fernando Llorca, nado en Vigo en 1960, \u00e9 un bater\u00eda de jazz.\nTraxectoria.\nRealizou estudos de bater\u00eda no taller de m\u00fasicos de Barcelona e ampl\u00eda co\u00f1ecementos jazz\u00edsticos nos seminarios de Madrid co bater\u00eda norteamericano Billy Hart.\nTraballou nas seguintes formaci\u00f3ns: Outeiro, Clunia Jazz, Baio Ensemble, Amador Garc\u00eda Trio, Fernando Llorca Jazz Quartet, Thomas Chapin Quartet, Mar\u00eda Jo\u00e3o Quinteto, Joe Fonda Tr\u00edo, Mike Rabinowitz, Gary Smullian Quartet, Andrezj Olejniczak...\nFernando Llorca traballou con destacados m\u00fasicos do jazz: Joe Fonda, Mikel Rabinowitz, Pedro Barreiros, Victor Merlo, Carlo Morena, Jorge Pardo, Roberto Rossi, Thomas Chapin, Gary Smullian, Perico Sambeat, Paolo Fresu etc.\nMembro de Clunia Jazz, dedicou o seu disco \"Mr. Cal\" (Clave records 2001) ao seu compa\u00f1eiro na devandita agrupaci\u00f3n jazz\u00edstica Antonio Cal, xa desaparecido. Acomp\u00e1\u00f1ano no disco Roberto Somoza, Alberto Conde, Kin Garc\u00eda e Carlos Castro."}
{"id": "24357", "revid": "85894", "url": "https://gl.wikipedia.org/wiki?curid=24357", "title": "Marcelino Gal\u00e1n", "text": "Marcelino Gal\u00e1n, nado na Coru\u00f1a, \u00e9 un Guitarrista de jazz galego, formado no Taller de Musics de Barcelona, e no Berklee College of Music de Boston.\nActualmente \u00e9 profesor na \u00e1rea de Jazz do Conservatorio Superior da Coru\u00f1a, actividade que compaxina cos seus directos con diferentes formaci\u00f3ns. Toca habitualmente en tr\u00edo ou cuarteto con Xacobe Mart\u00ednez Antelo ao baixo e Max G\u00f3mez \u00e1 bater\u00eda.\nColaborou na banda sonora da curtametraxe \"Biling\u00fce\" co tema \"Fouet d'amour\"."}
{"id": "24358", "revid": "98629", "url": "https://gl.wikipedia.org/wiki?curid=24358", "title": "Manuel \u00c1vila Camacho", "text": "Manuel \u00c1vila Camacho, nado en Teziutl\u00e1n (Puebla) o 24 de abril de 1897 e finado o 13 de outubro de 1955, foi un militar e pol\u00edtico mexicano, que foi presidente de M\u00e9xico de 1940 a 1946.\nTraxectoria.\n\u00c1vila Camacho naceu nunha familia de clase media. Os seus irm\u00e1ns Maximino e Rafael foron gobernadores de Puebla. \u00c1vila estudou na Escola Preparatoria Nacional. Uniuse ao ex\u00e9rcito en 1914, durante a Revoluci\u00f3n Mexicana, como segundo tenente ao mando e acadou o status de coronel en 1920 e no mesmo ano foi empregado como xefe de estado maior no estado de Michoac\u00e1n baixo o mandato de L\u00e1zaro C\u00e1rdenas, con quen trabou amizade. En 1929, pelexou co xeneral C\u00e1rdenas contra a Rebeli\u00f3n de Escobar e nese mesmo ano logrou atinxir o rango de Xeneral de Brigada.\nLogo do seu servizo militar, \u00c1vila entrou \u00e1 area p\u00fablica en 1933, como Oficial Maior da Secretar\u00eda de Defensa Nacional e converteuse en Secretario de Defensa Nacional en 1937.\nCando se aproximaban as elecci\u00f3ns presidenciais de 1940, o Presidente da Rep\u00fablica L\u00e1zaro C\u00e1rdenas nomeou candidato presidencial do seu partido (o Partido da Revoluci\u00f3n Mexicana, futuro PRI) a Manuel \u00c1vila Camacho; refugando as\u00ed a opci\u00f3n do Xeneral Francisco J. M\u00fagica, o home que mellor encarnaba a s\u00faa ideolox\u00eda radical de esquerda.\nAs\u00ed a todo, a situaci\u00f3n complicouse para C\u00e1rdenas e \u00c1vila Camacho cando o Xeneral Juan Andrew Almaz\u00e1n (outro caudillo revolucionario) postulou a s\u00faa candidatura presidencial, para o que fundou un partido chamado Partido Revolucionario da Unificaci\u00f3n Nacional (PRUN). Ademais sumou o apoio de sectores doutros partidos, entre eles o PAN; convert\u00e9ndose as\u00ed no candidato da dereita pol\u00edtica moderada de inspiraci\u00f3n cat\u00f3lica.\nAlmaz\u00e1n era moi popular e logrou aglutinar o apoio de amplos sectores da sociedade mexicana descontentos co Goberno esquerdista radical de C\u00e1rdenas.\nO 7 de xullo de 1940 celebr\u00e1ronse as elecci\u00f3ns presidenciais e foron as m\u00e1is violentas da historia mexicana. Grupos de pistoleiros ao servizo do Goberno de C\u00e1rdenas, armados con metralladoras Thompson, atacaron a balazos aos partidarios de Almaz\u00e1n nas cuadr\u00edculas de votaci\u00f3n; especialmente na Cidade de M\u00e9xico, onde estaban comandados polo Xeneral Miguel Z. Mart\u00ednez, quen masacrou aos opositores na cuadr\u00edcula onde deb\u00eda votar o Presidente C\u00e1rdenas. Tam\u00e9n estes grupos (co\u00f1ecidos como \"os vermellos\" para distinguilos dos almazanistas que eran chamados \"os verdes\") encarg\u00e1banse de roubar as urnas electorais e destru\u00edr as papeletas cos votos a favor de Almaz\u00e1n; para posteriormente enchelas exclusivamente con votos por \u00c1vila Camacho. Se isto non era suficiente, simplemente se alteraban os escrutinios; e con este fraude proclamouse ga\u00f1ador a \u00c1vila Camacho co 93,89 % dos votos.\nPresidencia.\nDurante o seu mandato, \u00c1vila Camacho enfrontouse \u00e1 dificultade da segunda guerra mundial. Despois de que d\u00faas naves mexicanas cargadas de petr\u00f3leo fosen destru\u00eddas por submarinos alem\u00e1ns no Golfo de M\u00e9xico, \u00c1vila declarou a guerra contra as forzas do Eixe o 22 de maio de 1942. 15,000 soldados mexicanos pelexaron na guerra, en diferentes frontes, inclu\u00edndo o escuadr\u00f3n a\u00e9reo 201 que pelexou contra os xaponeses no Pac\u00edfico. Ademais, empezando un per\u00edodo de amizade cos Estados Unidos, \u00c1vila Camacho cooperou na guerra, provendo ao seu veci\u00f1o pa\u00eds con 300,000 traballadores baixo o Programa Bracero para substitu\u00edr a alg\u00fans dos americanos que tiveran que sa\u00edr do pa\u00eds para ir \u00e1 guerra. M\u00e9xico tam\u00e9n continuou a s\u00faa relaci\u00f3n diplom\u00e1tica co Reino Unido e Rusia. En 1944, M\u00e9xico asino a Carta das Naci\u00f3ns Unidas e o seguinte ano converteuse no cuartel da Conferencia Interamericana sobre a Guerra e a Paz.\nNo \u00e1mbito nacional, \u00c1vila Camacho protexeu \u00e1 clase traballadora, creando unha seguridade social en 1943 e traballando para reducir ao analfabetismo. Continuou a reforma agraria e promulgou unha conxelaci\u00f3n de rendas para beneficiar aos cidad\u00e1ns con salarios baixos. Tam\u00e9n promoveu a reforma das elecci\u00f3ns, establecendo novos requisitos que fac\u00edan imposible aos comunistas o ser candidatos. Tam\u00e9n foi responsable, o 18 de xaneiro de 1946 de mudar o nome do que fora o Partido da Revoluci\u00f3n Mexicana (PRM) polo nome que ten na actualidade, o Partido Revolucionario Institucional (PRI).\nCando en 1946 terminou o seu mandato, \u00c1vila Camacho retirouse a traballar \u00e1 s\u00faa granxa."}
{"id": "24363", "revid": "1505", "url": "https://gl.wikipedia.org/wiki?curid=24363", "title": "Coco (hom\u00f3nimos)", "text": "Coco pode referirse a:"}
{"id": "24364", "revid": "23204", "url": "https://gl.wikipedia.org/wiki?curid=24364", "title": "The Ring", "text": "The Ring \u00e9 un filme estadounidense de terror dirixido por Gore Verbinski que se estreou no ano 2002. \u00c9 un remake do filme xapon\u00e9s \"Ringu\", que \u00e1 s\u00faa vez est\u00e1 baseado na novela de Koji Suzuki \"Ringu\". Protagoniz\u00e1rono Naomi Watts e Martin Henderson.\nExiste unha continuaci\u00f3n a esta pel\u00edcula, \"The Ring Two\", pero que a pesar da expectaci\u00f3n que causou, non tivo tan boa acollida como a primeira. Nesta parte expl\u00edcanse moitos feitos da primeira parte, como a procedencia de Samara e a s\u00faa maldici\u00f3n.\nSinopse.\nRachel Keller, xornalista s\u00e9ntese intrigada cando ela sabe polo seu fillo, Aidan, que a s\u00faa curm\u00e1 Katie, antes de morrer, sab\u00eda xa que a morte a levar\u00eda pronto. Ela comeza ent\u00f3n a investigar pola s\u00faa conta e descobre que outros tres rapaces con quen estaba Katie sete d\u00edas antes estaban tam\u00e9n mortos en estra\u00f1as circunstancias, aparentemente por culpa dun \"v\u00eddeo maldito\". Rachel e o seu fillo Aidan, son atacados polo esp\u00edrito dunha nena chamada Samara. Samara est\u00e1 morta nun pozo e aparece \u00f3s sete d\u00edas de ver unha cinta onde se ve a s\u00faa morte."}
{"id": "24370", "revid": "98629", "url": "https://gl.wikipedia.org/wiki?curid=24370", "title": "Serie (matem\u00e1ticas)", "text": "En matem\u00e1ticas, unha serie \u00e9 a suma dos termos dunha sucesi\u00f3n. Repres\u00e9ntase unha serie con termos formula_1 como\nformula_2\nonde N \u00e9 o \u00edndice final da serie. As \"series infinitas\" van desde 1 ata formula_3.\nAs series poden \"converxer\" ou \"diverxer\". En c\u00e1lculo, unha serie diverxe se converxe a infinito. Para os matem\u00e1ticos, unha serie diverxe se non converxe a nada.\nCriterios de converxencia.\nClasificar unha serie \u00e9 determinar se converxe a un n\u00famero real ou se diverxe (formula_8 ou oscilante). Para isto existen distintos criterios que, aplicados \u00e1 serie en cuesti\u00f3n, mostrar\u00e1n de que tipo \u00e9 (converxente ou diverxente).\nO rec\u00edproco non \u00e9 certo. Por iso, o contra rec\u00edproco \u00e9:\nCriterio de D'Alembert.\nSexa unha serie formula_9, tal que formula_14 (termos non negativos).\nSe existe \ncon formula_16, o Criterio de D'Alembert establece que:\nNeste caso, \u00e9 necesario probar outro criterio, coma o criterio de Raabe.\nCriterio de Cauchy (ra\u00edz en\u00e9sima).\nSexa unha serie formula_9, tal que formula_14 (termos non negativos). E supo\u00f1amos que existe\nEnt\u00f3n, se l &lt; 1, a serie \u00e9 converxente. \nEn cambio se l &gt; 1 ent\u00f3n a serie \u00e9 diverxente. \n\u00d3 igual que o criterio de D'Alembert, se l=1, non podemos conclu\u00edr nada a priori, debemos ver o criterio de Raabe, para ver se podemos conclu\u00edr algo.\nCriterio de Raabe.\nNormalmente utilizase despois de comprobrar os criterios de D'Alembert e da ra\u00edz. Nalgunhas series, pode ocorrer que o l\u00edmite que nos de formula_21, sexa distinto usando os dous criterios. Cando isto ocorre, recorremos \u00f3 criterio de Raabe. Tam\u00e9n debemos recorrer a el cando o l\u00edmite de formula_21 que nos produce \u00e9 igual a 1 (mediante os criterio de D'Alembert e da ra\u00edz).\nSexa unha serie formula_9, tal que formula_14 (termos non negativos). E supo\u00f1amos que existe\nPor tanto, se l &gt; 1, ent\u00f3n a serie \u00e9 converxente\ne se l &lt; 1, a serie \u00e9 diverxente\nTer coidado aqu\u00ed, pois as conclusi\u00f3ns son \u00f3 contrario que nos criterios de D'Alembert e da ra\u00edz.\nTipos de converxencia.\nConverxencia absoluta.\nUnha serie formula_1 converxe absolutamente se\nformula_28\nAs series util\u00edzanse moito na an\u00e1lise complexa e a an\u00e1lise funcional, onde \u00e9 relevante se unha serie converxe."}
{"id": "24371", "revid": "1131", "url": "https://gl.wikipedia.org/wiki?curid=24371", "title": "Doso, Nar\u00f3n", "text": "San Lourenzo de Doso \u00e9 unha parroquia rural, que se localiza no leste do concello de Nar\u00f3n na provincia da Coru\u00f1a, cunha superficie de 4,5\u00a0km\u00b2. Segundo o padr\u00f3n municipal de 2010 ti\u00f1a 430 habitantes (218 mulleres e 212 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 444 habitantes. A s\u00faa densidade de poboaci\u00f3n \u00e9 de 95,5 hab./km\u00b2.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nLimita ao norte coa parroquia de Pedroso, ao sur co concello de Neda, ao leste con Pedroso e ao oeste co concello de San Sadurni\u00f1o."}
{"id": "24374", "revid": "85894", "url": "https://gl.wikipedia.org/wiki?curid=24374", "title": "San Xiao de Nar\u00f3n, Nar\u00f3n", "text": "San Xiao de Nar\u00f3n \u00e9 unha parroquia situada no centro do concello de Nar\u00f3n na provincia da Coru\u00f1a. Segundo o padr\u00f3n municipal de 2007 ti\u00f1a 988 habitantes (508 mulleres e 480 homes) distribu\u00eddos en 12 entidades de poboaci\u00f3n, un menos que no 2004. A s\u00faa densidade de poboaci\u00f3n \u00e9 de 146,37 hab/km\u00b2.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nXeograf\u00eda.\nLimita ao norte coas parroquia de Castro e Sedes, ao sur cos barrios de Pi\u00f1eiros e Xuvia, ao leste coa parroquia de Sedes e o barrio de Xuvia, e ao oeste co barrio de Pi\u00f1eiros e a parroquia de Castro.\nHistoria.\nNo adro da igrexa parroquial foi onde se constitu\u00edu, por vez primeira, o concello de Nar\u00f3n, tomando o nome da parroquia para o novo municipio."}
{"id": "24375", "revid": "25871", "url": "https://gl.wikipedia.org/wiki?curid=24375", "title": "Pedroso, Nar\u00f3n", "text": "San Salvador de Pedroso \u00e9 unha parroquia rural que se localiza no leste do concello de Nar\u00f3n, na provincia da Coru\u00f1a, cunha superficie de 9,8\u00a0km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nSegundo o padr\u00f3n municipal de 2018 ti\u00f1a 701 habitantes (355 mulleres e 346 homes) distribu\u00eddos en 28 entidades de poboaci\u00f3n, o que sup\u00f3n un descenso en relaci\u00f3n ao ano 2007 cando ti\u00f1a 795 habitantes. A s\u00faa densidade poboaci\u00f3n \u00e9 de 75,2 hab./km\u00b2.\nXeograf\u00eda.\nLimita ao norte coa parroquia de Sedes e o concello de San Sadurni\u00f1o, ao sur co concello de Neda e a parroquia de Doso, ao leste co concello de San Sadurni\u00f1o, e ao oeste coa parroquia de Sedes e o concello de Neda.\nHistoria.\nOs textos das imaxes son unha copia xa que o documento orixinal non se conserva, foi feita polo notario Pedro Lastra en 1543.\n\u00c9 sobre a historia de Pedroso porque Dona Munia, irm\u00e1 do conde de Galicia no ano 1111, mandou levantar o mosteiro de Pedroso e d\u00f3tao de moitas das s\u00faas pertenzas: terras, propiedades etc. Estes foron doados a Don Diego Xelm\u00edrez porque Dona Munia morre vi\u00fava.\nCoa Constituci\u00f3n espa\u00f1ola de 1812, Pedroso foi reco\u00f1ecido como concello en 1813, formado daquela polas parroquias de Pedroso, Doso e Santa Mari\u00f1a do Monte (hoxe no concello de San Sadurni\u00f1o), con 1.388 habitantes.\nRelevo.\nA parroquia de Pedroso pos\u00fae zonas h\u00famidas de especial interese pola fraxilidade do seu equilibr\u00edo e a consguinte necesidade da s\u00faa conservaci\u00f3n como son os do Chao. Estas terras molladas, e no inverno anegadas, son fonte dunha rica biodiversidade entre a que destaca o li\u00f1o algodoso, especie en extinci\u00f3n na pen\u00ednsula e que podemos observar preto deste lugar.\nPatrimonio.\nA igrexa parroquial de San Salvador celebra as festas patronais o 5 de agosto.\nA capela da Virxe do O est\u00e1 situada no medio do val de Pedroso. O segundo domingo de maio cel\u00e9brase a romar\u00eda. Tradicionalmente celebr\u00e1base para pedirlle \u00e1 Virxe boas colleitas. Cons\u00e9rvase a procesi\u00f3n arredor da igrexa na misa matutina, e a imaxe \u00e9 levada ata a fonte das Areas (ou San Salvador)."}
{"id": "24376", "revid": "5863", "url": "https://gl.wikipedia.org/wiki?curid=24376", "title": "Sedes, Nar\u00f3n", "text": "Santo Estevo de Sedes \u00e9 unha parroquia rural, que se localiza no nordeste do concello de Nar\u00f3n na provincia da Coru\u00f1a, cunha superficie de 9,65\u00a0km\u00b2. Segundo o padr\u00f3n municipal de 2007 ti\u00f1a 928 habitantes (483 mulleres e 445 homes) distribu\u00eddos en 27 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 959 habitantes. A s\u00faa densidade poboaci\u00f3n \u00e9 de 96,16 hab/km\u00b2.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24377", "revid": "5863", "url": "https://gl.wikipedia.org/wiki?curid=24377", "title": "Trasancos, Nar\u00f3n", "text": "San Mateo de Trasancos \u00e9 unha parroquia rural, situada ao oeste do concello de Nar\u00f3n na provincia da Coru\u00f1a, e ten unha extensi\u00f3n de 9,75\u00a0km\u00b2. Segundo o padr\u00f3n municipal de 2007 ti\u00f1a 796 habitantes (416 mulleres e 380 homes) distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 791 habitantes. A densidade da poboaci\u00f3n \u00e9 de 81,64 hab/km\u00b2.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nXeograf\u00eda.\nA parroquia limita ao norte coa parroquia do Val, ao sur co barrio de Pi\u00f1eiros, ao leste coa parroquia de Sta. Mar\u00eda de Castro e ao oeste coas parroquias de Mandi\u00e1 e Santa Cecilia de Trasancos do concello de Ferrol.\nHistoria.\nFoi reco\u00f1ecido como concello en 1813, coa Constituci\u00f3n espa\u00f1ola de 1812. Constitu\u00eduse co nome de San Mateo de Trasancos, contando daquela con 300 habitantes."}
{"id": "24378", "revid": "5863", "url": "https://gl.wikipedia.org/wiki?curid=24378", "title": "O Val, Nar\u00f3n", "text": "Santa Mar\u00eda a Maior do Val \u00e9 unha parroquia rural, que se localiza no noroeste do concello de Nar\u00f3n na provincia da Coru\u00f1a. Segundo o padr\u00f3n municipal de 2007 ti\u00f1a 1.722 habitantes (859 mulleres e 863 homes) distribu\u00eddos en 37 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.602 habitantes. A s\u00faa densidade poboaci\u00f3n \u00e9 de 132 hab/km\u00b2.\nTen unha superficie de 13\u00a0km\u00b2, o que a converte na meirande do concello. Limita \u00f3 norte co Oc\u00e9ano Atl\u00e1ntico, \u00f3 sur coas parroquias de Trasancos e Castro, \u00f3 leste co concello de Valdovi\u00f1o e \u00f3 oeste co concello de Ferrol.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nXentilicio.\nO seu xentilicio \u00e9 valexo."}
{"id": "24379", "revid": "100145", "url": "https://gl.wikipedia.org/wiki?curid=24379", "title": "Anca, Neda", "text": "San Pedro de Anca \u00e9 unha parroquia que se localiza no leste do concello de Neda. \u00c9 xunto a Santa Mar\u00eda a parroquia de maior extensi\u00f3n do concello, indo dende a entrada do Val do Roxal ata o Monte das Louseiras, na fronteira con San Sadurni\u00f1o. Segundo o IGE en 2020 ti\u00f1a 574 habitantes (289 mulleres e 285 homes) distribu\u00eddos en 21 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2013 cando ti\u00f1a 604 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24380", "revid": "1131", "url": "https://gl.wikipedia.org/wiki?curid=24380", "title": "Neda, Neda", "text": "San Nicol\u00e1s de Neda \u00e9 unha parroquia que se localiza no oeste do concello de Neda. Segundo o IGE en 2013 ti\u00f1a 1.475 habitantes (750 mulleres e 725 homes) nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.635 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24381", "revid": "27155", "url": "https://gl.wikipedia.org/wiki?curid=24381", "title": "Santa Mar\u00eda de Neda, Neda", "text": "Santa Mar\u00eda de Neda \u00e9 unha parroquia que se localiza no norte do concello de Neda. Segundo o IGE en 2018 ti\u00f1a 3.015 habitantes (1.558 mulleres e 1.457 homes) distribu\u00eddos en 61 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 3.811 habitantes. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nPatrimonio.\nIgrexa Santa Mar\u00eda de Neda. A s\u00faa construci\u00f3n data do s\u00e9culo XVIII cun estilo arquitect\u00f3nico barroco ben definido. At\u00f3pase rodeada por un amplo atrio e caracter\u00edzase pola s\u00faa construci\u00f3n nunha nave de tres tramos, dous deles rectangulares e o correspondente ao cruceiro cuadrangular. Un arco triunfal de medio punto delimita os espazos da nave e o presbiterio. Est\u00e1 dividida en tres planos, no central superp\u00f3\u00f1ense unha porta rectangular moldurada, un oco octogonal, unha fornela e unha torre campanario por dous corpos (o primeiro con catro mach\u00f3ns que dan lugar aos ocos onde se colocan as camp\u00e1s, mentres o segundo est\u00e1 formado por unha c\u00fapula sobre tambor). No interior, cons\u00e9rvase e prot\u00e9xese no Altar Maior, o Cristo da Cadena de orixe inglesa pertencente \u00e1 \u00e9poca de Tudor.\nEsta igrexa tam\u00e9n alberga un importante cruceiro, que se levanta sobre tres chanzos de granito, hexagonais e cos cantos bocelados. O pedestal, as\u00ed como a columna e a cruz son de serpentinita ou pedra de Moeche moi abundante na zona e m\u00e1is f\u00e1cil de traballar que o granito. O capitel \u00e9 amplo, adornado con volutas nas esquinas e follas lanceoladas nas caras. Est\u00e1 rematado cun \u00e1baco moldurado, de caras rectas. A cruz \u00e9 de secci\u00f3n oitavada, cos extremos abertos en flor de azucena con bot\u00f3n central. Acolle as imaxes de Cristo no anverso e tallada ao modo tradicional, e a Virxe das Dores no reverso, en actitude orante, de menor tama\u00f1o e situada m\u00e1is abaixo.\nPazo da Merced. As primeiras edificaci\u00f3ns que se levantan nos terreos do Pazo datan de finais do s\u00e9culo XVI, Trat\u00e1base dun conxunto de varias construci\u00f3ns con dous edificios situados en \u201cL\u201d, dos cales s\u00f3 se conserva un, e unha pequena capela de estilo barroco en honra a Virxe da Merced.\nNo s\u00e9culo XVIII a familia Somalo, propietaria do edificio, fundou a f\u00e1brica de curtidos da Florida, engadindo \u00e1 estrutura uns pavill\u00f3ns anexos a tal fin. \nA mediados do s\u00e9culo XIX, o Pazo da Merced funcionar\u00eda como convento Franciscano e xa no s\u00e9culo XX pasar\u00eda a mans de Francisco Cebreiro.\nEn maio de 1978 o arquitecto Alfredo Alcal\u00e1 mercou e restaurou o edificio para convertelo en 1991, na primeira Casa de Turismo Rural da provincia da Coru\u00f1a.\nMu\u00ed\u00f1o da Cruz do Pouso. Foi constru\u00eddo a finais do s\u00e9culo XIX. Est\u00e1 situado na cara sueste do Monte de Ancos, preto da aldea da Cruz do Pouso e da estrada que comunicaba Ferrol con Vilalba e Ortigueira. Dende as s\u00faas orixes foi utilizado para a fabricaci\u00f3n de p\u00f3lvora.\nLendas.\nO castro de Ancos relacionouse coa poboaci\u00f3n prerromana de Libunca, da que non se co\u00f1ece a localizaci\u00f3n exacta. A lenda di que o monte de Ancos est\u00e1 oco e cheo de auga, e que se un d\u00eda rebenta, Neda desaparecer\u00e1.\nXunto ao castro de Ancos est\u00e1 a Fonte da Aureana, tam\u00e9n chamada Fonte de Laureana ou Manancial de Laureana. No s\u00e9culo XX houbo unha f\u00e1brica de gasosas no lugar, que inclu\u00edan nos envases o texto \"Aguas de la Basana, del manantial de Laureana\".\nA fonte debe o seu nome a unha lenda que di que a noite de San Xo\u00e1n, se hai l\u00faa chea, aparece unha gali\u00f1a con pitos de ouro. Hai moitos anos hab\u00eda un home que ti\u00f1a tres fillas: Laureana, Aureana e Ana. Cando o pai das tres irm\u00e1s quedou vi\u00favo volveu casar cunha muller mala que trataba moi mal \u00e1s fillastras. Tal mal as atend\u00eda que unha vez transformounas en queixos e ata lle cortou un anaco a un deles. Naquel momento un raio certeiro fendeu unha \u00e1rbore que hab\u00eda cabo da casa, e das ra\u00edces gurgullaron tres cabalos. Dous dos cabalos fuxiron pero o terceiro, era coxo, non puido; os cabalos eran as fillas do home que a malvada madrastra convertera en queixos e o terceiro correspond\u00eda co queixo cortado, ou sexa era a irm\u00e1 m\u00e1is vella chamada Laureana. O cabalo coxo converteuse en fonte, na cal aparece a gali\u00f1a con pitos de ouro para dar unha volta arredor da fonte e despois volver ao seu lugar entre as augas.\nFestas.\nA Festa do Pan sup\u00f3n un evento anual de exaltaci\u00f3n do produto gastron\u00f3mico por excelencia da Vila de Neda. A festa pretende promover, exaltar e dignificar o labor das forneiras e forneiros de Neda. Dende o ano 1989 vense celebrando con continuidade, organizada nos seus inicios pola Asociaci\u00f3n de Veci\u00f1os Ancos e fac\u00e9ndoa coincidir co remate das festas de Santa Mar\u00eda de Neda, o primeiro domingo de setembro. A festa cel\u00e9brase no recinto feiral de Albar\u00f3n, pero a partir da XIX edici\u00f3n (2013) trasladouse ao Paseo Mar\u00edtimo de Xuvia, \u00e1 altura do Albergue de Peregrinos."}
{"id": "24382", "revid": "1131", "url": "https://gl.wikipedia.org/wiki?curid=24382", "title": "Viladonelle, Neda", "text": "Santo Andr\u00e9 de Viladonelle \u00e9 unha parroquia que se localiza no sueste do concello de Neda na comarca de Ferrol. Segundo o IGE en 2013 ti\u00f1a 106 habitantes (50 homes e 56 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 113 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24383", "revid": "85894", "url": "https://gl.wikipedia.org/wiki?curid=24383", "title": "Alvite, Negreira", "text": "San Tom\u00e9 de Alvite \u00e9 unha parroquia que se localiza no oeste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 273 habitantes (127 homes e 143 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 388 habitantes."}
{"id": "24384", "revid": "5863", "url": "https://gl.wikipedia.org/wiki?curid=24384", "title": "Aro, Negreira", "text": "San Vicenzo de Aro \u00e9 unha parroquia situada ao leste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 270 habitantes (125 homes e 145 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 364 habitantes.\nXeograf\u00eda.\nEst\u00e1 ba\u00f1ada polos r\u00edos Barcala, Pequeno e Corz\u00e1n.\nPatrimonio.\nA igrexa de San Vicenzo foi constru\u00edda entre finais do s\u00e9culo XVIII e comezos do XX. Os muros laterais foron constru\u00eddos por tramos, e a fachada ten un gran front\u00f3n recto. O templo \u00e9 de nave \u00fanica, cunha gran b\u00f3veda de can\u00f3n corrida e unha b\u00f3veda de arestas no presbiterio. A car\u00f3n da igrexa est\u00e1 o h\u00f3rreo de San Vicenzo.\nNo lugar de Cami\u00f1o Real foi constru\u00edda a mediados do s\u00e9culo XX unha escola, financiada pola Sociedad Barcalesa de Barcala (Cuba).\nNa parroquia hai tradici\u00f3n de cester\u00eda artes\u00e1, que se vend\u00eda nos mercados de Negreira, Noia e Santa Comba.\nFestas.\nAs festas parroquiais te\u00f1en lugar o 22 de xaneiro. Cel\u00e9brase tam\u00e9n o Corpus Christi e a festa do Carme o 16 de xullo."}
{"id": "24385", "revid": "85894", "url": "https://gl.wikipedia.org/wiki?curid=24385", "title": "Arz\u00f3n, Negreira", "text": "San Cristovo de Arz\u00f3n \u00e9 unha parroquia que se localiza no sueste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2013) ten 76 habitantes (37 homes e 39 mulleres) distribu\u00eddos en 3 entidades de poboaci\u00f3n (Romar\u00eds, Porqueira e A Devesa), o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 115 habitantes.\nPatrimonio.\nDesde a aldea da Devesa parte un paseo \u00e1 beira do r\u00edo Corz\u00e1n, de m\u00e1is de 2 quil\u00f3metros, que vai a desembocar no r\u00edo Tambre, ao lado dunha presa constru\u00edda recentemente.\nEconom\u00eda.\nTradicionalmente a veci\u00f1anza viviu da agricultura e a gander\u00eda. Nos \u00faltimos anos diminu\u00edu a poboaci\u00f3n, e parte dos seus habitantes traballan en vilas dos arredores.\nFestas.\nA festa m\u00e1is importante e Nosa Se\u00f1ora da Paz, que se celebra o 28 de agosto. Tam\u00e9n se celebra a Virxe do Carme o 29 de agosto. Outras festas que se celebran, a\u00ednda que con menos importancia son San Xos\u00e9 (19 de marzo), Santo Antonio (30 de maio), San Cristovo (10 de xullo), o Sant\u00edsimo Sacramento (primeiro domingo de setembro) e San Miguel (29 de setembro)."}
{"id": "24386", "revid": "5863", "url": "https://gl.wikipedia.org/wiki?curid=24386", "title": "Bro\u00f1o, Negreira", "text": "San Marti\u00f1o de Bro\u00f1o \u00e9 unha parroquia que se localiza no leste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 224 habitantes (111 homes e 113 mulleres) distribu\u00eddos en 7 entidades de poboaci\u00f3n o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 328 habitantes."}
{"id": "24387", "revid": "85894", "url": "https://gl.wikipedia.org/wiki?curid=24387", "title": "Bugallido, Negreira", "text": "San Pedro de Bugallido \u00e9 unha parroquia que se localiza no norte do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 213 habitantes (95 homes e 128 mulleres) -94 menos ca en 1999-, distribu\u00eddos en 9 entidades de poboaci\u00f3n.\nNo lugar do Cornado hai os restos dun campamento romano."}
{"id": "24388", "revid": "85894", "url": "https://gl.wikipedia.org/wiki?curid=24388", "title": "Campelo, Negreira", "text": "San Fins de Campelo \u00e9 unha parroquia que se localiza no leste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 89 habitantes (39 homes e 50 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 117 habitantes."}
{"id": "24389", "revid": "85894", "url": "https://gl.wikipedia.org/wiki?curid=24389", "title": "Campolongo, Negreira", "text": "Santa Cruz de Campolongo \u00e9 unha parroquia que se localiza no oeste do concello coru\u00f1\u00e9s de Negreira, na comarca da Barcala. Segundo o IGE en 2014 ti\u00f1a 199 habitantes (97 homes e 102 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 279 habitantes.\nXeograf\u00eda.\nLimita co concello de Outes e co de Mazaricos. Tradicionalmente os habitantes de Campolongo ded\u00edcanse \u00e1 agricultura e a gander\u00eda.\nFestas.\nA s\u00faa patroa \u00e9 a Santa Cruz, que se honra o 14 de setembro. Tam\u00e9n se celebra o Carme o primeiro domingo de setembro. Outra festa moi importante \u00e9 Santa Irene que se honra o d\u00eda 20 de outubro. Tam\u00e9n conta cunha celebraci\u00f3n moi antiga, a do Coraz\u00f3n de Xes\u00fas, que se honra o 3 de maio. Dela adoptou o nome a Asociaci\u00f3n de Veci\u00f1os 3 de Maio."}
{"id": "24390", "revid": "1131", "url": "https://gl.wikipedia.org/wiki?curid=24390", "title": "Covas, Negreira", "text": "Santa Mar\u00eda de Covas \u00e9 unha parroquia que se localiza no leste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 151 habitantes (77 homes e 74 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 224 habitantes.\nFestas.\nA\u00ednda que a s\u00faa patroa \u00e9 Santa Mar\u00eda, unha festa moi importante \u00e9 Nosa Se\u00f1ora das Neves que se celebra o 5 de agosto."}
{"id": "24391", "revid": "5863", "url": "https://gl.wikipedia.org/wiki?curid=24391", "title": "Gonte, Negreira", "text": "San Pedro de Gonte \u00e9 unha parroquia que se localiza no leste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2013) ten 123 habitantes (53 homes e 70 mulleres) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 167 habitantes.\nPatrimonio.\nA igrexa de San Pedro de Gonte foi constru\u00edda na segunda metade do s\u00e9culo XII, pero sufriu reformas posteriores. Ten nave de planta rectangular; a fachada \u00e9 de cadeirado gran\u00edtico e ten unha portada con z\u00f3colo, arestas biseladas e unha fiestra."}
{"id": "24392", "revid": "25871", "url": "https://gl.wikipedia.org/wiki?curid=24392", "title": "Landeira, Negreira", "text": "Santo Estevo de Landeira \u00e9 unha parroquia que se localiza no norte do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 245 habitantes (112 homes e 136 mulleres) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 322 habitantes."}
{"id": "24393", "revid": "85894", "url": "https://gl.wikipedia.org/wiki?curid=24393", "title": "Li\u00f1aio, Negreira", "text": "San Marti\u00f1o de Li\u00f1aio \u00e9 unha parroquia que se localiza no sur do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE) en 2013 ti\u00f1a 219 habitantes (104 homes e 115 mulleres), 114 menos ca en 1999. Ten nove entidades de poboaci\u00f3n.\nFestas.\nA\u00ednda que o patr\u00f3n sexa San Marti\u00f1o, (11 de novembro), a s\u00faa festa m\u00e1is importante son As Dores, que se celebra o \u00faltimo domingo do mes de xullo. Tam\u00e9n se celebra o Santo Ant\u00f3n. Na aldea de Pontevedra cel\u00e9brase unha romar\u00eda o \u00faltimo domingo de maio na honra da Virxe do Bo Suceso."}
{"id": "24394", "revid": "85894", "url": "https://gl.wikipedia.org/wiki?curid=24394", "title": "Tarragona", "text": "Tarragona \u00e9 unha cidade localizada ao sur de Catalu\u00f1a, Espa\u00f1a, na costa mediterr\u00e1nea, na Costa Daurada. \u00c9 capital da provincia de Tarragona e da comarca do Tarragon\u00e8s.\nNa \u00e9poca romana, foi capital da provincia Tarraconense, motivo polo que a\u00ednda conserva notables restos arqueol\u00f3xicos da \u00e9poca, como o anfiteatro ou as murallas. \u00c9 xunto a outras doce poboaci\u00f3ns espa\u00f1olas Patrimonio da Humanidade da UNESCO.\nXeograf\u00eda.\nA cidade est\u00e1 na costa do mar Mediterr\u00e1neo, na beira esquerda da desembocadura do r\u00edo Francol\u00ed. O termo municipal, o m\u00e1is extenso e poboado da comarca, limita ao norte con Constant\u00ed, els Pallaresos, el Catllar e la Riera de Gai\u00e0, polo leste con Altafulla, polo sur co Mediterr\u00e1neo e polo oeste con Vila-seca e Reus. Tarragona est\u00e1 situada sobre un pequeno monte, e a catedral est\u00e1 situada a 69 metros de altitude respecto ao nivel do mar.\nHistoria.\nAs orixes de Tarragona rem\u00f3ntanse ao s\u00e9culo III a.C., cando existiu unha poboaci\u00f3n ibera co nome \"Kesse\", que deu nome \u00e1 tribo que habitaba na zona.\nLogo da conquista romana, Kesse foi ampliada e fortificada por Publio e Publio Cornelio Escipi\u00f3n o Africano que converteron a cidade na base contra os cartaxineses. Recibiu o nome de \"Tarraco\" e converteuse m\u00e1is adiante na capital da provincia Tarraconense. Augusto pasou o inverno en Tarraco durante a campa\u00f1a de Cantabria (27 aC), momento no que a cidade creceu e recibiu o t\u00edtulo de \"Colonia Urbs Triumphalis Tarraconensis\".\nDespois da ca\u00edda do Imperio Romano, chegaron os pobos xerm\u00e1nicos. O rei visigodo Eurico saqueou e destru\u00edu a cidade o 480. As\u00ed, a maxestosa capital romana quedar\u00eda practicamente despoboada ao sur da nova capital, Barcelona. A cidade foi recuperando poboaci\u00f3n ata ser unha das metr\u00f3poles m\u00e1is importantes de Hispania, pero non chegou aos niveis da \u00e9poca romana. Foi importante a comunidade cristi\u00e1, dirixida polo arcebispo de Tarraco.\nOs \u00e1rabes chegaron a Tarraco no 719 e os ex\u00e9rcitos de Mussa ibn Nussayr arrasaron a cidade. Cando desapareceu o Califato de C\u00f3rdoba, formou parte da taifa de Zaragoza e posteriormente da taifa de Tortosa. Durante moitos anos, a fronteira entre cristi\u00e1ns e musulm\u00e1ns estableceuse entre os r\u00edos Gai\u00e0 e Llobregat, convertendo a zona de Tarragona en terra de ningu\u00e9n.\nO 1116 prod\u00facese a reconquista cristi\u00e1 de Tarragona por parte das tropas de Ram\u00f3n Berenguer III. A cidade empezou a crecer con poboadores procedentes da Catalu\u00f1a Norte. A principios do s\u00e9culo XIII, urban\u00edzase a gran praza do foro romano e a cidade conv\u00e9rtese nun importante centro de poder en Catalu\u00f1a. Comezan a xurdir os primeiros barrios extramuros. En maio de 1348 chegou a peste negra, o que fixo que os habitantes volveran \u00f3 interior das murallas. A principios do s\u00e9culo XV, a cidade recuperouse da peste ata que as guerras catal\u00e1s deix\u00e1rona moi afectada.\nEntre os s\u00e9culos XVI a cidade representou un centro importante de poder ao sur de Catalu\u00f1a. Foron importantes as batallas entre as tropas castel\u00e1s e catal\u00e1s durante a Guerra dels Segadors e, especialmente, a represi\u00f3n posterior \u00e1 Guerra de Sucesi\u00f3n.\nA cidade tolerou o paso das tropas de Napole\u00f3n pola zona, pero rebelouse cando quixeron instalarse. A mediados do s\u00e9culo XIX, comezou un proceso de industrializaci\u00f3n e desenvolveuse o comercio.\nDemograf\u00eda.\nTarragona ten un total de 134.933 habitantes, segundo o INE 2010. Tarragona \u00e9 capital dunha \u00e1rea metropolitana de 456.042 habitantes. \u00c9 a sexta cidade en poboaci\u00f3n de Catalu\u00f1a, tras Barcelona, L'Hospitalet de Llobregat, Badalona, Terrassa e Sabadell, e xusto por diante de Lleida.\nLugares de interese.\nO conxunto arqueol\u00f3xico que forman as ru\u00ednas romanas de Tarraco foi declarado Patrimonio da Humanidade pola UNESCO en 2000, con catorce lugares distintos.\nCidades irmandadas.\nDesde 1968, Tarragona mant\u00e9n unha relaci\u00f3n de irmanamento con varias cidades:"}
{"id": "24395", "revid": "56817", "url": "https://gl.wikipedia.org/wiki?curid=24395", "title": "Escipi\u00f3n", "text": "Escipi\u00f3n pode referirse a:"}
{"id": "24398", "revid": "127505", "url": "https://gl.wikipedia.org/wiki?curid=24398", "title": "Lucio Cornelio Escipi\u00f3n Barbado", "text": "Lucio Cornelio Escipi\u00f3n Barbado (en lat\u00edn, L. Cornelius Cn.f. Scipio Barbatus) foi un dos dous c\u00f3nsules romanos o -298. Levou ao ex\u00e9rcito romano \u00e1 vitoria contra os etruscos preto de Volterra. Membro da familia patricia dos escipi\u00f3ns, pai de Lucio Cornelio Escipi\u00f3n e av\u00f3 de Cneo e Publio Cornelio Escipi\u00f3n.\nTraxectoria.\nO sarc\u00f3fago que cont\u00e9n o seu corpo, hoxe no Museo Vaticano, preserva o seu epitafio, unha vella inscrici\u00f3n latina en m\u00e9trica saturni\u00f1a. A inscrici\u00f3n reza as\u00ed:\nA traduci\u00f3n \u00f3 galego \u00e9: \"Cornelio Lucio Escipi\u00f3n Barbado, naceu de Cneo o seu pai, como home forte e sabio, cuxa aparencia gardaba as s\u00faas moitas virtudes, quen foi c\u00f3nsul, censor e edil entre v\u00f3s - Conquistou Taurasia, Cisauna, Samnio - subxugou toda Lucania e liberou aos seus prisioneiros.\"\nFoi censor patricio o -280, o seu mandato foi importante dado que \u00e9 o primeiro sobre o que se garda un rexistro fi\u00e1bel.\nNotas.\nreferencia"}
{"id": "24399", "revid": "127505", "url": "https://gl.wikipedia.org/wiki?curid=24399", "title": "Publio Cornelio Escipi\u00f3n o Africano", "text": "Publius Cornelius Scipio Africanus Maior, nado en 235 a.C. e finado en 183 a.C., foi un famoso xeneral e pol\u00edtico romano. \u00c9 m\u00e1is co\u00f1ecido por derrotar a An\u00edbal e por isto \u00e9 chamado Escipi\u00f3n o Africano.\nTraxectoria.\nPos\u00fae o mesmo nome c\u00f3 seu pai pero \u00e9 alcu\u00f1ado o Africano. \u00c9 mencionado por primeira vez como participante na batalla de Tesino. Despois de morrer seu pai e seu t\u00edo en Hispania, Publio Cornelio Escipi\u00f3n marchou \u00e1 Pen\u00ednsula Ib\u00e9rica para impedir un ataque de An\u00edbal. Chegou a finais do 210 a.C. e conquistou cun ataque sorpresa Qart Hadasht, cidade que foi rebautizada como Cartago Nova (Cartaxena), que era a base de operaci\u00f3ns dos cartaxineses en Hispania. Nos seguintes tres anos expulsou os cartaxineses e f\u00edxose co control pol\u00edtico e territorial.\nAnos m\u00e1is tarde, tras moitos esforzos, convenceu \u00f3 senado para invadir Cartago e desembarcou en \u00c1frica no 205 a.C. aproximadamente. No 202 obtivo unha esmagadora vitoria sobre An\u00edbal na batalla de Zama, lugar situado preto do pobo de Naraggara. Esta derrota marcou o final da segunda guerra p\u00fanica. An\u00edbal fuxiu da cidade co permiso do goberno cartaxin\u00e9s.\nM\u00e1is de 10 anos despois, en Asia, venceu \u00f3 rei sel\u00e9ucida Ant\u00edoco III. \u00d3 regresar a Roma os seus inimigos acus\u00e1rono de aceptar subornos de Ant\u00edoco, pero foi absolto. Decidiu ent\u00f3n retirarse da vida p\u00fablica e vivir na s\u00faa vila de Litercum. Morreu uns meses despois no 183 a.C.\nEscipi\u00f3n o Africano \u00e9 considerado o xeneral romano m\u00e1is importante antes de Xulio C\u00e9sar."}
{"id": "24400", "revid": "5863", "url": "https://gl.wikipedia.org/wiki?curid=24400", "title": "Francisco de Quevedo", "text": "Francisco G\u00f3mez de Quevedo y Santib\u00e1\u00f1ez Villegas, nado en Madrid o 14 de setembro de 1580 e finado en Villanueva de los Infantes (Cidade Real) o 8 de setembro de 1645, foi un escritor do S\u00e9culo de Ouro espa\u00f1ol.\nTraxectoria.\nFormaci\u00f3n.\nDe familia fidalga e ori\u00fanda de Cantabria, a infancia de Quevedo transcorreu na Corte rodeado de potentados e nobres, xa que os seus pais desempe\u00f1aban altos cargos no Palacio. O pai, Francisco G\u00f3mez de Quevedo, era secretario da princesa Mar\u00eda, esposa de Maximiliano de Alema\u00f1a, e s\u00faa nai, Mar\u00eda de Santib\u00e1\u00f1ez, era camareira da ra\u00ed\u00f1a. O rapaz, superdotado, de p\u00e9s deformes, coxo dun, gordo e moi curto de vista, quedou orfo aos seis anos e refuxiouse nos libros dentro do Colexio Imperial dos xesu\u00edtas de Madrid. En 1596 marchou \u00e1 Universidade de Alcal\u00e1 de Henares, onde estudou ata 1600. Pola s\u00faa conta profundou ademais en filosof\u00eda, linguas cl\u00e1sicas, \u00e1rabe, hebreo, franc\u00e9s e italiano. En Valladolid, ata onde foi seguindo a Corte trasladada al\u00ed polo Duque de Lerma, estudou tam\u00e9n teolox\u00eda, para a que far\u00eda posteriormente algunhas achegas, como o tratado contra o ate\u00edsmo \"Providencia de Deus\".\nXa naquel tempo salientou como poeta e figurou na antolox\u00eda xeracional de Pedro Espinosa \"Flores de poetas ilustres\" (1605), mais o conxunto da s\u00faa obra po\u00e9tica foi editado postumamente e pode clasificarse dentro do Conceptismo Barroco. Tam\u00e9n cultivou a prosa, escribindo como xogo cortes\u00e1n no que o m\u00e1is importante era a presunci\u00f3n de enxe\u00f1o, a primeira versi\u00f3n manuscrita dunha novela picaresca, a \"Vida do Busc\u00f3n\", e un certo n\u00famero de curtos op\u00fasculos burlescos co que ga\u00f1ou certa celebridade entre os estudantes e dos que haber\u00eda de renegar na s\u00faa idade madura como brincadeiras de xuventude. Igualmente por esas datas sostivo un moi erudito intercambio epistolar co humanista Xusto Lipsio, deplorando as guerras que estremec\u00edan Europa, segundo pode verse no \"Epistolario\" reunido por Luis Astr\u00e1 Mar\u00edn.\nCarreira co Duque de Osuna.\nQuevedo volve coa Corte a Madrid en 1606 e reside al\u00ed ata 1611 entregado \u00e1s letras. Nesta \u00e9poca ga\u00f1ou a amizade de F\u00e9lix Lope de Vega, do que recibiu numerosos eloxios nos seus libros de \"Rimas\" e ao que aprobou as \"Rimas humanas y divinas\" de Tom\u00e1s Burguelos, o seu heter\u00f3nimo. Tam\u00e9n ten relaci\u00f3n con Miguel de Cervantes, quen lle dirixiu eloxios no \"Viaje del Parnaso\", aos que Quevedo corresponde na \"Perinola\". Con este \u00faltimo pertenc\u00eda \u00e1 Confrar\u00eda de Escravos do Sant\u00edsimo Sacramento. Pola contra, atacou sen piedade aos dramaturgos Juan Ruiz de Alarc\u00f3n, cuxos defectos f\u00edsicos fac\u00edanlle graza (era de pelo rubio e chepudo), e Juan P\u00e9rez de Montalb\u00e1n, fillo dun libreiro co que Quevedo tivera certas disputas. Contra este \u00faltimo escribiu \"La Perinola\", cruel s\u00e1tira do seu libro miscel\u00e1neo \"Para todos\".\nMais o m\u00e1is atacado foi, sen d\u00fabida, Luis de G\u00f3ngora, ao que dirixiu unha serie de terr\u00edbeis s\u00e1tiras acus\u00e1ndoo de ser un sacerdote indigno, de homosexual, de escritor sucio e escuro, entregado \u00e1 baralla, indecente e sombr\u00edo. No seu descargo hai que dicir que G\u00f3ngora lle correspondeu case coa mesma violencia. Naquel tempo estreitou unha grande amizade con Pedro T\u00e9llez Gir\u00f3n, Duque de Osuna, ao que acompa\u00f1ar\u00e1 como secretario a Italia en 1613. Quevedo desempe\u00f1ou para o duque diversas comisi\u00f3ns que o levaron a Niza, Venecia e finalmente a Madrid, onde subornar\u00e1 (\"untar\u00e1 a man\", escribe el) as vontades necesarias no corrupto contorno do Duque de Lerma. De resultas disto o seu amigo Osuna foi nomeado vicerrei de N\u00e1poles en 1616. Tras volver a Italia de novo co Duque, este encargoulle dirixir e organizar a Facenda do Vicerreinado e desempe\u00f1ar outras misi\u00f3ns, algunhas relacionadas coa espionaxe \u00e1 rep\u00fablica de Venecia. Como recompensa obtivo o h\u00e1bito de Santiago en 1618.\nAo caer o Duque de Osuna, Quevedo foi desterrado en 1620 \u00e1 Torre de Juan Abad (Cidade Real), cuxo se\u00f1or\u00edo comprara para el s\u00faa nai con todos os seus aforros antes de finar. Os veci\u00f1os do lugar, por\u00e9n, non reco\u00f1eceron esa compra e Quevedo preiteouu interminabelmente co concello, se ben o preito s\u00f3 se resolveu ao seu favor tras a s\u00faa morte, na persoa do seu herdeiro e sobri\u00f1o Pedro Alderete. Illado xa das intrigas cortes\u00e1s, Quevedo escribiu algunhas das s\u00faas mellores poes\u00edas, como o soneto \"Retirado en la paz de estos desiertos...\" ou \"Son las torres de Xorai...\" e achou consolo \u00e1s s\u00faas ambici\u00f3ns cortes\u00e1s e a s\u00faa rachadela afectiva na doutrina estoica de S\u00e9neca, cuxas obras estudou e comentou, convert\u00e9ndose nun dos principais expo\u00f1entes do Neoestoicismo espa\u00f1ol.\nCarreira co Conde-Duque de Olivares.\nA entronizaci\u00f3n de Filipe IV supuxo para Quevedo o levantamento do seu castigo, a volta \u00e1 pol\u00edtica e grandes esperanzas ante o novo valemento do Conde-Duque de Olivares. Quevedo acompa\u00f1ou o novo rei en viaxes a Andaluc\u00eda e Arag\u00f3n, algunhas de cuxas divertidas incidencias conta en interesantes cartas. Por ent\u00f3n denunciou as s\u00faas obras \u00e1 Inquisici\u00f3n, xa que os libreiros imprim\u00edan sen o seu permiso moitas das s\u00faas pezas sat\u00edricas que corr\u00edan manuscritas, fac\u00e9ndose ricos \u00e1 s\u00faa costa. Quevedo quixo asustalos e espantalos desa maneira e preparar o cami\u00f1o a unha edici\u00f3n das s\u00faas obras que non chegou a aparecer. Por outro lado, levaba unha vida privada algo desordenada de solteir\u00f3n: fumaba moito, frecuentaba as tabernas (G\u00f3ngora acus\u00e1bao de ser un borrach\u00f3n e nun soneto sat\u00edrico chamoulle don Francisco de \"Quebebo\") e os lupanares, a pesar de que viv\u00eda amancebado cunha tal Ledesma. Malia iso, en 1632 foi nomeado secretario do monarca, quen non era menos vividor, o que supuxo o cume da s\u00faa carreira cortes\u00e1.\nEste era un posto suxeito a todo tipo de presi\u00f3ns: o seu amigo, o Duque de Medinaceli foi fustrigado pola s\u00faa muller para que o obrigase a casar contra a s\u00faa vontade con dona Esperanza de Arag\u00f3n, se\u00f1ora de Cetina, vi\u00fava e con fillos. O matrimonio, realizado en 1634, apenas durou tres meses e resolveuse ao fin nun divorcio de sona en 1636. En contrapartida foron anos dunha febril actividade creativa: en 1634 publicou \"La cuna y la sepultura\" e a traduci\u00f3n de \"Introducci\u00f3n a la vida devota\" de Francisco de Sales; de entre 1633 e 1635 datan obras como \"De los remedios de cualquier fortuna\", o \"Ep\u00edteto\", \"Virtud militante\", \"Las cuatro fantasmas\", a segunda parte de \"Pol\u00edtica de Dios\", a \"Visita y anatom\u00eda de la cabeza del cardenal Richelieu\" ou a \"Carta a Lu\u00eds XIII\". En 1635 apareceu en Valencia o m\u00e1is importante dun dos numerosos libelos destinados a difamalo, \"El tribunal de la justa venganza, erigido contra los escritos de Francisco de Quevedo, maestro de errores, doctor en desverg\u00fcenzas, licenciado en bufoner\u00edas, bachiller en suciedades, catedr\u00e1tico de vicios y protodiablo entre los hombres\".\nCa\u00edda e retiro.\nEn 1639, con motivo do memorial aparecido baixo o pano do rei \u2018\u2018Sacra, cat\u00f3lica, ces\u00e1rea, real Maxestade...\u2019\u2018, onde se denuncia a pol\u00edtica do Conde Duque, foi detido, confisc\u00e1ronselle os seus libros e, sen apenas vestirse, foi levado ao fr\u00edo convento de San Marcos de Le\u00f3n ata a ca\u00edda do valido e a s\u00faa retirada a Loeches en 1643. Mais Quevedo sa\u00edra xa do encerro, achacoso e moi enfermo, e renunciou \u00e1 Corte para se retirar definitivamente na Torre de Juan Abad. Foi na s\u00faa veci\u00f1anza, e tras escribir na s\u00faa \u00faltima carta que \"hay cosas que s\u00f3lo son un nombre y una figura\", onde faleceu no convento dos pais Dominicos de Villanueva de los Infantes, o 8 de setembro de 1645. C\u00f3ntase que a s\u00faa tumba foi violada d\u00edas despois por un cabaleiro que desexaba ter as esporas de ouro con que fora enterrado e que tal cabaleiro morreu d\u00edas despois, en castigo por tal atrevemento.\nAs s\u00faas obras foron moi mal recollidas e editadas por Jos\u00e9 Gonz\u00e1lez de Salas, quen retocou os textos, en 1648: \"El Parnaso espa\u00f1ol, monte en dos cumbres dividido, con las nueve Musas\"; tam\u00e9n moi mal feita \u00e9 a edici\u00f3n do sobri\u00f1o de Quevedo e destinatario da s\u00faa herdanza, Pedro Alderete, en 1670: \"Las tres Musas \u00faltimas castellanas\".\nAn\u00e1lise da s\u00faa obra.\nO m\u00e1is orixinal da obra literaria de Quevedo radica no estilo, adscrib\u00edbel ao Conceptismo barroco e polo tanto moi amigo da concisi\u00f3n, da elipse e do cortes\u00e1n xogo de enxe\u00f1o coas palabras mediante o abuso da anfibolox\u00eda. Amante da ret\u00f3rica, ensaiou \u00e1s veces un estilo oratorio cheo de simetr\u00edas, ant\u00edtese e isocola que luciu m\u00e1is que nunca no seu \u2018\u2018Marco Bruto\u2019\u2018. De l\u00e9xico moi abundante, creou ademais moitos neoloxismos por derivaci\u00f3n, composici\u00f3n e estereotipia e flexibilizou notabelmente o mecanismo da aposici\u00f3n especificativa en castel\u00e1n (\"cl\u00e9rigo cerbatana, zapatos galeones...\"), mecanismo que os escritores barrocos posteriores imitaron del. Na s\u00faa s\u00e1tira ac\u00e9rcase \u00e1s veces \u00e1 est\u00e9tica do expresionismo ao degradar \u00e1s persoas mediante a reificaci\u00f3n ou cousificaci\u00f3n, e a animalizaci\u00f3n. Sinalouse, ademais, como un trazo caracter\u00edstico do seu verso, a esticomitia, isto \u00e9, a tendencia a transformar cada verso nunha sentenza de senso completo, o cal fai \u00e1s s\u00faas poemas moi densos de significado, como era prioritario na s\u00faa po\u00e9tica, radicada nos principios do conceptismo barroco.\nA maior parte da produci\u00f3n po\u00e9tica de Quevedo \u00e9 sat\u00edrica, mais como xa apercibiu o abade Jos\u00e9 Marchea as s\u00faas s\u00e1tiras est\u00e1n mal dirixidas e, a\u00ednda que consciente das causas verdadeiras da decadencia xeral, \u00e9 para el m\u00e1is un mero exercicio de estilo que outra cousa e v\u00e9rtense contra o baixo pobo m\u00e1is que contra a nobreza. Do mesmo xeito que outros escritores espa\u00f1ois do s\u00e9culo, coma Luis de G\u00f3ngora, Quevedo tam\u00e9n participou de mofas e escarnios dirixidos contra Galiza e os galegos. Nesta faceta sat\u00edrica non tivo o atrevemento de, por exemplo, o outro gran sat\u00edrico da s\u00faa \u00e9poca, Juan de Tassis e Peralta, segundo Conde de Villamedi\u00e1.\nCultivou tam\u00e9n unha fina l\u00edrica cortes\u00e1 realizando un cancioneiro petrarquista en temas, estilo e t\u00f3picos, practicamente perfecto en t\u00e9cnica e fondo, en torno \u00e1 figura de Lisi, que non hai que identificar con ningunha dama concreta, sen\u00f3n cun arquetipo quintaesenciado de muller. Destacan sobre todo os seus sonetos metaf\u00edsicos, onde exp\u00f3n o seu m\u00e1is \u00edntimo desconsolo existencial, e os seus salmos, onde revela unhas d\u00fabidas relixiosas extremas, pr\u00f3ximas \u00e1s veces \u00e1 descrenza absoluta do nihilismo. A visi\u00f3n que d\u00e1 a s\u00faa filosof\u00eda \u00e9 profundamente pesimista e de trazos preexistencialistas. O leito preferido para a abundante vea sat\u00edrica de que fixo gala \u00e9 sobre todo o romance, mais tam\u00e9n a \"letrilla\" (\"Poderoso Caballero es Don Dinero\"), veh\u00edculo dunha cr\u00edtica social \u00e1 que non se lle esconden os motivos m\u00e1is profundos da decadencia de Espa\u00f1a, e o soneto.\nAbominou da est\u00e9tica do Culteranismo, a cuxo l\u00edder, Luis de G\u00f3ngora, atacou violentamente en s\u00e1tiras persoais. Contra a pedanter\u00eda e escuridade que lle imputaba prop\u00faxose tam\u00e9n editar as obras dos poetas renacentistas Francisco da Torre e Frei Luis de Le\u00f3n.\nObras.\nObras sat\u00edrico-morais.\nOs \"Sue\u00f1os\", compostos entre 1606 e 1623, circularon abundantemente manuscritos mais non se imprimiron ata 1627. Tr\u00e1tase de cinco narraci\u00f3ns curtas de inspiraci\u00f3n Lucianesca onde se pasa revista a diversos costumes, oficios e personaxes populares da s\u00faa \u00e9poca. Son, por esta orde, \"El Sue\u00f1o del juicio final\" (chamado a partir da publicaci\u00f3n de \"Juguetes de la ni\u00f1ez\", a versi\u00f3n expurgada de 1631, \"El Sue\u00f1o de las calaveras\"), \"El alguacil endemoniado\" (redenominado \"El alguacil alguacilado\"), \"El Sue\u00f1o del Infierno\" (isto \u00e9, \"Las zah\u00fardas de Plut\u00f3n\" na s\u00faa versi\u00f3n expurgada), \"El mundo por dentro\" (que mantivo o seu nome sempre) e \"El Sue\u00f1o de la Muerte\" (co\u00f1ecido como \"La visita de los chistes\").\nDa estirpe dos \"Sue\u00f1os\" son d\u00faas chamadas \"fantas\u00edas morales\". Tr\u00e1tase do \"Discurso de todos los diablos\" e de \"La Hora de todos\". Ambas as d\u00faas son tam\u00e9n s\u00e1tiras lucianescas de caracter\u00edstico ton xocoso, a\u00ednda que na s\u00faa factura e creatividade superan aos \"Sue\u00f1os\":\nA novela picaresca \"Historia de la vida del Busc\u00f3n, llamado Don Pablos; ejemplo de vagabundos y espejo de taca\u00f1os\" apareceu impresa en Zaragoza en 1626, mais existen tres versi\u00f3ns m\u00e1is da obra con grandes diverxencias textuais. O problema \u00e9 complexo, pois todo parece indicar que Quevedo retocou a s\u00faa obra varias veces. A versi\u00f3n m\u00e1is antiga \u00e9 o manuscrito 303 bis (\"olim\" Artigas 101) da Biblioteca de Men\u00e9ndez Pelayo a causa do cotexo das variantes e a maneira en que uns testemu\u00f1os se agrupan fronte a outros. A impresi\u00f3n de 1626 foi asumida, se non controlada, por Quevedo, segundo o propio autor declara no seu memorial \"Su espada por Santiago \" (1628) e a sinceridade das s\u00faas palabras \u00e9 confirmada por outros datos, as\u00ed que en realidade non pode sosterse que se fixera sen permiso do autor. Mais esta versi\u00f3n non foi a \u00faltima, pois don Francisco volveu sobre ela para retocar alg\u00fans pormenores narrativos, amplificar o retrato sat\u00edrico de varios personaxes secundarios e paliar as expresi\u00f3ns que xulgaron irreverentes ou blasfemas os redactores de dous libelos antiquevedianos, o \"Memorial\" enviado \u00e1 Inquisici\u00f3n contra os escritos de Quevedo (1629) e \"El Tribunal de la Justa Venganza\" (1635). Destes retoques dan fe os outros manuscritos.\nTr\u00e1tase dun divertimento no que o autor se comprace en ridiculizar os vans esforzos de ascensi\u00f3n social dun pobre diabo pertencente ao baixo pobo; para iso exhibe cortesanamente o seu enxe\u00f1o por medio dun brillante estilo conceptista que degrada todo o que toca, cousific\u00e1ndoo ou animaliz\u00e1ndoo, utilizando unha est\u00e9tica preexpresionista que se aproxima a Goya, Sol\u00e1 e Valle-Incl\u00e1n e non retrocedendo ante as grazas m\u00e1is repugnantes. A caracterizaci\u00f3n apenas existe: tr\u00e1tase s\u00f3 dun veh\u00edculo para o lucimento aristocr\u00e1tico do autor."}
{"id": "24404", "revid": "23204", "url": "https://gl.wikipedia.org/wiki?curid=24404", "title": "Virginia Woolf", "text": "Adeline Virginia Stephen, co\u00f1ecida como Virginia Woolf, nada en Londres o 25 de xaneiro de 1882 e finada en Rodemell o 28 de marzo de 1941, foi unha escritora e ensa\u00edsta brit\u00e1nica de renome.\nTraxectoria.\nVida persoal.\nFilla de sir Leslie Stephen, distinguido cr\u00edtico e historiador, Virginia Woolf creceu nun ambiente frecuentado por literatos, artistas e intelectuais. Tralo falecemento do seu pai, en 1905, estableceuse coa s\u00faa irm\u00e1 Vanessa (pintora que casar\u00eda co cr\u00edtico Clive Bell) e os seus dous irm\u00e1ns no barrio londiniense de Bloomsbury, que se converteu en centro de reuni\u00f3n de antigos compa\u00f1eiros universitarios do seu irm\u00e1n m\u00e1is vello, entre os que figuraban intelectuais do talle do escritor E. M. Forster, o economista John Maynard Keynes e os fil\u00f3sofos Bertrand Russell e Ludwig Wittgenstein, e que ser\u00eda co\u00f1ecido como o grupo ou c\u00edrculo de Bloomsbury. En 1912, cando contaba trinta anos, casou con Leonard Woolf, economista e membro tam\u00e9n do grupo, con quen fundou en 1917 a soada editorial Hogarth Press, que editou a obra da propia Virginia e a doutros relevantes escritores, como Katherine Mansfield, T. S. Eliot ou Sigmund Freud.\nNovel\u00edstica.\nAs s\u00faas primeiras novelas, \"Viaxe de ida\" e \"Noite e d\u00eda\", po\u00f1en xa de manifesto a intenci\u00f3n da escritora de romper os moldes narrativos herdados da novel\u00edstica inglesa anterior, en especial a subordinaci\u00f3n de personaxes e acci\u00f3ns ao argumento xeral da novela, as\u00ed como as descrici\u00f3ns de ambientes e personaxes tradicionais; con todo, estes primeiros t\u00edtulos apenas mereceron consideraci\u00f3n por parte da cr\u00edtica. S\u00f3 trala publicaci\u00f3n de \"A se\u00f1ora de Dalloway\" e \"Ao faro\" os cr\u00edticos comezaron a eloxiar a s\u00faa orixinalidade literaria. Nestas obras chaman xa a atenci\u00f3n a mestr\u00eda t\u00e9cnica e o af\u00e1n experimental da autora, quen introduc\u00eda ademais na prosa novel\u00edstica un estilo e unhas imaxes ata ent\u00f3n m\u00e1is propios da poes\u00eda. Desaparecidas a acci\u00f3n e a intriga, as s\u00faas narraci\u00f3ns esf\u00f3rzanse por captar a vida cambiante e inasible da conciencia. Influ\u00edda pola filosof\u00eda de Henri Bergson, Woolf experimentou con especial interese co tempo narrativo, tanto no seu aspecto individual, no fluxo de variaci\u00f3ns na conciencia do personaxe, como na s\u00faa relaci\u00f3n co tempo hist\u00f3rico e colectivo. As\u00ed, \"Orlando\" constit\u00fae unha fantas\u00eda libre, baseada nalgunhas pasaxes da vida de Vita Sackville-West, amiga e tam\u00e9n escritora, en que a protagonista vive cinco s\u00e9culos da historia inglesa. En \"As ondas\" presenta o \u00abfluxo de conciencia\u00bb de seis personaxes distintos, \u00e9 dicir, a corrente preconsciente de ideas tal como aparece na mente, a diferenza do l\u00f3xico e ben trabado mon\u00f3logo tradicional. Escribiu as\u00ed mesmo unha serie de ensaios que viraban en torno da condici\u00f3n da muller, nos que destacou a construci\u00f3n social da identidade feminina e reivindicou o papel da muller escritora, como n\"'Un cuarto de seu\". Destacou \u00e1 s\u00faa vez como cr\u00edtica literaria, e foi autora de d\u00faas biograf\u00edas: unha divertida recreaci\u00f3n da vida dos Browning a trav\u00e9s dos ollos do seu can (\"Flush\") e outra sobre o cr\u00edtico R. Fry (\"Fry\"). Nun dos accesos dunha enfermidade mental que obrigara a ingresala en varias ocasi\u00f3ns ao longo da s\u00faa vida, o 28 de marzo de 1941 desapareceu da s\u00faa casa de campo, ata que d\u00edas despois o seu corpo foi achado no r\u00edo Ouse, no que se sup\u00f3n foi un suicidio, xa que se guindara ao r\u00edo cun abrigo cargado de pedras.\nObra.\nVarias das obras de Virginia Woolf foron xa traducidas ao galego.\nAdemais, foron traducidos ao galego os relatos \"Retrato dunha londiniense\" (\"Portrait of a Londoner\"), \"A marca na parede (The Mark on the Wall)\", \"Kew Gardens\", \"Unha novela non escrita\" (An Unwritten Novel) e \"A muller no espello: un reflexo\" (The Lady in the Looking-Glass), publicadas en \"De espellos, trens e outros velenos\", traducidos, prologados e anotados por Bego\u00f1a R. Outeiro (Ir Indo: 2006)."}
{"id": "24405", "revid": "98629", "url": "https://gl.wikipedia.org/wiki?curid=24405", "title": "Robert Boyle", "text": "Robert Boyle, nado en Lismore o 25 de xaneiro de 1627 e finado en Londres o 30 de decembro de 1691, foi un f\u00edsico e qu\u00edmico ingl\u00e9s, fillo de Richard Boyle, Conde de Cork.\nTraxectoria.\nRobert Boyle naceu no castelo Lismore, na provincia de Munster, Irlanda. A\u00ednda p\u00edcaro, aprendeu a falar lat\u00edn e franc\u00e9s, sendo enviado con tan s\u00f3 oito anos ao colexio Eton, do cal era director o amigo do seu pai \"Sir\" Henry Wotton. Tras cursar estudos durante tres anos no colexio, partiu de viaxe cun titor franc\u00e9s. Pasou preto de dous anos en X\u00e9nova e visitando Italia en 1641, pasou o inverno en Florencia estudando os paradoxos de Galileo Galilei quen falecer\u00eda ao ano seguinte.\nDe retorno a Inglaterra en 1644 atopouse con que o seu pai falecera deix\u00e1ndolle o se\u00f1or\u00edo de Stalbridge en Dorset, e facendas en Irlanda. Dende ent\u00f3n, dedicar\u00eda a s\u00faa vida ao estudo e investigaci\u00f3n cient\u00edficas, tomando axi\u00f1a un lugar prominente entre os inquisidores co\u00f1ecidos como o Colexio Invisible \"(Invisible College)\", cuxos membros se consagraban ao cultivo da \"nova filosof\u00eda\" (a ciencia). Os seus membros reun\u00edanse con frecuencia en Londres, a mi\u00fado no colexio Gresham; alg\u00fans manti\u00f1an ademais reuni\u00f3ns en Oxford, cidade \u00e1 que Boyle trasladou a s\u00faa residencia en 1654.\nEn 1657, lendo sobre da bomba de aire de Otto von Guericke, prop\u00faxose coa axuda de Robert Hooke desenvolver melloras na s\u00faa construci\u00f3n, que deron por resultado a \"m\u00e1quina Boyleana\" ou \"m\u00e1quina pneum\u00e1tica\" finalizada en 1659 e coa que comezou unha serie de experimentos sobre as propiedades do aire. En 1660, publicou unha relaci\u00f3n dos traballos realizados con ese instrumento co t\u00edtulo \"New Experiments PhysicoMechanical touching the spring of air and its effects\" (Novos experimentos f\u00edsico-mec\u00e1nicos sobre a elasticidade do aire e os seus efectos).\nBoyle foi o primeiro qu\u00edmico que illou un gas.\nNo campo da qu\u00edmica, Boyle observou que o aire se consome no proceso de combusti\u00f3n e que os metais ga\u00f1an peso cando se oxidan. Reco\u00f1eceu a diferenza entre un composto e unha mestura, e formulou a s\u00faa teor\u00eda at\u00f3mica da materia base\u00e1ndose nos seus experimentos de laboratorio.\nEntre os cr\u00edticos das teor\u00edas expostas nesta obra atop\u00e1base o xesu\u00edta Franciscus Linus (1595-1675), sendo mentres respond\u00eda \u00e1 s\u00faas obxecci\u00f3ns cando Boyle enunciou que \"o volume dun gas var\u00eda de forma inversamente proporcional \u00e1 presi\u00f3n\", co\u00f1ecida no \u00e1mbito anglosax\u00f3n como Lei de Boyle, e en Europa como lei de Boyle-Mariotte, a\u00ednda que este \u00faltimo non a publicase ata 1676.\nEn 1663 o Colexio Invisible converteuse na Royal Society de Londres \"para o perfeccionamento do co\u00f1ecemento da natureza\", atop\u00e1ndose Boyle entre os membros do consello nomeados mediante a c\u00e9dula real de asociaci\u00f3n concedida por Carlos II. En 1680 foi elixido presidente da sociedade, a\u00ednda que declinou o honor do nomeamento por escr\u00fapulos ante os xuramentos.\nEn 1668 abandonou Oxford para trasladarse a Londres \u00e1 casa da s\u00faa irm\u00e1, \"Lady\" Ranelagh, en Pall Mall. En torno a 1689, a s\u00faa sa\u00fade, nunca demasiado robusta, comezou a fallar o que lle obrigou a apartarse dos seus compromisos p\u00fablicos, cesando as s\u00faas comunicaci\u00f3ns coa \"Royal Society\" e facendo p\u00fablico o seu desexo de ser escusado de recibir visitas, salvo en ocasi\u00f3ns moi extraordinarias, os martes e venres pola ma\u00f1\u00e1 e m\u00e9rcores e s\u00e1bados pola tarde. A s\u00faa sa\u00fade empeorou en 1691, falecendo o 30 de decembro dese mesmo ano, xusto unha semana despois de que falecese a s\u00faa irm\u00e1, coa que convivira m\u00e1is de 20 anos. O seu corpo foi enterrado na capela de St Martin's in the Fields, tras un funeral oficiado polo seu amigo o bispo Burnet.\nObra.\nO maior m\u00e9rito de Boyle como investigador cient\u00edfico \u00e9 que materializou os principios que Bacon predixo na s\u00faa obra \"Novum Organum\", a\u00ednda que non se considerase a si mesmo como seguidor de Bacon ou calquera outro profesor: en numerosas ocasi\u00f3ns manifestou que co prop\u00f3sito de manter o seu xu\u00edzo tan libre de prexu\u00edzos como lle fose posible, dado que el se abastec\u00eda de experimentos, elud\u00eda o estudo das teor\u00edas do \u00e1tomo, do sistema cartesiano, as\u00ed como do mesmo \"Novum \u00d3rganum\", a\u00ednda que admit\u00eda consultar ocasionalmente devanditas teor\u00edas sobre alg\u00fan particular que fose obxecto do seu interese. Nada era m\u00e1is alleo ao seu temperamento ca hip\u00f3tese; el apreciaba a adquisici\u00f3n de co\u00f1ecemento como un fin en si mesmo, e en consecuencia benefici\u00e1base dunha m\u00e1is ampla perspectiva da que tiveron os seus predecesores sobre os fins da investigaci\u00f3n cient\u00edfica. Isto, doutra banda, non significa que non prestase atenci\u00f3n \u00e1s aplicaci\u00f3ns pr\u00e1cticas da ciencia nin que desprezase o co\u00f1ecemento que serv\u00eda ao uso.\nBoyle publicou en 1661 \"O qu\u00edmico esc\u00e9ptico\" e puxo fin aos misteriosos manexos da \"alquimia\" e retornou \u00e1 teor\u00eda at\u00f3mica de Dem\u00f3crito.\nRealizou importantes contribuci\u00f3ns no campo da f\u00edsica: a lei de Boyle, o descubrimento do papel do aire na propagaci\u00f3n do son, as investigaci\u00f3ns sobre a forza expansiva na conxelaci\u00f3n da auga, sobre a gravidade espec\u00edfica, a refracci\u00f3n en cristais, electricidade, cor, hidrost\u00e1tica etc. Malia iso, a qu\u00edmica foi sempre a s\u00faa predilecta.\nPara Boyle, a qu\u00edmica era a ciencia da composici\u00f3n da substancias e non unha arte auxiliar para o alquimista ou o f\u00edsico. Avanzou cara \u00e1 moderna visi\u00f3n dos elementos como os constitu\u00edntes dos corpos materiais, e comprendeu a distinci\u00f3n entre as mesturas e os compostos realizando progresos considerables nas t\u00e9cnicas para a determinaci\u00f3n dos seus compo\u00f1entes, un proceso que bautizou como \"an\u00e1lise\". M\u00e1is a\u00ednda, chegou a supo\u00f1er que os elementos estaban compostos en \u00faltima instancia de part\u00edculas de varios tipos e tama\u00f1os. Ademais, realizou estudos sobre a combusti\u00f3n e a respiraci\u00f3n descubrindo a intervenci\u00f3n do os\u00edxeno, as\u00ed como experimentos en fisiolox\u00eda nos que se v\u00eda estorbado pola delicadeza da s\u00faa natureza, que lle imped\u00eda realizar disecci\u00f3ns anat\u00f3micas, especialmente de animais vivos, malia saber que eran m\u00e1is instrutivas.\nAdemais de ser un atarefado fil\u00f3sofo natural, Boyle dedicou moito tempo \u00e1 teolox\u00eda, mostrando unha acusada inclinaci\u00f3n aos aspectos pr\u00e1cticos e indiferenza polas pol\u00e9micas. En 1665 puido recibir o prebostado de Eton de ordenarse, algo ao que se negou na crenza de que os seus escritos sobre temas relixiosos ter\u00edan un maior valor na medida en que fosen obra dun laico e non dun ministro a soldo da igrexa. Gastou grandes sumas na promoci\u00f3n da propagaci\u00f3n do cristianismo contribu\u00edndo en sociedades misioneiras e nos gastos da traduci\u00f3n da Biblia ou fragmentos da mesma a diferentes idiomas. Pola s\u00faa vontade fund\u00e1ronse as conferencias para demostrar a relixi\u00f3n cristi\u00e1 a \"infieis notorios, ateos, te\u00edstas, pag\u00e1ns, xudeus e mahometanos\", a condici\u00f3n de que non se mencionasen as controversias entre cristi\u00e1ns."}
{"id": "24407", "revid": "1987", "url": "https://gl.wikipedia.org/wiki?curid=24407", "title": "Rede de sumidoiros", "text": "Denom\u00ednase rede de sumidoiros ao sistema de estruturas e tubaxes usadas para o transporte de augas servidas (rede de sumidoiros sanitaria), ou augas de chuvia, (rede de sumidoiros pluvial) dende o lugar en que se xeran ata o sitio en que se dispo\u00f1en e/ou tratan. Existen, a\u00ednda en funcionamento, redes de sumidoiros mixtas, que xuntan as augas negras e grises coas augas de chuvia. As\u00ed a todo este tipo de rede de sumidoiros deixou de empregarse e, actualmente, constr\u00faense case exclusivamente redes de sumidoiros separadas para augas servidas e augas pluviais.\nCaracter\u00edsticas.\nAs redes de sumidoiros son estruturas hidr\u00e1ulicas que funcionan a presi\u00f3n atmosf\u00e9rica, s\u00f3 moi raramente e por tramos breves, est\u00e1n constitu\u00eddas por tubaxes que traballan a presi\u00f3n. Noutras palabras son canles de secci\u00f3n circular, ou secci\u00f3ns compostas, soterradas nas v\u00edas p\u00fablicas.\nA rede de sumidoiros \u00e9 considerada un servizo b\u00e1sico, as\u00ed a todo a cobertura destas redes nas cidades de pa\u00edses en desenvolvemento \u00e9 \u00ednfima en relaci\u00f3n coa cobertura das redes de auga potable. Isto xera importantes problemas sanitarios.\nDurante moito tempo, a preocupaci\u00f3n dos concellos estaban m\u00e1is dirixidas a constru\u00edr redes de auga potable, deixando para un futuro indefinido a construci\u00f3n das redes de sumidoiros.\nActualmente (2010) as redes de rede de sumidoiros son un requisito para aprobar a construci\u00f3n de novas urbanizaci\u00f3ns.\nCompo\u00f1entes dunha rede de rede de sumidoiros sanitaria.\nOs compo\u00f1entes son:\nCompo\u00f1entes dunha rede de rede de sumidoiros pluvial.\nOs compo\u00f1entes dunha rede de rede de sumidoiros pluvial son:"}
{"id": "24409", "revid": "43749", "url": "https://gl.wikipedia.org/wiki?curid=24409", "title": "Comunidade Foral de Navarra", "text": ""}
{"id": "24410", "revid": "25871", "url": "https://gl.wikipedia.org/wiki?curid=24410", "title": "Narnia", "text": "Narnia \u00e9 un mundo fant\u00e1stico creado polo autor norteirland\u00e9s C.S. Lewis como lugar para a acci\u00f3n de \"The Chronicles of Narnia\", unha serie de sete libros infant\u00eds.\nNarnia.\nNarnia \u00e9 o reino fant\u00e1stico no que ocorren as aventuras de \"The Chronicles of Narnia\". \u00c9 un nome utilizado non s\u00f3 para se referir ao mundo m\u00e1xico, paralelo ao noso, mais tam\u00e9n para se referir a un pa\u00eds espec\u00edfico dese mundo, como describe o fauno Sr. Tumnus en \"The Lion, the Witch and the Wardrobe\": Narnia son as terras entre o poste de luz (o Ermo do Farol) e o castelo de Cair Paravel.\nAo sur do pa\u00eds de Narnia, separados por un deserto, est\u00e1 a Calormania, que ten capital en Tashbaan. Narnia tam\u00e9n ten fronteira ao sur coa Arquelandia (que ten capital en Anvar) e ao norte con Ettin, a terra dos xigantes. Ao leste est\u00e1 o grande oc\u00e9ano oriental. Nel est\u00e1n as Illas Solitarias, que tam\u00e9n forman parte das terras de Narnia.\nHabitantes.\nHai diversas razas habitando o mundo de Narnia. Al\u00e9n dos humanos hai tam\u00e9n ananos, xigantes e diversas criaturas mitol\u00f3xicas.\nAnanos.\nA pesar dos libros s\u00f3 relataren a presenza de ananos, tam\u00e9n hai ananos renegados que son mestizos con humanos. Iso l\u00e9vanos a crer que tam\u00e9n existen ananas. Exemplos de ananos citados son Nikabrik, un anano negro e Trumpkin, un anano vermello. Ambos aparecen en \"\".\nAnimais Falantes.\nHai diversas especies de animais falantes, desde roedores at\u00e9 lobos e cabalos. A pesar destes animais se pareceren cos que encontramos no noso mundo, pos\u00faen algunhas diferenzas al\u00e9n da habilidade de falar. Por exemplo o tama\u00f1o diferente dos animais que non saben falar e a habilidade de pensar. Os animais que falan economizan os servizos con respecto ao intelecto atribu\u00eddo a eles no momento da creaci\u00f3n de Narnia.\nExemplos de animais falantes citados nos libros son Maugr\u00edn -o lobo xefe da policia en \"The Lion, the Witch and the Wardrobe\"-, Caza-trufas -un teixugo- e Ripchip -un rato-, e todos eles aparecen en \"\".\nCriaturas Mitol\u00f3xicas.\nInn\u00fameras criaturas mitol\u00f3xicas tam\u00e9n habitan o mundo de Narnia, gran parte vida da mitolox\u00eda grega. Hai tam\u00e9n criaturas que son creaci\u00f3n do propio C.S. Lewis. Por exemplo, Sr. Tumnus que aparece en \"The Lion, the Witch and the Wardrobe\" \u00e9 un fauno.\nHai tam\u00e9n outros personaxes importantes que frecuentan Narnia como Pap\u00e1 Noel, Baco e Tash.\nExemplos de criaturas mitol\u00f3xicas que viven en Narnia son faunos, centauros, dr\u00edades, n\u00e1iades, minotauros, ogros, drag\u00f3ns, unicornios e s\u00e1tiros.\nFeiticeiras.\nAparecen d\u00faas feiticeiras en Narnia en d\u00faas \u00e9pocas distintas:\n-A primeira \u00e9 a Feiticeira Branca, tam\u00e9n co\u00f1ecida como Xadis, emperatriz de Charn. Esta feiticeira estivo presente en Narnia desde a s\u00faa creaci\u00f3n, conforme se narra en \"The Magician's Nephew\", sendo ra\u00ed\u00f1a at\u00e9 que Aslan a venceu en \"The Lion, the Witch and the Wardrobe\".\n-A segunda \u00e9 a Feiticeira Verde, que aparece en \"The Silver Chair\", que posu\u00eda planos para conquistar Narnia.\nOutras criaturas.\nOutras tres criaturas son os paulamas, como o pesimista Brexeiro, personaxe de \"The Silver Chair\", os terr\u00edcolas habitantes do mundo inferior que tam\u00e9n aparecen en \"The Silver Chair\" e os tont\u00f3podes encontrados nunha illa en \"The Voyage of the Dawn Treader\".\nAslan.\nAslan \u00e9 o Le\u00f3n redentor de Narnia, respons\u00e1bel da s\u00faa creaci\u00f3n e por decretar o seu fin. Creou Narnia a trav\u00e9s do seu canto, relatado en \"The Magician's Nephew\". \u00c9 referenciado como \"fillo do Emperador de Al\u00e9n Mar\" e aparece en Narnia cando o pa\u00eds precisa de axuda.\nEn \"The Lion, the Witch and the Wardrobe\" Aslan sacrif\u00edcase no lugar de Edmund, pois a este \u00faltimo a Feiticeira Branca desexaba sacrificalo como traidor. Por\u00e9n, como profundo co\u00f1ecedor das maxia profunda que rexe en Narnia desde a creaci\u00f3n, el resucita despois de ser morto.\nTempo.\nO tempo en Narnia non pasa da mesma forma que no noso mundo. En xeral pasa moito m\u00e1is r\u00e1pido en Narnia, como pode observarse en \"The Lion, the Witch and the Wardrobe\", cando os nenos crecen en Narnia, mais ao retornaren ao noso mundo practicamente non pasara o tempo.\nA idea de que o tempo pasa de maneira diferente en Narnia e no noso mundo \u00e9 de certa forma baseada na Teor\u00eda da Relatividade de Einstein.\nA trav\u00e9s dos eventos nos libros pdese deducir unha cronolox\u00eda aproximada en anos narnianos:\nXeograf\u00eda.\nNarnia \u00e9 un mundo plano e non esf\u00e9rico como o noso, conforme narrado n\u00b4\"A Viaxe do Peregrino da Alborada\". No limiar do mundo de Narnia o ceo e o mar enc\u00f3ntranse, e al\u00e9n de al\u00ed est\u00e1 a terra de Aslan. O solo \u00e9 unha capa morta como a pel que recobre o noso corpo, pero m\u00e1is no interior da terra as rochas tam\u00e9n son criaturas vivas.\nReis e ra\u00ed\u00f1as.\nOs seguintes reis e ra\u00ed\u00f1as c\u00edtanse ao longo da serie:\nEsta lista non cont\u00e9n todos os reis e ra\u00ed\u00f1as, pois dise que houbo inn\u00fameros reis e ra\u00ed\u00f1as ao longo da historia de Narnia."}
{"id": "24416", "revid": "5863", "url": "https://gl.wikipedia.org/wiki?curid=24416", "title": "Logrosa, Negreira", "text": "Santa Baia de Logrosa \u00e9 unha parroquia que se localiza no leste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE) en 2014 ti\u00f1a 375 habitantes (180 homes e 195 mulleres), 99 menos ca en 1999. Ten 5 entidades de poboaci\u00f3n."}
{"id": "24417", "revid": "25871", "url": "https://gl.wikipedia.org/wiki?curid=24417", "title": "Lueiro, Negreira", "text": "Santa Baia de Lueiro \u00e9 unha parroquia que se localiza no sur do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2013) ten 68 habitantes (36 homes e 32 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 111 habitantes.\nEst\u00e1 situada \u00e1 beira do r\u00edo Tambre."}
{"id": "24418", "revid": "5863", "url": "https://gl.wikipedia.org/wiki?curid=24418", "title": "A Pena, Negreira", "text": "San Mamede da Pena \u00e9 unha parroquia que se localiza no norte do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2014) ten 164 habitantes (75 homes e 89 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 223 habitantes."}
{"id": "24419", "revid": "25871", "url": "https://gl.wikipedia.org/wiki?curid=24419", "title": "Portor, Negreira", "text": "Santa Mar\u00eda de Portor \u00e9 unha parroquia que se localiza no leste do concello coru\u00f1\u00e9s de Negreira, na comarca da Barcala. Segundo o IGE en 2014 ti\u00f1a 262 habitantes (138 homes e 124 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 353 habitantes."}
{"id": "24420", "revid": "85894", "url": "https://gl.wikipedia.org/wiki?curid=24420", "title": "Xallas, Negreira", "text": "San Pedro de Xallas \u00e9 unha parroquia que se localiza no oeste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2013) ten 201 habitantes (95 homes e 106 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 276 habitantes.\nFestas.\nO seu patr\u00f3n \u00e9 San Pedro, o 29 de xu\u00f1o, pero tam\u00e9n se fai festa na honra \u00e1 Virxe das Neves o 5 de agosto. O 24 de xu\u00f1o cel\u00e9brase a romar\u00eda de San Xo\u00e1n do Carballoso."}
{"id": "24421", "revid": "5863", "url": "https://gl.wikipedia.org/wiki?curid=24421", "title": "Zas, Negreira", "text": "San Mamede de Zas \u00e9 unha parroquia que se localiza no leste do concello coru\u00f1\u00e9s de Negreira, na comarca da Barcala. Segundo o padr\u00f3n municipal (INE 2013) ti\u00f1a 91 habitantes (39 homes e 52 mulleres) distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 127 habitantes."}
{"id": "24422", "revid": "85894", "url": "https://gl.wikipedia.org/wiki?curid=24422", "title": "Negreira, Negreira", "text": "San Xi\u00e1n de Negreira \u00e9 unha parroquia que se localiza no oeste do concello coru\u00f1\u00e9s de Negreira, na comarca da Barcala; nela est\u00e1 situada a vila de Negreira, capital do concello. Segundo o IGE en 2013 ti\u00f1a 3.788 habitantes (1.860 homes e 1.928 mulleres), o que sup\u00f3n un aumento en relaci\u00f3n ao ano 1999 cando ti\u00f1a 2.086 habitantes."}
{"id": "24423", "revid": "785", "url": "https://gl.wikipedia.org/wiki?curid=24423", "title": "Argalo, Noia", "text": "Santa Mar\u00eda de Argalo \u00e9 unha parroquia que se localiza no sur do concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 832 habitantes (382 homes e 450 mulleres) distribu\u00eddos en 18 entidades de poboaci\u00f3n."}
{"id": "24424", "revid": "785", "url": "https://gl.wikipedia.org/wiki?curid=24424", "title": "Roo, Noia", "text": "Santa Mar\u00eda de Roo \u00e9 unha parroquia que se localiza no norte do concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 437 habitantes (211 homes e 226 mulleres) distribu\u00eddos en 18 entidades de poboaci\u00f3n."}
{"id": "24425", "revid": "54334", "url": "https://gl.wikipedia.org/wiki?curid=24425", "title": "Noia, Noia", "text": "San Marti\u00f1o de Noia \u00e9 unha parroquia que se localiza no sur do concello coru\u00f1\u00e9s de Noia, \u00e9 a capital do concello. Segundo o padr\u00f3n municipal (INE 2020) ten 8.404 habitantes (4.018 homes e 4.386 mulleres)."}
{"id": "24426", "revid": "5863", "url": "https://gl.wikipedia.org/wiki?curid=24426", "title": "Dexo, Oleiros", "text": "Santa Mar\u00eda de Dexo \u00e9 unha parroquia que se localiza no norte do concello coru\u00f1\u00e9s de Oleiros na comarca da Coru\u00f1a. Segundo o IGE en 2018 ti\u00f1a 1.349 habitantes (681 mulleres e 668 homes)."}
{"id": "24427", "revid": "5863", "url": "https://gl.wikipedia.org/wiki?curid=24427", "title": "Dorneda, Oleiros", "text": "San Marti\u00f1o de Dorneda \u00e9 unha parroquia que se localiza no centro do concello de Oleiros. Segundo o IGE en 2018 ti\u00f1a 3.450 habitantes (1.704 homes e 1.746 mulleres) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 3.060 habitantes.\nCultura.\nTop\u00f3nimo.\n\"Dorneda\" \u00e9 un posiblemente top\u00f3nimo latino, que \u00e9 un diminutivo dunha \"dorna\" ou dun pequeno oco. Con todo, a ra\u00edz \"dorn\" \u00e9 de orixe prerromana."}
{"id": "24428", "revid": "55340", "url": "https://gl.wikipedia.org/wiki?curid=24428", "title": "I\u00f1\u00e1s, Oleiros", "text": "San Xorxe de I\u00f1\u00e1s \u00e9 unha parroquia que se localiza no sur do concello de Oleiros. Segundo o IGE en 2018 ti\u00f1a 1.211 habitantes (630 mulleres e 581 homes) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 909 habitantes.\nCultura.\nTop\u00f3nimo.\n\"I\u00f1\u00e1s\" hipotet\u00edzase que \u00e9 un antrop\u00f3nimo latino que apareceu entre o s\u00e9culo VII e X."}
{"id": "24429", "revid": "4482", "url": "https://gl.wikipedia.org/wiki?curid=24429", "title": "Li\u00e1ns, Oleiros", "text": "Santaia de Li\u00e1ns \u00e9 unha parroquia que se localiza no sur do concello de Oleiros. Segundo o padr\u00f3n municipal de 2018 ti\u00f1a 10.391 habitantes (5422 mulleres e 4969 homes) o que sup\u00f3n un aumento en relaci\u00f3n ao ano 1999 cando ti\u00f1a 6.209 habitantes.\nCultura.\nTop\u00f3nimo.\n\"Li\u00e1ns\" hipotet\u00edzase que poder\u00eda ser un antrop\u00f3nimo latino que xorde entre os s\u00e9culos VII e X.\nPatrimonio.\nA igrexa parroquial, de estilo barroco (s\u00e9culo XVII), est\u00e1 en Li\u00e1ns cun antigo camposanto ao seu car\u00f3n. Esta igrexa \u00e9 o lugar de filmaci\u00f3ns da serie \"Padre Casares\".\nO castelo de Santa Cruz est\u00e1 situado nun illote na enseada do mesmo nome, no Porto de Santa Cruz. Foi mandado constru\u00edr por Diego das Mari\u00f1as no s\u00e9culo XVI para completar o sistema defensivo da r\u00eda da Coru\u00f1a, xunto cos castelos de Santo Ant\u00f3n, San Diego e San Amaro. Na actualidade \u00e9 propiedade do concello de Oleiros e alberga o CEIDA (Centro de Extensi\u00f3n Universitaria e Divulgaci\u00f3n Ambiental de Galicia).\nO Museo dos Oleiros forma parte do Centro Cultural As Torres de Santa Cruz, situado na Torre de Santa Cruz. Acolle unha colecci\u00f3n \u00fanica en Europa de cer\u00e1mica popular, e \u00e9 sede de Alfaroleiros, unha das feiras m\u00e1is importantes de cer\u00e1mica tradicional de Espa\u00f1a, que cada ano acolle centos de oleiros que expo\u00f1en as s\u00faas pezas."}
{"id": "24430", "revid": "85894", "url": "https://gl.wikipedia.org/wiki?curid=24430", "title": "Maianca, Oleiros", "text": "San Cosme de Maianca \u00e9 unha parroquia que se localiza no norte do concello de Oleiros. Segundo o IGE en 2018 ti\u00f1a 1461 habitantes (725 mulleres e 736 homes). Ten catro entidades de poboaci\u00f3n.\nCultura.\nTop\u00f3nimo.\n\"Maianca\" \u00e9 un posiblemente top\u00f3nimo prerromano, que xorde antes do s\u00e9culo III, cun sufixo \"-anca\", do cal se desco\u00f1ece o seu significado."}
{"id": "24431", "revid": "85894", "url": "https://gl.wikipedia.org/wiki?curid=24431", "title": "Oleiros, Oleiros", "text": "Santa Mar\u00eda de Oleiros \u00e9 unha parroquia que se localiza no sur do concello de Oleiros. Segundo o IGE en 2018 ti\u00f1a 3.019 habitantes (1.547 mulleres e 1.472 homes) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.298 habitantes.\nCultura.\nTop\u00f3nimo.\n\"Oleiros\" \u00e9 un top\u00f3nimo latino que se refire \u00e1 unha poboaci\u00f3n onde se fabrican olas ou tam\u00e9n onde existen soterramentos antigos, por exemplo con enxovais con vasos."}
{"id": "24432", "revid": "15490", "url": "https://gl.wikipedia.org/wiki?curid=24432", "title": "Perillo, Oleiros", "text": "Santa Locaia de Perillo \u00e9 unha parroquia que se localiza no suroeste do concello de Oleiros. Segundo o IGE en 2018 ti\u00f1a 8.413 habitantes (4.421 mulleres e 3.992 homes) distribu\u00eddos en 1 entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 5.783 habitantes.\nCultura.\nTop\u00f3nimo.\n\"Perillo\" poder\u00eda ser un top\u00f3nimo latino que se refira a alg\u00fan aspecto do relevo do terreo, como unha elevaci\u00f3n..\nEsta fregues\u00eda foi chamada Santa Leocadia da Foz."}
{"id": "24433", "revid": "85894", "url": "https://gl.wikipedia.org/wiki?curid=24433", "title": "San Pedro de N\u00f3s, Oleiros", "text": "San Pedro de N\u00f3s \u00e9 unha parroquia que se localiza no sur do concello de Oleiros. Segundo o IGE en 2021 ti\u00f1a 4.801 habitantes (2.454 mulleres e 2.347 homes) distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 3.506 habitantes.\nCultura.\nTop\u00f3nimo.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo. \"N\u00f3s\" \u00e9 un top\u00f3nimo do cal se desco\u00f1ece a s\u00faa orixe, mais que se hipotetizou que poder\u00eda ser un cultismo para referirse ao n\u00f3 da gorxa."}
{"id": "24434", "revid": "1131", "url": "https://gl.wikipedia.org/wiki?curid=24434", "title": "Serantes, Oleiros", "text": "San Xi\u00e1n de Serantes \u00e9 unha parroquia que se localiza no norte do concello de Oleiros. Segundo o IGE en 2018 ti\u00f1a 1.569 habitantes (801 mulleres e 768 homes) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.205 habitantes.\nCultura.\nTop\u00f3nimo.\n\"Serantes\" \u00e9 un top\u00f3nimo prerromano, que xorde antes do s\u00e9culo III, e que se refire a un pobos que viven \u00e1 beira dun r\u00edo ou lagoa."}
{"id": "24435", "revid": "22570", "url": "https://gl.wikipedia.org/wiki?curid=24435", "title": "Ardemil, Ordes", "text": "San Pedro de Ardemil \u00e9 unha parroquia que se localiza no nordeste do concello de Ordes. Segundo o IGE en 2018 ti\u00f1a 973 habitantes (502 mulleres e 471 homes) distribu\u00eddos en 29 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.161 habitantes."}
{"id": "24436", "revid": "22570", "url": "https://gl.wikipedia.org/wiki?curid=24436", "title": "Barbeiros, Ordes", "text": "Santa Mar\u00eda de Barbeiros \u00e9 unha parroquia que se localiza no leste do concello de Ordes. Segundo o IGE en 2018 ti\u00f1a 229 habitantes (112 mulleres e 117 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 284 habitantes."}
{"id": "24437", "revid": "22570", "url": "https://gl.wikipedia.org/wiki?curid=24437", "title": "Be\u00e1n, Ordes", "text": "Santa Mar\u00eda de Be\u00e1n \u00e9 unha parroquia que se localiza no sur do concello de Ordes. Segundo o IGE en 2018 ti\u00f1a 264 habitantes (140 mulleres e 124 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 354 habitantes."}
{"id": "24438", "revid": "22570", "url": "https://gl.wikipedia.org/wiki?curid=24438", "title": "Busc\u00e1s, Ordes", "text": "San Paio de Busc\u00e1s \u00e9 unha parroquia que se localiza no centro do concello de Ordes. Segundo o IGE en 2013 ti\u00f1a 538 habitantes (281 mulleres e 257 homes) distribu\u00eddos en 27 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 549 habitantes."}
{"id": "24439", "revid": "85894", "url": "https://gl.wikipedia.org/wiki?curid=24439", "title": "Leira, Ordes", "text": "Santa Mar\u00eda de Leira \u00e9 unha parroquia que se localiza no norte do concello de Ordes na comarca hom\u00f3nima. Segundo o INE en 2021 ti\u00f1a 620 habitantes (309 homes e 311 mulleres) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 687 habitantes."}
{"id": "24440", "revid": "22570", "url": "https://gl.wikipedia.org/wiki?curid=24440", "title": "Lesta, Ordes", "text": "Santo Andr\u00e9 de Lesta \u00e9 unha parroquia que se localiza no noroeste do concello de Ordes. Segundo o IGE en 2013 ti\u00f1a 220 habitantes (104 homes e 116 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 273 habitantes."}
{"id": "24441", "revid": "25871", "url": "https://gl.wikipedia.org/wiki?curid=24441", "title": "K-Meleon", "text": "K-Meleon \u00e9 un navegador web libre baseado en Gecko. O obxectivo de K-Meleon \u00e9 prover un navegador lixeiro para Windows, similar a Galeon ou Firefox. K-Meleon distrib\u00faese baixo licenza GPL.\nDestaca particularmente a s\u00faa rapidez (superior a Mozilla Application Suite, Netscape ou Firefox, e moi superior a Internet Explorer) e o seu escaso consumo de recursos do sistema, o cal fai que funcione perfectamente en ordenadores moi antigos. As\u00ed mesmo \u00e9 configurable e modificable ata o infinito, sendo moi sinxelo engadirlle calquera funcionalidade (a\u00ednda que non fose en principio prevista polos seus creadores). Os foros da s\u00faa p\u00e1xina oficial son activos e de utilidade, sendo o mellor lugar para recibir soporte t\u00e9cnico e consellos dos seus membros.\nComo se utiliza a interface nativa de Windows no lugar de XUL, en K-Meleon non se poden instalar extensi\u00f3ns e temas de Mozilla, posiblemente unha das caracter\u00edsticas m\u00e1is importantes dos navegadores de Mozilla. Por\u00e9n, K-Meleon ten o seu propio conxunto de complementos como macros e aparencias, que poden estender as funcionalidades e personalizar a aparencia do navegador."}
{"id": "24442", "revid": "85894", "url": "https://gl.wikipedia.org/wiki?curid=24442", "title": "Mercur\u00edn, Ordes", "text": "San Clemente de Mercur\u00edn \u00e9 unha parroquia que se localiza no norte do concello de Ordes. Segundo o IGE en 2013 ti\u00f1a 272 habitantes (136 mulleres e 136 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 326 habitantes."}
{"id": "24443", "revid": "85894", "url": "https://gl.wikipedia.org/wiki?curid=24443", "title": "Ordes, Ordes", "text": "Santa Mar\u00eda de Ordes \u00e9 unha parroquia que se localiza no centro do concello de Ordes. Segundo o IGE en 2013 ti\u00f1a 7.542 habitantes (3.681 mulleres e 3.681 homes) distribu\u00eddos en 27 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 5.966 habitantes."}
{"id": "24444", "revid": "85894", "url": "https://gl.wikipedia.org/wiki?curid=24444", "title": "Parada, Ordes", "text": "Santa Mari\u00f1a de Parada \u00e9 unha parroquia que se localiza no oeste do concello de Ordes. Segundo o IGE en 2013 ti\u00f1a 316 habitantes (168 mulleres e 148 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 359 habitantes."}
{"id": "24445", "revid": "98629", "url": "https://gl.wikipedia.org/wiki?curid=24445", "title": "Pereira, Ordes", "text": "Santaia de Pereira \u00e9 unha parroquia que se localiza no sur do concello de Ordes. Segundo o IGE en 2013 ti\u00f1a 330 habitantes (171 homes e 159 mulleres) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 361 habitantes.\nO fit\u00f3nimo Pereira v\u00e9n do lat\u00edn PIRARIAM, a trav\u00e9s de PIRUM (\"pera\") m\u00e1is o sufixo abudancial -ARIAM, referido a un lugar onde se dan as peras)."}
{"id": "24446", "revid": "895", "url": "https://gl.wikipedia.org/wiki?curid=24446", "title": "Poulo, Ordes", "text": "San Xuli\u00e1n de Poulo \u00e9 unha parroquia que se localiza no leste do concello de Ordes. Segundo o INE en 2022 ti\u00f1a 323 habitantes (154 homes e 169 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 353 habitantes.\nHistoria.\nNa aldea de Carballo apareceron restos de canalizaci\u00f3ns da \u00e9poca romana. Na aldea das Pardi\u00f1as at\u00f3panse restos dun poboado castrexo, o \u00fanico do concello de Ordes no que a\u00ednda se poden observar parte das edificaci\u00f3ns.\nPatrimonio.\nNa parroquia hai unha vivenda dun andar con teito a d\u00faas augas. Na fachada ten unha inscrici\u00f3n na pedra, xunto \u00e1 porta de entrada, na que se di que o rei Filipe II de Espa\u00f1a pasou al\u00ed unha noite no ano 1554. Hai d\u00faas versi\u00f3ns acerca da noite real: unha di que o rei viaxaba da Coru\u00f1a a Santiago de Compostela por motivos reais ou relixiosos; outra indica que o rei se dirix\u00eda \u00e1 Coru\u00f1a para tomar un barco con destino a Gran Breta\u00f1a. Tampouco est\u00e1 claro se a parada foi improvisada por mor das condici\u00f3ns meteorol\u00f3xicas, ou se estaba xa planificada e a casa xa se acondicionara para recibir o soberano."}
{"id": "24447", "revid": "895", "url": "https://gl.wikipedia.org/wiki?curid=24447", "title": "Santa Cruz de Montaos, Ordes", "text": "Santa Cruz de Montaos \u00e9 unha parroquia que se localiza no sur do concello de Ordes. Segundo o INE en 2022 ti\u00f1a 805 habitantes (377 homes e 428 mulleres) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 845 habitantes.\nNesta parroquia cel\u00e9brase o festival musical Revoltosa Rock."}
{"id": "24448", "revid": "74806", "url": "https://gl.wikipedia.org/wiki?curid=24448", "title": "X Window System", "text": "X Window System, ou m\u00e1is habitualmente X11 ou X \u00e9 un sistema de fiestras que implementa o X Protocol Display e ofrece un sistema de fiestras producido en bitmap. Ofrece a tecnolox\u00eda necesaria coa que contruir interfaces gr\u00e1ficas (GUIs) na meirande parte dos sistemas Unix-Like, coma Linux ou BSD, e en OpenVMS. Foi portado a moitos outros sistemas operativos contempor\u00e1neos.\nX ofrece a framework necesaria, ou as bases, para constru\u00edr contornos GUI: debuxar e mover fiestras pola pantalla e interactuar cun rato ou teclado. X non determina a interface de usuario - outros programas enc\u00e1rganse disto. X constr\u00faese coma unha capa adicional por riba do kernel do sistema operativo.\nX orixinouse no MIT no ano 1984. A versi\u00f3n actual do protocolo, X11, apareceu en setembro do 1987. A funci\u00f3n X.org lidera o proxecto X. O servidor X.org est\u00e1 dispo\u00f1ible baixo a licenza MIT"}
{"id": "24449", "revid": "85894", "url": "https://gl.wikipedia.org/wiki?curid=24449", "title": "Vilamaior, Ordes", "text": "Santiago de Vilamaior \u00e9 unha parroquia que se localiza no leste do concello de Ordes. Segundo o IGE en 2013 ti\u00f1a 339 habitantes (181 mulleres e 158 homes) distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 428 habitantes."}
{"id": "24450", "revid": "85894", "url": "https://gl.wikipedia.org/wiki?curid=24450", "title": "Os \u00c1nxeles, Oroso", "text": "San Mamede dos \u00c1nxeles \u00e9 unha parroquia que se localiza no leste do concello de Oroso. Segundo o IGE en 2018 ti\u00f1a 135 habitantes (69 homes e 66 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 216 habitantes.\nAntigamente cham\u00e1base \"San Mamede de Cas\", mud\u00e1ndoselle o nome no s\u00e9culo XVI."}
{"id": "24451", "revid": "25871", "url": "https://gl.wikipedia.org/wiki?curid=24451", "title": "Calvente, Oroso", "text": "San Xo\u00e1n de Calvente \u00e9 unha parroquia que se localiza no leste do concello de Oroso. Segundo o IGE en 2018 ti\u00f1a 83 habitantes (41 mulleres e 42 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 115 habitantes."}
{"id": "24452", "revid": "5863", "url": "https://gl.wikipedia.org/wiki?curid=24452", "title": "Cardama, Oroso", "text": "Santa Mar\u00eda de Cardama \u00e9 unha parroquia que se localiza no leste do concello de Oroso. Segundo o IGE en 2018 ti\u00f1a 134 habitantes (70 homes e 64 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 206 habitantes."}
{"id": "24453", "revid": "5863", "url": "https://gl.wikipedia.org/wiki?curid=24453", "title": "Deixebre, Oroso", "text": "Santa Mar\u00eda de Deixebre \u00e9 unha parroquia que se localiza no norte do concello de Oroso. Segundo o IGE en 2018 ti\u00f1a 334 habitantes (164 homes e 170 mulleres) distribu\u00eddos en 5 entidades de poboaci\u00f3n.\nDeixebre sit\u00faase entre as parroquias de Oroso e mais Santa Cruz de Montaos e Be\u00e1n (concello de Ordes). Est\u00e1 atravesada pola autoestrada AP-9, e a car\u00f3n dela discorre a estrada N-550.\nA igrexa parroquial de Santa Mar\u00eda de Deixebre at\u00f3pase nos Carballos, a car\u00f3n da carballeira do campo da festa e do cemiterio. O antigo templo parroquial estaba na aldea da Igrexa, preto da fonte da Santi\u00f1a. Cel\u00e9branse as festas de Santa Margarita o 24 de xullo e Santa Mar\u00eda o 15 de agosto.\nO equipo de f\u00fatbol da SD Deixebre xoga na Segunda Auton\u00f3mica de Galicia. Foi creado a mediados do s\u00e9culo XX, e xoga no campo do Peteiro. O seu uniforme \u00e9 camiseta negra con raias brancas no lateral."}
{"id": "24454", "revid": "85894", "url": "https://gl.wikipedia.org/wiki?curid=24454", "title": "A G\u00e1ndara, Oroso", "text": "San Miguel da G\u00e1ndara \u00e9 unha parroquia que se localiza no sur do concello de Oroso. Segundo o IGE en 2018 ti\u00f1a 957 habitantes (483 mulleres e 474 homes) distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 386 habitantes."}
{"id": "24455", "revid": "5863", "url": "https://gl.wikipedia.org/wiki?curid=24455", "title": "Marzoa, Oroso", "text": "San Marti\u00f1o de Marzoa \u00e9 unha parroquia que se localiza no leste do concello de Oroso. Segundo o INE de 2021 ti\u00f1a 180 habitantes (90 homes e 90 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 275 habitantes.\nPatrimonio.\nDa \u00e9poca do megalitismo cons\u00e9rvase a Medorra do Coto do Lobo, en Recouso. O tesouro de Recouso, atopado no castro do mesmo nome, est\u00e1 formado por diversas figuras de ouro da cultura castrexa. Por Recouso pasaba o cami\u00f1o que vai de Sig\u00fceiro at\u00e9 Betanzos. Tam\u00e9n da \u00e9poca idade de ferro \u00e9 o castro de Marzoa, situado ao lado da igrexa parroquial.\nOutros elementos arquitect\u00f3nicos de interese son a Casa Grande dos Somoza, a maqu\u00eda da Ponte Marzoa e o mu\u00ed\u00f1o da Grela."}
{"id": "24456", "revid": "85894", "url": "https://gl.wikipedia.org/wiki?curid=24456", "title": "Oroso, Oroso", "text": "San Marti\u00f1o de Oroso \u00e9 unha parroquia que se localiza no oeste do concello de Oroso. Segundo o IGE en 2018 ti\u00f1a 4.537 habitantes (2.276 mulleres e 2.261 homes) distribu\u00eddos en 17 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.143 habitantes. Parte do seu territorio pertence \u00e1 veci\u00f1a parroquia eclesi\u00e1stica da Barciela."}
{"id": "24457", "revid": "25871", "url": "https://gl.wikipedia.org/wiki?curid=24457", "title": "Pasarelos, Oroso", "text": "San Rom\u00e1n de Pasarelos \u00e9 unha parroquia que se localiza no leste do concello de Oroso. Segundo o IGE de 2018 ti\u00f1a 42 habitantes (22 mulleres e 20 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 77 habitantes.\nPasarelos limita polo nordeste coa parroquia de Aiazo (concello de Frades), ao sur coa parroquia dos \u00c1nxeles, e ao oeste co lugar da Garabanxa, da parroquia de Calvente."}
{"id": "24458", "revid": "22570", "url": "https://gl.wikipedia.org/wiki?curid=24458", "title": "Senra, Oroso", "text": "Santa Eulalia da Senra \u00e9 unha parroquia que se localiza no norte do concello de Oroso. Segundo o IGE en 2018 ti\u00f1a 279 habitantes (150 mulleres e 129 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 348 habitantes."}
{"id": "24459", "revid": "85894", "url": "https://gl.wikipedia.org/wiki?curid=24459", "title": "Trasmonte, Oroso", "text": "Santo Estevo de Trasmonte \u00e9 unha parroquia que se localiza no noroeste do concello de Oroso. Segundo o IGE en 2018 ti\u00f1a 490 habitantes (250 mulleres e 240 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 537 habitantes."}
{"id": "24460", "revid": "22570", "url": "https://gl.wikipedia.org/wiki?curid=24460", "title": "Vilarromar\u00eds, Oroso", "text": "San Tom\u00e9 de Vilarromar\u00eds \u00e9 unha parroquia que se localiza no centro do concello de Oroso. Segundo o IGE en 2018 ti\u00f1a 268 habitantes (139 mulleres e 129 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 278 habitantes."}
{"id": "24461", "revid": "98629", "url": "https://gl.wikipedia.org/wiki?curid=24461", "title": "Terceira guerra carlista", "text": "A terceira guerra carlista desenvolveuse en Espa\u00f1a entre 1872 e 1876 entre os partidarios de Carlos VII, o pretendente da dinast\u00eda carlista, e os gobernos de Amadeu I de Savoia, da I Rep\u00fablica e de Afonso XII.\nO pretendente, que levaba meses preparando a insurrecci\u00f3n dende o exilio, estableceu o 21 de abril de 1872 como a data para o comezo da sublevaci\u00f3n.\nEsta guerra carlista desenvolveuse sobre todo no Pa\u00eds Vasco e Navarra. A restauraci\u00f3n dos foros polo pretendente en xullo de 1872, abolidos polos decretos de Nova Planta por Filipe V influ\u00edu na forza do levantamento en Catalu\u00f1a e en menor medida en Valencia e Arag\u00f3n.\nTras a proclamaci\u00f3n da Primeira Rep\u00fablica Espa\u00f1ola en febreiro de 1873, moitos mon\u00e1rquicos isabelinos vanse pasar ao bando carlista, aumentando coa insurrecci\u00f3n cantonalista. Pola contra o golpe de Pav\u00eda en xaneiro de 1874 e o pronunciamento de Serrano o 29 de decembro de 1874 que conduciu a restauraci\u00f3n da dinast\u00eda ca\u00edda en 1868 na persoa de Afonso XII contribu\u00edu a restar forzas aos carlistas, as\u00ed como tam\u00e9n o reco\u00f1ecemento de Afonso XII por Ram\u00f3n Cabrera e o achegamento ao Vaticano do goberno espa\u00f1ol.\nPa\u00eds Vasco e Navarra.\nO 2 de maio o pretendente cruzou a fronteira francesa en Navarra e p\u00faxose \u00e1 fronte do alzamento, pero o 4 de maio o xeneral Domingo Moriones entrou por sorpresa no campamento carlista en Orokieta e o pretendente tivo que cruzar precipitadamente a fronteira francesa po\u00f1endo fin, momentaneamente, a insurrecci\u00f3n no Pa\u00eds Vasco e Navarra tras a sinatura do Convenio de Amorebieta o 24 de maio entre o presidente do goberno de Amadeu I, Francisco Serrano, e os l\u00edderes carlistas de Biscaia, o convenio foi mal recibido polas Cortes e Serrano tivo que dimitir, tampouco se aceptou o convenio dende o bando carlista e o pretendente considerou os asinantes como traidores.\nTras o fracaso do primeiro levantamento no Pa\u00eds Vasco e Navarra, o pretendente destitu\u00edu \u00e1 maior\u00eda dos xefes militares e estableceu o 18 de decembro como nova data para a sublevaci\u00f3n, entre as numerosas partidas que se levantaron destacou a do cura de Santa Cruz. En xullo de 1873 o pretendente volveu entrar en Espa\u00f1a e en agosto os carlistas conquistaron Estella, que converteron na s\u00faa capital, pero fracasaron nas tentativas de conquistar Bilbao. En setembro de 1874 os carlistas manti\u00f1an 24.000 homes armados e ocupaban case todo o Pa\u00eds Vasco e Navarra, ag\u00e1s as capitais e no que se estableceu un verdadeiro Estado carlista que ti\u00f1a nas deputaci\u00f3ns forais a s\u00faa base e no que Carlos VII era o xefe de Estado e estaba \u00e1 fronte dun goberno composto por tres secretar\u00edas de Estado: Guerra, Negocios Estranxeiros e Estado e Graza, Xustiza e Facenda. Posteriormente o n\u00famero de carteiras aumentar\u00eda ata cinco. Exist\u00eda tam\u00e9n un C\u00f3digo Penal, Tribunal Supremo de Xustiza, Alf\u00e1ndegas, servizo de correos e en 1874 estableceuse unha universidade en O\u00f1ati.\nTras a fin da guerra en Catalu\u00f1a en novembro de 1875, o ex\u00e9rcito gobernamental concentrouse na fronte do norte e en xaneiro de 1876 comezou unha grande ofensiva que levou a conquistar Estella en febreiro e o pretendente cruzou a fronteira o 28 de febreiro de 1876, o d\u00eda que Afonso XII entraba en Pamplona.\nFronte leste.\nEn Catalu\u00f1a o levantamento realizouse mesmo antes da data que designara o pretendente, Joan Castell \u00e1 fronte de 70 homes sublevouse en Gracia uns d\u00edas antes. O pretendente nomeou o seu irm\u00e1n Afonso Carlos como capit\u00e1n xeneral de Catalu\u00f1a, a\u00ednda que ata fin de ano non cruzou a fronteira e foi Rafael Tristany quen asumiu transitoriamente o posto, a\u00ednda que se formaron partidas guerrilleiras en case todas as comarcas catal\u00e1s non se chegou a organizar unha estrutura militar com\u00fan. A revitalizaci\u00f3n da insurrecci\u00f3n na fronte norte e a chegada de Afonso Carlos en decembro de 1872 reactivaron as partidas carlistas en Catalu\u00f1a, o tempo que a partida de Pascual Cucala consegu\u00eda o apoio popular no Maestrazgo e form\u00e1banse outras ata totalizar uns 3.000 homes, na provincia de Valencia os carlistas manti\u00f1an 2.000 homes armados en diversas partidas e na provincia de Alacant uns 850.\nNoutras zonas a mobilizaci\u00f3n carlista reduciuse a pequenas partidas illadas, destacaban uns 400 homes en Estremadura e as partidas de Castela a Nova, sobre todo na provincia de Cidade Real.\nEn marzo de 1874 as forzas carlistas, dirixidas por Francesc Savalls, puxeron sitio a Olot, que tras conquistar converten na s\u00faa capital, en xullo establ\u00e9cese en Sant Joan de les Abadesses a Deputaci\u00f3n de Catalu\u00f1a que presid\u00eda Tristany e que tentaba dotar dunha organizaci\u00f3n pol\u00edtico-administrativa aos territorios controlados polos carlistas catal\u00e1ns.\nEn marzo de 1875 Mart\u00ednez Campos ocupou Olot, someteuse a sitio a La Seu d'Urgell que as tropas gobernamentais conquistaban en agosto e o 19 de novembro rematou a loita en Catalu\u00f1a."}
{"id": "24462", "revid": "89787", "url": "https://gl.wikipedia.org/wiki?curid=24462", "title": "Avant Browser", "text": "Avant Browser \u00e9 un navegador web que utiliza o motor do Internet Explorer, pero que que o supera en moitas cousas como a velocidade, algunhas das s\u00faas caracter\u00edsticas son navegaci\u00f3n por pestanas, bloqueador de vent\u00e1s emerxentes, a posibilidade de desactivar imaxes, sons, v\u00eddeo, ActiveX, scripts etc para que non ralenticen a conexi\u00f3n.\nEste navegador \u00e9 freeware."}
{"id": "24464", "revid": "47401", "url": "https://gl.wikipedia.org/wiki?curid=24464", "title": "Los Tamara", "text": "Los Tamara foron unha banda de pop formada en Noia que foi enormemente popular nos anos 60 e 70, facendo unha nova forma de m\u00fasica popular galega, inclu\u00edndo novas influencias do Soul e o Rock, arranxos audaces e moitas letras en galego, inclu\u00edndo poemas dos grandes escritores nesa lingua.\nTraxectoria.\nA banda foi formada en 1958 por Prudencio Romo, seu irm\u00e1n Alberte, Manolo Paz, Xos\u00e9 Sarmiento (guitarra e clarinete), Germ\u00e1n Olariaga (Violinista e cantante), e Enrique Paisal, aproveitando unhas vacaci\u00f3ns de Semana Santa. En 1961 un\u00eduselles o que ser\u00eda o seu l\u00edder carism\u00e1tico: o cantante coru\u00f1\u00e9s Pucho Boedo, logo da marcha de Germ\u00e1n.\nEn palabras de Prudencio:\nA historia do nome foi desvelada nunha entrevista nos 60:\nE de a\u00ed veu o nome, antiga denominaci\u00f3n do Tambre, o r\u00edo que pasa por Noia. O nome record\u00e1bao Prudencio Romo de cando cursaba estudos no Instituto de Noia (situado onde hoxe est\u00e1n os xulgados). Al\u00ed hab\u00eda un mapa antigo de Galicia. Nel aparec\u00eda o r\u00edo Tambre, pero al\u00ed non po\u00f1\u00eda r\u00edo Tambre, sen\u00f3n r\u00edo Tamara. Prudencio preguntoulle a un dos seus profesores a que era debido e este explicoulle que antigamente se chamaba as\u00ed porque atravesaba territorios dos antigos condes de Trastamara (a\u00ednda que \u00e9 ao rev\u00e9s, o r\u00edo xa se chamaba T\u00e1mara en \u00e9poca romana e o condado chamouse Trast\u00e1mara porque eran as terras \"ao outro lado do T\u00e1mara\").\nTras uns comezos locais e unha primeira actuaci\u00f3n en televisi\u00f3n en 1958, comezaron unha xira que os levou por todo o Magreb: Tocaron no casino de Marrakech, no \"Negresco\" e tam\u00e9n no Casino en Casablanca as\u00ed como en T\u00e1nxer en 1959 e en Or\u00e1n en 1960. Esta xira tiveron que abandonala repentinamente en Alxeria, cando estoupou a guerra da independencia, de onde tiveron que sa\u00edr nun avi\u00f3n da Cruz Vermella que \u00eda a Marsella. As viaxes lev\u00e1ronnos at\u00e9 o Olympia de Par\u00eds onde actuaron durante dous meses en 1960, faza\u00f1a in\u00e9dita nun grupo peninsular. O carism\u00e1tico cantante Pucho Boedo entrou no grupo de casualidade no ano 1961. Estando en Francia, o cantante que ti\u00f1an ata ent\u00f3n, Germ\u00e1n, que tam\u00e9n era de Noia (ao igual que Prudencio) namorouse perdidamente e marchou cunha rapaza para C\u00f3rsega da noite para a ma\u00f1\u00e1, abandonando o grupo. Ent\u00f3n Prudencio chamou o seu amigo Pucho, que se atopaba en Madrid (en concreto no sal\u00f3n de t\u00e9 \"Casablanca\"), para ver se el pod\u00eda axudalos. Foi ent\u00f3n cando Pucho se uniu ao grupo.\nGravaron o seu primeiro EP en 1962 no selo franc\u00e9s Bel-Air. En 1964 cantaron por vez primeira en galego \"Galicia, terra nosa\", iniciando un estilo popular enraizado na m\u00fasica e, sobre todo, na poes\u00eda galega, que lles dar\u00eda grandes \u00e9xitos nos setenta, xunto coas s\u00faas versi\u00f3ns dos temas m\u00e1is dispares, desde Aznavour, Mikis Theodorakis e o seu \"Zorba el griego\", Otis Redding, ata James Brown e o seu \"I Got You (I Feel Good)\", que eles publicaron como sinxelo co t\u00edtulo de \"Soy muy feliz\" na cara B do famoso tema \"A Santiago voy\" (1967) , e mesmo o cl\u00e1sico popular grego \"Misirlou\", do que en 1994 Quentin Tarantino inclu\u00edu a versi\u00f3n de Dick Dale no seu filme \"Pulp Fiction\".\nEn 1975 entrou a formar parte da banda Paco Montero, e a partir de 1976 substitu\u00edu a Pucho como cantante, continuando co grupo cunha nova formaci\u00f3n e gravando varios LPs (un deles acompa\u00f1ado polo propio Pucho).\nOs integrantes orixinais xa s\u00f3 se reunir\u00e1n despois da morte de Pucho para gravar o disco homenaxe \"Carta a un amigo\" (1990, EDIGAL), con Sito Sedes na voz. A iniciativa do IGAEM, volveron con esta formaci\u00f3n en 2002 co CD \"Agora \u00e9 sempre\"."}
{"id": "24465", "revid": "1131", "url": "https://gl.wikipedia.org/wiki?curid=24465", "title": "Pucho Boedo", "text": "Jos\u00e9 Boedo N\u00fa\u00f1ez, co\u00f1ecido como Pucho Boedo, nado na Coru\u00f1a o 4 de xaneiro de 1929 e finado na mesma cidade o 26 de xaneiro de 1986, foi un cantante e compositor galego, considerado un mito da canci\u00f3n galega.\nTraxectoria.\nNaceu na aldea da Silva en 1929, fillo de Jos\u00e9 Boedo, membro da CNT asasinado en 1936. Un ano despois, o seu irm\u00e1n Jos\u00e9 Antonio foi tam\u00e9n fusilado. Outro irm\u00e1n, Manuel, con s\u00f3 dezaseis anos, conseguiu fuxir. Anos despois, lograr\u00edan reencontrarse.\nA finais da d\u00e9cada de 1940 comezou a cantar Radio Juventud no Kiosco Alfonso. Ga\u00f1ou un concurso e foi fichado pola orquestra Los Trovadores de Alfonso Saavedra. F\u00edxose profesional primeiro con este grupo e despois con Los Sat\u00e9lites. Con eles viaxou a Venezuela, a primeira orquestra galega que cruzaba o Atl\u00e1ntico. Los Sat\u00e9lites trouxeron de Am\u00e9rica aos campos da festa a m\u00fasica tropical, vinte anos antes de que en Nova York se inventase a palabra salsa. Pucho, por\u00e9n, ficou en Venezuela.\nPopularidade.\nPucho volveu para xuntarse de novo con Los Trovadores, quen tocaban en Madrid no inverno. Con eles gravou os primeiros discos. F\u00edxose popular a partir da s\u00faa incorporaci\u00f3n a Los Tamara en 1959, chamado por Prudencio Romo. Cantou boleros, rancheiras, xotas, tangos, canci\u00f3n italiana e merengues. Actuou no Teatro Olympia de Par\u00eds, no que compartiu cartaz con Charles Aznavour e Jacques Brel. En Su\u00edza, entre as comunidades de emigrantes, a s\u00faa voz protagonizou o renacemento da canci\u00f3n en galego, unha lingua prohibida polo franquismo.\nMusicou versos de Manuel Curros Enr\u00edquez, Celso Emilio Ferreiro e Rosal\u00eda de Castro. Deixou Los Tamara en 1976 por problemas de sa\u00fade e non volver\u00eda cantar at\u00e9 1982, cando comezou a s\u00faa carreira en solitario.\nMorte.\nFaleceu na noite do 26 de xaneiro de 1986 na s\u00faa casa da Coru\u00f1a, por mor dun fallo card\u00edaco. Est\u00e1 enterrado no cemiterio de Santo Amaro da Coru\u00f1a.\nFilmograf\u00eda relacionada.\nPaco Lodeiro produciu un documental, conxuntamente con Xurxo Souto, \"Pucho Boedo, un crooner na fin do mundo\" e un disco sobre a s\u00faa figura, \"Sempre Pucho\"."}
{"id": "24466", "revid": "102241", "url": "https://gl.wikipedia.org/wiki?curid=24466", "title": "Lingua alsea", "text": "O alsea foi unha lingua ou grupo de linguas que se falou na costa norte de Oreg\u00f3n (Estados Unidos) ata mediados do s\u00e9culo XX, Edward Sapir clasificouna dentro das linguas penutianas.\nDialectos.\nO alsea estaba constitu\u00eddo por dous dialectos, o alsea que falaba o pobo alsea e o yaquina, que falaba o pobo yaquina, establecido ao norte do territorio alsea.\nFalantes.\nAntes da chegada dos europeos os alseas eran arredor de 3.000 falantes que viv\u00edan en 17 asentamentos. En 1910 quedaban 29.\nOs yaquinas eran outros 3.000 que se agrupaban en 55 asentamentos.\nEn 1875 os falantes das d\u00faas variedades mov\u00e9ronse para a reserva de Siletz, onde predominaba o chinook\nEn 1930 quedaban 9 falantes das d\u00faas variedades. O \u00faltimo falante, John Albert, morreu en 1951 en Oakville \nEstudos.\nEn 1846 Horatio Hale puxo por escrito por primeira vez algunhas palabras desta lingua, concretamente 19 palabras do yaquina. John Milhau recolleu 166 palabras en 1856. A\u00ednda que este primeiro achegamento \u00e1 lingua foi escaso e realizouse sen os co\u00f1ecementos suficientes tivo o m\u00e9rito de se facer mentres os falantes de alsea viv\u00edan no seu territorio tradicional vivindo como sempre fixeran En 1884 J. Owen Dorsey realizou traballos ling\u00fc\u00edsticos en Siletz sobre o yaquina e sobre todo sobre o alsea, utilizou para transcribir os textos un alfabeto fon\u00e9tico que segu\u00eda o utilizado por J. Powell en \"Introduction to the Study of Indian Languages\" (1880). Livingston Farrand visitou a reserva en 1900 e recolleu textos de car\u00e1cter antropol\u00f3xico, catro en ingl\u00e9s e cinco en alsea. Edward Sapir estivo por pouco tempo entre os alsea en 1906, recollendo algunhas p\u00e1xinas con palabras e frases, a el d\u00e9bese a s\u00faa clasificaci\u00f3n como lingua penutiana. Con todo a maior parte do material que se conserva da lingua alsea d\u00e9bese ao ling\u00fcista Leo Frachtenberg que en 1910 e de novo en 1913 recolleu textos de falantes da lingua na reserva de Siletz, escribiu unha gram\u00e1tica que nunca publicou m\u00e1is \"Alsea Texts and Myths\" (1920), un libro de textos alsea cun extenso vocabulario. O antrop\u00f3logo Philip Drucker recolleu palabras de dous alseas en 1934 que inclu\u00edu na s\u00faa obra \"Contributions to Alsea Ethnography\" (1939). Melville Jacobs recolleu en 1935 vocabulario e frases e tam\u00e9n gravou alsea falado, a\u00ednda que a gravaci\u00f3n sexa actualmente case inaudible. John Harrington foi o \u00faltimo ling\u00fcista que puido traballar cun falante de alsea, en 1941 co seu axudante gravou 66 discos de aluminio coa voz de John Albert.\nConsoantes.\nO alsea ten 34 consoantes:"}
{"id": "24467", "revid": "181", "url": "https://gl.wikipedia.org/wiki?curid=24467", "title": "Alsea", "text": ""}
{"id": "24468", "revid": "1987", "url": "https://gl.wikipedia.org/wiki?curid=24468", "title": "EP", "text": "EP son as siglas en ingl\u00e9s de \"Extended Play\", e apl\u00edcase a gravaci\u00f3ns que son moi longas para consider\u00e1rense como discos sinxelos, pero moi curtas como para consider\u00e1rense como \u00e1lbums. Normalmente un \u00e1lbum ten 8 ou m\u00e1is pistas, un sinxelo soamente unha ou d\u00faas, e un EP de 5 a 8.\nActualmente, a distinci\u00f3n entre un EP e un CD \u00e9 arbitraria, e est\u00e1 baseada en factores tanto art\u00edsticos coma comerciais."}
{"id": "24469", "revid": "98629", "url": "https://gl.wikipedia.org/wiki?curid=24469", "title": "Enrique Paisal", "text": "Enrique Paisal Rego, nado en Palmeira (Ribeira) en 1938, \u00e9 un acordeonista e pianista galego. Foi membro fundador d'Os tamara as\u00ed como director do Conservatorio de Ribeira.\nTraxectoria.\nAos oito anos comezou a estudar solfexo e acorde\u00f3n co seu pai, Enrique Paisal P\u00e9rez. Aos dez anos trasladouse a Santiago de Compostela onde seguiu estudos de solfexo e piano no Conservatorio. Tam\u00e9n asistiu a cursos de solfexo con Ana Mar\u00eda Navarrete e de piano con Manuel Carra e V\u00e1zquez Sebasti\u00e1n. Ademais da carreira superior de piano, fixo at\u00e9 5\u00ba de viol\u00edn.\nFoi membro d'Os Tamara at\u00e9 1975 en que abandonou o grupo para dar clases no conservatorio de Compostela, para facerse cargo despois da Escola de m\u00fasica de Porto do Son. Seguiu traballando activamente no mundo da m\u00fasica e sacou dous discos en Solitario."}
{"id": "24470", "revid": "23204", "url": "https://gl.wikipedia.org/wiki?curid=24470", "title": "Valpara\u00edso", "text": "Valpara\u00edso \u00e9 unha cidade, porto e comuna de Chile, capital da provincia e rexi\u00f3n de Valpara\u00edso. Sit\u00faase uns 117\u00a0km da capital do pa\u00eds, Santiago de Chile. \u00c9 o centro hist\u00f3rico, administrativo, universitario e principal n\u00facleo urbano da \u00c1rea Metropolitana de Valpara\u00edso, que forma xunto \u00e1s comunas de Vi\u00f1a del Mar, Quilpu\u00e9, Villa Alemana e Conc\u00f3n. Segundo o censo 2012 conta cunha poboaci\u00f3n estimada de 300.000 persoas, que ascende a 1.040.000 habitantes se inclu\u00edmos a s\u00faa conurbaci\u00f3n, sendo a terceira cidade e \u00e1rea metropolitana m\u00e1is poboada de Chile, por detr\u00e1s da de Santiago e Concepci\u00f3n. \nValpara\u00edso \u00e9 sede do Congreso Nacional, da Comandancia da Armada de Chile e doutras instituci\u00f3ns do Estado de car\u00e1cter nacional como o Consello Nacional da Cultura e as Artes, a Subsecretar\u00eda de Pesca, os servizos de Aduanas e de Pesca e Acuicultura. \u00c9 o principal porto de Chile e un dos m\u00e1is importantes do Pac\u00edfico Sur. Ademais a cidade \u00e9 sede dalgunhas das universidades m\u00e1is prestixiosas do pa\u00eds como a Pontificia Universidade Cat\u00f3lica de Valpara\u00edso, Universidade de Praia Ancha, Universidade de Valpara\u00edso e Universidade T\u00e9cnica Federico Santa Mar\u00eda.\nGeograficamente, a cidade pres\u00e9ntase en forma dun grande anfiteatro natural, na ba\u00eda hom\u00f3nima e rodeada de cerros, nos cales vive a maior parte da poboaci\u00f3n. Entre o p\u00e9 dos cerros e o mar f\u00f3rmase o Plan, centro administrativo, comercial e financeiro da cidade; mentres o bordemar \u00e9 ocupado polo porto.\nDebido \u00e1 s\u00faa riqueza arquitect\u00f3nica desenvolvida principalmente a fins do s\u00e9culo XIX, en 2003 o seu centro hist\u00f3rico foi declarado Patrimonio da Humanidade pola Unesco, convert\u00e9ndose no terceiro sitio chileno protexido polo organismo internacional, tralo Parque nacional Rapa Nui e 16 igrexas de Chilo\u00e9.\nO poeta chileno Pablo Neruda ti\u00f1a unha casa na cidade."}
{"id": "24472", "revid": "197", "url": "https://gl.wikipedia.org/wiki?curid=24472", "title": "Hel\u00e1dico", "text": ""}
{"id": "24473", "revid": "89787", "url": "https://gl.wikipedia.org/wiki?curid=24473", "title": "Prudencio Romo", "text": "Prudencio Romo, nado en Noia o 10 de outubro de 1927 e finado en Santiago de Compostela o 19 de marzo de 2007, foi un compositor e int\u00e9rprete de guitarra, baixo e viol\u00edn principalmente. Foi director musical do m\u00edtico grupo Los Tamara.\nTraxectoria.\nFamilia e comezos.\nEra fillo dun garda de asalto destinado en Galicia que permaneceu fiel \u00e1 II Rep\u00fablica Espa\u00f1ola durante a Guerra civil espa\u00f1ola. Por esa raz\u00f3n estivo preso no Castelo de Santo Ant\u00f3n da Coru\u00f1a.\nComezou como neno de coro na igrexa de San Marti\u00f1o de Noia. Estudou no Seminario de Compostela, onde formou parte do coro da catedral. Formouse musicalmente en coros relixiosos e en bandas militares.\nLos Tamara.\nPrudencio foi un dos fundadores de Los Tamara na vila de Noia, en 1958. O conxunto formouse para participar nun concurso de Radio Vigo. Aproveitaron a viaxe para dar concertos en Vigo. Al\u00ed co\u00f1eceunos un empresario franc\u00e9s do espect\u00e1culo, de visita na cidade. Este contratounos para unha xira polas colonias francesas do norte de \u00c1frica. Nesa \u00e9poca formaban Los Tamara, amais de Prudencio, o seu irm\u00e1n Alberte, Manolo Paz, Pepe Sarmiento, Henrique Paisal e Xerm\u00e1n Olariaga.\nO ano seguinte traslad\u00e1ronse a Francia, onde se uniu Pucho Boedo. Realizaron xiras polo pa\u00eds galo, Alema\u00f1a e Su\u00edza. Chegaron a tocar no famoso Teatro Olympia de Par\u00eds, no que compartiron cartel con Jacques Brel ou Charles Aznavour. En 1963 gravaron o seu primeiro disco e comezaron a actuar tam\u00e9n por Espa\u00f1a e Galicia. A mediados dos 60, Los Tamara gravaron a primeira canci\u00f3n de pop en galego, \"Galicia, terra nosa\". Segundo Prudencio, a discogr\u00e1fica non quer\u00eda que gravasen esa canci\u00f3n en galego. Xa que logo, para asegurar o \u00e9xito de vendas, esixiulles que a cara B fose unha canci\u00f3n en castel\u00e1n (que foi \"Gibraltare\u00f1a\"). Por\u00e9n, tal foi o \u00e9xito da canci\u00f3n que despois a casa de discos non quer\u00eda m\u00e1is que m\u00fasica en galego.\nPrecisamente, o autor desa composici\u00f3n era Prudencio Romo, igual que \"Puerto de Compostela\", que era unha cr\u00edtica \u00e1s obras do Peirao do Marqu\u00e9s no porto de Noia. As canci\u00f3ns \"A Santiago voy\" e \"Mi Tierra Gallega\", quizais as m\u00e1is co\u00f1ecidas de Los Tamara, en realidade eran orixinais de Ricardo Ceratto, amigo de Prudencio. Por\u00e9n, foi Romo quen se encargou dos arranxos que acabaron fac\u00e9ndoas famosas, polo que se lle adoitan atribu\u00edr. A partir de a\u00ed, musicaron poemas de varios escritores galegos, o que lles provocou problemas coa censura.\nDespois de Los Tamara.\nO grupo disolveuse en 1976 coa enfermidade de Pucho Boedo. Dende ent\u00f3n, Prudencio Romo seguiu relacionado coa m\u00fasica no terreo empresarial, como director do selo Marfer e como arranxador. Tam\u00e9n compuxo canci\u00f3ns para artistas da \u00e9poca.\nA principios dos 80 volveu a Noia, onde seguiu vinculado \u00e1 m\u00fasica. Formou e dirixiu durante varios anos a Banda da Serra de Outes. Tam\u00e9n dirixiu os festivais de zarzuela que se fixeron na Sociedade Liceo de Noia. A finais do ano 1994, a corporaci\u00f3n municipal de Lousame encargoulle o labor de formar unha banda de m\u00fasica no concello. Foi director desta ata 2006, o ano anterior ao seu falecemento.\nEn 1996 foi nomeado fillo predilecto da s\u00faa vila natal, Noia.\nMorte.\nFaleceu o 19 de marzo de 2007 no Complexo Hospitalario Universitario de Santiago (CHUS), d\u00edas despois de ser operado do coraz\u00f3n. Est\u00e1 enterrado no cemiterio da Igrexa de Santa Mar\u00eda a Nova de Noia. Co motivo do seu pasamento, na s\u00faa vila natal decret\u00e1ronse 3 d\u00edas de loito oficial."}
{"id": "24474", "revid": "104641", "url": "https://gl.wikipedia.org/wiki?curid=24474", "title": "Os tamara", "text": ""}
{"id": "24475", "revid": "98629", "url": "https://gl.wikipedia.org/wiki?curid=24475", "title": "Lingua aramea", "text": "O arameo \u00e9 unha lingua sem\u00edtica falada orixinariamente polos arameos da zona de Siria Palestina. Pertence xunto co ugar\u00edtico, o fenicio e o hebreo ao grupo noroccidental das linguas sem\u00edticas. Foi empregado como \"lingua franca\" e diplom\u00e1tica durante s\u00e9culos en Asia occidental.\nEtapas.\nArameo moderno: \u00e9poca actual..\nHoxe en d\u00eda algunha das linguas arameas \u00e9 falada por m\u00e1is de catrocentas mil persoas, entre eles xudeus, cristi\u00e1ns, musulm\u00e1ns e mandeos que habitan en \u00e1reas remotas, preservando as s\u00faas tradici\u00f3ns por medio de imprentas e ultimamente por medios electr\u00f3nicos. As linguas arameas modernas at\u00f3panse agora m\u00e1is separadas entre si que en calquera outro momento na historia, debido \u00e1 inestabilidade pol\u00edtica dos \u00faltimos douscentos anos no medio Oriente que afectou aos falantes de arameo moderno, producindo unha di\u00e1spora mundial. No ano de 1915, os cristi\u00e1ns falantes de arameo que habitaban no leste de Turqu\u00eda foron obxecto de persecuci\u00f3ns que marcaron o final do Imperio Otom\u00e1n. En 1948, o recentemente fundado Estado de Israel atraeu \u00e1 maior\u00eda dos xudeus falantes de arameo. Con todo, esta migraci\u00f3n causou que pequenos grupos de xudeu falantes de neoarameo se perdesen literalmente dentro dun mar de falantes de hebreo moderno, o que poder\u00eda facer inminente a extinci\u00f3n de moitos dialectos de arameo xudeu. Ensinar na escola elemental espa\u00f1ola na 1\u00aa metade do S\u00e9culo XX.\nArameo occidental moderno.\nMoi pouco queda do arameo occidental. Na actualidade existen 18.000 falantes da lingua en Siria, principalmente na vila cristi\u00e1 de Maalula e nas vilas musulm\u00e1s de Bakh'a e Jubb'adin, as\u00ed como polas persoas que emigraron destes pobos a Damasco e outras cidades de Siria. Todos os falantes destes dialectos falan tam\u00e9n o \u00e1rabe, lingua principal nestes pobos. Corre serio perigo por non existiren pol\u00edticas de normalizaci\u00f3n e difusi\u00f3n.\nArameo oriental moderno.\nO arameo oriental moderno existe como unha gran variedade de dialectos e linguas. Existe unha diferenza significativa entre o arameo falado por xudeus, cristi\u00e1ns e mandeos.\nAs linguas cristi\u00e1s son moitas veces chamadas Sir\u00edaco Moderno, Sir\u00edaco Oriental Moderno ou Neoarameo Oriental (chamadas tam\u00e9n \"Sureth\" ou \"Suret\") e at\u00f3panse profundamente influ\u00eddas pola lingua lit\u00farxica e literaria do sirio medio. Con todo, estes dialectos tam\u00e9n te\u00f1en ra\u00edces en numerosos dialectos locais principalmente orais, e non son descendentes directos do sirio medio. Os dialectos deste grupo non son mutuamente intelixibles.\nO sir\u00edaco occidental moderno, tam\u00e9n chamado neoarameo central est\u00e1 xeralmente representado polo turoyo, a lingua de Tur Abdin. Unha lingua emparentada, o mlahso extinguiuse recentemente.\nAs linguas arameas xud\u00edas modernas son actualmente faladas principalmente en Israel, e a maior\u00eda consid\u00e9ranse en perigo de extinci\u00f3n. Os dialectos xudeus provenientes das comunidades que habitaron entre o lago Urmia e Mosul non son intelixibles. Nalg\u00fans lugares como Urmia, os cristi\u00e1ns e os xudeus falan dialectos inintelixibles de arameo oriental moderno no mesmo lugar. Noutros como Mosul, os dialectos de ambas as d\u00faas relixi\u00f3ns son semellantes e permiten conversaci\u00f3n.\nAlg\u00fans mandeos que habitan na provincia de Khuzest\u00e1n en Ir\u00e1n falan mandeo moderno, que \u00e9 moi distinto de calquera outro dialecto arameo."}
{"id": "24476", "revid": "624", "url": "https://gl.wikipedia.org/wiki?curid=24476", "title": "Arameo", "text": ""}
{"id": "24478", "revid": "22570", "url": "https://gl.wikipedia.org/wiki?curid=24478", "title": "C. S. Lewis", "text": "Clive Staples Lewis, co\u00f1ecido como C. S. Lewis, nado o 29 de novembro de 1898 en Belfast e finado o 22 de novembro de 1963, foi un autor e escritor norteirland\u00e9s que destacou polo seu traballo acad\u00e9mico sobre literatura medieval e pola apolox\u00e9tica cristi\u00e1 que desenvolveu a trav\u00e9s de varias obras e conferencias. \u00c9 igualmente co\u00f1ecido por ser o autor da famosa serie de libros infant\u00eds de nome \"The Chronicles of Narnia\".\nTraxectoria.\nNenez e mocidade.\nNacido en Belfast, Irlanda do Norte, Clive Staples Lewis, creceu no medio dos libros da biblioteca particular da s\u00faa familia. Os seus pais, Albert James Lewis e Flora Augusta Hamilton Lewis, eran protestantes, mais non particularmente relixiosos. M\u00e1is especificamente eran de orixe metodista. Cando Clive ti\u00f1a tres anos decidiu adoptar o nome de \"Jack\", nome polo cal ficar\u00eda co\u00f1ecido na familia e no c\u00edrculo de amigos pr\u00f3ximos.\nComo adolescentes, Lewis e o seu irm\u00e1n Warren (tres anos m\u00e1is vello que el), pasaban case todo o seu tempo dentro de casa dedic\u00e1ndose \u00e1 lectura de libros cl\u00e1sicos, e distantes da realidade materialista e tecnol\u00f3xica do s\u00e9culo XX. Aos 10 anos, a morte prematura da s\u00faa mai, fixo que el a\u00ednda se illase m\u00e1is da vida com\u00fan dos rapaces da s\u00faa idade, buscando refuxio no campo das s\u00faas historias e fantas\u00edas infant\u00eds.\nNa s\u00faa adolescencia encontrou a obra do compositor Richard Wagner e comezou a interesarse pola mitolox\u00eda n\u00f3rdica.\nEducaci\u00f3n.\nA s\u00faa educaci\u00f3n foi iniciada por un titor particular, e m\u00e1is tarde no Malvern Collexe, en Inglaterra. En 1916, aos 18 anos de idade, foi admitido no University College, da Universidade de Oxford. Os seus estudos foron interrompidos polo servizo militar na primeira guerra mundial. En 1918 retornou \u00e1 Universidade de Oxford.\nDurante a I guerra mundial co\u00f1eceu outro soldado irland\u00e9s chamado Paddy Moore, con que trabou unha amizade. Os dous fixeron unha promesa: se alg\u00fan deles falecese durante o conflito, o outro tomar\u00eda conta da familia respectiva. Moore faleceu en 1918 e Lewis cumpriu co seu compromiso. Despois do final da guerra, Lewis procurou a mai de Paddy Moore, a se\u00f1ora Janie Moore, con quen estabeleceu unha profunda amizade at\u00e9 a morte desta en 1951. Lewis viviu en varias casas arrendadas con Moore e a s\u00faa filla Maureen, feito que desagradou o seu pai. Por esta altura Clive xa abandonara o cristianismo no cal f\u00f3ra educado na s\u00faa infancia.\nEnsinou no Magdalen College de 1925 a 1954, e deste ano at\u00e9 a s\u00faa morte na Universidade de Oxford. Foi profesor de literatura medieval e renacentista na Universidade de Cambridge. Tornouse altamente respectado neste campo de estudo, tanto como profesor como escritor. O seu libro \"\", publicado en 1936, \u00e9 considerado por moitos o seu m\u00e1is importante traballo, polo cal ga\u00f1ou o premio Gollansz Memorial de literatura. En Oxford co\u00f1eceu varios escritores famosos, como Tolkien ou T. S. Eliot, que o axudaron a volver \u00e1 fe cristi\u00e1, e Owen Barfield.\nVida.\nLewis volveu ao fe cristi\u00e1 no inicio da d\u00e9cada de 1930 e dedicouse a defendela e permaneceu na Igrexa de Inglaterra (o co\u00f1ecido te\u00f3logo evanx\u00e9lico J. I. Packer foi cl\u00e9rigo na igrexa que C. S. Lewis frecuentaba). Ten sido chamado o portavoz non oficial do cristianismo, que el soubo divulgar a trav\u00e9s dos seus libros e conferencias, onde el presenta a s\u00faa crenza na verdade literal das Escrituras Sagradas, sobre o Fillo de Deus, a s\u00faa vida, morte e resurrecci\u00f3n. Isto foi a\u00ednda m\u00e1is evidente, despois da s\u00faa morte. Foi chamado o \"Elvis Presley evanx\u00e9lico\" debido \u00e1 s\u00faa popularidade.\nTornouse popular durante a segunda guerra mundial polas s\u00faas conversas transmitidas pola radio e polos seus escritos, cham\u00e1ndose \"ap\u00f3stolo dos esc\u00e9pticos\", especialmente nos Estados Unidos. As s\u00faas charlas tocaban profundamente os seus ouvintes da radio BBC de Londres. Na s\u00faa \u00faltima charla \"O Novo Home\", Lewis dixo: \"Olle para vostede, vai encontrar en toda a longa xornada da s\u00faa vida odio, soidade, desespero, ru\u00edna e decadencia. Mais olle para Cristo e vostede vai encontralo, e con El todo o que m\u00e1is vostede necesita\"\nLewis destacou por unha intelixencia privilexiada, e por un estilo espirituoso e imaxinativo. \"O Regreso do Peregrino\", publicado en 1933, \"O Problema do Sofrimento\" (1940), \"Milagres\" (1947), e \"The Screwtape Letters\" (1942), son probabelmente as s\u00faas obras m\u00e1is co\u00f1ecidas. Escribiu tam\u00e9n unha trilox\u00eda de ficci\u00f3n cient\u00edfico-relixiosa, co\u00f1ecida como a \"Trilox\u00eda Espacial\": \"Lonxe do Planeta Silencioso\" (1938), \"Perelandra\" (1943), e \"That Hideous Strength\" (1945). Para nenos escribiu unha serie de f\u00e1bulas, comezando con \"O Le\u00f3n, A Feiticeira e o Gardarroupa\" en 1950. A s\u00faa autobiograf\u00eda, \"Sorprendido pola Alegr\u00eda\", publicouse en 1955.\n\u00c9xito Internacional.\n\u00c9 bastante co\u00f1ecida a s\u00faa influencia sobre personalidades ilustres da nosa \u00e9poca, entre elas Margaret Thatcher. Os seus libros foron lidos polos seis \u00faltimos presidentes americanos e moitos dos seus pensamentos citados nos seus discursos.\nForon vendidas m\u00e1is de 200 mill\u00f3ns de copias dos 38 libros escritos por Lewis, os cales foron traducidos a m\u00e1is de 30 linguas, inclu\u00edndo a serie completa de Narnia para a lingua rusa. Entre 1996 e 1998, cando se celebrou o seu centenario, foron escritos cerca de 50 novos libros acerca da s\u00faa vida e dos seus traballos, completando m\u00e1is de 150 libros desde o primeiro, escrito en 1949 por Chad Walsh: \"C. S. Lewis: O Ap\u00f3stolo dos Esc\u00e9pticos\"."}
{"id": "24479", "revid": "1131", "url": "https://gl.wikipedia.org/wiki?curid=24479", "title": "R\u00edo Oribio", "text": "O R\u00edo Oribio \u00e9 un regueiro, afluente do r\u00edo L\u00f3uzara, que nace no Monte do Oribio e descende pola aba sueste en direcci\u00f3n \u00e1 parroquia de Gundriz, concello de Samos, na provincia de Lugo."}
{"id": "24480", "revid": "76961", "url": "https://gl.wikipedia.org/wiki?curid=24480", "title": "Barbos, Ortigueira", "text": "San Xuli\u00e1n de Barbos \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o padr\u00f3n municipal de 2009 ti\u00f1a 108 habitantes (62 mulleres e 46 homes) distribu\u00eddos en 27 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 124 habitantes.\nEtimolox\u00eda.\nEste top\u00f3nimo ten a s\u00faa orixe nun xentilicio prerromano. Est\u00e1 atestado como \"Sancti Juliani de Baruaos\" no 1137, e m\u00e1is tardiamente como \"Barboos\", o cal apoiar\u00eda a hip\u00f3tese de E. Bascuas de derivar dunha protoforma *\"Bharwanos\", a partir do radical *\"barw\"-, derivado da ra\u00edz indoeuropea *\"bher\"- 'ferver, manancial'. Este xentilicio far\u00eda referencia a habitantes oriundos dun lugar chamado Barba ou similar.\nXeograf\u00eda.\nBarbos est\u00e1 situada ao sur da enseada de Ladrido nas abas dos montes de Pereira e Seoane. Os l\u00edmites son polo norte as bra\u00f1as da enseada de Ladrido, polo sur a parroquia de San Salvador de Couzadoiro, polo oeste a parroquia de Lu\u00eda e polo leste a parroquia do Mosteiro. A estrada AC-682 atravesa a parroquia pola beiramar, o mesmo que fai o cami\u00f1o de ferro de FEVE Ferrol-Oviedo, mais non ten apeadoiro.\nPatrimonio.\nA igrexa parroquial que se atopa no lugar da R\u00faa est\u00e1 constru\u00edda en planta de cruz latina e ten campanario na fronte e un cemiterio acaroado."}
{"id": "24481", "revid": "85894", "url": "https://gl.wikipedia.org/wiki?curid=24481", "title": "C\u00e9ltigos, Ortigueira", "text": "San Xuli\u00e1n de C\u00e9ltigos \u00e9 unha parroquia que se localiza no norte do concello de Ortigueira na comarca do Ortegal. Segundo o padr\u00f3n municipal de 2009 ti\u00f1a 359 habitantes (181 mulleres e 178 homes) distribu\u00eddos en 28 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 384 habitantes.\nXeograf\u00eda.\nA parroquia de C\u00e9ltigos est\u00e1 situada entre o monte de Covagui\u00f3n, que forma a punta da Bandexa na costa, e os contrafortes da serra do Feo. Os l\u00edmites pola costa van dende a pena Penafurada at\u00e9 a pena da Cruz dos Para\u00f1os, polo suroeste a parroquia de Espasante, polo sur San Salvador de Couzadoiro, e polo leste a parroquia de Loiba.\nO pequeno r\u00edo Aguiunxo atravesa a parroquia dende o lugar dos Furoces at\u00e9 a praia do Vimbieiro. Outras acolledoras praias da parroquia son O Eir\u00f3n e A Arxu\u00e1 que flanquean \u00e1 anterior, e na costa nordeste est\u00e1 a agreste praia do Sarridal e a Ribeira dos Ourizos.\nA estrada AC-862 atravesa a parroquia de nordeste a suroeste por Oldar, O Viso e Rilleiras. Tam\u00e9n cruza a parroquia a v\u00eda de FEVE Ferrol-Xix\u00f3n cun t\u00fanel de 547 metros, mais non disp\u00f3n de apeadoiro ning\u00fan na parroquia.\nPatrimonio.\nA antiga igrexa parroquial do s\u00e9culo XVIII, constru\u00edda cunha soa nave e cun retablo barroco foi derrubada recentemente e no seu lugar alzouse unha estrutura moderna, conserv\u00e1ndose unicamente o antigo campanario. O conxunto fica \u00e1 beira da estrada comarcal que enlaza coa estrada AC-862 e remata na praia do Vimbieiro. Ao lado esquerdo \u00e9rguese o cemiterio parroquial.\nCons\u00e9rvanse restos dun poboado castrexo con varias penas adheridas de xeito natural \u00f3 chan. Cons\u00e9rvanse petr\u00f3glifos en forma de cazoletas, estudadas polo arque\u00f3logo ingl\u00e9s Rivett Carnac e por Federico Maci\u00f1eira nas s\u00faas colaboraci\u00f3ns no \"Bolet\u00edn de la Real Academia da la Historia\". Na actualidade at\u00f3pase cuberto de eucaliptos e toxeiras que fan case inaccesible este lugar."}
{"id": "24482", "revid": "634", "url": "https://gl.wikipedia.org/wiki?curid=24482", "title": "DNS", "text": ""}
{"id": "24483", "revid": "85894", "url": "https://gl.wikipedia.org/wiki?curid=24483", "title": "Couzadoiro, Ortigueira", "text": "San Cristovo de Couzadoiro \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o padr\u00f3n municipal de 2009 ti\u00f1a 152 habitantes (82 homes e 70 mulleres) distribu\u00eddos en 23 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 229 habitantes.\nXeograf\u00eda.\nCouzadoiro est\u00e1 situada na parte oriental do concello no curso medio do r\u00edo Baleo e na aba occidental da Serra da Faladoira, do coto de Roca e dos montes do Burgo. Limita ao norte con San Salvador de Couzadoiro, dende o Coto polo rego de Montecalvelo at\u00e9 o coto de Vilari\u00f1o; polo leste os altos da Faladoira son linde co concello de Ma\u00f1\u00f3n dende o coto de Vilari\u00f1o at\u00e9 Xuncos de Mouraz; polo suroeste o rego de Xuncos de Mouraz, afluente do Baleo, sep\u00e1raa da parroquia de Devesos, e polo oeste limita coa parroquia de Cu\u00ed\u00f1a no monte da Penouseira.\nDende a estrada AC-682 na Ponte do Baleo, parte outra que leva at\u00e9 Devesos e que atravesa a parroquia polo alto de Corbelle. Tam\u00e9n atravesa esta parroquia outra estrada que une a mesma Ponte do Baleo con Ma\u00f1\u00f3n por Montecalvelo e o alto do Foxo.\nO r\u00edo Baleo duns 14 quil\u00f3metros, forma un val ao que van dar gran cantidade de regos e regatos de certa importancia, polo que vai recibindo distintos nomes ao longo do seu curso. Na parte alta ch\u00e1maselle o r\u00edo das Mestas, m\u00e1is abaixo \u00e9 o r\u00edo Grande, e xa preto da enseada de Ladrido onde desemboca, co\u00f1\u00e9cese coma Baleo.\nPatrimonio.\nA igrexa parroquial de San Cristovo, \u00e1 beira do rego de Meixonfr\u00edo, \u00e9 un templo de certa amplitude; de planta de cruz latina con cinco pequenos altares, un dos cales \u00e9 de estilo churrigueresco. Ven\u00e9rase nesta igrexa unha imaxe da virxe do Loreto, que deu lugar a unha romar\u00eda moi popular hoxe xa esquecida.\nSeguindo este mesmo rego at\u00e9 a s\u00faa uni\u00f3n co Baleo, no lugar da Veiga est\u00e1 o Pazo da Torre. Al\u00ed mesmo hai tam\u00e9n unha ponte pola que pasaba o cami\u00f1o real de Ortigueira a Viveiro at\u00e9 que se constru\u00edu a finais do s\u00e9culo XIX a do Barqueiro."}
{"id": "24484", "revid": "23204", "url": "https://gl.wikipedia.org/wiki?curid=24484", "title": "Domain Name System", "text": "O Domain Name System, siglas DNS, en galego Sistema de Nomes de Dominios, \u00e9 unha base de datos distribu\u00edda e xer\u00e1rquica que almacena informaci\u00f3n asociada a nome de dominio en redes como Internet. A\u00ednda que como base de datos o DNS \u00e9 capaz de asociar distintos tipos de informaci\u00f3n a cada nome, os usos m\u00e1is com\u00fans son a asignaci\u00f3n de nomes de dominio a enderezos IP e a localizaci\u00f3n dos servidores de correo electr\u00f3nico de cada dominio.\nA asignaci\u00f3n de nomes a enderezos IP \u00e9 a funci\u00f3n m\u00e1is co\u00f1ecida dos protocolos DNS. Por exemplo, se o enderezo IP do sitio FTP de prox.ve \u00e9 200.64.128.4, a maior\u00eda das conexi\u00f3ns chegar\u00e1n a este equipo especificando ftp.prox.ve e non o enderezo IP. Ademais de ser m\u00e1is f\u00e1cil de recordar, o nome e m\u00e1is fiable xa que o enderezo num\u00e9rico pode cambiar por moitas raz\u00f3ns sen que te\u00f1a que cambiar o nome.\nO crecemento explosivo da rede causou que o sistema de nomes centralizado no arquivo HOSTS non resultara pr\u00e1ctico e en 1983, Paul Mockapetris publicou os RFCs 882 e 883 definindo o que hoxe en d\u00eda evolucionou \u00f3 DNS moderno. Estes RFCs quedaron obsoletos pola publicaci\u00f3n en 1987 dos RFCs 1034 e 1035.\nEspecificaci\u00f3ns dos DNS.\nCompo\u00f1entes.\nPara a operaci\u00f3n pr\u00e1ctica do sistema DNS util\u00edzanse tres compo\u00f1entes principais: \nPartes dun nome de dominio.\nUn nome de dominio normalmente consiste en d\u00faas ou m\u00e1is partes (tecnicamente \"etiquetas\"), separadas por puntos cando se escriben en forma de texto. Por exemplo, www.mahomedalid.org ou es.Wikipedia.org\nO DNS consiste nun conxunto xer\u00e1rquico de servidores DNS. Cada dominio ou subdominio ten unha ou m\u00e1is zonas de autoridade que publican a informaci\u00f3n acerca do dominio e os nomes de servizos de calquera dominio inclu\u00eddo. A xerarqu\u00eda das zonas de autoridade coincide coa xerarqu\u00eda dos dominios.Ao comezo desa xerarqu\u00eda at\u00f3panse os servidores ra\u00edz: os servidores que responden cando se busca resolver un dominio de primeiro e segundo nivel.\nTipos de resoluci\u00f3n de nomes de dominio.\nExisten dous tipos de consultas que un cliente pode facer a un servidor DNS:\nNas consultas recursivas o servidor repite o mesmo proceso b\u00e1sico (consultar a un servidor remoto e seguir calquera referencia) ata que obt\u00e9n a resposta \u00e1 pregunta.\nAs consultas iterativas, ou resoluci\u00f3n iterativa, consisten na mellor resposta que o servidor de nomes poida dar. O servidor de nomes consulta os seus datos locais (inclu\u00edndo a s\u00faa cach\u00e9) buscando os datos solicitados.\nCando existe m\u00e1is dun servidor autoritario para unha zona, BIND utiliza o menor valor na m\u00e9trica RTT (\"round-trip time\", \"tempo de ida e volta\") para seleccionar o servidor. O RTT \u00e9 unha medida para determinar canto tarda un servidor en responder unha consulta.\nO proceso de resoluci\u00f3n normal dase da seguinte maneira:"}
{"id": "24485", "revid": "85894", "url": "https://gl.wikipedia.org/wiki?curid=24485", "title": "Cu\u00ed\u00f1a, Ortigueira", "text": "Santiago de Cu\u00ed\u00f1a \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o padr\u00f3n municipal de 2009 ti\u00f1a 321 habitantes (166 mulleres e 155 homes) distribu\u00eddos en 40 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 365 habitantes.\nXeograf\u00eda.\nCu\u00ed\u00f1a est\u00e1 situada na beira leste da r\u00eda de Ortigueira, na marxe dereita do r\u00edo Maior, nas abas dos montes Meix\u00f3n, Burgo e Penaoseira. Limita ao norte coa parroquia de Ortigueira e coa r\u00eda dende a desembocadura do r\u00edo Maior at\u00e9 o cami\u00f1o da Lagarea, polo nordeste coas parroquias de Lu\u00eda e Barbos, polo leste limita coa parroquia de San Salvador de Couzadoiro, polo sur coa parroquia dos Freires e polo oeste co r\u00edo Maior que a separa da parroquia de Senra.\nComo tantas outras parroquias co paso do tempo a poboaci\u00f3n foise asentando nas proximidades da estrada AC-862 que a atravesa polos lugares da Clara e A Lagarea ao p\u00e9 da ribeira do mar.\nPatrimonio.\nA igrexa parroquial, situada no lugar do Igrexario \u00e9 unha construci\u00f3n moderna de principios de 1900, de cruz latina. O campanario foi rematado non hai pouco ao tempo que se recubr\u00eda todo o corpo do templo cun lucido de cemento ocultando a estrutura de pedra. O cemiterio est\u00e1 algo afastado, o mesmo que a reitoral, a\u00ednda que sen sa\u00edr do mesmo lugar."}
{"id": "24486", "revid": "1131", "url": "https://gl.wikipedia.org/wiki?curid=24486", "title": "Devesos, Ortigueira", "text": "San Sebasti\u00e1n de Devesos \u00e9 unha parroquia do concello de Ortigueira. Segundo o IGE en 2013 ti\u00f1a 112 habitantes (62 mulleres e 50 homes) distribu\u00eddos en 41 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 225 habitantes.\nXeograf\u00eda.\nDevesos est\u00e1 situada na parte occidental do concello, est\u00e9ndese polo curso alto do r\u00edo Baleo e pola aba occidental da serra da Faladoira. A parroquia linda ao norte coa parroquia de Couzadoiro polo alto de Coucemosquento e a de Freires polo rego do Lombao; polo nordeste volve a lindar con Couzadoiro e os regatos de Santaballa e Vidu\u00eddo; polo leste os altos da Faladoira son linde co concello de Ma\u00f1\u00f3n; polo suroeste e polo sur linda coas parroquias das Neves e do Ermo, e polo oeste os altos de Folgoso sep\u00e1rana da parroquia de Senra.\nA estrada de Ortigueira \u2013 As Pontes, atravesa a parroquia no seu lado oeste, de norte a sur, dende o quil\u00f3metro 5 at\u00e9 o quil\u00f3metro 9, polos lugares do Coto, Cami\u00f1o Grande, Cas\u00f3n e Paufito.\nOs r\u00edos Baleo e Mera, os dous leitos m\u00e1is importantes do concello, te\u00f1en nos cumios e nos vales profundos desta parroquia as s\u00faas primeiras fontes.\nPatrimonio.\nA igrexa parroquial de Devesos, no Igrexario, \u00e9 un templo antigo con planta de cruz latina do que se pode destacar un pouco usual p\u00f3rtico lateral. Est\u00e1 adicado a San Sebasti\u00e1n, o patr\u00f3n da parroquia. Un pouco afastado est\u00e1 o cemiterio e no seu cami\u00f1o testando coa igrexa at\u00f3pase a casa reitoral, do s\u00e9culo XVII, actualmente restaurada.\nNeste mesmo lugar do Igrexario e no fronte do templo \u00e9rguese o edificio da Sociedade de Instruci\u00f3n e Recreo \"A Devesana\", local sufragado polos emigrantes en Cuba naturais desta parroquia, que no ano 1908 constitu\u00edran na Habana unha sociedade con este mesmo nome. Os seus fundadores, todos eles obreiros tabaqueiros, co obxecto de facilitar a instruci\u00f3n dos socios e familiares, inauguraron en 1912 a Escola Laica de Devesos, seguindo os postulados da Escuela Moderna do anarquista Francesc Ferrer i Gu\u00e0rdia. A escola foi suspendida polo gobernador civil durante a ditadura de Primo de Rivera pola s\u00faa relaci\u00f3n con asociaci\u00f3ns libertarias, pero fundamentalmente pola hostilidade que os seus principios anticlericais suscitaran no cura p\u00e1rroco de Devesos. Despois disto a Devesana sufriu diversos avatares e actualmente acolle o centro social da parroquia.\nNo lugar de Portas ao que se chega por unha pista que sae do Igrexario e que vai at\u00e9 Penavide, at\u00f3pase a medio cami\u00f1o un desv\u00edo que nos leva por un cami\u00f1o at\u00e9 a pequena ermida de Nosa Se\u00f1ora de Portas, moi concorrida en romaxe noutros tempos."}
{"id": "24487", "revid": "69467", "url": "https://gl.wikipedia.org/wiki?curid=24487", "title": "O Ermo, Ortigueira", "text": "San Xuli\u00e1n do Ermo \u00e9 unha parroquia que se localiza no sur do concello de Ortigueira na comarca do Ortegal. Segundo o IGE en 2013 ti\u00f1a 143 habitantes (76 homes e 67 mulleres) distribu\u00eddos en 27 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 293 habitantes.\nXeograf\u00eda.\nO Ermo est\u00e1 situada na beira dereita do curso alto do r\u00edo Mera, nas abas do pico de Taboada. Linda polo nordeste coa parroquia de Devesos no regato do Chao do Carril at\u00e9 a s\u00faa uni\u00f3n co Gaiba, e coa parroquia de Senra at\u00e9 a desembocadura destes dous regatos no r\u00edo Maior. Polo norte limita coa parroquia de San Claudio, separada polo mesmo r\u00edo Maior e o rego de Cartelle at\u00e9 o alto de Casanova. Polo noroeste limita coa parroquia de Mera de Arriba. Polo suroeste o linde \u00e9 coa parroquia dos Cas\u00e1s no concello de Cerdido separada polo r\u00edo Mera, e coa parroquia de Insua, separada polo Pulgueira, afluente do Mera. Finalmente polo leste, os regatos Pulgueira e o de Chao dos Carr\u00eds sep\u00e1rana da parroquia das Neves.\nEsta parroquia est\u00e1 atravesada pola estrada que vai dende o lugar de Nogueirido en Senra na AC-862 at\u00e9 Insua, cruza polos lugares de Carelle, Sangui\u00f1edo, O Mallo, Os Loureiros, O Igrexario, Escalo e Aldar.\nPatrimonio.\nA igrexa parroquial \u00e9 de construci\u00f3n moderna, ten planta de cruz latina e est\u00e1 situada ao p\u00e9 da estrada no lugar do Igrexario. Ten o cemiterio \u00e1 dereita separado por un cami\u00f1o. No lugar do Pereiro constru\u00eduse a comezos do s\u00e9culo XX unha escola costeada por emigrados en Cuba, hoxe transformada en local social da parroquia."}
{"id": "24488", "revid": "85894", "url": "https://gl.wikipedia.org/wiki?curid=24488", "title": "Espasante, Ortigueira", "text": "San Xo\u00e1n de Espasante \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o IGE en 2013 ti\u00f1a 611 habitantes (344 mulleres e 267 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 849 habitantes.\nXeograf\u00eda.\nEspasante local\u00edzase no norte do concello de Ortigueira, entre o mar e o somonte da Serra da Faladoira. Os l\u00edmites pola costa van dende o regato que baixa do Monte Sardi\u00f1eiras no extremo sur da praia da Concha at\u00e9 a Pena dos Para\u00f1os no final da praia de Santo Ant\u00f3n, polo suroeste linda coa parroquia de Ladrido, polo leste coa parroquia de C\u00e9ltigos, e polo sur coa parroquia de San Salvador de Couzadoiro.\nO r\u00edo Dola que atravesa a parroquia at\u00e9 desembocar na praia da Concha recolle as augas que baixan dos montes da Calvela, de Penaquente, o monte m\u00e1is alto da parroquia, de Li\u00f1ares e de Xedriz. Na parroquia hai outro pequeno areal, co\u00f1ecido como praia de Santa Cristina ou dos Namorados, separado da Concha por un pequeno peirao e un dique de abrigo de recente construci\u00f3n, que configura un fondeadoiro para refuxio de pequenas embarcaci\u00f3ns.\nPoboamento.\nA poboaci\u00f3n de Espasante conc\u00e9ntrase en dous n\u00facleos importantes, O Porto, que \u00e9 o n\u00facleo mais importante, onde est\u00e1 o centro de sa\u00fade, a farmacia, establecementos hoteleiros e de hostaler\u00eda, e outro popularmente chamado a Aldea, que agrupa varios lugares ao longo da estrada AC-682 e arredor da igrexa parroquial. Na mesma Aldea, paralela a AC-862, hai unha estaci\u00f3n de FEVE que hoxe s\u00f3 funciona como apeadoiro.\nPatrimonio e tradici\u00f3ns..\nA igrexa parroquial at\u00f3pase preto da AC-862 que atravesa a parroquia de oeste a leste. \u00c9 unha construci\u00f3n dos s\u00e9culos XVII e XVIII con planta de cruz latina, e campanario na fronte. No seu interior hai tres retablos barrocos e \u00e1 s\u00faa beira est\u00e1 a vella reitoral, hoxe abandonada. Existe ademais unha pequena capela adicada \u00e1 Santo Ant\u00f3n (dedicada a San Antonio de Padua), no Porto, preto da praia do mesmo nome; punto de encontro de romaxes de xentes e animais en \u00e9pocas a\u00ednda non moi afastadas.\nSalientar no lugar do Plant\u00edo a localizaci\u00f3n do Pazo de Rasamontes do s\u00e9culo XVIII, un caser\u00f3n actualmente en mal estado de conservaci\u00f3n. Un dos seus primeiros propietarios foi Miguel Tenreiro de Andrade, presb\u00edtero e que promoveu a reedificaci\u00f3n da igrexa parroquial en 1694.\nNo mesmo Porto, no cume do Monte Facho, tam\u00e9n chamado A Chousa, hai unha antiga garita\u2013vix\u00eda, restaurada recentemente, dende a que en d\u00edas claros se poden albiscar a garita da Herbeira na Serra da Capelada e o sem\u00e1foro de Bares, sinalando as\u00ed para axuda \u00e1 navegaci\u00f3n tres puntos de situaci\u00f3n nos tempos en que non hab\u00eda as sinalizaci\u00f3ns actuais. Tam\u00e9n no Porto est\u00e1n os restos de vellas f\u00e1bricas de salgadura encima da praia da Concha, que o historiador da comarca Federico Maci\u00f1eira (1870-1943) traslada na s\u00faa orixe a outras f\u00e1bricas da \u00e9poca romana na mesma localizaci\u00f3n. Este mesmo historiador fai menci\u00f3n dunha rara estatui\u00f1a de bronce atopada fortuitamente en 1900 na desembocadura do r\u00edo Dola e que relaciona co comercio mar\u00edtimo en auxe no propio Porto. \nEnriba do perico est\u00e1 o Castro de Punta dos Prados, sometido \u00e1 escavaci\u00f3n e no que se descubriu un monumento con forno ou Pedra Formosa xunto cunha pequena calzada de acceso da \u00e9poca romana.\nNa beira sur da praia da Concha hai afloramentos de lavas almofadadas de enorme importancia xeol\u00f3xica e que atraen a estudosos cada ano a este lugar. \u00c9 un dos lugares de interese xeol\u00f3xico que est\u00e1 catalogados e que forman parte da candidatura a Xeoparque de Cabo Ortegal.\nPor\u00e9n, a conservaci\u00f3n dunhas propiedades privadas case oculta cun dique de pedra estes f\u00f3siles p\u00e9treos.\nEspasante conserva a tradici\u00f3n do porqui\u00f1o de san Ant\u00f3n, pola que anualmente a parroquia cr\u00eda un porqui\u00f1o que anda ceibe polas r\u00faas e \u00e9 alimentado polos vecinos. Posteriormente \u00e9 poxado. \u00c9 unha tradici\u00f3n centenaria ligada \u00e1 orde Antoniana (Irm\u00e1ns Hospitalarios de Santo Antonio)."}
{"id": "24489", "revid": "22570", "url": "https://gl.wikipedia.org/wiki?curid=24489", "title": "Os Freires, Ortigueira", "text": "San Paulo dos Freires \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o padr\u00f3n municipal de 2009 ti\u00f1a 94 habitantes (46 mulleres e 48 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 135 habitantes.\nXeograf\u00eda.\nEst\u00e1 situada na beira dereita do r\u00edo Maior na aba oeste do pico de Rodela, onde nace o rego San Paio que baixa en direcci\u00f3n noroeste formando un f\u00e9rtil val que hoxe est\u00e1 poboado de eucaliptos. Limita ao norte coa parroquia de Cu\u00ed\u00f1a, ao leste Devesos at\u00e9 o coto de Rodela; polo sur limita tam\u00e9n coa mesma parroquia separada polo rego do Lombao e coa parroquia de Senra polo rego de Picheiras, e finalmente polo oeste linda con Senra dende a desembocadura do Picheiras no Maior, at\u00e9 o lugar de Ferreiroas. A estrada AC-101 que une Ortigueira coas Pontes cruza a parroquia dende o anterior lugar de Ferreiroas at\u00e9 Rodela.\nPatrimonio.\nA igrexa parroquial de San Paulo queda hoxe acochada entre eucaliptos no val que forma o rego San Paio e \u00e1 que se accede por unha pista que sae pola esquerda da AC-101 un pouco m\u00e1is arriba do lugar de Ferreiroas. \u00c9 unha construci\u00f3n antiga dunha soa nave cun pequeno retablo e un campanario de espadana feita ao igual que o cemiterio que ten ao seu car\u00f3n, sobre un primitivo mosteiro da idade media. A igrexa actual est\u00e1 consagrada a San Paulo, se ben documentos da Colecci\u00f3n Diplom\u00e1tica do mosteiro de San Marti\u00f1o de Xuvia amosan que antes estaba adicada a San Paio.\nO Museo Etnogr\u00e1fico de Meixidoacolle m\u00e1is de 3000 obxectos antigos recollidos por Narciso Luaces Pardo."}
{"id": "24490", "revid": "56817", "url": "https://gl.wikipedia.org/wiki?curid=24490", "title": "Zapateiro (insecto)", "text": "O zapateiro ou cabra da auga, de nome cient\u00edfico Hygrotechuis conformis, \u00e9 un insecto hem\u00edptero da familia Gerridae de longas patas que habita sobre a superficie da auga e que se alimenta dos insectos que caen nesta."}
{"id": "24491", "revid": "22570", "url": "https://gl.wikipedia.org/wiki?curid=24491", "title": "Insua, Ortigueira", "text": "San Xo\u00e1n de Insua \u00e9 unha parroquia que se localiza no sur do concello de Ortigueira. Segundo o padr\u00f3n municipal de 2009 ti\u00f1a 173 habitantes (89 homes e 84 mulleres) distribu\u00eddos en 48 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 231 habitantes.\nXeograf\u00eda.\nInsua est\u00e1 situada no extremo suroeste do concello. O seu top\u00f3nimo d\u00e9bese a estar situada entre varios r\u00edos afluentes do Mera: o Pulgueira, o San Pedro e o Entrambosmeras. Percorren esta parroquia os r\u00edos Mera e Pulgueira, e o seu monte m\u00e1is alto \u00e9 o de Areosa con 509 metros.\nLimita ao norte coa parroquia do Ermo separada polo r\u00edo Pulgueira; polo nordeste coa parroquia das Neves, separada polo regato San Pedro at\u00e9 o monte da Areosa, e dende este monte linda coa parroquia do Freixo do concello das Pontes; polo sur e suroeste linda tam\u00e9n coas parroquias do Deveso do mesmo concello, e das Enchousas no concello das Somozas; polo oeste o r\u00edo Mera sep\u00e1raa do concello de Cerdido.\nA estrada que dende O Nogueirido de Senra, atravesa a parroquia, polos lugares do Coto, Peneiro e Barral achega aos veci\u00f1os a capital do concello que dista uns 17 quil\u00f3metros.\nPatrimonio.\nA igrexa parroquial de Insua, de planta de cruz latina e construci\u00f3n moderna, at\u00f3pase no lugar da Igrexa ao p\u00e9 da estrada que vai dende a AC-862. Ao seu car\u00f3n est\u00e1 o cemiterio e do outro lado hab\u00eda unha enorme reitoral, que foi soterrada recentemente polo concello. No teito da \u00e1bsida hai unha pequena camp\u00e1 chamada esquil\u00f3n, que se tocaba habitualmente en vez das grandes camp\u00e1s da espadana para avisos relixiosos.\nNo lugar dos Torneiros hai unha capela na honra de San Miguel."}
{"id": "24492", "revid": "1131", "url": "https://gl.wikipedia.org/wiki?curid=24492", "title": "Ladrido, Ortigueira", "text": "Santa Eulalia de Ladrido \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o IGE en 2013 ti\u00f1a 275 habitantes (150 mulleres e 125 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 435 habitantes.\nXeograf\u00eda.\nEst\u00e1 situada no leste da r\u00eda de Ortigueira, na enseada que leva o seu nome, na marxe dereita do r\u00edo Baleo, que chega ao mar formando unha paraxe de grande interese natural, que de feito xunto coa r\u00eda de Ortigueira forma parte de \u00e1reas de protecci\u00f3n ambiental das categor\u00edas zona h\u00famida Ramsar, ZEPA r\u00eda de Ortigueira e Ladrido e ZEC Ortigueira-Mera.\nLimita ao norte coa r\u00eda e a parroquia de Espasante dende o regato que baixa do monte Sardi\u00f1eiras nas proximidades da Pria da Concha, polo sur as parroquias de San Salvador de Couzadoiro, e o r\u00edo Baleo que a separa da parroquia do Mosteiro, polo oeste, de novo a r\u00eda, e polo leste outra vez a parroquia de San Salvador de Couzadoiro.\nEst\u00e1 sucada polo r\u00edo Baleo que na s\u00faa desembocadura forma unha grande enseada e unha barra nas proximidades da Illa de San Vicente que dificulta a entrada na baixamar. O monte m\u00e1is alto da parroquia \u00e9 o monte da Croa, de 114 metros de altitude, en cuxa cima hai un castro, que foi escavado por Federico Maci\u00f1eira.\nPatrimonio.\nA igrexa parroquial at\u00f3pase no lugar da Igrexa, \u00e9 moderna de planta de cruz latina e campanario na fronte. Dese\u00f1ouna e reformouna entre 1799 e 1800 Francisco Javier Cayetano M\u00e9ndez Neira de Saavedra, que ademais de cura era reloxeiro. Existe ademais unha pequena capela adicada \u00e1 San Fernando, no lugar da Ponte do Baleo."}
{"id": "24493", "revid": "98629", "url": "https://gl.wikipedia.org/wiki?curid=24493", "title": "Loiba, Ortigueira", "text": "San Xuli\u00e1n de Loiba \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o IGE en 2020 ti\u00f1a 356 habitantes (174 homes e 182 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 609 habitantes.\nXeograf\u00eda.\n Loiba est\u00e1 situada no extremo oriental do concello de Ortigueira, entre o Oc\u00e9ano Atl\u00e1ntico e a vertente occidental da Serra da Faladoira. Os l\u00edmites pola costa van dende a pena Penafurada at\u00e9 a desembocadura do r\u00edo de Esteiro, que \u00e1 s\u00faa vez \u00e9 l\u00edmite co concello de Ma\u00f1\u00f3n, polo oeste linda coa parroquia de C\u00e9ltigos, e polo sur e leste coa R\u00eda de Esteiro at\u00e9 o regato de Pumar de Val, que a separa de novo de Ma\u00f1\u00f3n.\nO r\u00edo Esteiro atravesa a parroquia at\u00e9 a praia de Esteiro que a divide do veci\u00f1o concello de Ma\u00f1\u00f3n. No seu termo hai outras praias salvaxes como O Pic\u00f3n e O Carro, \u00e1s que pola zona adoita cham\u00e1rselles ribeiras, polo escarpado dos seus accesos.\nPatrimonio.\nA igrexa parroquial est\u00e1 ao p\u00e9 da estrada que leva at\u00e9 o lugar do Pic\u00f3n dende a AC-682. \u00c9 de construci\u00f3n moderna e planta de cruz latina, e ao seu car\u00f3n est\u00e1 o cemiterio parroquial. Existen ademais na parroquia d\u00faas pequenas capelas adicadas a Santo Andr\u00e9s, preto do antigo campo da feira a beira do r\u00edo Esteiro, e \u00e1 Virxe do Carme, no lugar de Soutomor."}
{"id": "24494", "revid": "785", "url": "https://gl.wikipedia.org/wiki?curid=24494", "title": "Luama, Ortigueira", "text": " San Marti\u00f1o de Luama \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o IGE en 2013 ti\u00f1a 144 habitantes (75 mulleres e 69 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 189 habitantes.\nXeograf\u00eda.\nEst\u00e1 situada na punta que d\u00e1 fronte ao extenso areal de Morouzos e \u00e1 barra da entrada da R\u00eda de Ortigueira. Linda polo norte e oeste con dito areal de Morouzos e coa r\u00eda, polo nordeste coas bra\u00f1as da enseada de Ladrido, polo sur coa parroquia de Ortigueira, e polo leste coa parroquia de Lu\u00eda.\nA Illa de San Vicente situada na barra da entrada da r\u00eda, pertence a esta parroquia, que por outra banda non \u00e9 reco\u00f1ecida como tal a efectos eclesi\u00e1sticos, quedando inclu\u00edda na parroquia de Ortigueira. Dende o lugar da Carmona na estrada AC-862 parte outra estrada, chamada de circunvalaci\u00f3n, que rodea a parroquia pola beira da r\u00eda at\u00e9 a r\u00faa Curuxeira xa en Ortigueira.\nPatrimonio.\nNon tendo entidade como parroquia eclesi\u00e1stica o seu patrimonio arquitect\u00f3nico est\u00e1 reducido aos edificios que albergaron o Escolar de Ortigueira e o asilo Dolores D\u00edaz D\u00e1vila, hoxe residencia de maiores.\nO antigo Escolar foi constru\u00eddo a comezos de 1900, consta dun edificio central de d\u00faas plantas destinado a vivendas dos mestres, e a ambos lados, dous edificios dunha planta, destinados o da esquerda a aulas femininas e o da dereita a masculinas. Na actualidade o lado esquerdo alberga a Biblioteca Municipal (inclu\u00eddo a sala de lectura que ocupa o primeiro andar) e o Arquivo Municipal; no lado dereito est\u00e1n as oficinas do Instituto Nacional da Seguridade Social (INSS).\nO edificio que albergaba o vello asilo na estrada de circunvalaci\u00f3n en Mi\u00f1a\u00f1o hoxe est\u00e1 reconvertido en residencia de maiores da Xunta de Galicia.\nNa illa de San Vicente a\u00ednda hoxe se poden ver restos do que foi un convento, que segundo Federico Maci\u00f1eira foi primeiramente templario e m\u00e1is tarde franciscano, e estivo habitada at\u00e9 comezos do s\u00e9culo XX, perdurando na memoria das xentes m\u00e1is vellas de Ortigueira os seus \u00faltimos poboadores, os que a abandonan por esa \u00e9poca para asentarense na vila.\nConta tam\u00e9n Luama cun importante patrimonio natural que identifica a Ortigueira e que v\u00e9n a ser toda a contorna da co\u00f1ecida praia de Morouzos, cun gran pi\u00f1eiral ao p\u00e9 dun extenso areal aberto ao norte. Neste lugar co\u00f1ecido antigamente como San Marti\u00f1o recuperouse hai pouco unha pequena lagoa e constru\u00edronse carreiros que cruzan o pi\u00f1eiral e m\u00e1is as dunas que o separan da praia, nunha paisaxe \u00fanica que est\u00e1 inclu\u00edda nas seguintes figuras de protecci\u00f3n: Zona ZEPA, Zona Ramsar, Espazo Natural en R\u00e9xime de Protecci\u00f3n Xeral, e zona IBA (Important Birds Area) da (SEO/BirdLife)."}
{"id": "24495", "revid": "1131", "url": "https://gl.wikipedia.org/wiki?curid=24495", "title": "Lu\u00eda, Ortigueira", "text": "Santa Mar\u00eda de Lu\u00eda \u00e9 unha parroquia que se localiza no concello de Ortigueira, ao sur da enseada de Ladrido. Segundo o IGE en 2018 ti\u00f1a 208 habitantes (103 mulleres e 108 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 247 habitantes.\nXeograf\u00eda.\nLimita ao sur con Cu\u00ed\u00f1a, polo oeste, coa vila de Ortigueira e Luama, polo leste coa parroquia de Barbos e polo norte coas marismas da enseada de Ladrido. Nestas marismas est\u00e1n os illotes da Insuela Grande e da Insuela Pequena, que tam\u00e9n pertencen a esta parroquia.\nPatrimonio.\nA igrexa parroquial que se atopa no lugar de Igrexa \u00e9 unha pequena ermida adicada a Santa Ana e que ten o cemiterio arrimado ao seu costado dereito."}
{"id": "24496", "revid": "98629", "url": "https://gl.wikipedia.org/wiki?curid=24496", "title": "Mera de Abaixo, Ortigueira", "text": "Santiago de Mera de Abaixo \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o IGE en 2013 ti\u00f1a 234 habitantes (129 mulleres e 105 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 349 habitantes.\nXeograf\u00eda.\nMera de Abaixo est\u00e1 situada na beira sur da r\u00eda de Ortigueira, na desembocadura do r\u00edo Mera que v\u00e9n atravesando a parroquia de norte a sur. Linda polo norte coa r\u00eda de Ortigueira e coa parroquia de Veiga dende o regato Mazaricos, polo leste limita coa parroquia de San Claudio no regato de Carballo de Boi, polo sur coa parroquia do Mera de Arriba e polo oeste linda coa parroquia de Montoxo do concello de Cedeira. A estrada AC-862 cruza a parroquia por Ponte de Mera, e dende aqu\u00ed mesmo sae a estrada que vai at\u00e9 Cari\u00f1o. Tam\u00e9n cruza este val cun viaduto de once arcos a v\u00eda de FEVE, que disp\u00f3n no lugar do Souto dunha estaci\u00f3n, hoxe reducida a un apeadoiro.\nPatrimonio.\nA igrexa parroquial na honra de Santiago e que ten planta de cruz latina est\u00e1 no lugar do Cereixal e ao seu car\u00f3n queda o cemiterio parroquial, afastado todo hoxe do que foi o crecemento poboacional ao longo da AC-862 en Ponte de Mera. Preto de aqu\u00ed polo cami\u00f1o at\u00e9 Ponte Noval en Mera de Arriba est\u00e1 o Pazo do Souto, en rehabilitaci\u00f3n."}
{"id": "24497", "revid": "85894", "url": "https://gl.wikipedia.org/wiki?curid=24497", "title": "Mera de Arriba, Ortigueira", "text": "Santa Mar\u00eda de Mera de Arriba \u00e9 unha parroquia do concello coru\u00f1\u00e9s de Ortigueira, na comarca do Ortegal. Segundo o IGE en 2013 ti\u00f1a 96 habitantes (48 mulleres e 48 homes) distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 161 habitantes.\nXeograf\u00eda.\n Mera de Arriba ocupa a conca superior do R\u00edo Mera que percorre de norte a sur esta parroquia e os vales dos seus afluentes: o rego da Igrexa, o Zapateiro, e o da Fervenza, que ve\u00f1en desembocar en Ponte Noval. Linda polo norte coa parroquia de Mera de Abaixo, polo leste coa parroquia de San Claudio, polo sueste coa parroquia do Ermo, e polo oeste cos concello de Cerdido e de Cedeira. A estrada AC-862 pasa polo alto do Pousadoiro na parte oeste da parroquia e dende aqu\u00ed parte unha estrada local que pasando por Ponte Noval chega ao lugar de Veluz. Tam\u00e9n atravesa a parroquia a v\u00eda de FEVE, que disp\u00f3n dun apeadoiro.\nPatrimonio.\nA igrexa parroquial na honra de Santa Mar\u00eda est\u00e1 no lugar da Reitoral e ten planta de cruz latina, \u00e1 s\u00faa beira queda o cemiterio parroquial.\nNo lugar da Ponte Noval hai unha ponte sobre o r\u00edo Mera, pola que pasaba o cami\u00f1o real en direcci\u00f3n a Ferrol. Segundo conta Anxel Rosende na s\u00faa \"Gu\u00eda de Ortigueira\", era a principal v\u00eda de paso at\u00e9 a construci\u00f3n da estrada actual por Ponte Mera, xa que era o \u00fanico vao sobre o dito r\u00edo. Nela houbo enfrontamentos con destacamentos franceses durante a Guerra da Independencia Espa\u00f1ola.\nNeste lugar hai unha escola de indianos, hoxe convertido en centro social parroquial."}
{"id": "24498", "revid": "85894", "url": "https://gl.wikipedia.org/wiki?curid=24498", "title": "O Mosteiro, Ortigueira", "text": "San Xo\u00e1n do Mosteiro \u00e9 unha parroquia do concello de Ortigueira, na comarca do Ortegal. Segundo o IGE en 2013 ti\u00f1a 33 habitantes (17 mulleres e 16 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 44 habitantes.\nXeograf\u00eda.\nO Mosteiro est\u00e1 situada no sur da enseada de Ladrido, na marxe esquerda do r\u00edo Baleo. Limita ao norte coa enseada de Ladrido, polo sur a parroquia de San Salvador de Couzadoiro, polo oeste a parroquia de Barbos, e polo leste o r\u00edo Baleo. A estrada AC- 682 atravesa a parroquia pola beiramar, polos lugares da Queira e Regueira.\nPatrimonio.\nA igrexa parroquial at\u00f3pase no lugar m\u00e1is alto da parroquia entre os lugares de Seoane e Espi\u00f1o, \u00e9 dunha soa nave, ten campanario na fronte e un cemiterio ao seu car\u00f3n. Leva abandonada desde mediados do s\u00e9culo XX, e at\u00f3pase en estado ruinoso, entre eucaliptos. A construci\u00f3n da estrada pola beiramar contribu\u00edu ao desprazamento da poboaci\u00f3n dende o alto da parroquia, provocando ese abandono e paulatina transformaci\u00f3n en monte. En xaneiro de 2020 foi inclu\u00edda na Lista Vermella do Patrimonio da asociaci\u00f3n Hispania Nostra."}
{"id": "24499", "revid": "85894", "url": "https://gl.wikipedia.org/wiki?curid=24499", "title": "As Neves, Ortigueira", "text": "Santa Mar\u00eda das Neves \u00e9 unha parroquia que se localiza no sur do concello de Ortigueira. Segundo o IGE en 2011 ti\u00f1a 89 habitantes (45 mulleres e 44 homes) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 159 habitantes.\nXentilicio.\nO seu xentilicio \u00e9 nevento.\nXeograf\u00eda.\nAs Neves est\u00e1 situada no extremo sueste do concello, na vertente occidental da Serra da Faladoira, que acada nesta parroquia os 700 metros de altitude. Limita ao norte e ao nordeste coa parroquia de Devesos nos cumes de Tracela e Toxeiro, Muro do Vasco e A Panda; polo leste os altos da Faladoira son linde co concello de Ma\u00f1\u00f3n, polo sur linda coa parroquia do Freixo, e finalmente o regato San Pedro, afluente do Pulgueira sep\u00e1raa da parroquia de Insua e o regato de Santa Mari\u00f1a, tam\u00e9n afluente do Pulgueira, sep\u00e1raa da parroquia do Ermo polo oeste.\nA estrada de Ortigueira-As Pontes, atravesa a parroquia no seu lado leste, polos lugares do Muro do Vasco, Panda e Panda da Serra.\nPercorren esta parroquia tres regatos de sueste a noroeste: o Rego dos Sapos, o Corvite e o San Pedro, que val abaixo dan lugar ao r\u00edo Pulgueira.\nPatrimonio.\nA igrexa parroquial das Neves \u00e9 unha antiga ermida na honra de Nosa Se\u00f1ora das Neves, que foi ampliada cando se creou esta parroquia."}
{"id": "24500", "revid": "98629", "url": "https://gl.wikipedia.org/wiki?curid=24500", "title": "Ortigueira, Ortigueira", "text": "Santa Marta de Ortigueira \u00e9 unha parroquia do concello de Ortigueira, capital do concello. Segundo o IGE en 2013 ti\u00f1a 1.584 habitantes (829 mulleres e 755 homes) nunha \u00fanica entidade de poboaci\u00f3n, o que sup\u00f3n un descenso en relaci\u00f3n ao ano 1999 cando ti\u00f1a 1.810 habitantes.\nXeograf\u00eda.\nEst\u00e1 situada na beira leste da r\u00eda do seu nome, no istmo dunha pen\u00ednsula formada polo Campo da Torre e a aba dos montes Soborribas, Cancelo e Brandaliz. Linda polo norte coa parroquia de Luama, polo leste coa parroquia de Lu\u00eda, polo oeste e sur limita coa r\u00eda do seu nome, e polo sueste coa parroquia de Cu\u00ed\u00f1a.\nCo paso do tempo a vila foi medrando ao longo da estrada AC-862 e na actualidade segue o abandono da antiga localizaci\u00f3n. Quedan alg\u00fans vestixios desta vella localizaci\u00f3n, no barrio do Ponto ao p\u00e9 do Campo da Torre, que remataba na ribeira sur, hoxe convertida en peirao axardinado e porto deportivo.\nPatrimonio.\nNo cume do pequeno monte chamado Campo da Torre local\u00edzase un dos catorce castros que exist\u00edan na contorna da r\u00eda de Ortigueira, e sobre el ergueuse arredor do s\u00e9culo XII un castelo-fortaleza, que segundo unha relaci\u00f3n de defensas do s\u00e9culo XVIII, pod\u00eda acoller preto de 800 soldados. No lugar que ocupaba a torre deste castelo constr\u00faese un mu\u00ed\u00f1o de vento al\u00f3 polo 1890, que na actualidade foi reconstru\u00eddo na s\u00faa totalidade. Deste lugar s\u00f3 queda alg\u00fan vestixio dun muro castrexo que arrodeaba un foxo duns 100 metros de di\u00e1metro.\nA igrexa parroquial dedicada a Santa Marta, forma parte do convento de San Domingos, que foi erguido no s\u00e9culo XVIII sobre outro anterior do s\u00e9culo XIV. Hoxe o conxunto conventual alberga a igrexa parroquial e as instalaci\u00f3ns administrativas do concello arredor do claustro, ademais dun pequeno teatro de mediados do s\u00e9c. XIX. Do interior desta igrexa de planta de cruz latina, destaca o retablo do altar maior, obra do mestre compostel\u00e1n Juan Dom\u00ednguez Estivada, que combina barroco, neocl\u00e1sico e rococ\u00f3. No seu centro at\u00f3pase a imaxe do San Domingos, fundador da orde que habitou estes conventos. Este mesmo retablista tam\u00e9n foi o art\u00edfice doutro notable retablo da igrexa, o da Virxe do Rosario de estilo renacentista. No claustro do convento, no que foran as bodegas e almac\u00e9n da le\u00f1a do convento, est\u00e1 o Teatro de Beneficencia, restaurado e punto de encontro da actividade cultural da vila.\nNo actual barrio do Ponto est\u00e1 o antigo hospital de peregrinos, o hospital de San Roque, e tam\u00e9n hab\u00eda outro no barrio da Madalena, que era un dos cami\u00f1os de acceso \u00e1 vila. Se daquela estaban extramuros, hoxe un est\u00e1 dedicado a diversos servizos municipais, e do outro fica unha pequena capela na honra de Santa Mar\u00eda Madalena.\nDous edificios tam\u00e9n singulares que est\u00e1n moi ligados \u00e1 vila son o antigo asilo Dolores D\u00edaz D\u00e1vila e o Grupo Escolar, que pertencen \u00e1mbolos dous \u00e1 parroquia de Luama.\nPatrimonio inmaterial.\nA ceba do Sant\u00edsimo era un costume que exist\u00eda na parroquia de celebrar unha poxa o d\u00eda de Reis no adro da igrexa para adxudicar ao mellor ofertante o dereito de apa\u00f1ar as algas ou argazo da beiramar da vila nos domingos e demais d\u00edas festivos do ano, co obxecto de dedicar os seus produtos en venda a soster o alumeado permanente do Sant\u00edsimo na citada igrexa e a custear a festa do Corpus Christi. Sup\u00f3n Garc\u00eda Ramos que esta concesi\u00f3n exclusiva debe proceder dun dos privilexios outorgados \u00e1 vila por Afonso X o Sabio, pois os demais d\u00edas da semana as algas mari\u00f1as son apa\u00f1adas libremente polos veci\u00f1os para o adubo das leiras, como se fai durante todo o ano no resto del litoral galego."}
{"id": "24502", "revid": "5863", "url": "https://gl.wikipedia.org/wiki?curid=24502", "title": "Mar\u00eda Francisca Lage de la Fuente", "text": "M\u00aa Francisca Lage de la Fuente, nada en R\u00e1bade en 1954, \u00e9 unha arquitecta galega.\nTraxectoria.\nRealizou os seus estudos na Escola T\u00e9cnica Superior de Arquitectura de Madrid, (especialidades de Urbanismo e Edificaci\u00f3n). En 1985 ingresou no corpo de Arquitectos Superiores \u00f3 Servizo da Facenda P\u00fablica como xefa da \u00c1rea de Inspecci\u00f3n Urbana da Xerencia Territorial da Delegaci\u00f3n de Facenda de Lugo.\nRelatora en m\u00faltiplos cursos, publicou o libro \"Valoraci\u00f3n de la Construcci\u00f3n\" (Escuela de Hacienda P\u00fablica, Madrid, 1989 e 1993)."}
{"id": "24504", "revid": "89787", "url": "https://gl.wikipedia.org/wiki?curid=24504", "title": "Manuel Xos\u00e9 Neira", "text": "Manuel Xos\u00e9 Neira L\u00f3pez, nado en Meil\u00e1n (Lugo) o 29 de xaneiro de 1964, \u00e9 un escritor galego.\nTraxectoria.\nEstudou Filolox\u00eda Galego-Portuguesa na Universidade de Santiago de Compostela. Colaborou en revistas e xornais como \"Dorna\", \"Grial\", \"Coordenadas\", \"Clave Ori\u00f3n\", \"T\u00e1boa Redonda\" de \"El Progreso\", \"La Voz de Galicia\" ou \"Faro das Letras\" en \"Faro de Vigo\".\nEn 2010 colaboraba en \"Gu\u00eda dos libros novos\" de Noroeste Edici\u00f3ns e no \"Bolet\u00edn Galego de Literatura\"."}
{"id": "24506", "revid": "56817", "url": "https://gl.wikipedia.org/wiki?curid=24506", "title": "Alta", "text": "O top\u00f3nimo Alta pode referirse a:"}
{"id": "24507", "revid": "1131", "url": "https://gl.wikipedia.org/wiki?curid=24507", "title": "Cataratas do Iguaz\u00fa", "text": "As Cataratas do Iguaz\u00fa (en portugu\u00e9s Cataratas do Igua\u00e7u) local\u00edzanse 80% no Parque Nacional Iguaz\u00fa (Arxentina) e 20% no Parque Nacional do Iguaz\u00fa, (Brasil).\nO Parque creouse en 1939 co prop\u00f3sito de administrar e protexer o manancial de auga que representa esta catarata e o conxunto ambiental que hai ao seu arredor.\nComo o propio nome xa di, as cataratas est\u00e1n formadas polas augas do r\u00edo Iguaz\u00fa. Historicamente, as Cataratas do Iguaz\u00fa foron descubertas en 1542 por \u00c1lvar N\u00fa\u00f1ez Cabeza de Vaca."}
{"id": "24508", "revid": "5863", "url": "https://gl.wikipedia.org/wiki?curid=24508", "title": "Manuel Balboa Rodr\u00edguez", "text": "Manuel Balboa Rodr\u00edguez, nado na Coru\u00f1a o 29 de setembro de 1958 e finado en Madrid o 30 de xaneiro de 2004, foi un compositor musical galego.\nTraxectoria.\nTraballou como compositor de bandas sonoras en numerosas pel\u00edculas espa\u00f1olas, especialmente con Jos\u00e9 Luis Garci. Participou en \"La herida luminosa\", \"El abuelo\" e en \"Canci\u00f3n de Cuna\", sendo nomeado por esta \u00faltima na VIII edici\u00f3n dos Premio Goya en 1994.\nTam\u00e9n foi compositor de pezas para piano, orquestras e \u00f3peras."}
{"id": "24510", "revid": "89787", "url": "https://gl.wikipedia.org/wiki?curid=24510", "title": "Xos\u00e9 Lois Ripalda", "text": "Xos\u00e9 Lois Ripalda Gonz\u00e1lez, nado en Erbedeiro (Carballedo) o 31 de xaneiro de 1940, \u00e9 un mestre e escritor galego.\nTraxectoria.\nEstudou Maxisterio en Pontevedra, xubil\u00e1ndose despois de case corenta anos dedicados ao ensino en diversas aldeas do rural en Galicia e Asturias, rematando en Nigr\u00e1n, Baiona e Vigo. Da s\u00faa preocupaci\u00f3n pola cultura tradicional e da evidente necesidade de crear literatura coa que poidan identificarse os alumnos procedentes do medio rural, nacen os seus volumes de relatos \"Un fachico de contos\" e \"Contos para engaiolar\", recreaci\u00f3ns libres da tradici\u00f3n oral que, xunto co seu \u00faltimo libro, \"Contos da Baiuca\", forman unha trilox\u00eda sobre temas relacionados coa aldea.\nInvestigador sobre temas etnogr\u00e1ficos, ten publicado numerosos artigos en xornais e revistas.\nForma parte da galer\u00eda de personaxes ilustres de Carballedo.\nA casa na que naceu en Erbedeiro ser\u00e1 dedicada a museo."}
{"id": "24511", "revid": "23204", "url": "https://gl.wikipedia.org/wiki?curid=24511", "title": "Manuel Portela Valladares", "text": "Manuel Portela Valladares, nado en Pontevedra o 31 de xaneiro de 1867 e finado en Bandol (Francia) o 29 de abril de 1952, foi un pol\u00edtico liberal de ideolox\u00eda centrista. Foi ministro durante o reinado de Afonso XIII e chegou a ser presidente do goberno durante a II Rep\u00fablica Espa\u00f1ola.\nTraxectoria.\nFillo de Juan Portela Dios e Teresa Valladares Rial, quedou orfo de pai con s\u00f3 dez anos. Foi porfillado pola s\u00faa t\u00eda, Juana Portela Dios, muller do impresor Jos\u00e9 Vilas Garc\u00eda. Este matrimonio gozaba dunha situaci\u00f3n econ\u00f3mica desafogada, o que lle permitiu estudar no colexio dos xesu\u00edtas de Camposancos na Guarda, para posteriormente seguir a carreira de Dereito na Universidade de Santiago de Compostela. Durante a s\u00faa etapa universitaria faleceu o seu t\u00edo Jos\u00e9 Vilas, e herdou unha parte importante da s\u00faa fortuna. Graduouse en 1889 na universidade compostel\u00e1. Ata 1899 residiu na s\u00faa vila natal, onde traballou como redactor do \"Diario de Pontevedra\", exerceu de xu\u00edz municipal e foi decano do Colexio de Avogados.\nEn 1898, con 31 anos, conseguiu praza como rexistrador da propiedade en Madrid. Instalado en Madrid, entrou no mundo da pol\u00edtica da man de Montero R\u00edos sendo elixido deputado a Cortes polo distrito de Fonsagrada nas elecci\u00f3ns de 1905. Volveu ser elixido en 1907 e 1910 polo mesmo distrito. En 1909 foi fundador, xunto con outros intelectuais e pol\u00edticos, da Liga Agraria de Acci\u00f3n Gallega que liderou Basilio \u00c1lvarez, con quen o uniu unha grande amizade.\nHome de confianza de Jos\u00e9 Canalejas, foi nomeado en 1910 Gobernador Civil de Barcelona e dous anos m\u00e1is tarde fiscal do Tribunal Supremo. En 1913 contraeu matrimonio coa arist\u00f3crata catal\u00e1 Clotilde Puig i Mir, que lle deu o t\u00edtulo de Conde de Br\u00edas e lle proporcionou unha importante fortuna. O matrimonio separouse en 1937 cando Clotilde Puig renegou do enlace na prensa franquista.\nDespois de concentrarse nos negocios particulares, a comezos da d\u00e9cada de 1920 volveu impulsar a s\u00faa carreira pol\u00edtica posicion\u00e1ndose a favor do abolicionismo dos foros ga\u00f1ando gran popularidade. Paralelamente comezou o seu achegamento \u00e1s posici\u00f3ns do galeguismo. En 1923 exerceu como ministro de Fomento do \u00faltimo gabinete liberal de Garc\u00eda Prieto anterior \u00e1 ditadura de Primo de Rivera. Apartado da pol\u00edtica, xubilouse como rexistrador da propiedade e chegou durante os anos 20 ao cumio na s\u00faa carreira dentro da masoner\u00eda. Doutra banda, en 1924 fundou en Vigo \"El Pueblo Gallego\", peri\u00f3dico democr\u00e1tico que abriu as portas a intelectuais republicanos e galeguistas e fixo campa\u00f1a a prol dunha rexeneraci\u00f3n da vida pol\u00edtica espa\u00f1ola.\nEn 1930, Portela Valladares foi un dos asinantes do chamado Pacto de Barrantes, no que participaron os m\u00e1is destacados l\u00edderes republicanos e nacionalistas do momento, entre eles Alfonso Daniel Rodr\u00edguez Castelao, con quen compart\u00eda a necesidade de autonom\u00eda para Galicia e a quen o unir\u00eda unha mutua relaci\u00f3n de amizade e confianza.\nDurante a Rep\u00fablica foi elixido parlamentario por Lugo nas elecci\u00f3ns de 1931 co Partido Agrario Republicano Autonomista e nas elecci\u00f3ns de febreiro de 1936 pola provincia de Pontevedra co Partido de Centro Democr\u00e1tico.\nEn 1935, baixo o goberno dereitista de Alejandro Lerroux, foi gobernador xeral de Catalu\u00f1a (entre marzo e abril de 1935) e ministro da Gobernaci\u00f3n en d\u00faas ocasi\u00f3ns. A finais de ano, o presidente da rep\u00fablica Alcal\u00e1 Zamora encomendoulle a presidencia do Goberno. O goberno centrista que presidiu exerceu as s\u00faas funci\u00f3ns ata a toma de posesi\u00f3n en febreiro de 1936 do goberno resultante das elecci\u00f3ns xerais. Consciente da polarizaci\u00f3n pol\u00edtica en dous bloques, tentou artellar unha alternativa centrista co Partido do Centro Democr\u00e1tico que acadou o 3,5% dos sufraxios. Co\u00f1ecido o escrutinio e a pesar das presi\u00f3ns golpistas dos grupos dereitistas reco\u00f1eceu a vitoria da Fronte Popular e entregou o poder \u00f3s vencedores lex\u00edtimos o 19 de febreiro.\nTras estalar ese mesmo ano a guerra civil, Portela Valladares permaneceu leal \u00e1 Rep\u00fablica, sendo fiel \u00e1 s\u00faa ideolox\u00eda liberal e reformista. Dende Barcelona, onde o colleu a sublevaci\u00f3n do 18 de xullo de 1936, retirouse a Niza, para posteriormente retornar a Espa\u00f1a e ofrecer os seus servizos \u00f3 goberno republicano de Juan Negr\u00edn. Participou nas cortes de Valencia reunidas en outubro de 1937. Durante a guerra sufriu unha campa\u00f1a de desprestixio nos medios por parte dos sublevados: durante as alocuci\u00f3ns radiof\u00f3nicas de Queipo de Llano foi v\u00edtima de duros e reiterados ataques, en xullo de 1936 foille expropiado \"El Pueblo Gallego\" (do que era propietario) e, por non ceder o poder aos militares tras as elecci\u00f3ns ga\u00f1adas pola Fronte Popular, foi cualificado de \"traidor\" e \"covarde\" na prensa franquista.\nFinalizada a contenda en 1939, viuse obrigado a sa\u00edr de novo para Francia residindo ata a invasi\u00f3n alem\u00e1 en Neuilly-sur-Seine, na \u00e1rea metropolitana de Par\u00eds. Logo da ocupaci\u00f3n trasladouse a Marsella e Cassis (Bocas do R\u00f3dano) onde foi rexistrado e interrogado varias veces pola Gestapo a partir de 1943, e foi detido durante unha semana. A\u00ednda que o r\u00e9xime franquista instalado en Espa\u00f1a solicitou a s\u00faa extradici\u00f3n en 1941 alegando delitos econ\u00f3micos, esta non foi concedida. Finalizada a segunda guerra mundial, retomou o seu labor pol\u00edtico adher\u00edndose ao Consello de Galiza fundado por Castelao en 1945. Ademais, dende 1939 e ata a s\u00faa morte, actuou como presidente do \"trust \"(fideicomiso) domiciliado en Londres que xestionaba os haberes do Servicio de Evacuaci\u00f3n de Refugiados Espa\u00f1oles, por decisi\u00f3n de Negr\u00edn. Pasou os seus derradeiros anos de vida en Bandol (Var), onde en 1947 foi visitado por Castelao e mantivo unha relaci\u00f3n epistolar con diferentes pol\u00edticos e persoeiros galegos e republicanos espa\u00f1ois. Faleceu o 29 de abril de 1952, sendo, por expreso desexo, incinerado e enterrado en Bandol, no seu testamento reaf\u00edrmase na s\u00faa ideolox\u00eda liberal e amor por Galicia, deixando como herdeiro dos seus bens ao Museo de Pontevedra."}
{"id": "24513", "revid": "89787", "url": "https://gl.wikipedia.org/wiki?curid=24513", "title": "Manuel Molez\u00fan", "text": "Manuel Su\u00e1rez-Pumariega Molez\u00fan, co\u00f1ecido como Molez\u00fan, nado o 19 de novembro de 1920 na Coru\u00f1a e morto o 31 de xaneiro de 2001, foi un atleta, m\u00e9dico, mestre e pintor galego.\nTraxectoria.\nNacido na Coru\u00f1a, aos 8 anos trasladouse a Madrid coa s\u00faa familia, pero coa chegada da guerra civil regresou a Galicia, finalizando o bacharelato no Eusebio da Guarda. Posteriormente volveu a Madrid, onde estudou Medicina na universidade.\nAtletismo.\nFoi campi\u00f3n de Espa\u00f1a de 110 metros valados en 1942, 1947, 1948 e 1949, e estivo en posesi\u00f3n da mellor marca espa\u00f1ola da especialidade entre 1948 e 1950. Ademais das probas de valados competiu en salto de lonxitude e salto de altura, proclam\u00e1ndose nesta \u00faltima campi\u00f3n de Espa\u00f1a en 1948.\nRepresentou a Espa\u00f1a nos Xogos Ol\u00edmpicos de Londres de 1948 correndo os 110 metros valados, e convert\u00e9ndose as\u00ed no primeiro atleta galego en participar nuns Xogos Ol\u00edmpicos. Quedou terceiro (de cinco) na s\u00faa serie, na que se clasificaban s\u00f3 os dous primeiros atletas, e o ouro acabou sendo para o americano William Porter. \nPintura.\nExerceu como m\u00e9dico en Madrid ata 1955, cando deixou a medicina para centrarse na pintura. Xa dous anos antes ti\u00f1a recibido o Gran Premio da X Trienal de Mil\u00e1n pola s\u00faa montaxe do pavill\u00f3n espa\u00f1ol, en colaboraci\u00f3n co seu curm\u00e1n Ram\u00f3n V\u00e1zquez Molez\u00fan e con Amadeo Gabino. En 1956 ga\u00f1ou a Medalla de Ouro da I Biennale Christlicher Kunst Der Gegenwart de Salzburgo, polas s\u00faas vidreiras de formig\u00f3n. Realizou pinturas murais e vidreiras en numerosos edificios p\u00fablicos, como a Fundaci\u00f3n Juan March, as igrexas dos Sagrados Coraz\u00f3ns e da Ventilla de Madrid, ou o pavill\u00f3n espa\u00f1ol na Feira Mundial de Nova York de 1964. \nExpuxo a s\u00faa obra de xeito habitual en Galicia, Espa\u00f1a e no estranxeiro e foi considerado un dos m\u00e1ximos representantes da pintura de abstracci\u00f3n xeom\u00e9trica e un dos artistas galegos contempor\u00e1neos de m\u00e1is s\u00f3lida reputaci\u00f3n internacional. Na s\u00faa \u00faltima etapa a s\u00faa obra evolucionou cara a unha t\u00edmida figuraci\u00f3n vinculada \u00f3s ep\u00edgonos do cubismo. A s\u00faa obra est\u00e1 presente na colecci\u00f3n da Fundaci\u00f3n Uni\u00f3n Fenosa, no Centro Galego de Arte Contempor\u00e1nea, no Museo de Arte Abstracta de Cuenca, e no Centro de Arte Ra\u00ed\u00f1a Sof\u00eda de Madrid. Ademais foi profesor da Facultade de Belas Artes da Universidade Complutense de Madrid.\nFamilia.\nCasou coa pintora neerlandesa Joos de Wolff Peereboom, coa que tivo d\u00faas fillas."}
{"id": "24521", "revid": "27155", "url": "https://gl.wikipedia.org/wiki?curid=24521", "title": "Linda B. Buck", "text": "Linda Diane Brown Buck, nada en Seattle, Washington o 29 de xaneiro de 1947, \u00e9 unha m\u00e9dica e cient\u00edfica estadounidense co\u00f1ecida polos seus traballos sobre o sistema olfactivo.\nTraxectoria.\nRecibiu o seu \"Bachelor of Science\" en Fisiolox\u00eda e Microbiolox\u00eda en 1975 da Universidade de Washington, Seattle e o grao de doutora (Ph.D.) en Inmunolox\u00eda en 1980 na Universidade de Texas Southwestern Medical Center, Dallas. Fixo o seu traballo pos-doutoral na Universidade de Columbia con Axel. O tema da s\u00faa investigaci\u00f3n baseouse en como as feromonas e os cheiros se detectan no nariz e son interpretados polo cerebro, pois descubriron unha familia de xenes implicada no control da produci\u00f3n de receptores especializados. Premiada co galard\u00f3n Lewis S. Rosentiel (1997) polo seu traballo na investigaci\u00f3n m\u00e9dica b\u00e1sica.\n\u00c9 membro da Academia Nacional das Ciencias desde o ano 2003. Obtivo xunto a Richard Axel o Premio Nobel de Fisiolox\u00eda ou Medicina de 2004 polos seus traballos sobre os receptores olfactivos.\nActualmente (2004), traballa no Departamento de Neurobiolox\u00eda da Universidade Harvard e no Centro Fred Hutchinson, tam\u00e9n en Boston."}
{"id": "24524", "revid": "408", "url": "https://gl.wikipedia.org/wiki?curid=24524", "title": "ONG", "text": ""}
{"id": "24525", "revid": "1131", "url": "https://gl.wikipedia.org/wiki?curid=24525", "title": "Organizaci\u00f3n non gobernamental", "text": "Unha organizaci\u00f3n non gobernamental (m\u00e1is co\u00f1ecida pola s\u00faa sigla ONG) \u00e9 unha entidade de car\u00e1cter privado, con fins e obxectivos definidos polos seus integrantes, creada independentemente dos gobernos. Xuridicamente adopta diferentes status, como o da asociaci\u00f3n, fundaci\u00f3n ou outras formas.\nAo conxunto do sector que integran as ONG denom\u00ednaselle de diferentes formas como sector voluntario, sector non lucrativo, sector solidario, econom\u00eda social, terceiro sector, sector social, entre outras.\nAs ONG te\u00f1en un \u00e1mbito de acci\u00f3n que vai dende o nivel local ao internacional. Cobren unha gran variedade de temas e \u00e1mbitos que definen o seu quefacer, pero sempre dentro do que podemos denominar promoci\u00f3n do ben xeral. Ditos temas est\u00e1n relacionados coa acci\u00f3n humanitaria, sa\u00fade p\u00fablica, investigaci\u00f3n, desenvolvemento econ\u00f3mico, desenvolvemento humano, cultura, dereitos humanos etc\u00e9tera. Non tratan de substitu\u00edr as acci\u00f3ns dos Estados ou organismos internacionais nos seus correspondentes pa\u00edses sen\u00f3n de cubrir e axudar naquelas areas nas cales non existen pol\u00edticas sociais ou econ\u00f3micas, ou ben cando estas pol\u00edticas resultan insatisfactorias para alg\u00fans grupos da sociedade ou a sociedade no seu conxunto.\nOs seus membros son voluntarios. Internamente poden ter un baixo ou alto grao de organizaci\u00f3n interna. O financiamento de actividades xeralmente prov\u00e9n de diversas fontes:\nUnha das ONG m\u00e1is antigas \u00e9 a Cruz Vermella, a\u00ednda que a expresi\u00f3n ONG data de 1945, citado no artigo 71 da Carta das Naci\u00f3ns Unidas: \nAdemais de participar no sistema das Naci\u00f3ns Unidas, tam\u00e9n o fan a nivel dos Estados que correspondan en calidade de observadores, consultores, executantes de proxectos, como unha forma de presi\u00f3n social cidad\u00e1 etc.\nO Consello Econ\u00f3mico e Social pasou de 41 ONG reco\u00f1ecidas co status de consultivas en 1946 a unhas 2.350 ONG (2003). N\u00famero moito maior se se incl\u00faen \u00e1s que act\u00faan s\u00f3 a nivel local e rexional.\nA nivel local poden ser creadas para axudar aos nenos da r\u00faa, alfabetizaci\u00f3n, superaci\u00f3n da pobreza, facilitar o acceso a vivenda e bens, realizar investigaci\u00f3n social, educaci\u00f3n popular, protecci\u00f3n e conservaci\u00f3n do ambiente, defensa dos dereitos dos consumidores, axuda social, promoci\u00f3n cultural, integraci\u00f3n social, entre moitas outras.\nTipos de ONG.\nEntre os temas que preocupan \u00e1s ONG, p\u00f3dese salientar:"}
{"id": "24526", "revid": "98629", "url": "https://gl.wikipedia.org/wiki?curid=24526", "title": "Ferdinand von Zeppelin", "text": "Ferdinand von Zeppelin, nado en Constanza (Baden-W\u00fcrttemberg) o 8 de xullo de 1838 e finado en Berl\u00edn o 8 de marzo de 1917, foi un inventor alem\u00e1n.\nTraxectoria.\nEste xeneral de Cabaler\u00eda serviu sucesivamente nos ex\u00e9rcitos de W\u00fcrttenberg, Prusia e o Imperio Alem\u00e1n. Ferdinand von Zeppelin entrou en contacto coa navegaci\u00f3n aerost\u00e1tica durante a Guerra de Secesi\u00f3n americana (1861-65), na cal realizou varias ascensi\u00f3ns en globo de observaci\u00f3n para o ex\u00e9rcito do Norte. En 1890 abandonou o ex\u00e9rcito para dedicarse a desenvolver un globo r\u00edxido dirixible con motor, que se co\u00f1ecer\u00eda co nome de Zeppelin.\nTerminou o seu primeiro dirixible en 1900. Era de estrutura r\u00edxida e serviu de prototipo para moitos modelos posteriores. O primeiro cepel\u00edn estaba formado por unha fileira de 17 c\u00e1maras de gas recubertas de tea encauchada e o conxunto \u00eda encerrado nunha estrutura cil\u00edndrica cuberta por unha tea de algod\u00f3n de superficie uniforme. Ti\u00f1a 128 m de longo, 12 m de di\u00e1metro e admit\u00eda un volume de hidr\u00f3xeno de 11,3 mill\u00f3ns de litros. Control\u00e1base con tem\u00f3ns a proa e a popa e ti\u00f1a dous motores de combusti\u00f3n interna Daimler de 11\u00a0kW (15 CV), cada un dos cales impulsaba dous propulsores. Os pasaxeiros, a tripulaci\u00f3n e o motor \u00edan en dous g\u00f3ndolas de aluminio suspendidas diante e detr\u00e1s. O primeiro destes dirixibles probouse na zona do lago Constanza en 1900, a\u00ednda con moitos problemas t\u00e9cnicos. Na primeira proba, o 2 de xullo de 1900, o dirixible transportou a cinco persoas, alcanzou unha altura de 396 m e percorreu unha distancia de 6\u00a0km en 17 minutos. En 1906 realizou unha viaxe de 24 horas por terras su\u00edzas, que empezou a espertar o entusiasmo tanto do p\u00fablico como do goberno alem\u00e1n.\nEn 1909 Ferdinand von Zeppelin creou unha compa\u00f1\u00eda de transporte a\u00e9reo de pasaxeiros mediante dirixibles (DELAG). Durante a primeira guerra mundial (1914-18) foron empregados m\u00e1is de cen dirixibles polo ex\u00e9rcito e a mari\u00f1a de Alema\u00f1a, tanto en tarefas de reco\u00f1ecemento (cun papel importante na batalla de Xutlandia) como para o bombardeo a\u00e9reo do territorio inimigo (os alem\u00e1ns bombardearon varios puntos de Inglaterra en 1915-17).\nAs\u00ed e todo, a s\u00faa lentitude, o seu tama\u00f1o e a s\u00faa fraxilidade fac\u00edaos moi vulnerables \u00e1 artiller\u00eda antia\u00e9rea, unha vez que esta fixo a s\u00faa aparici\u00f3n, polo que deixaron de empregarse para os bombardeos despois do fracaso dun ataque sobre Londres en 1917.\nMorto nese mesmo ano, Ferdinand von Zeppelin non chegou a ver cumprido o seu so\u00f1o de organizar voos transatl\u00e1nticos, que se fixo realidade entre 1928 e 1937. Os dirixibles seguiron utiliz\u00e1ndose con fins comerciais durante todo o per\u00edodo de entreguerras (ata 1940)."}
{"id": "24527", "revid": "23204", "url": "https://gl.wikipedia.org/wiki?curid=24527", "title": "Arameos", "text": "Os arameos son un pobo sem\u00edtico n\u00f3made testemu\u00f1ado desde o s\u00e9culo XIV a.C. nos arquivos de Tell el-Amarna e despois nos de Ugarit, que se instalou no s\u00e9culo XIII a.C. no norte de Mesopotamia, en Siria (Aram) e no L\u00edbano. Aparecen na Biblia, onde se di que descend\u00edan de Aram, fillo de Sem.\nOs arameos aparecen como tribos n\u00f3mades, deambulando nas marxes do mundo cultivado e as estepas, onde poden atopar pastos para os seus raba\u00f1os de ovellas. Non poden intern\u00e1rense moito no deserto, pois s\u00f3 te\u00f1en ao burro como animal de carga.\nA s\u00faa orixe xeogr\u00e1fica, como a dos seus devanceiros amorritas, non pode ser definida: a hip\u00f3tese antiga, que supu\u00f1a para o conxunto dos semitas, unha orixe en Armenia ou en Pamir, est\u00e1n hoxe abandonadas. A que fai de Arabia o seu fogar orixinario non pode ser mantida para unha \u00e9poca onde as tribos non posu\u00edan nin o cabalo nin o camelo. Mellor que unha orixe xeogr\u00e1fica \u00e9 prefer\u00edbel buscarmos un modo de vida com\u00fan, baseado no nomadismo (pastoreo e comercio). As tribos formar\u00edanse espontaneamente dentro dun sistema econ\u00f3mico propio da bac\u00eda siro-mesopot\u00e1mica. A transformaci\u00f3n descrita na Biblia do modo de vida do clan de Abraham, que abandona Ur, en Caldea onde viv\u00eda, ao que parece, como cidad\u00e1n, para buscar mediante o nomadismo unha nova terra que ha atopar en Palestina tras un paso por Harr\u00e1n, poder\u00eda explicar unha realidade parella.\nEntre os s\u00e9culos XI e IX a.C. foron penetrando en Siria, no curso medio e inferior do \u00c9ufrates, polo medio do Tigris e en direcci\u00f3n a Babilonia. Constit\u00faense tam\u00e9n pequenos estados: Bet-Adini, Lage, Bet-Bahiani (Tell-Halaf), Bet-Halupe ou Bet-Agusi en Mesopotamia e Soba, Bet Rejob, Maak\u00e1, Guesur, Samal ou Damasco en Siria.\nA finais do Segundo Milenio estes arameos coalig\u00e1banse cos ammonitas e edomitas da Mesopotamia contra Israel. Foron vencidos por David e tam\u00e9n por Salom\u00f3n, que non puido, por\u00e9n, someter a Damasco. Nela, o rei Rez\u00f3n fundou o Imperio de Damasco. Desde o s\u00e9culo IX at\u00e9 o VII a.C. a casa real de Damasco, m\u00e1is forte, enfrontouse novamente a Israel e a Asiria. Por\u00e9n, no Imperio neobabil\u00f3nico, os arameos e o resto da poboaci\u00f3n acabaron fusion\u00e1ndose.\nOs arameos ignoraban a escrita e s\u00f3 os co\u00f1ecemos por medio dos pobos aos que se enfrontaron, como os asirios."}
{"id": "24529", "revid": "98629", "url": "https://gl.wikipedia.org/wiki?curid=24529", "title": "Alfabeto etrusco", "text": "O alfabeto etrusco consta de 26 letras (alfabeto modelo) das que catro nunca se empregaron (B C D O). Serve para transcribir o etrusco.\nOs textos m\u00e1is antigos son abecedarios. O exemplo m\u00e1is co\u00f1ecido \u00e9 o alfabeto de Marsiliana (s\u00e9culo -VII), que comporta 26 letras das que cinco son vogais: 22 letras gregas de orixe fenicia e 4 letras propias do alfabeto grego (da variante chamada \"vermella\").\nAlfabeto de orixe eubea (unha variante \"vermella\" do alfabeto grego chamado cl\u00e1sico) que foi empregada polos latinos, que repectaron a mesma orde ag\u00e1s pola letra G, inventada polos romanos e que ocupou o lugar do Z, que non fac\u00eda falta para a escritura do lat\u00edn cl\u00e1sico, a\u00ednda que despois se retomou para os pr\u00e9stamos do grego e relegada ao final do alfabeto. As letras que non se empregaban en lat\u00edn desapareceron (como Th, S, S', Ph, Kh e \"8\").\nO lugar onde se tomou prestado este alfabeto \u00e9 probabelmente a colonia grega de Ischia (Pitecusas), fronte a Cumas, a mediados do s\u00e9culo -VII.\nA B C (=[k]) D E F (=v) Z (=ts) H Th (como no ingl\u00e9s \"ten\") I K L M N S O P S' (=sh?) Q R S T U X (=\u015b) Ph (como no ingl\u00e9s \"pen\") Kh 8 (=f)\nO alfabeto etrusco \"cl\u00e1sico\" chamado \u00abneoetrusco\u00bb aparece sobre o -400 e presenta modificaci\u00f3ns en relaci\u00f3n ao alfabeto de Marsiliana d'Albegna (primeiro \"modelo de alfabeto\" sobre unha tabo\u00ed\u00f1a de marfil, destinada a ser un pendente):\nP\u00f3dense notar tam\u00e9n dous tipos de signos de puntuaci\u00f3n:\nAlfabeto.\nA seguinte t\u00e1boa presenta os alfabetos etruscos arcaico e cl\u00e1sico, as\u00ed como as letras equivalentes nos alfabetos grego e latino (cando existe correspondencia). Ind\u00edcase ademais a pronuncia reconstru\u00edda:\nCodificaci\u00f3n inform\u00e1tica.\nUnicode incl\u00fae un bloque \u00abit\u00e1lico antigo\u00bb que, a\u00ednda que non \u00e9 propiamente etrusco, cont\u00e9n caracteres que prove\u00f1en directamente del. Os creadores de tipos de letras se inspiran principalmente nas inscrici\u00f3ns latinas arcaicas, que utilizan o primeiro estadio das letras etruscas. Non son utiliz\u00e1beis con facilidade. Son estes:\n\ud800\udf00\ud800\udf01\ud800\udf02\ud800\udf03\ud800\udf04\ud800\udf05\ud800\udf06\ud800\udf07\ud800\udf08\ud800\udf09\ud800\udf0a\ud800\udf0b\ud800\udf0c\ud800\udf0d\ud800\udf0e\ud800\udf0f\ud800\udf10\ud800\udf11\ud800\udf12\ud800\udf13\ud800\udf14\ud800\udf15\ud800\udf16\ud800\udf17\ud800\udf18\ud800\udf19\ud800\udf1a"}
{"id": "24533", "revid": "98629", "url": "https://gl.wikipedia.org/wiki?curid=24533", "title": "Radiaci\u00f3n ultravioleta", "text": "A radiaci\u00f3n ultravioleta (UV) \u00e9 a radiaci\u00f3n electromagn\u00e9tica cunha lonxitude de onda menor c\u00e1 da luz vis\u00edbel e maior c\u00e1 dos raios X, est\u00e1 comprendida aproximadamente entre os 400 nm (4x10\u22127 m) e os 15\u00a0nm (1,5x10\u22128 m), e presenta enerx\u00edas de entre 3 e 124 eV. A\u00ednda que usualmente non \u00e9 vis\u00edbel, baixo certas condici\u00f3ns os nenos e mozos poden ver radiaci\u00f3ns ultravioletas de ata lonxitudes de onda de 310\u00a0nm aproximadamente. A radiaci\u00f3n UV-pr\u00f3xima \u00e9 vis\u00edbel para alg\u00fans insectos e paxaros.\nA radiaci\u00f3n ultravioleta at\u00f3pase nas radiaci\u00f3ns solares, tam\u00e9n \u00e9 producida polos arcos el\u00e9ctricos e por alg\u00fans tipos de l\u00e1mpadas especializadas coma as l\u00e1mpadas de vapor de mercurio, as camas de bronceado e a luz negra. As radiaci\u00f3ns ultravioletas con lonxitude de onda m\u00e1is longa carecen da enerx\u00eda suficiente para ionizar \u00e1tomos, mais poden provocar reacci\u00f3ns qu\u00edmicas, e resplandor ou fluorescencia en certas substancias. En consecuencia, os efectos biol\u00f3xicos da radiaci\u00f3n UV van m\u00e1is al\u00e1 do simple efecto cal\u00f3rico, e moitas das aplicaci\u00f3ns pr\u00e1cticas da radiaci\u00f3n UV derivan desta interacci\u00f3n coas mol\u00e9culas org\u00e1nicas.\nO bronceado, as lentixas e as queimaduras da pel son efectos familiares da sobreexposici\u00f3n solar, cun alto risco de causar cancros cut\u00e1neos coma o melanoma, o envellecemento prematuro da pel (engurras), cataratas etc. Os seres vivos terrestres ver\u00edanse seriamente danados pola radiaci\u00f3n ultravioleta do sol se esta non fose filtrada pola atmosfera, en especial pola capa de ozono. As radiaci\u00f3ns UV-extremas con lonxitudes de onda curtas por debaixo de 100\u00a0nm, e por tanto con m\u00e1is enerx\u00eda, ionizan o os\u00edxeno at\u00f3mico e molecular e o nitr\u00f3xeno do aire tan fortemente que son absorbidas a altitudes de entre 100 e 200\u00a0km. A radiaci\u00f3n UV non s\u00f3 ten efectos prexudiciais para a sa\u00fade, por exemplo, \u00e9 respons\u00e1bel da formaci\u00f3n da vitamina D, necesaria para o fortalecemento dos \u00f3sos, na maior\u00eda dos vertebrados terrestres, inclu\u00eddos os humanos.\nDescubrimento.\nO nome significa \"m\u00e1is alta (frecuencia) c\u00f3 violeta\", do lat\u00edn \"ultra\" (al\u00e9n do), polo feito de que o violeta \u00e9 a cor vis\u00edbel con menor lonxitude de onda e, xa que logo, maior frecuencia.\nO descubrimento da radiaci\u00f3n ultravioleta est\u00e1 asociado \u00e1 experimentaci\u00f3n do oscurecimiento dos sales de prata ao ser expostos \u00e1 luz solar. En 1801 o f\u00edsico alem\u00e1n Johann Wilhelm Ritter descubriu que os raios invis\u00edbeis situados xusto detr\u00e1s do extremo violeta do espectro vis\u00edbel eran especialmente efectivos escurecendo o papel impregnado con cloruro de prata. Denominou a estes raios \"raios desoxidantes\" para subli\u00f1ar a s\u00faa reactividade qu\u00edmica e para distinguilos dos \"raios cal\u00f3ricos\" (descubertos por William Herschel), que se atopaban al\u00e9n do espectro vis\u00edbel. Pouco despois adoptouse o termo \"raios qu\u00edmicos\". Estes dous termos, \"raios cal\u00f3ricos\" e \"raios qu\u00edmicos\" chegaron a seren bastante populares e permaneceron ao longo do s\u00e9culo XIX. Finalmente estes termos foron dando paso aos m\u00e1is modernos de radiaci\u00f3n infravermella e radiaci\u00f3n ultravioleta respectivamente.\nCaracter\u00edsticas e clasificaci\u00f3n.\nA radiaci\u00f3n ultravioleta \u00e9 aquela cuxa lonxitude de onda vai desde os 400 nm, ata os 15\u00a0nm. No que se refire aos efectos na sa\u00fade humana e no medio ambiente, clasif\u00edcase como \"UVA\" (400\u2013320\u00a0nm, tam\u00e9n chamada de \"luz negra\" ou onda longa), \"UVB\" (320\u2013280\u00a0nm, tam\u00e9n chamada de onda media) e \"UVC\" (280-100\u00a0nm, tam\u00e9n chamada de UV curta ou \"xermicida\").\nA maior parte da radiaci\u00f3n UV emitida polo sol \u00e9 absorbida pola atmosfera terrestre. A case totalidade (99%) dos raios ultravioletas que efectivamente chegan a superficie da Terra son do tipo UV-A. A radiaci\u00f3n UV-B \u00e9 parcialmente absorbida polo ozono da atmosfera e a s\u00faa parcela que chega \u00e1 Terra \u00e9 respons\u00e1bel de danos na pel. Xa a radiaci\u00f3n UVC \u00e9 totalmente absorbida polo os\u00edxeno e o ozono da atmosfera.\nA radiaci\u00f3n UV pode ser subdividida en \"UV pr\u00f3ximo\" (lonxitude de onda de 380 at\u00e9 200\u00a0nm e m\u00e1is pr\u00f3ximo da luz vis\u00edbel), \"UV distante\" (de 200 at\u00e9 10\u00a0nm) e \"UV extremo\" (de 1 a 31\u00a0nm). As bandas de radiaci\u00f3n non son exactas. Como exemplo podemos ver que o UVA comeza en torno de 410\u00a0nm e termina en 315\u00a0nm. O UVB comeza 330\u00a0nm e termina en 270 aproximadamente. Os picos das bandas est\u00e1n nas s\u00faas medias.\nUsos.\nO seu efecto bactericida fai que sexa utilizada en dispositivos co obxectivo de manter a asepsia de certos estabelecementos comerciais. Outro uso \u00e9 a aceleraci\u00f3n da polimerizaci\u00f3n de certos compostos. Moitas substancias ao seren expostas \u00e1 radiaci\u00f3n UV, comp\u00f3rtanse de modo diferente que cando son expostas \u00e1 luz vis\u00edbel, torn\u00e1ndose fluorescente. Este fen\u00f3meno d\u00e1se pola excitaci\u00f3n dos electr\u00f3ns nos \u00e1tomos e mol\u00e9culas desa substancia ao absorberen a enerx\u00eda da luz invis\u00edbel. E, ao retornaren aos seus niveis normais de enerx\u00eda, o exceso de enerx\u00eda \u00e9 reemitido baixo a forma de luz vis\u00edbel.\nLuz negra.\nA luz negra \u00e9 o nome com\u00fan para l\u00e1mpadas que emiten radiaci\u00f3n electromagn\u00e9tica ultravioleta pr\u00f3xima, cunha compo\u00f1ente residual moi pequena de luz vis\u00edbel. As l\u00e1mpadas de luz negra fabr\u00edcanse xeralmente do mesmo modo que as l\u00e1mpadas fluorescentes convencionais, ag\u00e1s que utilizan un \u00fanico f\u00f3sforo, e no canto do cristal transparente exterior empregan un cristal escuro co\u00f1ecido coma cristal de Wood, que bloquea a maior parte de \"luz vis\u00edbel\" con lonxitude de onda por enriba dos 400 nan\u00f3metros.\nUtil\u00edzase para obter efectos decorativos en certos ambientes. \u00c9 obtida principalmente a trav\u00e9s dunha l\u00e1mpada fluorescente sen a protecci\u00f3n do compo\u00f1ente que a fai emitir luz vis\u00edbel. Unha l\u00e1mpada fluorescente com\u00fan cont\u00e9n un gas inerte (mercurio) que, na pasaxe de electr\u00f3ns, emite radiaci\u00f3n na lonxitude de onda do ultravioleta. Esta radiaci\u00f3n liberada \"bate\" na borda da l\u00e1mpada que \u00e9 revestida internamente por f\u00f3sforo. O f\u00f3sforo excitado coa enerx\u00eda recibida reemite a enerx\u00eda en lonxitudes de onda vis\u00edbeis (branco). A l\u00e1mpada de luz negra non conta co revestimento de f\u00f3sforo, deixando as\u00ed pasar toda radiaci\u00f3n ultravioleta. Un efecto fluorescente interesante pode ser obtido a partir da radiaci\u00f3n ultravioleta en calquera superficie que sexa revestida con branqueador \u00f3tico, presente na maior\u00eda das marcas de xab\u00f3n en po. Faise unha soluci\u00f3n de xab\u00f3n en po e auga, \u00fasase esta \"tinta\" para escribir ou dese\u00f1ar calquera cousa na s\u00faa roupa (de preferencia escura, para que o efecto sexa maior) e na presenza de radiaci\u00f3n ultravioleta as marcas ficar\u00e1n vis\u00edbeis.\nOutros usos da luz negra son: en aparellos el\u00e9ctricos para atraer insectos e electrocutalos, para identificar di\u00f1eiro falso, decoraci\u00f3n e tuning."}
{"id": "24534", "revid": "15490", "url": "https://gl.wikipedia.org/wiki?curid=24534", "title": "Gallia Narbonensis", "text": "A Gallia Narbonnensis (Galia Narbonense) era unha provincia do Imperio Romano creada a partir da primeira colonia fundada no -118 polos romanos no litoral mediterr\u00e1neo da Galia, actual Francia.\nHistoria.\nEsta colonia primitiva, Narbo (Narbona), situada nas beiras do r\u00edo Aude, daralle m\u00e1is tarde o seu nome a toda a provincia romana que se estrutura ao seu redor. Os romanos d\u00e9ronlle o nome de \"Narbo Martius\", xa que estaba dedicada a Marte, deus romano da guerra. Outra cidade importante da Galia Narbonense, Aquae Sextiae (Aix-en-Provence), foi fundada na mesma \u00e9poca (-122). Os vinculos desta provincia con Roma foron tan fortes que os romanos a mi\u00fado se refer\u00edan con Provincia s\u00f3 a esta rexi\u00f3n. esta denominaci\u00f3n deu lugar ao actual nome de Provenza (\"Provence\", en franc\u00e9s).\nRoma ocupa a Galia Narbonesa mediante varias campa\u00f1as militares, entre 125 e -121, co obxectivo de crear unha ligaz\u00f3n terrestre entre a Hispania e a Galia Cisalpina. A colonia grega de Massilia (Marsella) e a s\u00faa comarca constit\u00faen un enclave territorial especial no seo da Narbonnensis, at\u00e9 a s\u00faa integraci\u00f3n definitiva nela decretada por Xulio C\u00e9sar. Esta medida foi tomada como castigo \u00e1 cidade de Marsella, que apoiara a Pompeio na s\u00faa guerra contra C\u00e9sar. Este, proc\u00f3nsul da Galia narbonesa do -58 ao -49, estabeleceu al\u00ed a s\u00faa base para a conquista das Galias.\nDurante o Imperio, sobre todo a partir do principado de Octavio Augusto, Narbona pasar\u00e1 a ser unha cidade importante. Co obxectivo de estabelecer un censo dos galos e de organizar o seu territorio, Augusto estabel\u00e9cese en Narbona. No -22, a Gallia Narbonnensis pasa a ser unha provincia senatorial, isto \u00e9, situada baixo a autoridade do Senado romano. O territorio da provincia foi dividido en 22 \"civitates\", unidades administrativas intraprovinciais de diferente tama\u00f1o e creadas sobre as divisi\u00f3ns territoriais ind\u00edxenas.\nNarbona conv\u00e9rtese nun dos grandes portos comerciais do mediterr\u00e1neo, no cruzamento de d\u00faas grandes v\u00edas romanas: a Via Domitia (constru\u00edda no -120 para unir Italia con Hispania a trav\u00e9s da Galia Narbonense) e a Via Aquitana (ligaz\u00f3n da costa mediterr\u00e1nea coa atl\u00e1ntica a trav\u00e9s de Tolosa, e que \u00eda de Narbona a Bordeos). A bisbarra de Narbona estaba composta de grandes explotaci\u00f3ns agr\u00edcolas nas que se produc\u00edan trigo, aceite e diferentes vi\u00f1os, xa famosos naquela altura. O per\u00edodo de esplendor de Narbona e a s\u00faa provincia prol\u00f3ngase durante os dous primeiros s\u00e9culos da nosa era. Un texto de Plinio o Vello describe a Galia Narbonense d\u00e1ndonos unha boa idea de como percib\u00edan os romanos esta provincia no s\u00e9culo I :\n\"Narbonensis provincia appellatur pars Galliarum quae interno mari adluitur, Bracata antea dicta, amne Varo ab Italia discreta Alpiumque vel saluberrimis Romano imperio iugis, a reliqua vero Gallia latere septentrionali montibus Cebenna et Iuribus, agrorum cultu, virorum morumque dignatione, amplitudine opum nulli provinciarum postferenda breviterque Italia verius quam provincia\".\n\"Ch\u00e1mase Provincia Narbonesa \u00e1 parte das Galias situada no litoral mediterr\u00e1neo. Noutrora chamada Bracata, limita con Italia no r\u00edo Var e nas monta\u00f1as dos Alpes, a muralla natural m\u00e1is segura do Imperio Romano. M\u00e1is para o norte, enc\u00f3ntrase separada do resto da Galia polas monta\u00f1as do Cebenna e do Xura. A provincia narbonesa non se debe considerar a \u00faltima das provincias debido \u00e1 calidade dos seus cultivos, a respectabilidade dos seus habitantes e das s\u00faas tradici\u00f3ns, e a abundancia de recursos. En definitiva, a Narbonesa par\u00e9cese m\u00e1is a Italia que unha simple provincia.\"\nNo s\u00e9culo IV, durante a tetrarqu\u00eda, a galia Narbonense dividiuse en tres provincias vinculadas \u00e1 Prefectura das Galias:\nDurante as grandes invasi\u00f3ns do s\u00e9culo V, a Narbonense Primeira foi ocupada en 406 polos visigodos, mentres que a Segunda e a Viennensis mantiv\u00e9ronse vinculadas a Roma at\u00e9 o 476, cando foron anexionadas ao reino dos ostrogodos e dos burgundios respectivamente."}
{"id": "24536", "revid": "25871", "url": "https://gl.wikipedia.org/wiki?curid=24536", "title": "Costa (xeograf\u00eda)", "text": "A costa, beiramar ou mari\u00f1a \u00e9 o lugar onde a terra se une co mar. Ten unha paisaxe inest\u00e1bel, onde \u00e1s veces a terra pode crecer debido ao dep\u00f3sito de sedimentos e noutros casos pode diminu\u00edr polos procesos de erosi\u00f3n mari\u00f1a. Mais as costas tam\u00e9n mudan por outros factores, como o clima, a xeolox\u00eda costeira, o vento, as ondas e as actividades humanas.\nA enerx\u00eda do mar.\nAs mareas e correntes achegan \u00e1 zona costeira parte da enerx\u00eda do mar, mais as ondas son o principal factor na formaci\u00f3n das costas, ao entregar a maior parte da enerx\u00eda que erosiona, transporta e deposita os sedimentos. As ondas que percorreron longas distancias te\u00f1en unha enerx\u00eda consider\u00e1bel como modeladoras das costas.\nCorrente costeira.\nEn zonas onde predominan os ventos e as ondas nun s\u00f3 sentido, a capacidade do mar para transportar materiais ao longo da costa, nun sentido determinado, produce un proceso chamado \"corrente costeira\".\nO problema que se vai resolver \u00e9 o de encontrar a forma que adopta a superficie libre dunha capa de auga que cobre toda a Terra, cando consideramos as forzas de atracci\u00f3n que exercen o Sol e a L\u00faa.\nPraias.\nAs praias son o resultado dos dep\u00f3sitos de ondas construtivas, en xeral en zonas costeiras de escasa enerx\u00eda. Poden ser de sedimentos finos, como limo e area, ou de materiais m\u00e1is grosos, como cantos rodados ou tam\u00e9n como combinaci\u00f3n destes tres elementos. O tipo de sedimento, a enerx\u00eda das ondas, a amplitude da marea e o efecto do vento determinar\u00e1 a forma da praia.\nCostas erosivas.\nA erosi\u00f3n prod\u00facese nas costas que est\u00e1n expostas a ondas que percorreron unha gran distancia, ou con ventos mari\u00f1os que traen moita enerx\u00eda. Estas costas est\u00e1n dominadas por acantilados, en cuxa base prod\u00facese unha plataforma erosionada polas ondas.\nA erosi\u00f3n costeira \u00e9 producida a trav\u00e9s da acci\u00f3n hidr\u00e1ulica (a presi\u00f3n das ondas que rompen aos p\u00e9s do acantilado) e do proceso polo cal os sedimentos da auga son lanzados contra a superficie rochosa.\nPor\u00e9n, vento e ar non son o mesmo: o vento \u00e9 o movemento do ar. Os ventos globais x\u00e9ranse como consecuencia do desprazamento do ar desde zonas de alta presi\u00f3n a zonas de baixa presi\u00f3n, determinando os ventos dominantes dunha \u00e1rea ou rexi\u00f3n. \nAr: \u00e9 o nome que recibe a combinaci\u00f3n de gases que forma a atmosfera da Terra.\nPaisaxes costeiras.\nAdemais de depender dos procesos de sedimentaci\u00f3n e da erosi\u00f3n, as paisaxes costeiras dependen da estrutura da xeolox\u00eda costeira e da natureza.\nOs seres humanos tam\u00e9n afectan a paisaxe. Entre as acci\u00f3ns m\u00e1is importantes est\u00e1 a construci\u00f3n de defensas costeiras, tanto para reducir o perigo das inundaci\u00f3ns nas zonas baixas e tam\u00e9n para controlar a erosi\u00f3n. As terras ga\u00f1adas ao mar como no caso dos Pa\u00edses Baixos, constit\u00faen 2.227\u00a0km\u00b2."}
{"id": "24537", "revid": "1822", "url": "https://gl.wikipedia.org/wiki?curid=24537", "title": "Melp\u00f3mene", "text": "Melp\u00f3mene foi unha das nove musas da mitolox\u00eda grega. Era filla de Zeus e Mnem\u00f3sine.\nEra a musa da traxedia, a pesar de seu canto alegre. \u00c9 representada cunha m\u00e1scara tr\u00e1xica e usando botas de coiro (coturnos), tradicionalmente usadas por actores tr\u00e1xicos.\nAcostuma levar unha navalla ou un bast\u00f3n nunha man e unha m\u00e1scara na outra. Na cabeza \u00e9 presentada cunha coroa de cipr\u00e9s."}
{"id": "24539", "revid": "5863", "url": "https://gl.wikipedia.org/wiki?curid=24539", "title": "Julio Camba", "text": "Julio Camba Andreu, nado en Vilanova de Arousa o 16 de decembro de 1884 e finado en Madrid o 28 de febreiro de 1962, foi un cronista galego de comezos do s\u00e9culo XX.\nTraxectoria.\nNaceu nunha familia de clase media, fillo do mestre e practicante Manuel Camba B\u00f3veda e de Juana Andreu Temes. Foi irm\u00e1n de Francisco Camba, e a s\u00faa casa natal converteuse na Casa Museo Irm\u00e1ns Camba.\n\u00d3s 16 anos de idade marchou da casa e embarcou de polis\u00f3n nun barco cara Arxentina. En Buenos Aires introduciuse nos c\u00edrculos anarquistas e fixo as s\u00faas primeiras armas literarias redactando proclamas e panfletos. Neses artigos mostraba o seu apoio \u00e1 facci\u00f3n individualista do anarquismo na fundada pouco atr\u00e1s FORA, xustificando o exemplo pola acci\u00f3n. Escribiu no peri\u00f3dico \"La Protesta\", dirixido por Diego Abad de Santill\u00e1n e Emilio L\u00f3pez Arango.\nA consecuencia disto, o 30 de novembro de 1902 foi expulsado da Arxentina, xunto a Adri\u00e1n Troiti\u00f1o e outros sindicalistas. \u00d3 chegar a Pontevedra comezou a colaborar no \"Diario de Pontevedra\", pero axi\u00f1a marchou a Madrid. Comezou a publicar en \"El Porvenir del Obrero\", e xunto a Antonio Apolo creou o semanario \"El Rebelde\", con sede na r\u00faa Madera, que durou un ano e medio.\nA partir de 1905 colaborou como cronista no peri\u00f3dico republicano \"El Pa\u00eds\", con textos de tem\u00e1tica variada e cun estilo que pon de manifesto a s\u00faa independencia. En 1907 empezou a colaborar en \"Espa\u00f1a Nueva\" como cronista parlamentario, con textos que reflicten o seu car\u00e1cter esc\u00e9ptico respecto \u00e1 pol\u00edtica espa\u00f1ola.\nColaborou tam\u00e9n no suplemento \"Los Lunes\" de \"El Imparcial\", na \"Revista Blanca\" e en \"Tierra y Libertad\". Nesa \u00e9poca tivo lugar o proceso polo atentado contra o rei Afonso XIII o d\u00eda da s\u00faa voda, e Julio Camba tivo que declarar polo seu v\u00ednculo con Mateo Morral, se ben nalg\u00fans dos seus artigos explicou a escasa relaci\u00f3n que manti\u00f1a co anarquista.\nEn 1908 comezou a s\u00faa carreira como correspondente no estranxeiro. Juan Arag\u00f3n incorporouno ao equipo de \"La Correspondencia de Espa\u00f1a\" e destinouno a Constantinopla, onde cubriu a revoluci\u00f3n dos Xoves Turcos en xullo dese ano, e o cambio de sult\u00e1n de Abdul Hamid II a Mehmed V. Ao seu regreso do Imperio Otom\u00e1n pasou a traballar para \"El Mundo\", que o destinou a Par\u00eds e Londres. En 1912 comezou a escribir a secci\u00f3n \"Diario de un Espa\u00f1ol\" no peri\u00f3dico barcelon\u00e9s \"La Tribuna\", con cr\u00f3nicas desde Alema\u00f1a.\nEn 1913, \u00f3 seu regreso a Espa\u00f1a, comezou a colaborar co diario mon\u00e1rquico \"ABC\". En 1916, no contexto da primeira guerra mundial, viaxou a Nova York, para cubrir as elecci\u00f3ns de 1917 que ga\u00f1ou o dem\u00f3crata Woodrow Wilson. Tras ese acontecemento volveu a Madrid e comezou a traballar para \"El Sol\", fundado en decembro de 1917 e no que escrib\u00eda tam\u00e9n Ortega y Gasset. En 1921 volveu como correspondente a Berl\u00edn, e entre 1929 e 1931 desenvolveu o seu traballo desde Nova York. As s\u00faas ideas anarquistas arrefri\u00e1ronse notablemente durante a d\u00e9cada de 1920. En 1927 regresou ao \"ABC\", e volveu a Nova York.\nDurante a guerra civil expresou as s\u00faas simpat\u00edas polo bando franquista, escribindo no \"ABC\" publicado en Sevilla. Seguiu viaxando ata 1949, cando fixou a s\u00faa residencia en Madrid por motivos de sa\u00fade, vivindo no Hotel Palace. Entre 1951 e 1953 colaborou en \"Arriba\", coa reelaboraci\u00f3n de cr\u00f3nicas e artigos antigos xa ligados \u00e1 actualidade, xa baseados na memoria do autor. O retoque e reconversi\u00f3n das s\u00faas cr\u00f3nicas foi algo frecuente a partir dese momento nos seus escritos editados por \"ABC\" e \"La Vanguardia\".\nFinou na cl\u00ednica Covesa por mor dunha embolia.\nEstilo.\nA s\u00faa obra est\u00e1 caracterizada pola imaxinaci\u00f3n, o humor, a capacidade de observaci\u00f3n e un esp\u00edrito cr\u00edtico, literario, que captura o lector con intelixencia e extraordinaria eficacia.\nO estilo de Camba desborda ledicia e o seu humorismo \u00e9 atractivo e agrad\u00e1bel. Nos seus artigos descobre a capacidade do lector para chegar al\u00e9n dos par\u00e1grafos en branco. Na configuraci\u00f3n do seu estilo te\u00f1en grande importancia as s\u00faas viaxes por todo o mundo que deron lugar a grandes traballos nun ton humor\u00edstico intelectual, a\u00ednda que no fondo sempre figura a retranca, o que fixo que Azor\u00edn definira o seu estilo literario como \"humorismo galaico pasado por Londres\".\nAs cr\u00f3nicas.\nCamba escribiu cr\u00f3nicas dos lugares onde \u00eda, comezando por unha viaxe de vacaci\u00f3ns a Vilanova, at\u00e9 cidades como Constantinopla, Londres, Berl\u00edn ou Par\u00eds. Escrib\u00eda sobre as xentes e os costumes caracterizando cada lugar que visitaba, tratando temas como a pol\u00edtica, as mulleres ou os ambientes, se ben ti\u00f1a os seus propios estereotipos.\nPero tam\u00e9n escribiu cr\u00f3nicas tem\u00e1ticas, como a cr\u00f3nica parlamentaria \"Diario de un esc\u00e9ptico\", na que, como anarquista, ti\u00f1a moito que criticar (sobre todo a Antonio Maura, dirixente do Partido Conservador).\nObra.\nAg\u00e1s \"La casa de L\u00faculo\", o resto dos libros son recompilaci\u00f3ns de artigos xornal\u00edsticos."}
{"id": "24541", "revid": "2023", "url": "https://gl.wikipedia.org/wiki?curid=24541", "title": "Reino da Galiza", "text": ""}
{"id": "24544", "revid": "98629", "url": "https://gl.wikipedia.org/wiki?curid=24544", "title": "Alfabeto copto", "text": "O alfabeto copto \u00e9 o alfabeto utilizado para escribir a lingua copta. Esta lingua \u00e9 o herdeiro moderno do exipcio, escrito con anterioridade mediante os xerogl\u00edficos, que deixou de ser unha lingua viva no s\u00e9culo X pero contin\u00faa a ser empregada como lingua lit\u00farxica da Igrexa Ortodoxa Copta. O alfabeto copto \u00e9, xa que logo, unha escritura \u00absagrada\u00bb.\nHistoria.\nA escritura xerogl\u00edfica antiga cedeu o seu posto, para escribir a lingua copta, a un alfabeto derivado do grego, cuxas letras se tomaron prestadas a finais do s\u00e9culo I. A nai deste alfabeto \u00e9, pois, o grego uncial. Como a lingua copta era foneticamente distinta da lingua grega, houbo que completar o alfabeto de vinte e catro letras con sete signos suplementarios, que se tomaron do dem\u00f3tico, escritura de orixe xerogl\u00edfica que precedeu ao alfabeto copto e deixou de ser utilizado durante o s\u00e9culo V. \u00c1 Inversa, algunhas letras gregas eran in\u00fatiles para a notaci\u00f3n do copto, pero foron conservadas para a notaci\u00f3n de termos tomados do grego b\u00edblico.\nO alfabeto copto est\u00e1 hoxe reservado aos textos cristi\u00e1ns. Con todo, serv\u00eda ao principio para escritos de variado contido, como textos \u00abm\u00e1xicos\u00bb. Para W.\u00a0V.\u00a0Davies (cf. bibliograf\u00eda), a importaci\u00f3n de letras gregas nesta lingua \u2500 que pod\u00eda utilizar unha escritura ancestral pero foneticamente imprecisa \u2500 explicar\u00edase pola necesidade de representar o m\u00e1is fielmente pos\u00edbel os sons das f\u00f3rmulas m\u00e1xicas. O alfabeto nas s\u00faas versi\u00f3ns m\u00e1is antigas non est\u00e1 normalizado e cont\u00e9n, segundo os lugares e os dialectos, numerosas letras sa\u00eddas do dem\u00f3tico que non se conservaron na versi\u00f3n definitiva, que est\u00e1 ben testemu\u00f1ada a partir do s\u00e9culo IV. Co transcurso dos s\u00e9culos, os documentos relixiosos empezaron a predominar sobre os profanos, entre os que se pod\u00edas atropar cartas, correspondencia comercial e textos legais.\nFeito not\u00e1bel, o alfabeto nubio deriva do alfabeto copto malia as linguas non teren relaci\u00f3n ningunha entre elas.\nLetras.\n\"Nota: todas as transcrici\u00f3ns fon\u00e9ticas seguen os usos do API.\"\nLista dos grafemas.\ndamos as letras do alfabeto boha\u00edrico. Como a orixe grega uncial \u00e9 evidente, non a damos (por exemplo, e ve\u00f1en de e etc.). \u00c9 de remarcar a presenza esperada do sigma lunar. Para as letras sa\u00eddas do dem\u00f3tico, v\u00e9xase m\u00e1is abaixo. Para os dous valores fonol\u00f3xicos indicados as\u00ed como o nome das letras, v\u00e9xase m\u00e1is abaixo.\nAs letras util\u00edzanse tam\u00e9n \u2500 a partir do boha\u00edrico \u2500, como en grego, en funci\u00f3n de n\u00fameros (onde a presenza no alfabeto dun signo non literal e puramente numeral, \"sou\", sa\u00eddo do \"digamma\" grego, e dunha ligatura abreviativa, o \"r\u014d\" barrado, cun valor de 900, en lugar do \"sampi\" grego); consultar numeraci\u00f3n copta para m\u00e1is detalles. O sa\u2019\u00eddico semella ignorar unha pr\u00e1ctica tal e nota os n\u00fameros enteiros.\nAs sete \u00faltimas letras do alfabeto non son de orixe grega sen\u00f3n tomadas do dem\u00f3tico exipcio. Permiten notar sons que o grego da \u00e9poca non co\u00f1ec\u00eda e non sab\u00eda, polo tanto, escribir. A s\u00faa orixe \u00e9 ben co\u00f1ecida: p\u00f3dense en efecto remontar xerogl\u00edficos ata a letra copta pasando polo trazado dem\u00f3tico\nMai\u00fasculas.\nO alfabeto copto p\u00f3dese considerar bicameral: cada letra pos\u00fae unha capital e unha min\u00fascula. De feito, ag\u00e1s en certos estilos particularmente adornados, as capitais non son m\u00e1is que min\u00fasculas de gran formato e non precisan unha aprendizaxe separado. Non hai nada compar\u00e1bel no caso do grego actual, no que a min\u00fascula de \u039d \u00e9 \u03bd, por exemplo. A letra \"\u1e2bai\" \u00e9 probabelmente a \u00fanica cuxas d\u00faas variantes son diferentes independentemente do estilo: \"\u03e6\" en capital, \"\u03e7\" en min\u00fascula.\nNome das letras.\nneta t\u00e1boa aparece un dos numerosos nomes pos\u00edbeis para cada letra, \"grosso modo\" son os dados pola gram\u00e1tica de Plumley (cf. bibliograf\u00eda). P\u00f3dese considerar que son os nomes antigos.\nOs nomes des letras non est\u00e1n en efecto realmente normalizados e neste \u00e1mbito atop\u00e1monos con moitas variantes segundo os textos: m\u00ednimos (a letra \"fai\" pode ser chamada \"fei\") ou m\u00e1is not\u00e1beis (\"he\" \u00e9 a mi\u00fado designada co nome \"ep\u02e2ilon\" nos textos recentes). A helenizaci\u00f3n da pronunciaci\u00f3n (v\u00e9xase m\u00e1is abaixo) desempe\u00f1ou con seguridade un papel non pequeno, o mesmo que as obrigas ligadas \u00e1 lingua copta mesma: a aparici\u00f3n dunha vogal epent\u00e9tica en inicio de palabra nunha s\u00edlaba que en caso contrario empezar\u00eda por d\u00faas consoantes \u00e9 vis\u00edbel en casos como \"k\u02e2i\" a mi\u00fado chamado \"ek\u02e2i\".\nTransliteraci\u00f3n e codificaci\u00f3n.\nA partir de agora, as palabras codificadas en alfabeto grego en it\u00e1lica hai que lelas como se estivesen escritas en copto. En efecto, Unicode non distingue a\u00ednda os dous bloques de caracteres (v\u00e9xase m\u00e1is abaixo). As palabras escritas en grego en romana deben ser entendidas como grego.\nPor raz\u00f3ns de simplicidade, eliximos representar o \"s\u0113mma\" (\"sigma\" grego) pola letra latina \"c\": en efecto, como o copto tomou prestado o sigma lunar grego, non co\u00f1ece a variante final \u03c2. Escribir \u03c3 en fin de palabra ser\u00eda demasiado estra\u00f1o para o ollo habituado a ler o grego Tam\u00e9n \u00e9 m\u00e1is prudente codificarmos o sigma lunar por medio dun \"c\" mellor que polo car\u00e1cter grego previsto en Unicode (\u03f2 U+03F2), que non sempre est\u00e1 presente nas fontes habituais.\nEscollemos unha transliteraci\u00f3n e non unha transcrici\u00f3n para as palabras coptas. Esta transliteraci\u00f3n \u00e9 bixectiva: a cada s\u00edmbolo ou d\u00edgrafo simb\u00f3lico escollido s\u00f3 pode corresponder unha soa letra copta e \u00e1 inversa, de onde a notaci\u00f3n das consoantes aspiradas par un \"\u02b0\". As\u00ed, \"p\u02b0\" \"(\u03c6)\" non pode ser confundido coa secuencia de letras \"ph\" \"(\u03c0\u03e9)\". Notar que \"\u1e0f\" pode ser substitu\u00eddo facilmente por \"j\". A presenza dun \"\u1e0finkim\" (v\u00e9xase m\u00e1is abaixo) \u00e9 indicada par un \"\u0259\" en super\u00edndice: \"\u03c1\u0304\" \u00e9 transliterado como \"\u0259r\".\nValor das letras.\nAs diferentes fontes consultadas dan para certas letras valores moi diferentes, segundo que se sit\u00faen nunha perspectiva hist\u00f3rica (o copto tal e como se falaba no pasado) ou actual (tal e como se pronuncia agora nas cerimonias relixiosas). Ademais, compre distinguirmos a pronunciaci\u00f3n sa\u2019\u00eddica (dialecto agora extinto) da boha\u00edrica (\u00fanico dialecto a\u00ednda \u00abvivo\u00bb). Os textos recentes consagrados ao copto xeralmente insisten m\u00e1is sobre a pronunciaci\u00f3n boha\u00edrica lit\u00farxica actual. D\u00faas obras, non obstante, ap\u00f3ianse sobre a pronunciaci\u00f3n antiga: o artigo de Ritner e a gram\u00e1tica de Plumley (cf. bibliograf\u00eda).\nPor outra parte, segundo Emile Maher Ishak (cf. bibliograf\u00eda), a pronunciaci\u00f3n boha\u00edrica da lingua copta ter\u00eda sido aproximada artificialmente \u00e1 do grego moderno a mediados do s\u00e9culo XIX, co fin de permitir unha fusi\u00f3n entre a igrexa ortodoxa grega e a de Exipto, fusi\u00f3n que finalmente non tivo lugar. Este movemento de helenizaci\u00f3n, baixo a \u00e9xida do pope Cirilo IV e de Arian Girgis Moftah, profesor de copto lit\u00farxico, foi acept\u00e1ndose global e paulatinamente: hoxe, ag\u00e1s en escasas igrexas, o copto \u00e9 lido \u00ab\u00e1 grega\u00bb. Por\u00e9n esta pronunciaci\u00f3n \u00e9 considerada artificial (e a\u00ednda por riba non se aplica a todas as palabras: para non contravir os usos establecidos, os nomes propios, por exemplo, pron\u00fancianse a mi\u00fado \u00ab\u00e1 antiga\u00bb). Consid\u00e9rase, pois, que pertence ao \u00abantigo boha\u00edrico\u00bb unha pronunciaci\u00f3n m\u00e1is hipot\u00e9tica restitu\u00edda e que data de antes da helenizaci\u00f3n, pronunciaci\u00f3n que \u2500 con raz\u00f3n ou sen ela \u2500 \u00e1s veces se di que se corresponde coa do sa\u2019\u00eddico.\nNa t\u00e1boa inferior, indicamos como primeiro valor o prob\u00e1bel do sa\u2019\u00eddico (ou do \u00abantigo boha\u00edrico\u00bb), restitu\u00eddo a partir do exipcio cl\u00e1sico, das pr\u00e1cticas escriturarias antigas e do valor das letras gregas na \u00e9poca de adaptaci\u00f3n do alfabeto. O segundo valor \u00e9 o do boha\u00edrico helenizado actual. Imos describir os dous sistemas.\nConsoantes aspiradas e consoantes dobres.\nPronunciaci\u00f3n antiga / sa\u2019\u00eddico.\nAs consoantes aspiradas gregas empreg\u00e1ronse ao principio como atallos que permit\u00edan notar unha consoante oclusiva seguida de /h/. As\u00ed, \"\u03b8\" correspond\u00eda \u00e1 secuencia de consoantes \"\u03c4\u03e9\", ou sexa /th/. Tales letras transcrib\u00edan, pois, d\u00faas consoantes e non unha soa (en grego antigo, \u03b8 l\u00edase /t\u02b0/). Atopamos, por exemplo, as graf\u00edas equivalentes \"\u03b8\u03b5\" ou \"\u03c4\u03e9\u03b5\" /the/ (e non /t\u02b0e/ xa que as consoantes aspiradas non existen en copto) para o palabra \u00abcami\u00f1o\u00bb. A utilizaci\u00f3n destas letras, en sa\u2019\u00eddico, \u00e9 moito m\u00e1is limitada que en boha\u00edrico (as m\u00e1is das veces atopar\u00e9molas en palabras de orixe grega cando non serven de atallo, \u00e9 dicir, de letra dobre); o mesmo se pode dicir de \"\u03c6\" e \"\u03c7\", que poden substitu\u00edr \"\u03c0\u03e9\" e \"\u03ba\u03e9\".\nO caso \u00e9 similar coas d\u00faas consoantes dobres gregas \"\u03be\" e \"\u03c8\", que, nos textos antigos, serven \u00e1s veces de atallo para \"\u03bac\" e \"\u03c0c\", sen que o seu uso sexa obrigatorio (ao contrario do grego). Por exemplo, o n\u00famero 9 pode escribirse \"\u03c0c\u03b9c\" ou \"\u03c8\u03b9c\".\nPronunciaci\u00f3n helenizada.\nActualmente, na pronunciaci\u00f3n boha\u00edrica helenizada as consoantes aspiradas se pronuncian ben como simples (\"\u03b8\" vale logo \"\u03c4\", \"\u03c6\" lese \"\u03c0\" e \"\u03c7\" como \"\u03ba\") ben dunha maneira similar \u00e1 pronunciaci\u00f3n do grego moderno (pero adaptada a unha poboaci\u00f3n maioritariamente arab\u00f3fona).\nA utilizaci\u00f3n das aspiradas as\u00ed como das consoantes dobres (cuxa pronunciaci\u00f3n non suscita problema ning\u00fan) \u00e9 m\u00e1is frecuente en boha\u00edrico que nos textos m\u00e1is antigos.\nOclusivas sonoras e \"z\u0113ta\".\nPronunciaci\u00f3n antiga / sa\u2019\u00eddico.\nAs letras gregas \u03b3, \u03b4 e \u03b6, pronunciadas /g/, /d/ e /z\u02d0/ en grego antigo, forman parte das que ben se pod\u00eda aforrar o copto, xa que os sons en cuesti\u00f3n non son fonemas do copto antigo (mentres que o \u03b2 grego, que xa pasara a /v/ na \u00e9poca medieval, era \u00fatil). Nos textos antigos, n\u00f3tase unha grande propensi\u00f3n \u00e1 confusi\u00f3n coas xordas m\u00e1is ou menos equivalentes: as\u00ed, \"\u03b3\" alterna con \"\u03ba\" ou \"\u03ed\" (que, en sa\u2019\u00eddico, non se le /\u02a7/ sen\u00f3n probabelmente /q/), \"\u03b4\" con \"\u03ef\", \"\u03b6\" con \"c\".\nComo regra xeral, estas consoantes empr\u00e9ganse principalmente (pero non exclusivamente) en pr\u00e9stamos do grego.\nPronunciaci\u00f3n helenizada.\nA do boha\u00edrico actual est\u00e1 moi afastada da pronunciaci\u00f3n antiga. Estas letras aparecen tam\u00e9n sobre todo en palabras prestadas do grego:\nVogais.\nNotar que aqu\u00ed se entende \"vogal\" no senso de \u00abvogal gr\u00e1fica\u00bb e non fonol\u00f3xica: en efecto, as vogais do copto poden tam\u00e9n servir para notar consoantes.\nPronunciaci\u00f3n antiga / sa\u2019\u00eddico.\nParece que a cantidade voc\u00e1lica (diferenza entre vogais breves e vogais longas) \u00e9 pertinente en copto antigo. A lingua co\u00f1ece tres timbres fonol\u00f3xicos fundamentais, /a/, /e/ e /o/. Estes n\u00f3tanse con \"\u03b1\" /a/, \"\u03b5\" /e/ e \"\u03bf\" /o/ para as breves, \"\u03b9\" /i/ (ou \"\u03b7\" /e\u02d0/), \u03b7 /\u0113/ e \"\u03c9\" /o\u02d0/ (ou \"\u03bf\u03c5\" /u\u02d0/) para as longas: os timbres non se corresponden xa que logo exactamente (a causa probabelmente dunha apofon\u00eda) e non parece que \"\u03b9\" sexa por forza unha vogal longa.\nA vogal /u\u02d0/ as\u00ed como a consoante /w/ escr\u00edbense regularmente grazas ao d\u00edgrafo \"\u03bf\u03c5\", pois a letra \"\u03c5\" soa est\u00e1 reservada para as palabras gregas ou como segundo elemento de ditongo. Por exemplo, \"\u03bd\u03bf\u03c5\u03c4\u03b5\" /nu\u02d0te/, \u00abdeus\u00bb e \"\u03bf\u03c5\u03b1\u03b1\u03b2\" /waab/, \u00absanto\u00bb. A vogal /i/ e a consoante /j/ escr\u00edbense de maneira diferente: \"\u03b9\" serve para a vogal, \"\u03b5\u03b9\" para a consoante en inicio de s\u00edlaba (por veces \"\u03ca\", forma m\u00e1is com\u00fan en boha\u00edrico), \"\u03ca\" en fin de s\u00edlaba. As\u00ed: \"\u03c8\u03b9c\" /psis/, \u00ab9\u00bb, \"\u03b5\u03b9\u03c9\u03e9\u03b5\" (m\u00e1is raro: \"\u03ca\u03c9\u03e9\u03b5\") /jo\u02d0he/ \u00abcampo\u00bb, \"\u03b7\u03ca\" /e\u02d0j/, \u00abcasa\u00bb.\nDiacr\u00edticos.\n\u1e0einkim.\nEste signo (transcrito m\u00e1is a mi\u00fado \"jinkim\"), moi frecuente, indica que a consoante soante que o leva est\u00e1 vocalizada. Na pr\u00e1ctica, pron\u00fanciase cun \"schwa\" [\u0259] ou un [e] lixeiro (representado aqu\u00ed cun \"\u0259\" na transliteraci\u00f3n). O \"\u1e0finkim\" tr\u00e1zase de forma diferente segundo os dialectos: en sa\u2019\u00eddico, \u00e9 un macr\u00f3n, un acento grave en akhmimico e fayoumico, un acento grave ou un punto subscrito en boha\u00edrico. Actualmente, \u00e9 o macr\u00f3n o que parece ser preferido nas edici\u00f3ns recentes.\nOutros signos.\n\"\u1e2aai\".\nO fonema /x/ non existe en sa\u2019\u00eddico. A letra \"\u1e2bai\" non se emprega, pois, nese dialecto. A forma usual, , \u00e9 propia do boha\u00edrico. Hai pegada dela en akminmico ; esta segunda graf\u00eda non prov\u00e9n do dem\u00f3tico sen\u00f3n dun \"hori\" barrado.\n\"Sou\".\nEsta \u00abletra\u00bb, , s\u00f3 se usa na numeraci\u00f3n (co valor 6), cousa que explica que aqu\u00ed estea representada coa s\u00faa barra subscrita. Remonta claramente ao \"digamma\" grego n s\u00faa graf\u00eda antiga, \u03dc, letra que, xa en grego, xa non ti\u00f1a valor literal (ag\u00e1s cando foi confundida cun \"stigma\").\nAbreviaturas e ligaduras.\nA semellanza do grego, ao que copiou, o copto desenvolveu moitas ligaduras e signos de abreviaci\u00f3n. Os m\u00e1is not\u00e1beis son os caracteres compostos e a ligatura abreviativa seguintes:\nAs outras abreviaci\u00f3ns atinxen sobre todo aos nomes propios b\u00edblicos gregos e sem\u00edticos: est\u00e1n contra\u00eddos e representados por d\u00faas ou tres letras da palabra, letras que aparecen as m\u00e1is das veces subli\u00f1adas. As\u00ed, \"\u03c7\u0305c\u0305\" representa \"\u03a7\u03c1\u03b9c\u03c4\u03bfc\", Cristo. Os usos son semellantes aos seguidos nos manuscritos gregos.\nSignos did\u00e1cticos.\n Este signo, un dobre gui\u00f3n, serve, nas obras did\u00e1cticas, para indicar que unha palabra est\u00e1 no estado pronominal (seguida dun sufixo pronominal). O gui\u00f3n simple \u00e9 o que serve para indicar o estado construto do verbo ou da preposici\u00f3n (cando a forme vai seguida dun complemento nominal). A forme absoluta, no caso contrario, pres\u00e9ntase sen o gui\u00f3n. Cando a tipograf\u00eda editorial se adapta ao estilo das letras coptas, este dobre gui\u00f3n toma fasqu\u00edas m\u00e1is inclinadas. De feito, \u00e9 pos\u00edbel substitu\u00edlo polo signo \"=\" (cousa que faremos aqu\u00ed). Unicode prev\u00e9 consagrarlle un lugar.\nP\u00f3dese saber as\u00ed, nas gram\u00e1ticas e nos dicionarios, que tal preposici\u00f3n ou tal verbo ha de ser seguido dun complemento nominal, que tal outra forma debe ser seguida dun sufixo persoal:\nNun dicionario, poder\u00edamos atopar as indicaci\u00f3ns seguintes:\nCumprir\u00eda, logo, comprendermos que a preposici\u00f3n que significa \u00abpara, a\u00bb ten a forma \"\u03b5\" \"e\" cando ten como r\u00e9xime un nome, a forma \"\u03b5\u03c1\u03bf\" \"ero\" cando \u00e9 un sufixo persoal: \"\u03b5\u03c0\u03b7\u03ca\" \"ep\u0113\u00ef\" \u00ab\u00e1 casa\u00bb, \"\u03b5\u03c1\u03bf\u03e5\" \"erof\" \u00abpara el\u00bb.\nEstes usos son id\u00e9nticos aos que atopamos en exiptolox\u00eda: consultar Transcrici\u00f3n dos xerogl\u00edficos para m\u00e1is detalles.\nSentido da lectura.\nUn feito remarc\u00e1bel, posto que o dem\u00f3tico se l\u00eda de dereita a esquerda, o copto, por imitaci\u00f3n do grego, lese exclusivamente de esquerda a dereita.\nCodificaci\u00f3n inform\u00e1tica.\nPolo momento, Unicode (na s\u00faa versi\u00f3n 4) non distingue as letras gregas das letras coptas, considerando que o copto s\u00f3 \u00e9 unha variante gr\u00e1fica e \u00abestil\u00edstica\u00bb do grego. T\u00e9\u00f1ense posto moitas petici\u00f3ns para que as d\u00faas graf\u00edas se separen (\u00abdesunificadas\u00bb) . O alfabeto copto deber\u00eda estar integrado en Unicode (probabelmente no plano multiling\u00fce de base).\nA existencia das letras dem\u00f3ticas, por\u00e9n, forzou, desde as primeiras versi\u00f3ns de Unicode, a garantir unha codificaci\u00f3n dos caracteres espec\u00edficos, que est\u00e1n situados no bloque \u00abGrego e copto\u00bb. Eses caracteres son os seguintes:\nSe o alfabeto copto debe integrarse no Unicode pola desunificaci\u00f3n, estas letras non han poder, con todo, situarse no novo bloque de caracteres (posto que normalmente non se pode desprazar caracteres xa existentes)."}
{"id": "24545", "revid": "64997", "url": "https://gl.wikipedia.org/wiki?curid=24545", "title": "Alfabeto arameo", "text": "O primeiro alfabeto arameo estaba baseado no alfabeto fenicio. Progresivamente, o arameo desenvolveu o seu propio estilo de escritura m\u00e1is \u00abcadrada\u00bb. Os antigos israelitas e outro pobos de Cana\u00e1n utilizaron este alfabeto para escribiren as s\u00faas propias linguas. Co tempo converteuse no que hoxe co\u00f1ecemos como alfabeto hebreo\nA outra principal escritura do arameo desenvolveuse m\u00e1is tarde: tr\u00e1tase do alfabeto sir\u00edaco (no que est\u00e1 escrito o libro da foto).\nUnha versi\u00f3n moi modificada do alfabeto arameo, o alfabeto mandeo, foi empregada polos mandeos.\nAdemais destas escrituras, us\u00e1banse moitas variantes deste alfabeto: o Nabateo en Petra, o Palmireno en Palmira."}
{"id": "24546", "revid": "98629", "url": "https://gl.wikipedia.org/wiki?curid=24546", "title": "Alfabeto sir\u00edaco", "text": "O alfabeto sir\u00edaco \u00fasase para escribir a lingua sir\u00edaca desde m\u00e1is ou menos o s\u00e9culo II. \u00c9 un dos abjads sem\u00edticos que descende directamente do alfabeto protocananeo.\nNotas xerais.\nO sir\u00edaco escr\u00edbese de dereita a esquerda. \u00c9 unha escritura cursiva (ligada), onde algunhas letras est\u00e1n conectadas dentro da mesma palabra, pero non todas. O alfabeto consta de 22 letras, todas consoantes. Os sons voc\u00e1licos co\u00f1\u00e9cense quer pola memoria do lector quer pola puntuaci\u00f3n (un sistema de marcas diacr\u00edticas para indicar a lectura correcta). De feito, hai tres letras que act\u00faan como matres lectionis: m\u00e1is que seren consoantes, indican unha vogal. A primeira letra, '\u0100laph, a mi\u00fado representa un ataque glotal, pero tam\u00e9n indica unha vogal ao inicio ou ao final dunha palabra. A letra Waw \u00e9 tecnicamente unha \"w\", pero pode tam\u00e9n representar as vogais \"o\" e \"u\". Do mesmo xeito, a letra Y\u014ddh representa a consoante \"y\", pero tam\u00e9n est\u00e1 polas vogais \"i\" e \"e\".\nFormas do alfabeto sir\u00edaco.\nHai tres variantes principais do alfabeto sir\u00edaco. A forma m\u00e1is antiga e cl\u00e1sica do alfabeto \u00e9 o \"Estrangel\u0101\" (o nome deriva da descrici\u00f3n grega \u03c3\u03c4\u03c1\u03cc\u03b3\u03b3\u03c5\u03bb\u03b7, \"strongyl\u0113\", 'redondo'). A\u00ednda que o Estrangel\u0101 xa non se usa como a principal forma de escritura do sir\u00edaco, tivo un rexurdimento: empr\u00e9gase en publicaci\u00f3ns escolares (por exemplo na versi\u00f3n da Universidade de Leiden do Peshitta), en t\u00edtulos e inscrici\u00f3ns.\nO dialecto sir\u00edaco occidental adoita escribirse na forma \"Sert\u0101\" ('li\u00f1a') do alfabeto, tam\u00e9n co\u00f1ecido como escritura Maronita ou Xacobita. A maior\u00eda das letras derivan claramente do Estrangel\u0101, pero con li\u00f1as simplificadas e lixeiras. O alfabeto \u00e1rabe bas\u00e9ase no alfabeto nabateo, que se baseou nesta forma de escritura sir\u00edaca. A escrita occidental marca normalmente as vogais mediante as letras voc\u00e1licas gregas en miniatura enriba ou embaixo da letra \u00e1 que seguen: \"\u0391\" (alfa mai\u00fasculo) representa \"a\", \"\u03b1\" (alfa min\u00fasculo) representa \"\u0101\" (pronunciado como un \"o\"), \"\u03b5\" (\u00e9psilon min\u00fasculo) representa \"e\" e \"\u0113\", \"\u0399\" (iota mai\u00fasculo) representa \"\u012b\", e un s\u00edmbolo combinado de \"\u03a5\" (\u00edpsilon mai\u00fasculo) e \"\u03bf\" (\u00f3micron min\u00fasculo) representa \"\u016b\".\nO dialecto sir\u00edaco oriental escr\u00edbese normalmente na forma \"Madnh\u0101y\u0101\" ('oriental') do alfabeto. Outros nomes para a escrita incl\u00faen Asirio (non confundir co nome tradicional do alfabeto hebreo), Caldeo, e, impropiamente, 'Nestoriano', un termo que se usou ao principio para designar os cristi\u00e1ns que viv\u00edan no Imperio Persa. A escritura oriental par\u00e9cese ao Estrangel\u0101 m\u00e1is c\u00e1 occidental. A escrita oriental usa un sistema de puntos enriba ou embaixo das letras para indicar as vogais.\nCando o \u00e1rabe empezou a ser a lingua dominante no Crecente F\u00e9rtil, houbo textos que se escribiron en \u00e1rabe coa escritura sir\u00edaca. Estes textos reciben normalmente o nome de Karxuni ou Garxuni.\nO sir\u00edaco en Unicode.\nO rango do Unicode sir\u00edaco \u00e9 U+0700 ... U+074F."}
{"id": "24547", "revid": "98629", "url": "https://gl.wikipedia.org/wiki?curid=24547", "title": "Alfabeto r\u00fanico", "text": "O alfabeto r\u00fanico (en proton\u00f3rdico: \u16b1\u16a2\u16be\u16df \"runo\", e en n\u00f3rdico antigo: \"r\u00fan\") ou \"Futhark\" \u2014termo formado a partir do nome das seis primeiras letras deste alfabeto, que se chamaban runas\u2014 era o alfabeto utilizado polos antigos pobos de lingua xerm\u00e1nica (como os anglos e n\u00f3rdicos).\nTam\u00e9n se empregaba na adivi\u00f1aci\u00f3n e na maxia. Ao contrario das letras do alfabeto latino, as runas te\u00f1en sensos intr\u00ednsecos. O feito, con todo, \u00e9 que o alfabeto latino \u00e9 o froito dunha longa e lenta evoluci\u00f3n, herdanza dos etruscos, cuxo alfabeto era tam\u00e9n o froito da herdanza dos fenicios; como todos os alfabetos tiveron como orixe os pictogramas, que ti\u00f1an un significado simb\u00f3lico, \u00e9 bastante improb\u00e1bel que os pobos xerm\u00e1nicos puideran inventar un alfabeto a partir do nada uns milenios despois do nacemento dos primeiros alfabetos. Unha moeda etrusca que representaba os atributos de Atenea atopada no Valais, en Su\u00edza, traza bastante ben o cami\u00f1o que debeu percorrer o alfabeto cara o norte antes de os pobos n\u00f3rdicos adapt\u00e1reno \u00e1s s\u00faas propias linguas. \u00c9 moi prob\u00e1bel que o futhark primitivo de 24 letras derive dos alfabetos alpinos, que \u00e1 s\u00faa vez provir\u00edan do etrusco.\nA ra\u00edz indoeuropea da palabra \"runa\", \"*run\", significa \u00abmisterio\u00bb ou \u00absegredo\u00bb e isto \u00e9 m\u00e1is vis\u00edbel nun dos derivados: \"raunen\" significa \u00abmurmurar\u00bb ou \u00abfalar en segredo\u00bb.\nHai outros sistemas de escritura emparentados coas runas: as Runas h\u00fangaras e o alfabeto runiforme turco chamado Runas g\u00f6kt\u00fcrk.\nSistema orixinal.\n\"Nota: as transliteraci\u00f3ns seguen o modelo tradicional\".\nO alfabeto orixinal das runas, o futhark de 24 letras, denom\u00ednase a mi\u00fado \u00abruna en li\u00f1a\u00bb e estaba organizado en tres grupos de 8 runas cada un, chamados \"\u00e4tter\" (familias); as \"\u00e4tts\" de Freyr (ou Frey), as de Hagal e as de Tyr respectivamente, correspond\u00e9ndose o primeiro car\u00e1cter de cada grupo co car\u00e1cter inicial do nome.\nO \"futhark\" orixinal n\u00f3rdico de 24 letras, tam\u00e9n co\u00f1ecido como o \"futhark\" xerm\u00e1nico, \u00e9 o seguinte:\n f u \u00fe a r k g w\n h n i j e/i p z/R s\n t b e m l ng d o\n \nFuthark orixinal n\u00f3rdico de 24 letras\nSistemas ulteriores.\nO futhark inicial de 24 runas (m\u00e1is unha runa sen glifo que representaba a \u00abOdhinn\u00bb) foi abreviado posteriormente a 16 runas ao redor do ano 800, cousa que normalmente se interpreta como unha adaptaci\u00f3n que val\u00eda para simplificar o traballo do escriba. A maior\u00eda das runas de Escandinavia son posteriores a 800 e utilizan as 16 letras:\n f u \u00fe \u0105 r k\n h n i a s\n t b m l \u0280\nEsta \u00e9 a variante norueguesa/sueca, tam\u00e9n chamada runa de rama curta. A variante danesa \u00e9 moi semellante. P\u00f3dese ler un exemplo de runas danesas na inscrici\u00f3n da Gran pedra de Jelling.\n \nO m\u00e1is recente futhark n\u00f3rdico de 16 runas:\nOs outros \"futharks\" n\u00f3rdicos incl\u00faen unha forma sen rama (probabelmente para unha gravaci\u00f3n m\u00e1is r\u00e1pida) e o \"futhark\" medieval (que incl\u00fae runas que representan o alfabeto latino completo).\n \nVariante de H\u00e4lsingland en Suecia, sen rama\nVariante medieval, que incl\u00fae o alfabeto latino\nAs runas thorn (\u16a6) e wynn (\u16b9) foron adoptadas na escritura do ingl\u00e9s antigo (coas formas \"\u00fe\" e \"\u01bf\"). \"Thorn\" a\u00ednda se emprega no alfabeto island\u00e9s.\nAs\u00ed podemos, en resumo, falar de dous \"futhark\":\nO futhark anglosax\u00f3n, tam\u00e9n chamado futhork, chegou a ter ata 28 runas distintas.\nOrixe das runas.\nO alfabeto r\u00fanico foi creado por falantes de dialectos de linguas xerm\u00e1nicas co fin de escribiren as s\u00faas linguas. Se ben alg\u00fans eruditos pretenden que a orixe das runas estar\u00eda no alfabeto grego (Morris in Odenstedt 359) ou no latino (Odenstedt 362) a maior\u00eda dos eruditos consideran que este alfabeto \u00e9 unha mestura con diversas orixes.\nSeebold5, Krause3, Jensen (571) e Coulmas (1996: 444 ss.) pensan que o alfabeto r\u00fanico \u00e9 unha mestura de alfabetos norit\u00e1licos/alpino cunha influencia latina.\nEste pensamento maioritario \u00e9 m\u00e1is realista que as explicaci\u00f3ns fornecidas por Morris e Odenstedt.\nAlgunhas letras te\u00f1en unha orixe latina evidente, por exemplo as runas para /f/ e /r/, outras que lembran \u2014 polo menos en relaci\u00f3n co formato \u2014 os alfabetos alpinos, por exemplo a runa /h/. Tam\u00e9n hai signos que tanto poden ser latinos como alpinos, por exemplo a runa /i/. Bernal (36) pensa que hab\u00eda tam\u00e9n implicado alg\u00fans substratos de alfabeto; Miller (62) pretende que as orixes do alfabeto r\u00fanico son o mediterr\u00e1neo arcaico. Ningunha das d\u00faas explica as raz\u00f3ns das s\u00faas opini\u00f3ns. No mesmo traballo, Miller escribe tam\u00e9n que os par\u00e1metros fon\u00e9ticos sobre os que se basea o alfabeto r\u00fanico son claramente sem\u00edticos e est\u00e1n ligados aos gui\u00f3ns de Biblos, Ugarit e o alfabeto fenicio. No curso do tempo desenvolv\u00e9ronse varios gui\u00f3ns r\u00fanicos diferentes, inclu\u00eddo un sistema anglosax\u00f3n que mesmo ti\u00f1a diferenzas para /k/ e /c/ (ingl\u00e9s moderno /tS/). Este \u00faltimo simbolizado pola vella runa /k/; foi creado un novo s\u00edmbolo para o anglosax\u00f3n /k/.\nUtilizaci\u00f3n das runas.\nAs runas utiliz\u00e1banse ordinariamente para inscrici\u00f3ns en madeira, metal ou pedra. As runas consist\u00edan principalmente en marcas verticais e diagonais, con menos marcas horizontais ou curvadas (algunhas versi\u00f3ns das runas non te\u00f1en ningunha).\nO trazado das runas axudaba \u00e1 s\u00faa gravaci\u00f3n na madeira.\nAs runas m\u00e1is antigas que chegaron ata n\u00f3s datar\u00edan do ano 200, e normalmente ac\u00e9ptase que non se inventaron antes do ano 1. Esta runas primitivas (ata m\u00e1is ou menos o ano 650) parecen empregar o mesmo futhark de 24 runas. A maior\u00eda destas inscrici\u00f3ns son moi curtas e incomprens\u00edbeis, e en case que todos os casos son dif\u00edciles de traducir e de estarmos seguros de en que lingua concreta est\u00e1n redactadas. A maior\u00eda des runas conservadas est\u00e1n en pedra, por\u00e9n existen alg\u00fans fragmentos en madeira, cortizo e \u00f3so, e algunhas en pergameo, sendo o m\u00e1is famoso o \"Codex Runicus\".\nSemella que as runas poder\u00edan ser m\u00e1is antigas. A runa para o son \u00e6, como en ingl\u00e9s sAd, non se empregaba na escritura, pois nesta \u00e9poca as linguas xerm\u00e1nicas carec\u00edan dese son. Con todo, aparece sempre en todas as listas de caracteres. Por\u00e9n, no protoxerm\u00e1nico occidental parece ter existido como un fonema completo.\nM\u00e1is tarde as runas variaban dun pa\u00eds a outro. O elenco do futhark red\u00facese a 16 ou 18 runas en Noruega e en Suecia, onde se atoparon a maior parte das runas m\u00e1is recentes. En Inglaterra o futhark aumenta a sobre 28 runas (m\u00e1is algunhas outras empregadas soamente a nivel rexional ou para nomes propios estranxeiros).\nCase todas as runas que se conservan empreg\u00e1ronse para escribir linguas xerm\u00e1nicas, como o antigo n\u00f3rdico, o noruegu\u00e9s, o sueco, o ingl\u00e9s antigo, e no caso de bastantes runas antigas, as linguas semellan xerm\u00e1nicas, pero son dif\u00edciles de identificar con m\u00e1is precisi\u00f3n. So se ten identificado o uso de runas para linguas non xerm\u00e1nicas nalgunhas inscrici\u00f3ns en lat\u00edn escritas con runas inglesas, ou m\u00e1is ben unha mestura de letras latinas e de runas inglesas.\nSe ben as runas foron empregadas para textos maiores, normalmente us\u00e1banse para inscrici\u00f3ns curtas.\nAs runas semellan ter ca\u00eddo en desuso ao redor do ano 1000, ag\u00e1s en Escandinavia, onde seguiron a ser empregadas por varios s\u00e9culos. Certas rexi\u00f3ns illadas de Escandinavia a\u00ednda as empregaban aos principios da \u00e9poca moderna. No decurso dos s\u00e9culos, houbo varios renacementos, normalmente por parte de xentes que quer\u00edan asociarse co pasado dalg\u00fan xeito. A moda actual parece parcialmente inspirada por J. R. R. Tolkien e en parte polo misticismo New Age. As runas te\u00f1en un valor importante para os adeptos da relixi\u00f3n \u00c1satr\u00fa.\nAs runas e as s\u00faas asociaci\u00f3ns mitol\u00f3xicas e m\u00e1xicas.\nNa mitolox\u00eda n\u00f3rdica o deus Od\u00edn est\u00e1 pendurado na \u00e1rbore Yggdrasil, que representa o mundo, por nove d\u00edas en sacrificio persoal para levar o regalo das runas \u00e1 humanidade. Segundo Publio Cornelio T\u00e1cito, os antigos pobos xerm\u00e1nicos ti\u00f1an o costume de gravar marcas sobre l\u00e1minas de madeira e seleccionalas como lotes para a adivi\u00f1aci\u00f3n. Ademais, cada runa est\u00e1 asociada a un deus, e por iso pos\u00fae un significado m\u00e1xico particular, que pode asociarse a outras runas para formar un sortilexio, un amuleto ou unha beiz\u00f3n. Isto unido a varios poemas r\u00fanicos que asocian significados e imaxes ao nome das letras r\u00fanicas levou a alg\u00fans ocultistas a intentaren reconstru\u00edr os sistemas de adivi\u00f1aci\u00f3n empregando as letras r\u00fanicas.\nRunas e Nacionalismos.\nEn tanto que s\u00edmbolos xerm\u00e1nicos, as runas foron utilizadas polos Nazis. Alg\u00fans s\u00edmbolos como a runa Odal aparecen sobre as bandeiras neonazis no canto da svastika.\nCodificaci\u00f3n Unicode.\nEn Unicode, hai 81 caracteres r\u00fanicos:\n75 letras r\u00fanicas, 3 signos de puntuaci\u00f3n, e outros 3 s\u00edmbolos empregados no calendario escandinavo.\nA seguinte li\u00f1a ha aparecer en caracteres r\u00fanicos se o soporta o navegador de Internet: \"(gravada sobre a Gran pedra de Jelling)\"\nEn caso contrario, buscar un navegador que soporte Unicode e unhas fontes que conte\u00f1an as runas, v\u00e9xase m\u00e1is abaixo."}
{"id": "24548", "revid": "23204", "url": "https://gl.wikipedia.org/wiki?curid=24548", "title": "Alfabeto glagol\u00edtico", "text": "O alfabeto glagol\u00edtico ou Glagolitza \u00e9 o m\u00e1is antigo alfabeto eslavo. Foi creado na Bulgaria por San Cirilo. O seu c\u00f3digo ISO 15924 \u00e9 Glag.\nHistoria.\nEste alfabeto eslavo foi introducido no reino da Gran Moravia no s\u00e9culo IX polos santos Cirilo e Metodio como axuda \u00e1 evanxelizaci\u00f3n das poboaci\u00f3ns da Gran Moravia, pero tam\u00e9n se usou para a evanxelizaci\u00f3n de Bulgaria. A orixe do nome \u00e9 a antiga palabra eslava \u00abglagoljati\u00bb que significa \u00abfalar\u00bb. Expandiuse pola actual Croacia, en Bulgaria e mesmo ata Montenegro. Foi prohibido polo papa e desapareceu case completamente no s\u00e9culo X. \u00c9 a orixe do alfabeto cir\u00edlico desenvolvido polos disc\u00edpulos de Cirilo.\nCaracter\u00edsticas.\nO alfabeto ten d\u00faas variantes: redonda e cadrada. A variante redonda est\u00e1 dominada por c\u00edrculos e curvas lixeiras, a variante angular (ou croata) comprende numerosos \u00e1ngulos rectos e \u00e1s veces trapecios. A variante angular utiliza numerosas ligaduras tipogr\u00e1ficas que se poden comparar cos alfabetos latinos ou cir\u00edlico.\nA seguinte t\u00e1boa representa cada letra clasificada alfabeticamente, cunha representaci\u00f3n da s\u00faa variante cadrada, o seu nome, a s\u00faa representaci\u00f3n fon\u00e9tica aproximada, a letra grega equivalente utilizada literalmente (se \u00e9 pos\u00edbel), e a letra en cir\u00edlico moderno correspondente se existe. Os nomes de \u00abJer\u00bb a \u00abJus\u00bb escr\u00edbense tam\u00e9n \u00abIer\u00bb a \u00abIus\u00bb. Existen numerosas letras que non te\u00f1en equivalente moderno, como a vogal nasal \u00abJus\u00bb."}
{"id": "24549", "revid": "23204", "url": "https://gl.wikipedia.org/wiki?curid=24549", "title": "Alfabeto ugar\u00edtico", "text": "O alfabeto ugar\u00edtico \u00e9 un tipo de alfabeto testemu\u00f1ado na cidade de Ugarit entre os s\u00e9culos \u2013XIV e o inicio do \u2013XII.\nHistoria e caracter\u00edsticas.\nMentres que a maior\u00eda das tabo\u00ed\u00f1as de Ugarit est\u00e1n escritas en cuneiforme sil\u00e1bico que notan a lingua acadia (linguas sem\u00edticas) ou hitita (lingua indoeuropea), algunhas outras sono nunha nova escritura cuneiforme, chamada \u00abalfabeto ugar\u00edtico\u00bb, que nota unha lingua sem\u00edtica cananea (as\u00ed como textos hurritas). Esta escritura \u00e9, de feito, historicamente, o primeiro abjad (alfabeto que escribe sobre todo as consoantes). Testemu\u00f1a por primeira vez a orde das letras a\u00ednda empregada hoxe na maior\u00eda dos alfabetos modernos (alfabeto latino, alfabeto grego, alfabeto etrusco pero tam\u00e9n alfabetos sem\u00edticos como os alfabetos fenicio e hebreo), a orde chamada \u00ablevantina\u00bb:\nA existencia dunha clasificaci\u00f3n alfab\u00e9tica \u00e9nos co\u00f1ecida por varias tabo\u00ed\u00f1as abecedarias. Algunhas tabo\u00ed\u00f1as m\u00e1is raras, atopadas en Beth \u0160eme\u0161, clasifican por\u00e9n as letras na orde surar\u00e1biga. O abecedario ugar\u00edtico m\u00e1is habitual d\u00e1 vinte e sete letras (seguidas de tres adicionais) nesta orde (transcrici\u00f3n tradicional das linguas sem\u00edticas):\n\u02bea, b, g, \u1e2b, d, h, w, z, \u1e25, \u1e6d, y, k, \u0161, l, m, \u1e0f, n, \u1e6d, s, \u02bf, p, \u1e63, q, r, \u1e6f, \u01f5, t, \u02bei, \u02beu, s\u0300\nNota: a letra transcrita como \"\u1e6d\" \u00e9o como \"\u1e93\" no artigo de O'Connor (cf. bibliograf\u00eda infra).\nA primeira letra non \u00e9 a vogal /a/ sen\u00f3n o ataque glotal (unha consoante) seguido da vogal /a/, pois este abjad \u2014 que non escrib\u00eda normalmente as vogais \u2014 non serv\u00eda para notar este ataque glotal s\u00f3: en efecto, \"\u02bei\" e \"\u02beu\" (ataque glotal seguido de /i/ ou /u/) parecen tern sido engadidas no final do alfabeto, tardiamente, pois. \u00c9 pos\u00edbel que cando a invenci\u00f3n deste abjad designase o ataque glotal vocalizado (fose cal for o timbre da vogal) e que m\u00e1is tarde se especializase para o ataque glotal seguido de /a/ e non doutra vogal, de onde a adici\u00f3n doutras d\u00faas formas nunha \u00e9poca m\u00e1is tard\u00eda.\nA presenza dalg\u00fans grafemas sil\u00e1bicos (por exemplo \"\u02bei\" e \"\u02beu\" engadidos ao final) \u00e9 un pr\u00e9stamo segundo o modelo acadio, de onde a presenza dun \"s\u0300\", para transcribir unha consoante non sem\u00edtica de valor desco\u00f1ecido e probabelmente utilizada para os textos escritos en hurrita. Notar que o trazado dalg\u00fans caracteres var\u00eda segundo as fontes de documentaci\u00f3n indicadas na bibliograf\u00eda. Non hai en efecto modelo arquet\u00edpico real ning\u00fan e as inscrici\u00f3ns poden ser de estilos moi diferentes.\nTras a destruci\u00f3n da cidade de Ugarit sobre o -1200 polos Pobos do Mar, a s\u00faa escritura desapareceu con ela. O alfabeto fenicio tomou o relevo, coa descxendencia co\u00f1ecida (o alfabeto latino \"in fine\"). \u00c9 bastante pos\u00edbel que o respecto da orde levantina neste alfabeto estea inspirado pola do ugar\u00edtico.\nCodificaci\u00f3n inform\u00e1tica.\no ugar\u00edtico foi engadido aos caracteres de Unicode a partir da cuarta versi\u00f3n, no bloque do mesmo nome que se estende dos postos U+10380 a U+1039F. Ao estaren este caracteres f\u00f3ra do plano multiling\u00fce de base (PMB), son utilizados con moita dificultade, xa que non todos os sistemas e os navegadores son quen de os manipular. P\u00f3dese acudir a esta p\u00e1xina do espazo web de Alan Wood para atopar alg\u00fans.\nOs caracteres previstos por Unicode son:"}
{"id": "24550", "revid": "1131", "url": "https://gl.wikipedia.org/wiki?curid=24550", "title": "San Claudio, Ortigueira", "text": "Santa Mar\u00eda de San Claudio \u00e9 unha parroquia que se localiza no concello de Ortigueira. Segundo o IGE en 2013 ti\u00f1a 471 habitantes (253 mulleres e 218 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 655 habitantes.\nXeograf\u00eda.\nEst\u00e1 situada na beira sur da r\u00eda de Ortigueira, nun amplo val que descende dende os montes do Espi\u00f1o, Sixto, A Croa, Armada e o coto de Punxas e remata no mar. Linda polo norte coa r\u00eda de Ortigueira dende un regato que descende ao mar en Carballo de Boi, at\u00e9 a enseada da Roncadoira, polo leste limita coa parroquias de Senra, polo sur o regato das Areas e o de Carelle sep\u00e1rana da parroquia do Ermo e polo oeste linda coas parroquias de Mera de Arriba e Mera de Abaixo. A estrada AC-862 cruza a parroquia bordeando a r\u00eda polos lugares da Fonte, Tristimil, A Rocha, A Tronqueira e Carballo de Boi. En paralela a estrada xeral e moi preto dela, vai a v\u00eda de FEVE, que conta nesta parroquia cun apeadoiro.\nPatrimonio.\nA moderna igrexa parroquial na honra de San Claudio est\u00e1 no lugar da Feira, ten planta de cruz latina e ao seu car\u00f3n queda o cemiterio parroquial. Tam\u00e9n no lugar da Feira cons\u00e9rvanse os restos das antigas casetas do campo da feira, de sona ata ben entrado o s\u00e9culo XX.\nHai d\u00faas pequenas ermidas nesta parroquia, unha no lugar de Axilde na que se celebraba unha romar\u00eda de moita sona na comarca, e outra no lugar da Escola, na honra de santa Luc\u00eda, co\u00f1ecida tam\u00e9n pola capela da sarna.\nPreto do cruzamento da AC-862 coa estrada da Feira \u00e9rguese un centro escolar de indianos, chamado Centro de Instrucci\u00f3n polos seus promotores, os emigrantes en Cuba, que posteriormente foi escola p\u00fablica e actualmente est\u00e1 convertido en local social municipal.\nNo lugar do Hospital at\u00f3pase o Pazo dos Barreiros, que no s\u00e9culo XVII funcionou como hospital de peregrinos, tan com\u00fans por aqueles tempos para dar acollida as xentes que \u00edan a Santiago e a Santo Andr\u00e9s de Teixido que hoxe est\u00e1 convertido en granxa."}
{"id": "24551", "revid": "85894", "url": "https://gl.wikipedia.org/wiki?curid=24551", "title": "San Salvador de Couzadoiro, Ortigueira", "text": "San Salvador de Couzadoiro \u00e9 unha parroquia do concello de Ortigueira, na comarca do Ortegal. Segundo o padr\u00f3n municipal de 2009 ti\u00f1a 114 habitantes (56 mulleres e 58 homes) distribu\u00eddos en 31 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 152 habitantes.\nXeograf\u00eda.\nEst\u00e1 situada na parte suroriental do val do r\u00edo Baleo ocupando o fondo dese val e a aba oeste da Serra da Faladoira, do Monte de Rande, do alto do Feo e de Bidueiros, e a parte oriental do Mosteiro. Entre os montes do Feo e Bidueiros corre o curso alto do r\u00edo Dola, que da forma a outro pequeno val no que se acochan alg\u00fans lugares co\u00f1ecidos por Tras do R\u00edo.\nLimita ao norte coas parroquias de Espasante nos montes do Callobre, e C\u00e9ltigos nos de Rande; polo leste o rego de Mun\u00edn e os altos da Faladoira sep\u00e1rana do concello de Ma\u00f1\u00f3n; polo sur limita coa parroquia de San Cristovo de Couzadoiro e polo oeste coas parroquia do Mosteiro e de Ladrido.\nDende a estrada AC 682 na Ponte do Baleo parte outra que no km 1 se bifurca noutras d\u00faas que atravesan a parroquia. A da esquerda chega at\u00e9 Ma\u00f1\u00f3n por Braelle, Cas\u00e1s, Falca e Bidueiros e pola dereita vai at\u00e9 Devesos por Carballo Gordo, Covelo e Bax\u00e1s.\nContin\u00faa esta parroquia o val que forma o r\u00edo Baleo augas arriba dende o lugar de Ponta da Pedra at\u00e9 o do Carrexo, xa en Ladrido.\nPatrimonio.\nA igrexa parroquial de San Salvador local\u00edzase no lugar da Igrexa. \u00c9 dunha soa nave con espadana a que se accede por unha escaleira exterior, do mesmo xeito que o resto das moitas igrexas do concello deste estilo. Hoxe queda practicamente afogada polas sucesivas ampliaci\u00f3ns do cemiterio parroquial e as propiedades privadas do seu redor."}
{"id": "24552", "revid": "98629", "url": "https://gl.wikipedia.org/wiki?curid=24552", "title": "Alfabeto tifinagh", "text": "O tifinagh, ou l\u00edbico-b\u00e9rber, \u00e9 un alfabeto empregado polos b\u00e9rberes, esencialmente os tuaregs. Outrora foi un abjad, un alfabeto conson\u00e1ntico.\nEste alfabeto sufriu modificaci\u00f3ns e variaci\u00f3ns inevit\u00e1beis desde a s\u00faa orixe ata os nosos d\u00edas. Do l\u00edbico ata os neo-tifinaghs pasando polo tifinagh sahariano e os tifinagh tuaregs, imos trazar a continuaci\u00f3n os aspectos m\u00e1is importantes de acada unha destas etapas.\nTifinagh sahariano.\nO tifinagh sahariano \u00e9 un alfabeto \"tuareg antigo\". Cont\u00e9n signos suplementarios, como o trazo vertical para notar a vogal final /a/.\nA idade das inscrici\u00f3ns m\u00e1is recentes \u00e9 quizais de 200 anos. As modalidades do paso do l\u00edbico ao tifinagh sahariano son desco\u00f1ecidas. Non se sabe se estes dous alfabetos eran contempor\u00e1neos das formas l\u00edbicas, nin sequera se \u00e9 compar\u00e1bel \u00e1 forma occidental ou oriental do l\u00edbico. O per\u00edodo de utilizaci\u00f3n deste alfabeto non est\u00e1 a\u00ednda establecida: se precede a chegada dos \u00e1rabes, se a segue inmediatamente ou se acaeceu moito despois.\nO valor dos signos \u00e9nos transmitido por Charles de Foucauld.\nTifinagh tuareg.\nExiste no seo do tifinagh tuareg algunhas diverxencias nos valores dos signos que corresponden \u00e1s variaci\u00f3ns dialectais tuaregs. Se dunha rexi\u00f3n a outra, a forma e o n\u00famero dos signos poden cambiar, os textos fican en xeral mutuamente intelix\u00edbeis pois a maior\u00eda das diferenzas gr\u00e1ficas seguen a l\u00f3xica das variaci\u00f3ns fon\u00e9ticas dialectais.\nParticularidades.\nA innovaci\u00f3n m\u00e1is rechamante \u00e9 a ligadura na derradeira consoante /t/ ou na primeira consoante /n/. Como no sahariano, o tifinagh tuareg disp\u00f3n dun signo /./ para notar as vogais finais chamadas \"tighratin\" (masc. tighrit). Nas rexi\u00f3ns do Hoggar, do Ghat e do Adrar, este signo s\u00f3 se emprega para a vogal /a/. As vogais /i/ e /u/ son notadas polos signos que se corresponden cos /y/ e /w/. Os outros dialectos empr\u00e9gano para todas as vogais finais e, segundo P. de Foucauld, para todas as vogais iniciais sen distinci\u00f3ns.\nAs letras son chamadas de diferentes maneiras segundo as rexi\u00f3ns. No Ghat, a pronunciaci\u00f3n segue o modelo \u00abya-valor conson\u00e1ntico\u00bb. Por exemplo, /b/ lese \u00abyab\u00bb, /d/ \u00abyad\u00bb etc.\nNo Ayer e entre os Iwelmaden, ser\u00e1 m\u00e1is ben \u00abebb-valor conson\u00e1ntico\u00bb: /b/ \u00abebba\u00bb; /d/: \u00abedda\u00bb etc. Unha lixeira variaci\u00f3n no sur colorea \u00abebba\u00bb en \u00ababba\u00bb.\nEntre as tribos marabut da rexi\u00f3n de Tombuct\u00fa, perc\u00edbese o emprego dos diacr\u00edticos \u00e1rabes para notar as vogais breves.\nUso.\n\u00c1 parte dalgunhas raras utilizaci\u00f3ns para a notaci\u00f3n de textos longos, os tifinagh tuaregs foron a mi\u00fado utilizados para inscrici\u00f3ns sobre obxectos (alfaias, armas, tapices etc.), para declaraci\u00f3ns amorosas e para epitafios. Toda transcrici\u00f3n comeza pola f\u00f3rmula \u00ab\"awa n\u00e4k\" [Untel] \"inn\u00e2n\"\u00bb, \u00e9 dicir \u00abSon eu [Untel] quen o dixo\u00bb.\nParece que un de cada tres homes unha de cada muller son quen de escribiren sen d\u00fabidas. Desde hai pouco, os tifinagh son utilizados como apoio pedag\u00f3xico para a compa\u00f1a contra o analfabetismo.\nNon hai orde para enunciar as letras do alfabeto. Pero unha f\u00f3rmula mnemot\u00e9cnica, citada por Foucauld (1920), cont\u00e9n todas as letras ou case: \"awa n\u00e4k, Fad\u00eemata ult ughnis, aghebbir nnit ur itweddis, taggalt nnit m\u00e4raw iyes\u00e2n d sed\u00ees\", \u00abSon eu, Fadimata, filla de Ughnis: a s\u00faa cadeira non se toca, o seu dote \u00e9 de dezaseis cabalos\u00bb.\nNeo-tifinaghs.\nA finais dos anos 1960, desexosos de volver a po\u00f1er en uso o tifinagh, xoves b\u00e9rberes intelectuais e artistas e xornalistas crearon en 1965 unha asociaci\u00f3n cultural, a Academia b\u00e9rber (AB), rebautizada \"Agraw Imazighen\" en 1967, ata a s\u00faa disoluci\u00f3n en 1978. Esta asociaci\u00f3n propu\u00f1a un alfabeto est\u00e1ndar sobre a base dos tifinagh difundidos en Marrocos e en Alxeria (na Cabila e os Tuaregs), co obxectivo de facer revivir un alfabeto con varios milenios de historia e de poder transcribir o conxunto dos dialectos b\u00e9rberes.\nSalem Chaker, profesor do INALCO, propuxo unha revisi\u00f3n deste alfabeto (v. Tafsut. 1990 n\u00b0 14.). Propux\u00e9ronse outros sistemas a trav\u00e9s da asociaci\u00f3n Afus Deg Wfus (Roubaix), a revista \"Tifinagh\" (editada en Marrocos), o programa de Arabia Ware Benelux Arabia Ware Benelux e o IRCAM, e son relativamente similares.\nSegundo S. Chaker (1994 - 33), \u00abfaltoulle aos neo-tifinagh todo o traballo de reflexi\u00f3n fonol\u00f3xica\u00bb. En efecto, o b\u00e9rber evolucionou moito, e hoxe div\u00eddese en varios dialectos (ver artigo). Hai variaci\u00f3n no mesmo seo dos tifinagh tuaregs, e comportan un predominio dos punteados. Ao sufrir a falta de d\u00faas vogais, o alfabeto AB inventou alg\u00fans signos que non te\u00f1en base hist\u00f3rica ningunha (a elaboraci\u00f3n destes signos faise a mi\u00fado unindo os punteados) O AB inventou as\u00ed os signos correspondentes \u00e1s consoantes seguintes /dj/, /tc/, /k/, /R/, /q/, /x/, /w/ etc. Abandonou as ligaduras e a comezou a marcar a tensi\u00f3n.\nO aspecto principal que debe ser respectado no que atinxe \u00e1 adopci\u00f3n dun sistema de escritura \u00e9 o de reflectir dunha maneira simple o sistema fonol\u00f3xico dunha lingua dada. Por sistema fonol\u00f3xico entendemos o conxunto das consoantes e vogais dunha lingua que te\u00f1en un estatuto pertinente para distinguir entre d\u00faas formas. Dito doutro xeito, un sistema de escritura para o galego por exemplo debe diferenciar entre as d\u00faas consoantes /p/ e /b/ xa que a substituci\u00f3n dunha destas consoantes pola outra cambiar\u00eda totalmente o senso dunha palabra: par \u2260 bar. Pola contra, esta mesma lingua non ten necesidade de dous signos para distinguir entre o \u2018\u2019\u2019b\u2019\u2019\u2019 de \u2018\u2018\u2019bico\u2019\u2019\u2019, que \u00e9 unha oclusiva labial sonora, e o de \u2018\u2019\u2019cuba\u2019\u2019\u2019, que \u00e9 unha fricativa. O alfabeto non est\u00e1 obrigado a reflectir esta diferenza e sobrecargar o inventario alfab\u00e9tico da lingua posto que esta diferenza est\u00e1 condicionada polo contexto. Non se trata, xa que logo, de dous fonemas, sen\u00f3n m\u00e1is ben de dous al\u00f3fonos dun mesmo fonema /b/. Estas reflexi\u00f3ns de orde fonol\u00f3xica, entre outras, non foron tidas en conta desgraciadamente pola AB, cousa que creou un sistema alfab\u00e9tico sobrecargado. As\u00ed, notou as espirantes /t/, /d/, /k/ e /g/ e as africadas /tch/ e /dj/ que, para un sistema fonol\u00f3xico com\u00fan a todos as falas amazigh, non te\u00f1en raz\u00f3n de ser. A espirantizaci\u00f3n e a africaci\u00f3n dalgunhas consoantes son variaci\u00f3ns rexionais (rifain e cabila, por exemplo) a mi\u00fado condicionados polo contexto e que non te\u00f1en m\u00e1is que unha feble pertinencia mesmo nestas falas. O sistema alfab\u00e9tico amazigh pode polo tanto pasar sen o risco da incomprensi\u00f3n.\nComo antes precisamos, a tradici\u00f3n alfab\u00e9tica amazigh non notaba as vogais. Notaba secundariamente a vogal /a/ en final de enunciado. Os signos adoptados polos novos sistemas notaban normalmente as semivogais /y/ e /w/. Outros signos foron inventados para designar estas mesmas semivogais. Esta confusi\u00f3n reflicte paradoxicamente o car\u00e1cter espec\u00edfico das vocoides b\u00e9rberes. En b\u00e9rber, como ocorre en chleuh, ag\u00e1s a vogal /a/, os vocoides /I/ e /U/ real\u00edzanse como vogais /i/ e /u/ se son sil\u00e1bicos e como semivogais /y/ e /w/ se non ovupan o n\u00facleo da s\u00edlaba. As\u00ed, o vocoide /I/ real\u00edzase na forma seguinte: /Ig\u00b0na/ --&gt; [ig\u00b0na] (\u2018\u2019el coseu\u2019\u2019) como unha vogal /i/. Pero real\u00edzase como unha semivogal /y/ na mesma forma precedida dunha vogal: /ma Ig\u00b0na/ ---&gt; [ma yg\u00b0na] (\u2018\u2019Que coseu?\u2019\u2019)\nPero debemos ignorar estas d\u00faas diferentes realizaci\u00f3ns contextuais no sistema gr\u00e1fico? Imos simplificar o alfabeto amazigh se optamos polos dous mesmos signos para notar tanto as vogais como as semivogais correspondentes? Evidentemente, a resposta \u00e9 negativa. Outras consideraci\u00f3ns poden e deben ser tidas en conta. Imaxinemos a forma seguinte con catro vocoides adxacentes \u00abIIUId\u00bb (el devolveu) onde o primeiro e o terceiro vocoide se realizan como semivogais /y/ e /w/ respectivamente e o segundo e o cuarto como a vogal /i/. Ser\u00eda m\u00e1is f\u00e1cil para o lector facer a pronunciaci\u00f3n correcta se notamos as semivogais con signos diferentes dos das vogais e as\u00ed ter a realizaci\u00f3n testemu\u00f1ada: \u00abyiwid\u00bb. Isto far\u00eda a interpretaci\u00f3n menos laboriosa. S. Chaker (1994 - 34) prop\u00f3n para notar as vogais e as semivogais xogar coas variantes gr\u00e1ficas l\u00edbico/tifinagh. Esta soluci\u00f3n parece perfectamente adecuada, ten a vantaxe de reflectir unha certa ambig\u00fcidade inherente aos vocoides b\u00e9rberes e de nos impedir inventar signos que non te\u00f1en base hist\u00f3rica ningunha.\nO schwa /e/ \u00e9 outra vogal cun estatuto moi particular. Existe o schwa en b\u00e9rber? Para responder a esta cuesti\u00f3n, compre definirmos o que entendemos por b\u00e9rber. Se se trata do conxunto das falas amazigh, a resposta ha depender logo da fala en cuesti\u00f3n. O schwa existe en cabila e en rifain pero non en chleuh [5]. Se por b\u00e9rber entendemos o inventario fonol\u00f3xico com\u00fan a todas as falas, a resposta \u00e9 evidentemente non. Tam\u00e9n, se o noso obxectivo \u00e9 establecer un sistema pan-b\u00e9rber, podemos desbotar este \u00ablubrificante fon\u00e9tico\u00bb sen maior perigo. O verbo \u00abdesbotar\u00bb est\u00e1 empregado a propio intento. En efecto, a adopci\u00f3n do schwa crear\u00eda moitos m\u00e1is problemas que soluci\u00f3ns. En primeiro lugar, ningunha tradici\u00f3n pre-neo-tifinagh notou nunca esta vogal. En segundo lugar, o signo escollido pola AB /\u00f7/ designaba en l\u00edbico oriental e occidental as consoantes /R/ e /q/ (v. cadro1). A isto eng\u00e1dese outro h\u00e1ndicap maior: o schwa, mesmo no seo das falas onde existe, non ten estatuto fonol\u00f3xico ning\u00fan e a s\u00faa presenza \u00e9 moi inest\u00e1bel.\nHai evidentemente outros aspectos que atinxen \u00e1 notaci\u00f3n a base de tifinagh: o \u00e9nfase, a asimilaci\u00f3n, a labiovelarizaci\u00f3n, o estado de anexi\u00f3n. Pero estes aspectos non atinxen so ao tifinagh. Deben ser tratados sexa cal for a natureza dos caracteres adoptados: \u00e1rabes, latinos ou amazighs."}
{"id": "24553", "revid": "85894", "url": "https://gl.wikipedia.org/wiki?curid=24553", "title": "Senra, Ortigueira", "text": "San Xuli\u00e1n de Senra \u00e9 unha parroquia do concello de Ortigueira. Segundo o IGE en 2013 ti\u00f1a 337 habitantes (179 mulleres e 152 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 503 habitantes.\nXeograf\u00eda.\nSenra est\u00e1 situada na beira sur da r\u00eda de Ortigueira, na marxe esquerda do r\u00edo Maior. Linda polo norte coa r\u00eda de Ortigueira dende a desembocadura do r\u00edo Maior at\u00e9 a enseada da Roncadoira, polo leste limita coas parroquias de Cu\u00ed\u00f1a e Os Freires, marcados ambos l\u00edmites polo curso do r\u00edo Maior , polo sur o regato da Gaiba sep\u00e1raa das parroquias de Devesos e O Ermo, e polo oeste linda coa parroquia de San Claudio no rego Chaelo. Como noutras parroquias do litoral a poboaci\u00f3n conc\u00e9ntrase ao longo da estrada AC-862 que cruza os lugares de Riomaior, O Nogueirido, A Telleira e A Basteira. Dende o lugar do Nogueirido, nesta mesma estrada sae outra que atravesa a parroquia at\u00e9 a parroquia de Insua. Case paralela a estrada xeral, vai a v\u00eda de FEVE, que conta nesta parroquia cun apeadoiro.\nPatrimonio.\nA igrexa parroquial, \u00e9 unha construci\u00f3n moderna de cruz latina. Preto dela hai unha magn\u00edfica casa reitoral e en fronte un pouco separado, queda o cemiterio parroquial. No lugar do Nogueirido, \u00e1 beira do antigo cami\u00f1o real, est\u00e1 a ermida da Santi\u00f1a, na honra da Virxe das Dores, cunha pedra que amosa unha faciana antropomorfa, e que contan foi atopada nun terreo por unha labrega que dixo ver nela a imaxe da Virxe.\nO centro escolar da Granxa, no lugar dese nome, foi sufragado polos indianos, nome co que eran co\u00f1ecidos os emigrados nos inicios do 1900 a Cuba. Outras construci\u00f3ns destacadas son o pazo de Riomaior e un mu\u00ed\u00f1o de mareas na mesma desembocadura do r\u00edo Maior. Augas arriba do mesmo r\u00edo est\u00e1 a Ponte de Saa, do s\u00e9culo XIV, pola que pasaba o Cami\u00f1o Real que foi \u00fanico paso deste r\u00edo at\u00e9 a construci\u00f3n da actual estrada AC-862."}
{"id": "24554", "revid": "85894", "url": "https://gl.wikipedia.org/wiki?curid=24554", "title": "Veiga, Ortigueira", "text": "Santo Adrao de Veiga \u00e9 unha parroquia que se localiza no norte do concello de Ortigueira. Segundo o IGE en 2013 ti\u00f1a 299 habitantes (141 mulleres e 158 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 455 habitantes.\nXeograf\u00eda.\nVeiga est\u00e1 situada na beira sur da R\u00eda de Ortigueira, na vertente oriental da Serra da Capelada. Linda polo norte coas parroquias de Fe\u00e1s e Landoi do concello de Cari\u00f1o e coa parroquia de R\u00e9goa do concello de Cedeira. Polo oeste linda tam\u00e9n con esta \u00faltima parroquia cedeiresa, polo sur o linde \u00e9 coa parroquia de Mera de Abaixo, e polo leste limita coa R\u00eda de Ortigueira entre a desembocadura dos regatos Mazaricos e San Pedro.\nA estrada comarcal de Mera a Cari\u00f1o que enlaza coa AC-862 cruza a parroquia dende Ponte de Mera polos lugares de Vi\u00f1\u00e1n, Peago, Rozavella, Mineixa e Serantes. Dende este \u00faltimo lugar sae un ramal que atravesando Leixa remata no antigo embarcadoiro de Fornelos \u00e1 beira da r\u00eda. O r\u00edo Cas\u00f3n que atravesa a parroquia pola s\u00faa metade descende dende a Capelada at\u00e9 desembocar no r\u00edo Lourido en Mineixa pouco despois de cruzar a estrada Mera-Cari\u00f1o.\nPatrimonio.\nA igrexa parroquial de Veiga \u00e9 dunha soa nave, cun brazo pequeno no lado dereito e un p\u00f3rtico. No seu interior ten un altar maior e dous laterais. At\u00f3pase nun pequeno outeiro no lugar da Igrexa e ten unha fachada de canter\u00eda cunha torre no medio que segundo Julio D\u00e1vila procede da antiga igrexa parroquial de Ortigueira derru\u00edda no 1880.\nNo 1893 fundouse nesta parroquia a Sociedade Campesi\u00f1a de Veiga, unha das pioneiras de Galicia. No lugar do Calvario foi constru\u00eddo un centro escolar no ano 1906 pola Sociedade de Instruci\u00f3n San Adri\u00e1n creada en Santa Clara (Cuba) polos emigrantes desta parroquia. Esta \u00e9 outra das escolas chamadas de indianos do Concello de Ortigueira, entre os cales destacou Antonio Couzo Garc\u00eda, que foi fundador da citada sociedade. De xeito lamentable estase deixando abandonar pois foi constru\u00eddo un moderno local social noutro lugar da parroquia, ao contrario do que se fixo noutras parroquias con estas escolas, perdido o seu uso orixinario a partir das concentraci\u00f3ns escolares.\nO Castelo do Cas\u00f3n \u00e9 unha estrutura con restos de muralla e foxos situada na cima do monte sobre o r\u00edo Cas\u00f3n. De car\u00e1cter defensivo e de vixilancia, xa foi estudado por Federico Maci\u00f1eira. Ao parecer os restos atopados apuntan aos dunha fortaleza medieval, quizais constru\u00edda \u00e1 s\u00faa vez sobre os restos dun antigo poboado castrexo. Desde el obs\u00e9rvase toda a r\u00eda de Ortigueira.\nHistoria.\nNesta parroquia editouse o peri\u00f3dico \"El Faro de Veiga\"."}
{"id": "24557", "revid": "98629", "url": "https://gl.wikipedia.org/wiki?curid=24557", "title": "Uni\u00f3n Dem\u00f3crata Cristi\u00e1 de Alema\u00f1a", "text": "A Uni\u00f3n Dem\u00f3crata Cristi\u00e1 de Alema\u00f1a (CDU - \"Christlich Demokratische Union Deutschlands\") \u00e9 un partido pol\u00edtico de centro-dereita de Alema\u00f1a que se fundou en 1945, \u00e9 membro da Uni\u00f3n Dem\u00f3crata Internacional. A CDU non opera en Baviera, a\u00ednda que mant\u00e9n acordos de colaboraci\u00f3n coa Uni\u00f3n Social Cristi\u00e1 en Baviera e no Bundestag os dous partidos forman un \u00fanico grupo. Dende a formaci\u00f3n da Rep\u00fablica Federal Alem\u00e1, a CDU formou parte da maior\u00eda dos executivos federais e chanceleres como Konrad Adenauer, Helmut Kohl ou Angela Merkel foron militantes democristi\u00e1ns. \nEn 2020, a CDU sumaba 399 110 afiliados. Ademais, nas elecci\u00f3ns federais de 2021 logrou 152 deputados no Bundestag (sobre 736), e, en xaneiro de 2022, integra en solitario ou en coalici\u00f3n 9 dos 16 gobernos dos estados federados (\"L\u00e4nder\").\nHistoria.\nFundaci\u00f3n.\nA CDU fund\u00e1ronna despois da Segunda guerra mundial militantes e dirixentes do antigo partido cat\u00f3lico, Zentrum, pero tam\u00e9n participaron na s\u00faa fundaci\u00f3n pol\u00edticos protestantes procedentes doutros partidos ou sen afiliaci\u00f3n anterior. O seu primeiro l\u00edder foi Konrad Adenauer, o primeiro chanceler da Rep\u00fablica Federal de Alema\u00f1a, que tivo ao CDU como o principal partido ata que a partir de 1966 entrou en crise, a\u00ednda que se mantivo no poder ata 1969 grazas a unha coalici\u00f3n co Partido Socialdem\u00f3crata de Alema\u00f1a cun chanceler da CDU.\nCDU da RDA.\nNa Alema\u00f1a do Leste (RDA) o partido coas mesmas siglas (en alem\u00e1n: \"Christlich-Demokratische Union Deutschlands\"; CDU) foi fundado o 26 de xu\u00f1o de 1945. Formou parte da Fronte Nacional de partidos xunto ao Partido Socialista Unificado de Alema\u00f1a (SED) at\u00e9 1989. Nos anos 1980 chegou a ter entre as s\u00faas filas m\u00e1is de 140.000 militantes. Despois da ca\u00edda do muro de Berl\u00edn, nas elecci\u00f3ns do 18 de marzo de 1990 acudiu xunto ao CDU occidental e tras a Reunificaci\u00f3n alem\u00e1 en outubro dese ano, ambos os partidos acabaron un\u00edndose.\nD\u00e9cada dos 80 e reunificaci\u00f3n.\nEn 1982 a CDU volveu ao poder ao pactar coa FDP. En 1983 baixo o liderado de Helmut Kohl ga\u00f1ou as elecci\u00f3ns e converteuse no novo chanceler da RFA. Kohl foi o gran valedor da reunificaci\u00f3n das d\u00faas alema\u00f1as tras a ca\u00edda do Muro en 1989, que se produciu finalmente o 3 de outubro de 1990. A CDU ga\u00f1ou as elecci\u00f3ns da nova Alema\u00f1a unificada pero perdeu moito da s\u00faa popularidade pola recesi\u00f3n econ\u00f3mica na antiga RDA e o aumento dos impostos no oeste, a\u00ednda as\u00ed ga\u00f1ou tam\u00e9n as elecci\u00f3ns de 1994.\nHelmut Kohl foi o l\u00edder do partido ata a desfeita electoral de 1998, sucedeuno Wolfgang Sch\u00e4uble, quen como consecuencia dun esc\u00e1ndalo sobre o financiamento do partido dimitiu no ano 2000. O goberno franc\u00e9s liderado por Fran\u00e7ois Mitterrand estaba interesado en que a empresa petroleira francesa Elf Aquitaine quedase coa refinar\u00eda de Leuna, da empresa p\u00fablica Minol situada na Alema\u00f1a do Leste. Estas operaci\u00f3ns foron escondidas e s\u00f3 se descrubiron no 1999, co triunfo da oposici\u00f3n.&lt;ref name=\"Spiegel(08/07/2009)\"&gt;Gerd Langguth, \"The scandal that helped Merkel become chancellor\", \"Spiegel Online International\", 8 de xullo de 2009&lt;/ref&gt; Sch\u00e4ube foi substitu\u00eddo por Angela Merkel. A CDU da RFA promovera durante d\u00e9cadas unha visi\u00f3n conservadora da familia e da sociedade -coas mulleres apartadas da pol\u00edtica- antes de levar a unha muller \u00e1 chanceler\u00eda en 2005.\nV\u00e9xase tam\u00e9n.\n "}
{"id": "24558", "revid": "15490", "url": "https://gl.wikipedia.org/wiki?curid=24558", "title": "Gallia Lugdunensis", "text": "A Gallia Lugdunensis (Galia Lionesa) era unha das tres provincias (Aquitania, B\u00e9lxica e Lionesa) en que se divid\u00eda a Galia romana creadas por Octavio Augusto en 27 adC. Integraba unha banda territorial que \u00eda desde Lugdunum (Li\u00f3n), a capital da provincia, at\u00e9 a Arm\u00f3rica, as actuais Breta\u00f1a e Normand\u00eda, inclu\u00edndo todo o val do Loira. \nHistoria.\nA s\u00faa creaci\u00f3n responde a raz\u00f3ns \u00e9tnicas e pol\u00edticas. A Galia Lionesa agrupaba unha serie de tribos galas culturalmente pr\u00f3ximas e diferentes das da Aquitania e B\u00e9lxica romanas. Estas tribos da ocupaban unha importante rexi\u00f3n central na Galia, o que levou aos romanos a dividila para evitar levantamentos, inclu\u00edndo a s\u00faa parte setentrional na B\u00e9lxica e a meridional na Aquitania.\nA Galia Lionesa era unha provincia imperial e, por tanto, encontr\u00e1base baixo a autoridade do emperador romano a trav\u00e9s dun gobernador chamados \"legatus\" (legado). A s\u00faa capital, Lugdunum (Li\u00f3n), era tam\u00e9n a da Galia toda e nela resid\u00eda o prefecto da mesma. O papel privilexiado de Lugdunum, situada estratexicamente no val do R\u00f3dano, reforzouse coa presenza dunha f\u00e1brica de moedas imperial e coa do santuario federal das tres Galias, dedicado ao culto de Roma e Augusto.\nAl\u00e9n de Lugdunum, as principais cidades romanas da Galia Lionesa eran \"Augustodunum\" (Autun), \"Lutetia\" (Par\u00eds), \"Condate\" (Rennes), \"Rotomagus\" (Ru\u00e1n ), \"Iuliomagus\" (Angers), \"Caesarodunum\" (Tours) e \"Augustodurum\" (Bayeux).\nReforma de Diocleciano.\nNo 297, durante a reforma de Diocleciano (284-305), a Lugdunense dividiuse en d\u00faas provincias:\nLogo, durante o reinado de Constantino (306-337), volv\u00e9ronse a subdividir:\nOs catro foron subordinados \u00e1 nova Diocese da Galia da Prefectura pretoriana da Galia.\nDesde o s\u00e9culo III, os bret\u00f3ns, procedentes da Gran Breta\u00f1a (a \"Britannia\" romana), foron ocupando progresivamente o norte e o oeste da Pen\u00ednsula armoricana. Estes acabaron por se rebelar contra o poder romano cara a 450. Co tempo, os sucesivos reis francos at\u00e9 Carlomagno tiveron de se enfrontar \u00e1s ansias de independencia dos bret\u00f3ns, quen acabaron por crear o Ducado da Breta\u00f1a no s\u00e9culo IX.\nA Lionesa Primeira foi ocupada polos burgundios contra 460, a\u00ednda que na Segunda e na Cuarta a presenza romana prolongouse durante case todo o s\u00e9culo V, at\u00e9 486, ano da derrota de Siagrio fronte aos francos, que integraron estas provincias na Neustria."}
{"id": "24559", "revid": "98629", "url": "https://gl.wikipedia.org/wiki?curid=24559", "title": "Manuel Santa Cruz", "text": "Manuel Ignacio Santa Cruz Loidi, co\u00f1ecido como o crego de Santa Cruz, nado en Elduain o 23 de maio de 1842 e finado en Pasto (Colombia) o 10 de agosto de 1926, foi un sacerdote e guerrilleiro carlista vasco.\nTraxectoria.\nEstudou no seminario en Vitoria, e foi destinado como p\u00e1rroco a Hernialde. Tras a revoluci\u00f3n de 1868 realizou propaganda activa en favor do carlismo, mais tras ser detido en outubro de 1870, conseguiu fuxir cara a Francia. En abril de 1872, ao comezo da Terceira Guerra Carlista, atravesou a fronteira e p\u00faxose \u00e1 cabeza dunha pequena partida. Detido en agosto, conseguiu fuxir de novo e refuxiarse en Francia para pasar outra vez a fronteira en decembro e p\u00f3rse \u00e1 fronte dos seus homes. Actuou na provincia de Gip\u00fascoa, convert\u00e9ndose nun dos l\u00edderes guerrilleiros con m\u00e1is sona pola s\u00faa valent\u00eda, pero tam\u00e9n pola s\u00faa crueldade. Entrou en conflito cos mandos militares carlistas pola s\u00faa independencia e viuse obrigado a deixar a loita e pasar a Francia en xullo de 1873, se ben volveu en decembro por pouco tempo. Exiliouse en Lille e Londres. Ingresou na Compa\u00f1\u00eda de Xes\u00fas e realizou un labor misioneiro en Xamaica e Colombia."}
{"id": "24562", "revid": "98629", "url": "https://gl.wikipedia.org/wiki?curid=24562", "title": "C\u00edrculo de Bloomsbury", "text": "O grupo de Bloomsbury era un faladoiro de escritores e figuras da cultura brit\u00e1nica que viv\u00edan no barrio de Bloomsbury, en Londres, antes, durante e ap\u00f3s a primeira guerra mundial. As s\u00faas principais figuras eran Virginia Woolf, Leonard Woolf, Lytton Strachey, Clive Bell, Vanessa Bell, Roger Fry, Duncan Grant, John Maynard Keynes , E. M. Foster e David Garnet. A\u00ednda que non constitu\u00edron unha \"escola\", influ\u00edron poderosamente no mundo das letras, a arte e a filosof\u00eda.\nComezaron a reunirse arredor do 1907 na casa de Virginia Woolf e da s\u00faa irm\u00e1 Vanessa. A denominaci\u00f3n estendeuse ao clima cultural instaurado polos membros do grupo, que dominou a literatura brit\u00e1nica de entreguerras. Nunca publicaron un manifesto e a s\u00faa base ideol\u00f3xica era un elitismo ilustrado do movemento humanista desenvolvido en Cambridge no s\u00e9culo XIX. De feito, moitos dos seus integrantes estudaran no Trinity College ou no King's College, onde participaran dunha \"sociedade\" de discusi\u00f3n semisecreta a finais do XIX. V\u00edanse a si mesmos como unha aristocracia de intelectuais que pretend\u00edan a busca do co\u00f1ecemento e do goce est\u00e9tico. Achegaron, nun momento de crecente intolerancia, uns ideais a favor do liberalismo e do anticonformismo pol\u00edtico e moral."}
{"id": "24564", "revid": "15490", "url": "https://gl.wikipedia.org/wiki?curid=24564", "title": "Juan Jos\u00e9 Mill\u00e1s", "text": "Juan Jos\u00e9 Mill\u00e1s, nado en Valencia o 31 de xaneiro de 1946, \u00e9 un escritor e xornalista espa\u00f1ol.\nTraxectoria.\nViviu en Madrid a maior parte da s\u00faa vida. Na s\u00faa numerosa obra, de introspecci\u00f3n psicol\u00f3xica, calquera feito coti\u00e1n p\u00f3dese converter nun suceso fant\u00e1stico. Na actualidade colabora en prensa e radio; as s\u00faas columnas dos venres en El Pa\u00eds te\u00f1en un gran n\u00famero de seguidores, pola sutileza e orixinalidade do seu punto de vista para tratar os temas da actualidade, as\u00ed como polo seu gran compromiso social. ga\u00f1ou varios premios de xornalismo moi prestixiosos, como o Francisco Cerecedo 2005. No programa \"La ventana\" da Cadena SER disp\u00f3n dun espazo (Venres 16:00 h) no cal anima aos o\u00edntes a enviar pequenos relatos sobre palabras do alfabeto. Na actualidade, est\u00e1 constru\u00edndo un dicionario con estes relatos logrando unha numerosa participaci\u00f3n.\nEn 2007, ga\u00f1ou o Premio Planeta con \"El mundo\"."}
{"id": "24565", "revid": "7596", "url": "https://gl.wikipedia.org/wiki?curid=24565", "title": "Sindicato Labrego Galego-Comisi\u00f3ns Labregas", "text": "O Sindicato Labrego Galego - Comisi\u00f3ns Labregas (SLG - CC.LL) \u00e9 un sindicato nacionalista galego de agricultores/as e gandeiros/as. A s\u00faa sede central est\u00e1 en Santiago de Compostela e, tras a dimisi\u00f3n de Carme Freire na Direcci\u00f3n Nacional do 14 de xu\u00f1o de 2012, a s\u00faa secretaria xeral \u00e9 Isabel Vilalba Seivane.\nIdeolox\u00eda.\nO SLG \u00e9 un sindicato de ideolox\u00eda nacionalista galega de esquerda. Entre os seus principios est\u00e1n o cooperativismo, axuda mutua, a soberan\u00eda alimentaria, feminismo, altermundismo, ecoloxismo e a autoxesti\u00f3n.\nHistoria.\nEra clandestina (1971-1977).\nA s\u00faa orixe est\u00e1 nos Comit\u00e9s de Axuda \u00e1 Loita Labrega creados en 1971 por iniciativa da Uni\u00f3n do Povo Galego (UPG) que deron orixe \u00e1s Comisi\u00f3ns Labregas, que a partir de 1973 cobrar\u00e1 protagonismo na loita contra os encoros. Esta organizaci\u00f3n formaba parte da estrutura frontista da UPG, na mesma li\u00f1a c\u00f3 Sindicato Obreiro Galego (SOG) ou ADEGA. No inverno de 1973 aparece o xornal da organizaci\u00f3n, \"Fouce\". Durante estes anos CCLL participa nas loitas pola recuperaci\u00f3n dos montes en mancom\u00fan, contra as cotas abusivas da seguridade social e contra a construci\u00f3n de encoros nos r\u00edos galegos. En 1975 un sector do sindicato, pr\u00f3ximo ao Partido Socialista Galego (PSG), esc\u00edndese e crea o Sindicato Agrario Galego.\nEn 1976 CCLL crea a Asociaci\u00f3n Agraria Galega como brazo legal, grazas a unha nova lei de asociaci\u00f3ns m\u00e1is permisiva. A pesar disto, a primeira Asemblea Xeral foi prohibida polas autoridades. O mesmo ano un grupo disidente, oposto \u00e1s pol\u00edticas da UPG, abandona CCLL e forma Comisi\u00f3s Labregas-Terra. Ese mesmo ano, CCLL cambia o seu nome a Comisi\u00f3s Labregas-Sindicato Labrego Galego (SLG-CCLL).\nLegalizaci\u00f3n e crecemento (1977\u20131986).\nEn primavera de 1977 por fin foi legalizado o sindicato. Este mesmo ano a organizaci\u00f3n participou nalgunhas mobilizaci\u00f3ns sociais claves da transici\u00f3n en Galiza, en concreto o conflito das As Encrobas, entre os veci\u00f1os de dita parroquia e FENOSA, que quer\u00eda expropiar as terras dos veci\u00f1os para extraer lignito. O problema pasou de ser un conflito local a unha \"cause cel\u00e9bre\" en toda Galiza debido \u00e1s mobilizaci\u00f3ns do SLG e do nacionalismo galego en xeral. Os labregos locais estaban dirixidos por Moncho Valcarce, o cura da parroquia e militante da UPG. Esta loita rematou coa derrota dos labregos e a vitoria de FENOSA, que poido comezar a extracci\u00f3n do lignito en 1978. Outro evento de grande importancia en 1977 foi a loita contra o proxecto de facer unha central nuclear en Xove. Tanto o SLG coma a organizaci\u00f3n ecoloxista ADEGA tiveron un papel clave nas mobilizaci\u00f3ns sociais contra a central. O 10 de abril de 1977, 8.000 persoas marcharon entre Viveiro e Xove contra dito proxecto. Esta loita continuou at\u00e9 1979, cando os plans para a construci\u00f3n da central foron finalmente cancelados. A mobilizaci\u00f3n social foi clave, destacando unha manifestaci\u00f3n de 20.000 persoas en 1978.\nEse mesmo ano foron as primeiras elecci\u00f3ns \u00e1s c\u00e1maras agrarias nas que o SLG puido participar de maneira legal, obtendo 545 representantes. Tam\u00e9n en 1978 o sindicato lanzou unha campa\u00f1a contra a \"cota empresarial\", unha cantidade de di\u00f1eiro que os agricultores galegos ti\u00f1an que pagar \u00e1 seguridade social, considerada abusiva polo sindicato. Os principais m\u00e9todos de protesta contra dita cota foron o boicot e a desobediencia civil, que continuaron at\u00e9 que o foi abolida en 1994.\nDesde 1986: Loita contra a PAC e aumento da independencia da organizaci\u00f3n (1986-2020).\nO SLG posicionouse, como a maior\u00eda do nacionalismo galego, contra a entrada de Galiza no Mercado Com\u00fan en 1986. Esta entrada supuxo a aplicaci\u00f3n da Pol\u00edtica agr\u00edcola com\u00fan da UE e o desmantelamento de boa parte dos sectores produtivos agr\u00edcolas galegos. A loita contra as cotas l\u00e1cteas e os novos impostos foron o novo foco de atenci\u00f3n do SLG.\nEn 1989 o sindicato volveu cambiar o seu nome, desta vez a Sindicato Labrego Galego-Comisi\u00f3ns Labregas (SLG-CCLL). Ese mesmo ano a hist\u00f3rica activista Lidia Senra foi escollida secretaria xeral, cargo que ocupou at\u00e9 2007. Durante esa \u00e9poca a organizaci\u00f3n foi ga\u00f1ando autonom\u00eda, desvincul\u00e1ndose da UPG e do Bloque Nacionalista Galego (BNG). Durante os 90 o SLG uniuse a Via Campesina e acercouse ao movemento altermundista, adoptando novas pol\u00edticas coma a defensa da soberan\u00eda alimentaria. No actual s\u00e9culo o SLG participou en mobilizaci\u00f3ns contra os proxectos macro-mineiros, coma o de Corcoesto.\nEn 2009 sufriu unha escisi\u00f3n coa creaci\u00f3n da Federaci\u00f3n Rural Galega, liderada por Xurxo \u00c1lvarez, entidade m\u00e1is vinculada a UPG.\nSecretarias xerais.\nO primeiro secretario xeral foi Bernardo Fern\u00e1ndez Requeixo. A este segu\u00edrono Emilio L\u00f3pez P\u00e9rez, Lidia Senra Rodr\u00edguez (1989-2007), Carme Freire Cruces (2007-2012) e Isabel Vilalba Seivane, actual secretaria desde o 14 de xu\u00f1o de 2012."}
{"id": "24569", "revid": "89787", "url": "https://gl.wikipedia.org/wiki?curid=24569", "title": "Lista de filmes con versi\u00f3n en galego", "text": "A lista de filmes con versi\u00f3n en galego est\u00e1 ordenada alfabeticamente segundo os t\u00edtulos galegos das obras relacionadas. Para esta orde non se te\u00f1en en conta, por defecto, os artigos (morfemas) ao inicio dos t\u00edtulos en galego.\nIncl\u00faense longametraxes das que hai versi\u00f3n oficial en galego, ben sexa dobrada, orixinal, ou subtitulada, considerando os seus t\u00edtulos galegos tal e como se impuxo cada un deles, independentemente de que sexan correctos segundo diferentes criterios ou variantes da lingua galega."}
{"id": "24571", "revid": "98629", "url": "https://gl.wikipedia.org/wiki?curid=24571", "title": "Partido Comunista de Espa\u00f1a", "text": "O Partido Comunista de Espa\u00f1a (ou PCE) \u00e9 un partido pol\u00edtico espa\u00f1ol integrado desde 1986 en Izquierda Unida, que xurdiu de grupos do PSOE e da CNT partidarios de sumarse \u00e1 III Internacional fundada por Lenin e de apoiar a revoluci\u00f3n rusa que el dirix\u00eda.\nFundaci\u00f3n.\nO primeiro n\u00facleo orixinario foi o Partido Comunista Espa\u00f1ol, formado en 1920 pola Federaci\u00f3n da Xuventude Socialista, e o Partido Comunista Obrero Espa\u00f1ol (PCOE), escindido formalmente do PSOE o 13 de abril de 1921 durante a celebraci\u00f3n do III congreso extraordinario do PSOE no que este decidiu non entrar na III Internacional. Estes dous participaron na Conferencia da fusi\u00f3n que se celebrou entre o 7 e o 14 de novembro de 1921 que deu orixe \u00f3 Partido Comunista de Espa\u00f1a. O 15 de marzo de 1922 celebrou o PCE o seu primeiro congreso no que elixiu como secretario xeral a Antonio Garc\u00eda Quejido. Durante a ditadura de Primo de Rivera o partido permaneceu na clandestinidade. Na conferencia de Pamplona, celebrada na clandestinidade en 1930, decidiuse a incorporaci\u00f3n de Dolores Ib\u00e1rruri \u00f3 comit\u00e9 central do PCE.\nII Rep\u00fablica.\nCoa proclamaci\u00f3n da II Rep\u00fablica o 14 de abril de 1931, abriuse unha nova etapa na historia de Espa\u00f1a e do PCE, a pesar de que o d\u00eda da proclamaci\u00f3n, membros do partido sa\u00edron \u00e1 r\u00faa para denunciar o que consideraban unha rep\u00fablica burguesa.\nEn marzo de 1932 celebrouse o IV Congreso en Sevilla, co obxectivo de desterrar os m\u00e9todos sectarios moi arraigados na direcci\u00f3n e pasar \u00e1 construci\u00f3n da unidade antifascista segundo o discurso de Giorgi Dimitrov no anterior congreso da III Internacional Comunista. Neste labor, xogaron un papel prominente os membros do Comit\u00e9 Central elixidos no devandito congreso, entre eles Jos\u00e9 D\u00edaz Ramos, Dolores Ib\u00e1rruri (A Pasionaria), Vicente Uribe, Manuel Delicado, Antonio Mije e Pedro Checa.\nNas elecci\u00f3ns de 1933, o PCE acadou o seu primeiro posto no parlamento do estado, sendo elixido deputado Cayetano Bol\u00edvar Escribano. En 1934, o PCE xogou un papel prominente na chamada Revoluci\u00f3n de Asturias, en outubro dese ano, na que durante 15 d\u00edas as masas obreiras tomaron o poder nas comarcas asturianas. Para aplacar a revoluci\u00f3n, o goberno radical-cedista, trouxo tropas de \u00c1frica, dirixidas polo xeneral Francisco Franco, que iniciou a represi\u00f3n contra os sublevados encarcerando a moitos deles e sendo outros moitos executados, o que logo o PCE aproveitar\u00eda para facer da esixencia de amnist\u00eda un dos piares do programa do Frente Popular.\nDe acordo coa pol\u00edtica de unificaci\u00f3n das forzas antifascistas, o PCE impulsou e acadou o apoio do PSOE e dos partidos republicanos de esquerda (Izquierda Republicana, ORGA, Partido Galeguista), para formar o Frente Popular que ga\u00f1ou as elecci\u00f3ns do 16 de febreiro de 1936 con 268 escanos fronte aos 205 do centro-dereita, dos cales o PCE obtivo 17 deputados. O resto de escanos repart\u00edronse as\u00ed:\nMalia non acadar un gran n\u00famero de deputados o PCE ga\u00f1ou moito prestixio durante os \u00faltimos meses da rep\u00fablica e pasou de 30.000 a 100.000 afiliados en poucos meses.\nGuerra civil.\nEn xullo de 1936, un golpe de estado de tinguidura fascista deu comezo, e ao fracasar parcialmente, comezou a guerra civil espa\u00f1ola, na que o PCE formou parte do goberno da Fronte Popular no momento do golpe, xogando un papel predominante.\nNun comezo, o PCE manifestouse a favor de armar ao pobo en milicias populares para parar os primeiros embites do golpe. Mais logo, unha vez confirmado que o golpe \u00eda fracasar xa que non o bando fascista, chamado tam\u00e9n bando nacional, non acadou o seu obxectivo principal de tomar Madrid, e foi un dos principais defensores da necesidade de unificaci\u00f3n de t\u00f3dalas milicias antifascistas nun ex\u00e9rcito republicano organizado.\nA s\u00faa actuaci\u00f3n durante o proceso b\u00e9lico foi moi controvertida, o partido segu\u00eda a li\u00f1a marxista-leninista da III Internacional (chamados stalinistas) e a consigna era \"o primeiro ga\u00f1ar a guerra\", o que o enfrontou directamente con grupos partidarios da revoluci\u00f3n social e da colectivizaci\u00f3n no medio do proceso b\u00e9lico como poden ser os trotskistas do POUM, dirixidos por Andreu Nin e aos anarquistas da CNT-FAI.\nMoitas fontes consideran ao PCE o l\u00edder da defensa republicana contra o fascismo; o PCE foi esencial na organizaci\u00f3n das Brigadas Internacionais, brigadas voluntarias organizadas pola Komintern ou III Internacional, e tam\u00e9n foi relevante na axuda outorgada pola Uni\u00f3n Sovi\u00e9tica.\nO PCE foi o impulsor e fundador do 5\u00ba Rexemento de milicias populares, unhas das unidades mais emblem\u00e1ticas do ex\u00e9rcito republicano e futuro xermolo tanto da resistencia interior como da exterior e da loita contra os nazis na Francia.\nClandestinidade e exilio.\nO PCE foi un partido ilegal na zona franquista desde o comezo da guerra civil e en toda Espa\u00f1a tras a derrota da rep\u00fablica, e as\u00ed permaneceu ata o 9 de abril de 1977 cando foi legalizado polo goberno de Adolfo Su\u00e1rez. En Espa\u00f1a mantivo unha estrutura clandestina mentres o PCE manti\u00f1a a s\u00faa estrutura no exilio contando co apoio da URSS e dos pa\u00edses do bloque oriental. Apoiou a loita de guerrillas no interior ata 1948 cando cambiou a s\u00faa pol\u00edtica dando prioridade ao renacemento das organizaci\u00f3ns obreiras, que culminar\u00eda na integraci\u00f3n na organizaci\u00f3n sindical franquista, o Sindicato Vertical. Logo da morte de Stalin o PCE aprobou en 1956 a pol\u00edtica de reconciliaci\u00f3n. En 1960 celebrouse o VI Congreso en Praga con representantes do interior que foron detidos \u00f3 regresar a Espa\u00f1a, nesa \u00e9poca calc\u00falase en 25.000 os militantes do PCE sumando os do exilio e os do interior, nese congreso elixiuse a Santiago Carrillo como secretario xeral mentres Dolores Ib\u00e1rruri pasaba a ocupar a presidencia. Carrillo converteuse nun dos m\u00e1ximos impulsores do eurocomunismo nos anos setenta, a entrada nunha v\u00eda reformista orixinou numerosas escisi\u00f3ns que segu\u00edan a li\u00f1a mao\u00edsta empezando pola do Partido Comunista de Espa\u00f1a (marxista-leninista) en 1963.\nLegalidade.\nLogo da legalizaci\u00f3n do PCE, Dolores Ib\u00e1rruri regresou a Espa\u00f1a e nas primeiras elecci\u00f3ns democr\u00e1ticas o PCE conseguiu 20 escanos, no IX Congreso (1979) definiuse como partido marxista revolucionario e en 1979 conseguiu 23 escanos. Nas elecci\u00f3ns de 1982 sufriu un desastre electoral perdendo un mill\u00f3n de votos e quedando con 19 escanos, o que provocou a dimisi\u00f3n de Santiago Carrillo e a elecci\u00f3n de Gerardo Iglesias como secretario xeral. En 1986 o PCE foi o impulsor da formaci\u00f3n de Izquierda Unida, coalici\u00f3n de esquerdas na que se integrou o PCE que elixiu como secretario xeral a Julio Anguita en 1987. Desde 1998 o secretario xeral do PCE \u00e9 Francisco Frutos, politicamente enfrontado \u00f3 coordinador xeral de IU Gaspar Llamazares."}
{"id": "24602", "revid": "15490", "url": "https://gl.wikipedia.org/wiki?curid=24602", "title": "Juli\u00e1n Grimau", "text": "Juli\u00e1n Grimau Garc\u00eda, nado en Madrid o 18 de febreiro de 1911 e fusilado na mesma cidade o 20 de abril de 1963, foi un pol\u00edtico espa\u00f1ol.\nTraxectoria.\nJuli\u00e1n Grimau, dunha familia ori\u00fanda de Segovia de oito irm\u00e1ns, tivo que abandonar os seus estudos aos catorce anos para axudar ao mantemento da familia. Traballou en varias editoriais e chega a ser subxerente dunha delas na Coru\u00f1a. Na cidade galega, Grimau asiste a conferencias e inter\u00e9sase pola problem\u00e1tica de Galicia. Chega a estudar o galego\u00ad nunha gram\u00e1tica que lle presta un dirixente da organizaci\u00f3n autonomista galega ORGA, \u00e1 que acabou pertencendo. De volta a Ma\u00addrid, e proclamada a II Rep\u00fablica, af\u00edliase ao Partido Republicano Federal. A partir do 18 de xullo de 1936 a historia da s\u00faa vida \u00e9 practicamente a acta de acusaci\u00f3n que o fiscal militar leu no consello de guerra.\nNa s\u00faa xuventude militou en Izquierda Republicana. \u00d3 estalar a Guerra civil espa\u00f1ola, ingresou no Partido Comunista de Espa\u00f1a (PCE). Pasou a guerra en Barcelona, onde se adicou a labores policiais (o seu pai, Enrique Grimau, fora inspector de polic\u00eda). \u00d3 ser derrotado o bando republicano, exiliouse primeiro en Latinoam\u00e9rica, en Cuba (onde co\u00f1eceu a Jos\u00e9 G\u00f3mez Gayoso) para pasar, posteriormente, a Francia. Foi un dos dirixentes do PCE durante a \u00e9poca franquista. En 1954, durante o congreso do partido celebrado en Praga, foi elixido membro do seu comit\u00e9 central. A partir de 1959 far\u00edase cargo da direcci\u00f3n do partido en Espa\u00f1a, onde tivo que residir clandestinamente \u00f3 longo de varios per\u00edodos.\nA s\u00faa actividade fixo que fose unha das persoas m\u00e1is buscadas pola polic\u00eda espa\u00f1ola. Por iso, moitos investigadores pregunt\u00e1banse polas raz\u00f3ns da s\u00faa misi\u00f3n en Madrid en 1962, que o levar\u00eda \u00e1 morte, cando en palabras dos seus compa\u00f1eiros de partido estaba excesivamente \"queimado\" (\u00e9 dicir, que a polic\u00eda lle segu\u00eda a pista de preto e era prob\u00e1bel a s\u00faa detenci\u00f3n). \u00c9 un episodio que nunca foi aclarado. Alg\u00fans antigos membros da directiva do PCE (o escritor Jorge Sempr\u00fan entre eles) suxeriron que o secretario xeral, Santiago Carrillo, quixo apartalo do aparato de direcci\u00f3n en Francia provocando a s\u00faa detenci\u00f3n en Espa\u00f1a.\nO proceso de Grimau.\nGrimau foi detido en novembro de 1962. A detenci\u00f3n produciuse nun autocar no que viaxaban unicamente el e outros dous pasaxeiros, que resultaron ser axentes da Brigada Pol\u00edtico-Social (polic\u00eda pol\u00edtica). Obviamente, fora delatado. Foi conducido \u00e1 \"Direcci\u00f3n General de Seguridad\", situada na Porta do Sol de Madrid, no edificio co\u00f1ecido como Casa do Reloxo, que hoxe \u00e9 a sede do goberno da Comunidade de Madrid. Al\u00ed caeu pola vent\u00e1 dende un segundo piso a un vieiro cho\u00eddo, o que lle ocasionou graves lesi\u00f3ns no cranio e nos pulsos. Grimau explicou este feito \u00f3 seu avogado declarando que nun momento dado da sesi\u00f3n da tortura \u00e1 que foi sometido polos seus interrogadores, agarr\u00e1rono e bot\u00e1rono pola vent\u00e1, esposado coas mans diante, raz\u00f3n pola cal fracturou a fronte e os pulsos. A polic\u00eda pol\u00edtica, por boca do ministro de Informaci\u00f3n Manuel Fraga Iribarne, declarou pola contra que Grimau recibira un trato exquisito e que nun momento do seu interrogatorio rubiu a unha cadeira, abriu a vent\u00e1 e se tirou por ela de forma \"inexplic\u00e1bel\" e por vontade propia. Pouco prob\u00e1bel xa que adoit\u00e1base esposar o reo \u00e1 propia cadeira.\nFronte a t\u00f3dalas previsi\u00f3ns, Grimau non foi acusado pola s\u00faa militancia clandestina (o que lle valer\u00eda unha condena no c\u00e1rcere) sen\u00f3n pola s\u00faa actividade durante a guerra civil. Foi a derradeira persoa procesada e condenada en Espa\u00f1a como consecuencia da guerra. A raz\u00f3n \u00e9 que, probabelmente, o r\u00e9xime quixo dar unha lecci\u00f3n \u00e1 oposici\u00f3n nun momento no que exist\u00eda unha tempada de alta conflitividade social e pol\u00edtica.\nGrimau foi acusado polo seu traballo como polic\u00eda durante a guerra civil. Esa actividade, como t\u00f3dalas exercidas polos membros da administraci\u00f3n republicana durante a guerra, era cualificada de delito de rebeli\u00f3n militar. A\u00ednda que o delito se conseguise probar, tecnicamente prescribira tralos 25 anos transcorridos. O tribunal deb\u00eda probar ent\u00f3n que se trataba dun delito continuado.\nEn concreto, a Grimau imput\u00e1banselle torturas e asasinatos nunha \"cheka\" (centro de detenci\u00f3n pol\u00edtico) de Barcelona. Dita imputaci\u00f3n, a\u00ednda que non foi demostrada no xu\u00edzo, f\u00edxoselle tam\u00e9n dende sectores anarquistas, que o acusan de ser un prominente membro do Servicio de Informaci\u00f3n Militar (SIM) e de dirixir a represi\u00f3n contra os trotskistas acusados do asasinato do axente do SIM, Leon Narwicz, en 1938. Non parece, por\u00e9n, que existan probas documentais diso. Ademais, as devanditas fontes sit\u00faan a actividade de Grimau en Madrid, e non en Barcelona.\nGrimau foi procesado por un tribunal militar. Case non exist\u00edan en Espa\u00f1a militares con formaci\u00f3n xur\u00eddica, polo que bastaba con que fose avogado o relator ou fiscal, encargado de asesorar os presidentes do tribunal. No caso do xu\u00edzo a Grimau, exerceu de fiscal un habitual dos xu\u00edzos pol\u00edticos, Manuel Fern\u00e1ndez Mart\u00edn, que en realidade nunca estudara Dereito e desenvolv\u00eda o cargo, coma moitas outras persoas na \u00e9poca, grazas a que pod\u00eda declarar que os seus t\u00edtulos \"queim\u00e1ranse durante a guerra\" (foi desenmascarado un ano m\u00e1is tarde, tras d\u00e9cadas de exercicio, e condenado \u00f3 c\u00e1rcere). O defensor era a \u00fanica persoa con formaci\u00f3n xur\u00eddica da sala: o tenente avogado Alejandro Rebollo (que ser\u00eda deputado anos despois), a quen a defensa de Grimau lle custar\u00eda o posto.\nO xu\u00edzo celebrouse nos xulgados militares de Madrid o xoves 18 de abril de 1963, coa sala ateigada de xornalistas. Para Rebollo, o xu\u00edzo era nulo de pleno dereito (de acordo incluso coas leis pol\u00edticas da \u00e9poca e a\u00ednda sen saber que o relator era un impostor). Os delitos de torturas non foron probados: as testemu\u00f1as da acusaci\u00f3n declararon que co\u00f1ec\u00edan os crimes do acusado a trav\u00e9s de rumores ou relatos de terceiros que non pod\u00edan comprobarse. S\u00f3 estaba probado que, efectivamente, foi polic\u00eda.\nO delito continuado de rebeli\u00f3n era improb\u00e1bel dado que Grimau pasara m\u00e1is de 20 anos f\u00f3ra de Espa\u00f1a trala fin da guerra e non exist\u00edan indicios da s\u00faa presenza clandestina no pa\u00eds durante ese tempo. O fiscal cortou en numerosas ocasi\u00f3ns as declaraci\u00f3ns do acusado e do propio avogado defensor, a quen non lle tiveron en conta a s\u00faa alegaci\u00f3n. Tras pouco m\u00e1is de cinco horas de xu\u00edzo, sen deliberaci\u00f3n, ditouse como estaba previsto a condena a morte.\nEn realidade, o xu\u00edzo por \"rebeli\u00f3n militar\", no que se aplicaba a \"Lei de Responsabilidades Pol\u00edticas\" de 1938, fac\u00eda previs\u00edbel a sentenza. Este tipo de xu\u00edzos sumar\u00edsimos en aplicaci\u00f3n dunha lei creada especificamente para aniquilar os republicanos non se produc\u00eda dende os anos inmediatamente posteriores \u00e1 guerra. No seu per\u00edodo de apoxeo, acababan invariabelmente cunha sentenza de morte, tanto que, a mi\u00fado os bedeis do tribunal permit\u00edanse facer sen reparos unha broma macabra que se fixo famosa: \"que pase a vi\u00fava do acusado\". O fiscal Fern\u00e1ndez Mart\u00edn actuaba con frecuenza nestes xu\u00edzos e a s\u00faa afecci\u00f3n \u00e1 pena de morte era tam\u00e9n famosa.\nPor outra banda, o Consello de Ministros do 1 de abril daquel ano 1963 aprobara a creaci\u00f3n do \"Tribunal de Orden P\u00fablico\", que pretend\u00eda deixar definitivamente a lexislaci\u00f3n represiva aprobada no marco da guerra civil. A Grimau corresponder\u00edalle ser xulgado por ese tribunal, que non ditar\u00eda pena de morte sen\u00f3n de prisi\u00f3n. Por isto, para asegurarse de que Grimau fora executado, Franco dispuxo que a entrada en vigor da lei se atrasase ata despois do fusilamento.\nA presi\u00f3n internacional.\nPrecisamente polo inusitado do procedemento, eco dunha guerra que por outro lado o franquismo parec\u00eda querer enterrar (comezaban a prepararse os actos dos \"vinte e cinco anos de paz\"), e porque se esperaba o peor, dende o anuncio dos cargos contra Grimau desatouse unha reacci\u00f3n internacional de protesta e presi\u00f3n sen precedentes en ning\u00fan aspecto relacionado con Espa\u00f1a.\nA prensa internacional fixou a s\u00faa atenci\u00f3n sobre o caso Grimau e produc\u00edronse manifestaci\u00f3ns multitudinarias en varias capitais europeas e latinoamericanas. Nalg\u00fans portos, os estibadores neg\u00e1banse a descargar os barcos espa\u00f1ois, e m\u00e1is de 800.000 telegramas chegaron a Madrid pedindo a paralizaci\u00f3n do que consideraban un xu\u00edzo-farsa. A presi\u00f3n non pareceu afectar \u00f3 Caudillo, que na s\u00faa li\u00f1a habitual atribu\u00eduna a unha \"conspiraci\u00f3n mas\u00f3nica-esquerdista coa clase pol\u00edtica\". Manuel Fraga, en calidade de ministro de Informaci\u00f3n e Turismo, comezou unha intensa campa\u00f1a dirixida \u00e1 prensa internacional atribu\u00edndo a Grimau os maiores crimes.\nTrala lectura da sentenza, s\u00f3 cab\u00eda a posibilidade de que Franco conmutase a pena por outra de c\u00e1rcere. Numerosos xefes de Estado pux\u00e9ronse en comunicaci\u00f3n con el para facerlle esta petici\u00f3n, entre eles o papa Xo\u00e1n XXIII e o l\u00edder sovi\u00e9tico Nikita Khrushchev, o que tampouco ti\u00f1a precedentes: era a primeira vez que un dirixente sovi\u00e9tico se dirix\u00eda oficialmente \u00f3 r\u00e9xime franquista.\nDentro de Espa\u00f1a, algunhas personalidades pr\u00f3ximas \u00f3 r\u00e9xime pediron tam\u00e9n clemencia. O Consello de Ministros, formado por 17 persoas, reuniuse o 19 de abril. Durou dez horas, a\u00ednda que \u00f3 parecer s\u00f3 Fernando Mar\u00eda Castiella, titular de Exteriores, manifestou a s\u00faa oposici\u00f3n \u00e1 execuci\u00f3n da sentenza, alarmado pola presi\u00f3n internacional e as consecuencias que pod\u00eda ter na pol\u00edtica exterior espa\u00f1ola. A s\u00faa oposici\u00f3n foi, por\u00e9n, m\u00e1is ben t\u00edmida, xa que Franco finalmente esixiu unha votaci\u00f3n e a decisi\u00f3n de asinar a sentenza tomouse por unanimidade.\nPasamento de Grimau.\nJuli\u00e1n Grimau, namentres, pasaba no cuartel militar do barrio de Campamento as s\u00faas horas de capela, \u00e9 dicir, as previas \u00e1 execuci\u00f3n da pena, en compa\u00f1a do seu avogado, de acordo coas ordenanzas militares. Cara as cinco da madrugada do 20 de abril, traslad\u00f3uselle nunha furgoneta \u00f3 campo de tiro do cuartel, onde deb\u00eda executarse o fusilamento. En principio, correspond\u00eda \u00e1 Garda Civil formar o pelot\u00f3n, pero os seus mandos neg\u00e1ronse a facelo. O capit\u00e1n xeneral de Madrid evitou tam\u00e9n que o pelot\u00f3n estivese integrado por militares de carreira, que era a segunda opci\u00f3n.\nParece ser que foi o propio Franco quen deu a orde de que os executores de Grimau fosen soldados de reemprazamento, e as\u00ed se fixo. Novos, aterrados e sen experienza de tiro, segundo as testemu\u00f1as, dispararon a Grimau 27 balas sen lograr acabar coa s\u00faa vida. Foi o tenente que mandaba o pelot\u00f3n quen houbo de rematar a Grimau de dous tiros na cabeza. Segundo confesou m\u00e1is tarde \u00e1 familia do falecido, este acto perseguiulle durante toda a s\u00faa vida, ata o punto de que acabou os seus d\u00edas nun psiqui\u00e1trico. Juli\u00e1n Grimau foi enterrado no cemiterio civil de Madrid.\nRehabilitaci\u00f3n de Grimau.\nCoa chegada da democracia, a partir de 1975, abr\u00edase teoricamente a posibilidade de revisa-lo caso Grimau e o doutras v\u00edtimas da ditadura. Con todo, os acordos co\u00f1ecidos como Pactos da Moncloa supuxeron \u201cde facto\u201d unha Lei de Punto Final e do silencio, da que o PCE foi, curiosamente (porque era quen m\u00e1is sufrira a represi\u00f3n) o maior valedor.\nEn termos xerais, procur\u00e1base esquecer os aspectos m\u00e1is escuros do r\u00e9xime anterior e soterrar definitivamente a memoria da Rep\u00fablica e a guerra. Nos anos 80, segundo testemu\u00f1as de militantes do PCE e de familiares de Grimau, o Concello de Madrid, ent\u00f3n dirixido por Enrique Tierno Galv\u00e1n, do Partido Socialista Obrero Espa\u00f1ol, propuxo extraoficialmente rebautizar a avenida do Mediterr\u00e1neo como avenida de Juli\u00e1n Grimau (existen r\u00faas e edificios p\u00fablicos co nome de Grimau en numerosas cidades f\u00f3ra de Espa\u00f1a). O PCE negouse, mostrando as\u00ed a s\u00faa vontade de soterrar o asunto.\nDende mediados dos anos 90, por\u00e9n, a consolidaci\u00f3n da democracia e o tempo transcorrido dende a guerra, ademais do pasamento da maior\u00eda dos seus actores (o que fac\u00eda menos conflitiva calquera referencia \u00e1 mesma), foi propiciando que se comezase a reivindicar no \u00e1mbito parlamentario a memoria e reparaci\u00f3n dos represaliados.\nBoa parte das iniciativas neste sentido proced\u00edan de Izquierda Unida, coalici\u00f3n que integra a un PCE, xa sen a s\u00faa antiga direcci\u00f3n e coas bases que a apoiaban moi minguadas. O 15 de abril de 2002 Izquierda Unida presentou unha \"Proposici\u00f3n no de Ley sobre la rehabilitaci\u00f3n p\u00fablica y democr\u00e1tica de la figura de Juli\u00e1n Grimau\", que recibiu os votos en prol de t\u00f3dolos partidos con representaci\u00f3n parlamentaria excepto o Partido Popular, que gobernaba con maior\u00eda absoluta.\nO PP ti\u00f1a unha raz\u00f3n dobre para oporse e as\u00ed o expresou: por principio, \u00e9 contrario a toda iniciativa pol\u00edtica sobre da guerra e as s\u00faas consecuenzas ou o franquismo. En segundo lugar, prev\u00eda que o debate sobre Grimau ti\u00f1a moitas posibilidades de converterse ademais nun xu\u00edzo p\u00fablico \u00f3 ministro que defendeu en t\u00f3dolos medios de comunicaci\u00f3n o seu fusilamento, Manuel Fraga, fundador do Partido Popular e daquela presidente da Xunta de Galicia.\nEn maio de 2005, Izquierda Unida presentou unha iniciativa similar na Asemblea de Madrid (parlamento da comunidade aut\u00f3noma), para que dita asemblea instase \u00f3 goberno a rehabilitar a figura de Juli\u00e1n Grimau. Esta iniciativa si contou co apoio do PP, que contaba coa maior\u00eda absoluta na c\u00e1mara."}
{"id": "24605", "revid": "1576", "url": "https://gl.wikipedia.org/wiki?curid=24605", "title": "Don Quijote de la Mancha", "text": ""}
{"id": "24615", "revid": "75439", "url": "https://gl.wikipedia.org/wiki?curid=24615", "title": "Quiasmo", "text": "O quiasmo \u00e9 un procedemento morfosint\u00e1ctico de repetici\u00f3n empregado na poes\u00eda que consiste en repetir unha secuencia invertendo a orde dos seus elementos:\nExemplos.\nObs\u00e9rvese que tam\u00e9n hai epanadiplose e epanalepse."}
{"id": "24616", "revid": "98629", "url": "https://gl.wikipedia.org/wiki?curid=24616", "title": "Ponte (hom\u00f3nimos)", "text": "Significados de ponte:\nLocalidades.\nHai varios concellos galegos cuxo nome est\u00e1 composto por \"ponte\", que son:\nAdemais, tam\u00e9n hai outras localidades cuxo nome tam\u00e9n est\u00e1 composto con \"ponte\":\nLugares.\nF\u00f3ra de Galicia at\u00f3panse:"}
{"id": "24619", "revid": "56817", "url": "https://gl.wikipedia.org/wiki?curid=24619", "title": "Vento (hom\u00f3nimos)", "text": "Co termo vento pod\u00e9monos referir a:"}
{"id": "24626", "revid": "65337", "url": "https://gl.wikipedia.org/wiki?curid=24626", "title": "Jos\u00e9 Viqueira Barrio", "text": "Jos\u00e9 Viqueira Barrio foi un m\u00e9dico e coleccionista numism\u00e1tico e de minerais galego.\nTraxectoria.\nLicenciado en Medicina pola Universidade de Santiago de Compostela. Foi m\u00e9dico en Vilagarc\u00eda de Arousa. Vendeu a s\u00faa colecci\u00f3n numism\u00e1tica \u00e1 Facultade de Filosof\u00eda e Letras da Universidade de Santiago de Compostela en 1934. Cedeu a s\u00faa colecci\u00f3n mineral\u00f3xica, a cal tardou corenta anos en elaborar, ao Museo de Historia Natural da USC. Ten unha r\u00faa dedicada en Vilagarc\u00eda de Arousa.\nVida persoal.\nCasou en Cesuras con Modesta Roa Lago o 23 de xaneiro de 1913."}
{"id": "24627", "revid": "6500351", "url": "https://gl.wikipedia.org/wiki?curid=24627", "title": "Universidade de Santiago de Compostela", "text": "A Universidade de Santiago de Compostela (USC) \u00e9 unha instituci\u00f3n universitaria con sede en Santiago de Compostela. As s\u00faas orixes datan de finais do s\u00e9culo XV, sendo a primeira universidade fundada en Galiza e a sexta en Espa\u00f1a. Por\u00e9n, non hai unanimidade nas datas de fundaci\u00f3n das universidades espa\u00f1olas. Uns consideran a fundaci\u00f3n como o momento no que se instauran alg\u00fan tipo de estudos, segundo este criterio a USC f\u00fandase en 1495, o que a converte na sexta universidade espa\u00f1ola m\u00e1is antiga despois das de Salamanca, Complutense, Valladolid, Barcelona e Zaragoza. Outros toman como data fundacional o ano en que \u00e9 reco\u00f1ecida pola Igrexa ou algunha autoridade civil, de acordo con este criterio a USC foi fundada en 1504 pero contin\u00faa sendo a sexta m\u00e1is antiga de Espa\u00f1a ga\u00f1ando en antig\u00fcidade \u00e1 de Zaragoza mais perd\u00e9ndoa coa de Valencia.\nEn 1990 a partir da Universidade de Santiago cre\u00e1ronse as Universidades da Coru\u00f1a e de Vigo. No ano 2012 contaba con dous campus universitarios (Campus de Santiago -dividido en Hist\u00f3rico, Norte e Sur-, e Campus de Lugo) cun total de 23 facultades e 2 escolas t\u00e9cnicas superiores.\nDurante o curso 2011-12 o n\u00famero de estudantes matriculados ascend\u00eda a 28.138, dos cales 24.758 correspond\u00edan a titulaci\u00f3ns oficiais do 1\u00ba e 2\u00ba ciclos e grao, 1.677 a m\u00e1steres oficiais e 1.703 a outros estudos (titulaci\u00f3ns e m\u00e1steres propios, cursos de especializaci\u00f3n, cursos de formaci\u00f3n continua e 4\u00ba ciclo).\nEn abril de 2018 foi elixido reitor o xurista Antonio L\u00f3pez.\nHistoria.\nOrixes.\nA finais do s\u00e9culo XV o notario e rexedor compostel\u00e1n Lopo G\u00f3mez de Marzoa promoveu a creaci\u00f3n en Santiago dun Colexio de Estudantes Pobres, motivo polo cal se dirixiu ao abade do bieito mosteiro de San Marti\u00f1o Pinario frei Juan de Melgar na procura do seu apoio.\nDeste xeito o 4 de setembro de 1495 outorg\u00e1ronse as escrituras de doaz\u00f3n (a dos relixiosos en castel\u00e1n e a do notario en galego) nas que se fixaron as contribuci\u00f3ns econ\u00f3micas que deb\u00edan as partes para a fundaci\u00f3n. Os de San Marti\u00f1o doaron como sede o convento de San Paio, ag\u00e1s a igrexa, e o notario doou bens por un valor total de 50.000 marabed\u00eds de renda anual.\nPero este estudio de San Paio tivo unha vida moi curta xa que o 18 de xullo de 1499 os relixiosos, en cap\u00edtulo presidido polo prior xeral e reformador xeral da orde de San Bieito para o Reino de Galiza, acordaron anular o contrato e instalar en San Paio \u00e1s monxas bieitas de Galiza.\nO Estudio Vello.\nO 17 de xullo de 1501 de novo Lopo G\u00f3mez de Marzoa xunto con Diego de Muros II, bispo das Canarias, e Diego de Muros III, de\u00e1n de Santiago, fixeron unha segunda fundaci\u00f3n, na que configuraron un Estudio Xeral coa s\u00faa propia normativa e a s\u00faa sede nunha casa da R\u00faa Nova onde se impartiron clases de gram\u00e1tica e unha c\u00e1tedra de Canons. No ano 1504 unha bula do papa Xulio II confirma a fundaci\u00f3n do devandito estudio. Este estudio foi absorbido polo Colexio de Santiago Alfeo no ano 1542, tras o pasamento do seu \u00fanico catedr\u00e1tico Pedro de Victoria, considerado primeiro reitor da Universidade de Santiago.\nA fundaci\u00f3n de Alonso III de Fonseca.\nNo ano 1522 Alonso de Fonseca comeza a xestionar a creaci\u00f3n dun Colexio Novo, ao que denominar\u00eda de Santiago Alfeo, que foi aprobado por medio dunha bula do papa Clemente VII o 15 de marzo de 1526 outorg\u00e1ndolle os mesmos privilexios que o colexio fundado polo cardeal Cisneros en Alcal\u00e1 de Henares.\nFixou o proxecto no seu testamento de 1531, inclu\u00edndo a dotaci\u00f3n \u00f3s executores e \u00f3 proxecto de construci\u00f3n, pero \u00e1 s\u00faa morte no ano 1534 a\u00ednda non se puxera en marcha. Nos anos 1551 e 1552 alg\u00fans testamenteiros reun\u00edronse co patr\u00f3n do colexio, o conde de Monterrei, co obxecto de p\u00f3r en marcha o colexio. O edificio xa estaba feito pero carec\u00edan da normativa organizativa, polo que chegaron a valorar a entrega da instituci\u00f3n aos xesu\u00edtas para que fosen eles os que a organizasen. Finalmente, o 25 de outubro de 1553 promulgaron as primeiras ordenanzas, pero estas non chegaron a aplicarse. Xa hab\u00eda tempo que o Colexio de Santiago Alfeo estaba constru\u00eddo nos terreos doados polo propio Fonseca do solar familiar na R\u00faa do Franco.\nAs reformas de Cuesta e Portocarrero.\nAs liortas entre os partidarios de entregar a instituci\u00f3n aos xesu\u00edtas, principalmente o arcebispo Xo\u00e1n \u00c1lvarez de Toledo, e os testamenteiros fixo que o cabido recorrese \u00e1 arbitraxe de Filipe II. Este, por medio da provisi\u00f3n real do 26 de xu\u00f1o de 1555, encomendoulle ao doutor Andr\u00e9s Cuesta o estudio e reorganizaci\u00f3n do colexio. Seguindo a encomenda organizou o Colexio de Santiago Alfeo diferenci\u00e1ndoo da propia Universidade. S\u00f3 os colexiais do devandito colexio pod\u00edan obter os graos acad\u00e9micos tendo que esperar \u00e1 consolidaci\u00f3n definitiva ata o 10 de decembro de 1567, cando o Consello Real estableceu as gradaci\u00f3ns da Universidade de Santiago de Compostela. A coroa foi desde ent\u00f3n o principal patr\u00f3n da instituci\u00f3n.\nNo ano 1577 solicitouse de novo a intervenci\u00f3n da Coroa para reformar os estatutos da universidade. A consecuencia foi a visita de Pedro Portocarrero e a posterior aprobaci\u00f3n da s\u00faa reforma en outubro de 1588. Nela especific\u00e1banse mais polo mi\u00fado as competencias e funci\u00f3ns dos diferentes \u00f3rganos e establec\u00edase a residencia para te\u00f3logos e xuristas no colexio maior de Santiago Alfeo e a dos artistas no de San Xerome, deix\u00e1ndolle a ensinanza da Gram\u00e1tica \u00e1 Compa\u00f1\u00eda de Xes\u00fas.\nAo longo do s\u00e9culo XVI chegaron durante varios cursos aos 3.000 estudantes, que proced\u00edan principalmente de Galiza e Asturias.\nNo s\u00e9culo XVII consolidouse coa incorporaci\u00f3n das facultades de Leis e Medicina \u00e1s xa existentes de Artes, Teolox\u00eda e Canons, e contou con ata cinco colexios: o de Santiago Alfeo, o de San Xerome, o de San Clemente, o de San Patricio dos Irlandeses e o ef\u00e9mero de San Salvador. A fins deste s\u00e9culo non chegaba a 300 o n\u00famero de estudantes.\nA Universidade Ilustrada.\nDurante a maior parte do Antigo R\u00e9xime a universidade galega vai permanecer cinguida nos seus moldes escol\u00e1sticos e tradicionais, inmune aos aires renovadores da Ilustraci\u00f3n que influ\u00edron, a\u00ednda que levemente, noutras universidades espa\u00f1olas. O colexio maior de Santiago Alfeo ou de Fonseca, reduto das principais familias do reino, exerc\u00eda un control case absoluto na adxudicaci\u00f3n das c\u00e1tedras (entre 1685 e 1748 coparon o 74% delas). Mesmo chegouse a abandonar a c\u00e1tedra de Matem\u00e1ticas, fundada en tempos de Filipe II, por considerar o ensino desta disciplina \"perigoso e in\u00fatil\".\nA pesar de todo, o s\u00e9culo XVIII trae a Compostela t\u00edmidos aires renovadores. A ra\u00edz dun informe sobre a situaci\u00f3n da universidade de Santiago, presentado en 1747 polo xesu\u00edta Carral, prod\u00facense alg\u00fans cambios que limitan o poder dos colexios maiores (fiscal\u00edzanse as s\u00faas contas e red\u00facese o seu poder no claustro) e completan o proceso de secularizaci\u00f3n da instituci\u00f3n ao afastala do control eclesi\u00e1stico.\nPouco despois, en 1751, Carlos III, promulga as \"Providencias Reais\" polas cales a Universidade de Santiago de Compostela \u00e9 nomeada rexia e engade ao seu escudo a coroa real sobre as armas dos reinos de Castela, Le\u00f3n e Galiza e xunto aos emblemas her\u00e1ldicos dos seus fundadores. O m\u00e1is salientable destas Providencias no aspecto acad\u00e9mico \u00e9 a instauraci\u00f3n das ensinanzas de Anatom\u00eda e Matem\u00e1ticas, debendo rexerse ambas as d\u00faas polos novos criterios experimentais.\nO 2 de abril de 1767 o rei Carlos III asina o decreto de expulsi\u00f3n dos xesu\u00edtas. O patrimonio desta orde en Santiago de Compostela pasaba por mandato real \u00e1 Universidade e constitu\u00eda o centro da nova universidade ilustrada. Recuper\u00e1banse tam\u00e9n disciplinas cedidas a ordes relixiosas.\nEn 1772, ao amparo do reformismo universitario impulsado desde Madrid por Campomanes, o claustro compostel\u00e1n solicita a creaci\u00f3n dunha c\u00e1tedra de F\u00edsica experimental, a\u00ednda que ter\u00e1 que esperar alg\u00fans anos para a s\u00faa instauraci\u00f3n definitiva.\nS\u00e9culo XIX.\nComeza o s\u00e9culo XIX con aires renovadores. En 1807 prom\u00falgase o Plan Xeral de Universidades, co\u00f1ecido como Plan Caballero, por ser Jos\u00e9 Antonio Caballero, ministro de Graza e Xustiza, o seu impulsor. Este plan pretend\u00eda unha maior uniformidade no ensino de todas as universidades espa\u00f1olas desbotando algunhas ensinanzas anacr\u00f3nicas. En Santiago de Compostela o Plan Caballero provocou acaloradas discusi\u00f3ns entre quen o rexeitaba, como Teolox\u00eda e Leis, e quen o apoiaba, como Artes. Finalmente a universidade acatou o plan, mais non tivo tempo de aplicalo inmediatamente por mor da invasi\u00f3n francesa.\nA guerra da Independencia tivo unha fonda repercusi\u00f3n na vida universitaria. En 1808 a Universidade de Santiago quedou practicamente baleira de estudantes que se incorporaron ao Batall\u00f3n Literario. A\u00ednda as\u00ed non se suspenderon as clases que continuaron at\u00e9 xaneiro de 1809, cando entran os franceses na cidade e ocupan as dependencias universitarias, o que provoca o peche da universidade. Os \u00f3rganos de goberno contin\u00faan reun\u00edndose noutras dependencias pero cando en xu\u00f1o de 1809 son expulsados os franceses, non foi posible retomar a vida acad\u00e9mica, non s\u00f3 porque a maior\u00eda dos estudantes estaban na fronte, sen\u00f3n tam\u00e9n pola ruinosa situaci\u00f3n en que quedaran as dependencias universitarias. Cando en 1810 estaba todo preparado para a reapertura, unha lei promulgada polo Consello Supremo de Rexencia suspend\u00eda o ensino de todas as materias \"que non tiveran por obxecto a guerra e calquera inmediata relaci\u00f3n con ela\". Ademais en Santiago correuse o rumor de que o goberno quer\u00eda pechar definitivamente a Universidade de Santiago por acusala inxustamente de \"afrancesada\". Foi necesario enviar a C\u00e1diz, onde estaban as Cortes e o Consello Supremo de Rexencia, ao catedr\u00e1tico e encargado da biblioteca universitaria, Joaqu\u00edn Pati\u00f1o, quen foi informado de non teren fundamento os rumores de peche, conseguindo que se reabrise a universidade en 1811.\nAproveitando a restauraci\u00f3n do absolutismo por Fernando VII, os sectores conservadores da universidade fixeron presi\u00f3n sobre o claustro para solicitar ao monarca a volta ao plan de 1772, que o rei concede o 14 de setembro de 1818.\nDurante o Trienio liberal promulgouse un novo \"Regulamento Xeral de Instruci\u00f3n P\u00fablica\" en 1821, que apenas entrou en vigor. Nel recoll\u00edanse os catro dogmas liberais: uniformidade, gratuidade, liberdade e publicidade.\nA volta ao conservadorismo veu co Plan Calomarde de 1824, chamado as\u00ed por Tadeo Calomarde, o ministro de Graza e Xustiza que o sancionou; a\u00ednda que o principal redactor foi o freire mercedario galego Manuel Mart\u00ednez Ferro. O Plan Calomarde caracteriz\u00e1base polo seu centralismo, o control ideol\u00f3xico e pol\u00edtico, a defensa da ortodoxia, e a tutela represora sobre alumnado e profesorado. En Compostela foi acatado sen discusi\u00f3n, sendo dunha gran pobreza intelectual os informes redactados, que contrastan chamativamente cos redactados para o plan de 1807. Isto non \u00e9 de estra\u00f1ar dada a depuraci\u00f3n que se fixo na universidade despois da fin do Trienio liberal.\nA universidade compostel\u00e1 volve a ser pechada de novo o 15 de outubro de 1830 mediante un simple oficio firmado polo propio Calomarde. A universidade galega non foi a \u00fanica en ser pechada sen explicaci\u00f3ns; o motivo m\u00e1is probable foi o receo de Fernando VII a un rexurdir liberal. Cando toma o poder a ra\u00ed\u00f1a Mar\u00eda Cristina por enfermidade de Fernando VII, unha das primeiras medidas que toma \u00e9 a reapertura das universidades pechadas, que fai por decreto o 7 de outubro de 1832.\nOs plans de estudos vanse sucedendo sen case dar tempo de aplicalos, as\u00ed fanse plans de estudos nos anos 1836, 1845, 1847 e 1850, amais dalgunhas reformas parciais. Ch\u00e9gase as\u00ed \u00e1 promulgaci\u00f3n en 1857 da Lei Moyano, do ent\u00f3n ministro de Fomento, Claudio Moyano. Esta lei estableceu a estrutura do sistema educativo espa\u00f1ol, baseado nos conceptos da naci\u00f3n espa\u00f1ola, a monarqu\u00eda e a igrexa cat\u00f3lica. Algunhas consecuencias para a universidade de Santiago da aplicaci\u00f3n da Ley Moyano foron a reimplantaci\u00f3n da Facultade de Filosof\u00eda e Letras e a definitiva separaci\u00f3n destes estudos dos cient\u00edficos coa creaci\u00f3n da Facultade de Ciencias Exactas, F\u00edsicas e Naturais.\nNa segunda metade do s\u00e9culo prod\u00facese o Rexurdimento da cultura galega. A universidade galega \u00e9 un dos focos deste movemento, persoeiros como Xo\u00e1n Manuel Pintos, Francisco A\u00f1\u00f3n, Manuel Murgu\u00eda ou Valent\u00edn Lamas Carvajal estudaron en Compostela.\nA partir de 1877 e durante m\u00e1is de 30 anos, a universidade de Santiago tivo un representante no Senado de Espa\u00f1a. Cinco foron os senadores da universidade: Juan Jos\u00e9 Vi\u00f1as (non chegou a tomar posesi\u00f3n), Jos\u00e9 Montero R\u00edos, Maximino Teijeiro Fern\u00e1ndez, Francisco Romero Blanco e Eduardo Hinojosa.\nS\u00e9culos XX e XXI.\nNos primeiros anos do s\u00e9culo XX a universidade conta coa presenza nas s\u00faas aulas de figuras senlleiras do galeguismo, sendo testemu\u00f1a da consolidaci\u00f3n do rexurdimento cultural de Galiza iniciado o s\u00e9culo anterior. As\u00ed mesmo experimenta un pulo notable a ciencia, coa chegada a Compostela das novas correntes de pensamento cient\u00edfico.\nO n\u00famero de carreiras e de estudantes increm\u00e9ntase significativamente. Tam\u00e9n ten lugar no ano 1913 a incorporaci\u00f3n da muller aos estudos universitarios, sendo as pioneiras en Galiza Elisa e Jimena Fern\u00e1ndez de la Vega, que obtiveron o premio extraordinario de medicina no ano 1919.\nA vida estudantil na Compostela da \u00e9poca \u00e9 recreada por Alejandro P\u00e9rez Lug\u00edn na s\u00faa co\u00f1ecida obra \"La casa de la Troya\", publicada en 1915.\nO incremento de carreiras e estudantes fai necesaria unha maior dotaci\u00f3n de infraestruturas. As\u00ed, constr\u00faense os edificios do Colexio de Veterinaria (actual Parlamento de Galiza), do Colexio de Xordomudos (sede actual da Xunta de Galiza), e da Facultade de Medicina; tam\u00e9n se ampl\u00eda o edificio da universidade (actual Facultade de Xeograf\u00eda e Historia). Na d\u00e9cada de 1930 acom\u00e9tese o proxecto da Residencia Universitaria. O fondo bibliogr\u00e1fico da Biblioteca Universitaria vese incrementado notablemente con doaz\u00f3ns importantes como foi a da Biblioteca Am\u00e9rica.\nO s\u00e9culo XX tam\u00e9n \u00e9 o do comezo das relaci\u00f3ns da universidade con outras estranxeiras, inicialmente con universidades portuguesas.\nO af\u00e1n modernizador da universidade compostel\u00e1 truncouse dun xeito radical coa sublevaci\u00f3n do 18 de xullo de 1936 contra o goberno da Rep\u00fablica. A diferenza doutras cidades galegas onde a resistencia \u00e1 rebeli\u00f3n estivo na clase obreira, na burgues\u00eda liberal, ou nos mandos intermedios da armada e do ex\u00e9rcito, en Santiago a oposici\u00f3n aos sublevados partiu dos estudantes e profesores universitarios. O triunfo dos sublevados trouxo, xa que logo, o peche da universidade e logo da s\u00faa apertura no curso 1939-1940 unha depuraci\u00f3n dos estamentos universitarios coa imposici\u00f3n dun novo reitor e de normas doutrinarias como rezar ao comezo e ao remate de cada clase.\nDurante a \u00faltima etapa do franquismo converteuse nun foco de loita contra o r\u00e9xime, sobre todo a partir de 1966, e m\u00e1is a\u00ednda despois do maio do 68 franc\u00e9s. O ano 1972 foi prolixo en folgas universitarias; nunha delas,no mes de decembro, a represi\u00f3n policial tivo como consecuencia a morte dun estudante.\nEn 1995, co gallo do V Centenario da Universidade de Santiago de Compostela, a universidade organizou unha grande exposici\u00f3n denominada \"Gallaecia Fulget\". O t\u00edtulo da exposici\u00f3n prov\u00e9n das palabras que o profesor \u00c1lvaro de Cadaval fixo gravar en 1544 no friso do claustro do Colexio de Santiago Alfeo para salientar o brillo que para Galiza significaba a s\u00faa Universidade. A exposici\u00f3n constitu\u00eda un percorrido por t\u00f3dolos aspectos universitarios deses 500 anos: patrimonio, profesores, estudantes, vida acad\u00e9mica, costumes, estudos etc. O grupo Milladoiro foi o encargado de po\u00f1erlle m\u00fasica, para o cal compuxeron un \u00e1lbum co mesmo t\u00edtulo ca exposici\u00f3n. A TVG sumouse ao acontecemento coa emisi\u00f3n dun documental de 9 cap\u00edtulos de 30 minutos cada un, tam\u00e9n de t\u00edtulo Gallaecia Fulget.\nNos primeiros anos do s\u00e9culo XXI viv\u00edronse novos episodios de mobilizaci\u00f3ns estudant\u00eds. O maior deles viviuse entre novembro de 2001 e febreiro de 2002 en contra da Lei Org\u00e1nica de Universidades (LOU), aprobada no Congreso dos Deputados o 6 de decembro de 2001. O estudantado val\u00edase das asembleas de facultade, \u00e1 s\u00faa vez organizadas na Coordenadora Galega por Unha Universidade P\u00fablica e de Calidade. A cidade foi un dos epicentros do movemento a nivel estatal, destacando especialmente polo car\u00e1cter l\u00fadico e par\u00f3dico das actividades, que tentaban achegar \u00e1 cidadan\u00eda o car\u00e1cter privatizador e exclu\u00ednte da lei.\nO movemento do \"Non \u00e1 LOU\" deu p\u00e9 \u00e1 organizaci\u00f3n asemblearia en posteriores mobilizaci\u00f3ns, como contra a marea negra do Prestige (\"Nunca M\u00e1is\", novembro 2002), contra a guerra de Iraq (\"Non \u00e1 guerra\", 2004), contra o G-8, contra o Espazo Europeo de Educaci\u00f3n Superior (\"Plan Bolo\u00f1a\") e contra a LOMCE (outono de 2013).\nNo ano 2009 o Ministerio de Educaci\u00f3n escolleu o proxecto Campus Vida da USC para formar parte, xunto con oito m\u00e1is do estado espa\u00f1ol, dos Campus de Excelencia Internacional, a contribuci\u00f3n espa\u00f1ola ao Programa Europeo de Excelencia Internacional que en 2010 contaba con proxectos de tan s\u00f3 catro pa\u00edses (Alema\u00f1a, Espa\u00f1a, Francia e Reino Unido). En 2012 pretend\u00edase crear outro Campus de Excelencia no Campus de Lugo co nome de \"Campus Terra\", e deter a preocupante reduci\u00f3n de estudantes.\nEvoluci\u00f3n da poboaci\u00f3n estudante en Compostela.\nDatos da poboaci\u00f3n universitaria de Santiago de Compostela en diversos cursos do s\u00e9culo XX:\nEn 1900 era a 3\u00aa universidade espa\u00f1ola con m\u00e1is alumnado matriculado, cunha poboaci\u00f3n de 1.565 estudantes sobre un total de 16.273 no estado.\nNos anos 60 ti\u00f1a unha media de 3.000 alumnos matriculados. Vinte anos despois a matr\u00edcula incrementouse considerablemente chegando ata os 40.000, cifra que se mantivo aproximadamente at\u00e9 o ano 2000, baixando paulatinamente nos anos posteriores.\nAdministraci\u00f3n e organizaci\u00f3n.\nA Universidade de Santiago de Compostela \u00e9 unha Universidade P\u00fablica financiada polo Ministerio de Educaci\u00f3n e a Conseller\u00eda de Educaci\u00f3n da Xunta de Galiza.\nGoberno.\nA USC est\u00e1 gobernada por dous corpos: o Consello de Direcci\u00f3n e os \u00d3rganos de Goberno Colexiados.\nO Consello de Direcci\u00f3n est\u00e1 formado polo:\nOs \u00d3rganos de Goberno son:\nAmais destes tres \u00f3rganos de goberno, cada centro docente ten os seus, presididos polo decano nas facultades e o director nas escolas.\nReitorado.\nO reitor \u00e9 a m\u00e1xima autoridade acad\u00e9mica e ostenta a representaci\u00f3n da instituci\u00f3n. Nos primeiros s\u00e9culos era elixido cada ano o d\u00eda de san Lucas (18 de outubro) polos membros do claustro, estando establecido que ti\u00f1an que elixir a un c\u00f3engo ou dignidade do cabido catedralicio de Santiago. Non era un cargo moi disputado pois a maior\u00eda das veces os reitores non eran profesores da universidade e a duraci\u00f3n do mandato dun ano antoll\u00e1base curta para adaptarse \u00e1s funci\u00f3ns do cargo. Na pr\u00e1ctica era o claustro o que gobernaba a universidade.\nA partir de 1751, Diego Juan de Ulloa reforma profundamente a universidade de Santiago, conseguindo que o reitor non sexa elixido polo claustro, sen\u00f3n que era designado por El-Rei dunha terna que lle presentaba aquel. Mantense a condici\u00f3n de ser c\u00f3engo para ser reitor e ampl\u00edase o seu mandato a tres anos.\nEn 1807 desaparece o privilexio que ti\u00f1a a igrexa: a\u00ednda que un membro do Cabido catedralicio pod\u00eda ser elixido reitor, xa non era unha condici\u00f3n obrigatoria. As\u00ed mesmo, o claustro volve a ser quen o designa e o mandato establ\u00e9cese en dous anos.\nUnha nova reforma de 1824 d\u00e1lle m\u00e1is poder ao reitor volv\u00e9ndose \u00e1 designaci\u00f3n real por un per\u00edodo de tres anos. O reitor ven a ser como o representante real na universidade. A pesar do maior poder reitoral, segue a ser un cargo pouco atractivo por estar o claustro moi politizado, dividido en bandos, que fac\u00eda moi dif\u00edcil o goberno. Ademais o salario era escaso: en 1825 ti\u00f1a unha retribuci\u00f3n de 800 reais, mentres que un bedel cobraba 5.000 reais.\nDurante o s\u00e9culo XX prod\u00facense novas reformas na elecci\u00f3n do reitor segundo se van sucedendo os distintos r\u00e9ximes pol\u00edticos. Coa chegada da democracia nas derradeiras d\u00e9cadas do s\u00e9culo, establ\u00e9cese a elecci\u00f3n por sufraxio universal ponderado entre todos os membros da comunidade educativa. Actualmente o mandato \u00e9 de catro anos.\nOs \u00faltimos reitores foron, de 1984 at\u00e9 1990, o f\u00edsico Carlos Pajares Vales. Sucedeuno Ram\u00f3n Villares, reitor entre 1990 e 1994. O ling\u00fcista Dar\u00edo Villanueva foino at\u00e9 o 2002, cando foi substitu\u00eddo por Sen\u00e9n Barro Ameneiro. En maio de 2010 foi elixido como novo reitor Juan Casares Long, logo de vencer na segunda volta das elecci\u00f3ns. En abril de 2014 accedeu ao reitorado o matem\u00e1tico Juan Via\u00f1o, quen venceu por unha escasa marxe de votos. En abril de 2018 ga\u00f1ou o xurista Antonio L\u00f3pez D\u00edaz, quen venceu ao anterior reitor con 3474 votos, revalidando o cargo en 2022.\n(1) Fora designado G\u00f3mez V\u00e1zquez de Neira, quen renunciou por enfermidade.\n(2) Desde 1772 o vicerreitor, Miguel Antonio de Montes y Pi\u00f1eiro, exerceu as funci\u00f3ns de reitor por ser nomeado Ferragudo bispo de Lleida.\n(3) Durante o seu mandato exerceu o cargo interinamente o Decano Presidente, Dr. Vales Vaamonde, pois Ram\u00f3n Rey presentara renuncia e non hab\u00eda consenso sobre se se deb\u00eda aceptar ou non a renuncia.(4) En 1811 fora elixido Andr\u00e9s Gil Villaverde, quen renuncia sen chegar a tomar posesi\u00f3n, Gonzalo Becerra tomou posesi\u00f3n en marzo de 1812.(5) Cesou en decembro de 1897, o seu sucesor foi nomeado en xullo de 1898.\n(6) Xub\u00edlase en decembro de 1919. O seu sucesor foi nomeado en xaneiro de 1920.(7) Faleceu en accidente de tr\u00e1fico en decembro de 1933. O seu sucesor foi nomeado en febreiro de 1934.\nFacultades e escolas.\nA USC ten un total de 23 facultades e 2 escolas t\u00e9cnicas superiores, amais de 3 escolas universitarias adscritas, 5 centros vinculados e varios centros de apoio \u00e1 docencia e \u00e1 investigaci\u00f3n:\nOutros centros vinculados.\nAs facultades e escolas mencionadas acollen preto de 80 departamentos, 16 institutos universitarios, m\u00e1is de 60 titulaci\u00f3ns e m\u00e1is dun cento de programas de m\u00e1ster e doutoramento; ao que hai que engadir as residencias universitarias, bibliotecas, instalaci\u00f3ns deportivas e culturais etc.\nEntidades ligadas.\nInstituto Galego de F\u00edsica de Altas Enerx\u00edas, mantido en conxunto coa Xunta de Galicia.\nServizos.\nP\u00f3dense distinguir, entre outros:\nA Biblioteca Xeral.\nA Biblioteca Xeral da Universidade sit\u00faase no Colexio de Santiago Alfeo, popularmente co\u00f1ecido como Colexio de Fonseca. Nel, entre outros, custodiase o libro m\u00e1is antigo de Compostela, o \"Libro de Horas de Fernando I de Le\u00f3n\", que data do ano 1055."}
{"id": "24628", "revid": "63161", "url": "https://gl.wikipedia.org/wiki?curid=24628", "title": "Cando, Outes", "text": "San Tirso de Cando \u00e9 unha parroquia que se localiza no leste do concello de Outes. Segundo o padr\u00f3n municipal (INE 2020) ten 670 habitantes (332 homes e 338 mulleres) distribu\u00eddos en 16 entidades de poboaci\u00f3n.\nXentilicio.\nO seu xentilicio \u00e9 candolo.\nTerritorio.\n\u00c9 unha das parroquias m\u00e1is grandes do concello de Outes. Est\u00e1 separada do concello de Noia polo r\u00edo Tambre. Existen varias pontes que atravesan o r\u00edo, como a Ponte Colgante, na central hidroel\u00e9ctrica; a Pontenafonso e a Ponte de Ceil\u00e1n.\nAs entidades de poboaci\u00f3n existentes na parroquia son:\nAcontecementos hist\u00f3ricos.\nO 18 de xaneiro de 1994 tivo lugar o evento de Cando, unha grande explosi\u00f3n que a d\u00eda de hoxe a\u00ednda non ten unha explicaci\u00f3n cient\u00edfica clara.\nDemograf\u00eda.\nTen arredor de 700 habitantes e est\u00e1 composta por varias localidades, sendo as m\u00e1is principais A Ponte Nafonso, Cando e Cuns, sendo esta o \u00faltimo n\u00facleo urbano do concello antes de chegar ao concello de Negreira."}
{"id": "24629", "revid": "5863", "url": "https://gl.wikipedia.org/wiki?curid=24629", "title": "Ent\u00edns, Outes", "text": "Santa Mar\u00eda de Ent\u00edns \u00e9 unha parroquia que se localiza no leste do concello de Outes. Segundo o padr\u00f3n municipal (INE\u00a02020) ten 153 habitantes (80 homes e 73 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 230 habitantes."}
{"id": "24630", "revid": "85894", "url": "https://gl.wikipedia.org/wiki?curid=24630", "title": "O Freixo de Sabardes, Outes", "text": "San Xo\u00e1n do Freixo de Sabardes \u00e9 unha parroquia que se localiza no suroeste do concello de Outes. Segundo o padr\u00f3n municipal (INE 2020) ten 839 habitantes (416 homes e 423 mulleres), distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n con respecto ao ano 1999 cando ti\u00f1a 1.283 habitantes."}
{"id": "24631", "revid": "54336", "url": "https://gl.wikipedia.org/wiki?curid=24631", "title": "Santo Ourente de Ent\u00edns, Outes", "text": "Santo Ourente de Ent\u00edns \u00e9 unha parroquia que se localiza no leste do concello de Outes. Segundo o padr\u00f3n municipal (INE 2020) ten 622 habitantes (271 homes e 351 homes) distribu\u00eddos en 30 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.001 habitantes.\nNo lugar de Banzas atopouse unha ara votiva romana, conservada no Museo do Pobo Galego.\nNesta parroquia cel\u00e9brase a romar\u00eda do Mal Cativo, na honra de san Campio. Tam\u00e9n se venera a Santo Ourente, o seu patr\u00f3n.\nDurante o s\u00e9culo XX, foi un dos m\u00e1is importantes centros produtores dos chamados \"sancosmeiros\", feitos por mulleres, que os vend\u00edan nas feiras da Serra de Outes e de Noia, principalmente, pero antigamente tam\u00e9n na Picota, en Mazaricos.\nNa actualidade \u00e9 un s\u00edmbolo que os veci\u00f1os levan con orgullo, chegando a ser na d\u00e9cada de 2010 o dese\u00f1o da asociaci\u00f3n veci\u00f1al \"Xente de Santo Ourente\"."}
{"id": "24632", "revid": "5863", "url": "https://gl.wikipedia.org/wiki?curid=24632", "title": "Matasueiro, Outes", "text": "San Lourenzo de Matasueiro \u00e9 unha parroquia que se localiza no norte do concello de Outes. Segundo o padr\u00f3n municipal (INE\u00a02020) ten 176 habitantes (83 homes e 93 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n con respecto ao ano 1999 cando ti\u00f1a 293 habitantes.\nO lugar de Matasueiro at\u00f3pase a 5\u00a0km da capital do concello, A Serra, en direcci\u00f3n Pino do Val (Mazaricos), a car\u00f3n do r\u00edo Ent\u00edns."}
{"id": "24633", "revid": "5863", "url": "https://gl.wikipedia.org/wiki?curid=24633", "title": "Outes, Outes", "text": "San Pedro de Outes \u00e9 unha parroquia que se localiza no sur do concello de Outes na comarca de Noia. Segundo o padr\u00f3n municipal (INE 2020) ten 677 habitantes (317 mulleres e 360 homes) distribu\u00eddos en 20 entidades de poboaci\u00f3n.\nA capital do concello de Outes, \u00e1chase no lugar desta parroquia da Serra de Outes, \u00fanica entidade de poboaci\u00f3n do concello con categor\u00eda de \"entidade singular\" (urbana).\nPatrimonio.\nA Igrexa parroquial de San Pedro foi constru\u00edda a principios do s\u00e9culo XVIII polo marqu\u00e9s da Sierra. De planta de cruz latina pos\u00fae catro altares laterais e o altar maior."}
{"id": "24634", "revid": "5863", "url": "https://gl.wikipedia.org/wiki?curid=24634", "title": "Roo, Outes", "text": "San Xo\u00e1n de Roo \u00e9 unha parroquia que se localiza no sur do concello de Outes. Segundo o padr\u00f3n municipal (INE 2020) ten 656 habitantes (321 homes e 335 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n con respecto ao ano 1999 cando ti\u00f1a 907 habitantes."}
{"id": "24635", "revid": "85894", "url": "https://gl.wikipedia.org/wiki?curid=24635", "title": "San Cosme de Outeiro, Outes", "text": "San Cosme de Outeiro \u00e9 unha parroquia que se localiza no sur do concello de Outes. Segundo o padr\u00f3n municipal (INE 2020) ten 669 habitantes (319 homes e 350 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 937 habitantes."}
{"id": "24636", "revid": "85894", "url": "https://gl.wikipedia.org/wiki?curid=24636", "title": "Tar\u00e1s, Outes", "text": "San Xi\u00e1n de Tar\u00e1s \u00e9 unha parroquia que se localiza no leste do concello de Outes. Segundo o padr\u00f3n municipal (INE 2020) ten 283 habitantes (137 homes e 146 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 387 habitantes."}
{"id": "24637", "revid": "5863", "url": "https://gl.wikipedia.org/wiki?curid=24637", "title": "Valadares, Outes", "text": "San Miguel de Valadares \u00e9 unha parroquia que se localiza no norte do concello de Outes. Segundo o padr\u00f3n municipal (INE\u00a02013) ten 301 habitantes (141 homes e 160 mulleres) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 564 habitantes. A s\u00faa superficie \u00e9 de 16.55 quil\u00f3metros cadrados, sendo a segunda parroquia do concello en superficie, mais s\u00f3 a s\u00e9tima en poboaci\u00f3n. Sit\u00faase \u00f3 noroeste do concello, lindando co concello de Mazaricos e coas parroquias de San Lourenzo e Outes."}
{"id": "24638", "revid": "85894", "url": "https://gl.wikipedia.org/wiki?curid=24638", "title": "A Serra de Outes, Outes, Outes", "text": "A Serra de Outes \u00e9 unha vila da parroquia de Outes, no concello coru\u00f1\u00e9s de Outes, na comarca de Noia. Segundo o IGE, en 2012 ti\u00f1a 1146 habitantes (549 homes e 597 mulleres).\n\u00c9 o lugar m\u00e1is poboado e a capital do concello. Local\u00edzase ao sur do municipio."}
{"id": "24639", "revid": "5863", "url": "https://gl.wikipedia.org/wiki?curid=24639", "title": "Bandoxa, Oza-Cesuras", "text": "San Marti\u00f1o de Bandoxa \u00e9 unha parroquia que se localiza no concello de Oza-Cesuras. Segundo o INE en 2018 ti\u00f1a 152 habitantes (83 homes e 69 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 206 habitantes.\nDemograf\u00eda.\nParroquia.\nGr\u00e1fica da evoluci\u00f3n demogr\u00e1fica da parroquia de Bandoxa:&lt;graph&gt;{\n \"version\": 2,\n \"width\": 600,\n \"height\": 200,\n \"data\": [\n \"name\": \"table\",\n \"values\": [\n \"x\": 2000,\n \"y\": 204\n {\n \"x\": 2001,\n \"y\": 206\n {\n \"x\": 2002,\n \"y\": 206\n {\n \"x\": 2003,\n \"y\": 195\n {\n \"x\": 2004,\n \"y\": 192\n {\n \"x\": 2005,\n \"y\": 186\n {\n \"x\": 2006,\n \"y\": 183\n {\n \"x\": 2008,\n \"y\": 172\n {\n \"x\": 2009,\n \"y\": 174\n {\n \"x\": 2010,\n \"y\": 175\n {\n \"x\": 2011,\n \"y\": 173\n {\n \"x\": 2012,\n \"y\": 173\n {\n \"x\": 2013,\n \"y\": 168\n {\n \"x\": 2014,\n \"y\": 166\n {\n \"x\": 2015,\n \"y\": 164\n {\n \"x\": 2016,\n \"y\": 163\n {\n \"x\": 2017,\n \"y\": 153\n {\n \"x\": 2018,\n \"y\": 152\n {\n \"x\": 2019,\n \"y\": 145\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;Datos segundo o INE"}
{"id": "24640", "revid": "5863", "url": "https://gl.wikipedia.org/wiki?curid=24640", "title": "Cis, Oza-Cesuras", "text": "San Nicolao de Cis \u00e9 unha parroquia que se localiza no concello de Oza-Cesuras. Segundo o padr\u00f3n municipal de 2017 ti\u00f1a 244 habitantes (130 homes e 114 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 273 habitantes.\nCultura.\nTop\u00f3nimo.\n\"Cis\" poder\u00eda ser un antrop\u00f3nimo prerromano que xorde antes do s\u00e9culo III. Por\u00e9n, hai suxesti\u00f3ns de que poder\u00eda ser tam\u00e9n un top\u00f3nimo latino procedente de \"cinis\", ou cinzas. \nPatrimonio.\nNa parroquia fundouse o mosteiro de San Salvador de Cis, do que s\u00f3 se conserva a igrexa monacal. A actual igrexa parroquial de San Nicolao naceu como templo adxunto ao mosteiro."}
{"id": "24641", "revid": "85894", "url": "https://gl.wikipedia.org/wiki?curid=24641", "title": "Cu\u00ed\u00f1a, Oza-Cesuras", "text": "Santa Mar\u00eda de Cu\u00ed\u00f1a \u00e9 unha parroquia que se localiza no concello de Oza-Cesuras. Segundo o padr\u00f3n municipal de 2017 ti\u00f1a 242 habitantes (126 homes e 116 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 251 habitantes.\nCultura.\nTop\u00f3nimo.\n\"Cu\u00ed\u00f1a\" poder\u00eda ser un top\u00f3nimo prerromano, e mesmo preindoeuropeo, que se refire a un \"cun\", ou unha rocha, unha altura ou algo que destaca no relevo do terreo. A s\u00faa orixe \u00e9 anterior ao s\u00e9culo III."}
{"id": "24642", "revid": "5863", "url": "https://gl.wikipedia.org/wiki?curid=24642", "title": "Mondoi, Oza-Cesuras", "text": "Santa Cruz de Mondoi \u00e9 unha parroquia que se localiza no concello de Oza-Cesuras. Segundo o padr\u00f3n municipal de 2017 ti\u00f1a 234 habitantes (126 mulleres e 108 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 240 habitantes.\nCultura.\nTop\u00f3nimo.\n\"Mondoi\" \u00e9 un antrop\u00f3nimo xerm\u00e1nico que aparece entre o s\u00e9culo VII e X."}
{"id": "24643", "revid": "5863", "url": "https://gl.wikipedia.org/wiki?curid=24643", "title": "Oza, Oza-Cesuras", "text": "San Pedro de Oza \u00e9 unha parroquia que se localiza no norte do concello de Oza-Cesuras e do que \u00e9 a capital. Segundo o IGE en 2011 ti\u00f1a 597 habitantes (293 mulleres e 304 homes) distribu\u00eddos en 8 entidades de poboaci\u00f3n, 38 m\u00e1is ca en 1999.\nCultura.\nTop\u00f3nimo.\n\"Oza\" \u00e9 un top\u00f3nimo posiblemente prerromano e que se refire \u00e1 auga ou aos r\u00edos. Nese caso a s\u00faa orixe ser\u00eda anterior ao s\u00e9culo III."}
{"id": "24644", "revid": "25871", "url": "https://gl.wikipedia.org/wiki?curid=24644", "title": "Parada, Oza-Cesuras", "text": "Santo Estevo de Parada \u00e9 unha parroquia que se localiza no concello de Oza-Cesuras. Segundo o padr\u00f3n municipal de 2017 ti\u00f1a 299 habitantes (149 mulleres e 150 homes) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 247 habitantes.\nCultura.\nTop\u00f3nimo.\n\"Parada\" \u00e9 un top\u00f3nimo latino posiblemente relacionado coas casas ou mansi\u00f3ns de acollida en lugares de cami\u00f1os."}
{"id": "24645", "revid": "25871", "url": "https://gl.wikipedia.org/wiki?curid=24645", "title": "Porzomillos, Oza-Cesuras", "text": "San Pedro de Porzomillos \u00e9 unha parroquia que se localiza no norte do concello de Oza-Cesuras. Segundo o padr\u00f3n municipal de 2017 ti\u00f1a 424 habitantes (208 mulleres e 216 homes) distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 375 habitantes."}
{"id": "24646", "revid": "85894", "url": "https://gl.wikipedia.org/wiki?curid=24646", "title": "Reboredo, Oza-Cesuras", "text": "Santiago de Reboredo \u00e9 unha parroquia que se localiza no centro do concello de Oza-Cesuras. Segundo o padr\u00f3n municipal de 2017 ti\u00f1a 117 habitantes (62 homes e 55 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 131 habitantes.\nCultura.\nTop\u00f3nimo.\n\"Reboredo\" \u00e9 un fitotop\u00f3nimo latino que se refire aos carballos. A s\u00faa orixe d\u00e1se entre o s\u00e9culo X e XII."}
{"id": "24647", "revid": "5863", "url": "https://gl.wikipedia.org/wiki?curid=24647", "title": "A Regueira, Oza-Cesuras", "text": "Santa Mar\u00eda da Regueira \u00e9 unha parroquia que se localiza no sur do concello de Oza-Cesuras. Segundo o padr\u00f3n municipal de 2017 ti\u00f1a 215 habitantes (114 mulleres e 101 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 253 habitantes.\nCultura.\nTop\u00f3nimo.\n\"A Regueira\" \u00e9 un top\u00f3nimo latino para referise a unha corrente de auga ou un suco dun rego. Do mesmo xeito, o termo \"regueira\" prov\u00e9n do termo celta \"rica\". "}
{"id": "24648", "revid": "785", "url": "https://gl.wikipedia.org/wiki?curid=24648", "title": "Rodeiro, Oza-Cesuras", "text": "Santa Mar\u00eda de Rodeiro \u00e9 unha parroquia que se localiza no concello de Oza-Cesuras. Segundo o IGE en 2017 ti\u00f1a 269 habitantes (132 mulleres e 137 homes) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 350 habitantes.\nHistoria.\nCoa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta, a parroquia eclesi\u00e1stica de Rodeiro incorporou os lugares de Campos e A Lagoa da parroquia de Fisteus (Curtis). No entanto, en 1942 houbo novas mudanzas eclesi\u00e1sticas, sendo estes lugares incorporados \u00e1 fregues\u00eda de Curtis, igual ca outros de Fisteus e Vilarraso (Aranga).\nCultura.\nTop\u00f3nimo.\n\"Rodeiro\" \u00e9 un top\u00f3nimo latino que se refire aos cumes circulares, como poden ser os outeiros ou as localizaci\u00f3ns de castros."}
{"id": "24649", "revid": "85894", "url": "https://gl.wikipedia.org/wiki?curid=24649", "title": "Salto, Oza-Cesuras", "text": "San Tom\u00e9 de Salto \u00e9 unha parroquia que se localiza no concello de Oza-Cesuras. Segundo o padr\u00f3n municipal de 2017 ti\u00f1a 336 habitantes (169 homes e 167 mulleres) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 322 habitantes.\nCultura.\nTop\u00f3nimo.\n\"Salto\" \u00e9 un top\u00f3nimo latino que procede de \"saltus\", e que posiblemente se refira a un outeiro ou alto do terreo. Outra posibilidade \u00e9 que ese \"saltus\" latino se refira a un bosque."}
{"id": "24650", "revid": "85894", "url": "https://gl.wikipedia.org/wiki?curid=24650", "title": "Vivente, Oza-Cesuras", "text": "Santo Estevo de Vivente \u00e9 unha parroquia que se localiza no norte do concello de Oza-Cesuras. Segundo o padr\u00f3n municipal de 2017 ti\u00f1a 18 habitantes (9 mulleres e 9 homes) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 14 habitantes."}
{"id": "24651", "revid": "5863", "url": "https://gl.wikipedia.org/wiki?curid=24651", "title": "Adragonte, Paderne", "text": "Santiago de Adragonte \u00e9 unha parroquia que se localiza no leste do concello de Paderne. Segundo o IGE en 2013 ti\u00f1a 234 habitantes (113 mulleres e 121 homes) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 250 habitantes.\nCultura.\nTop\u00f3nimo.\n\"Adragonte\" \u00e9 un antrop\u00f3nimo xerm\u00e1nico que apareceu entre os s\u00e9culos VII e X."}
{"id": "24652", "revid": "1131", "url": "https://gl.wikipedia.org/wiki?curid=24652", "title": "Obre, Paderne", "text": "Santo Andr\u00e9 de Obre \u00e9 unha parroquia que se localiza no oeste do concello de Paderne, na comarca de Betanzos, na provincia da Coru\u00f1a, en Galiza. Segundo o IGE en 2013 ti\u00f1a 211 habitantes (103 mulleres e 108 homes) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 187 habitantes.\nPatrimonio.\nObre ten unha igrexa de estilo rom\u00e1nico do s\u00e9culo XII e XIII, reconstru\u00edda en 1854."}
{"id": "24653", "revid": "85894", "url": "https://gl.wikipedia.org/wiki?curid=24653", "title": "Paderne, Paderne", "text": "San Xo\u00e1n de Paderne \u00e9 unha parroquia que se localiza no centro do concello de Paderne. Segundo o IGE en 2013 ti\u00f1a 180 habitantes (93 homes e 87 mulleres) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 181 habitantes."}
{"id": "24654", "revid": "1131", "url": "https://gl.wikipedia.org/wiki?curid=24654", "title": "Quintas, Paderne", "text": "Santo Estevo de Quintas \u00e9 unha parroquia que se localiza no oeste do concello de Paderne. Segundo o IGE en 2013 ti\u00f1a 198 habitantes (99 homes e 99 mulleres) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 229 habitantes."}
{"id": "24655", "revid": "85894", "url": "https://gl.wikipedia.org/wiki?curid=24655", "title": "San Pantale\u00f3n das Vi\u00f1as, Paderne", "text": "San Pantale\u00f3n das Vi\u00f1as \u00e9 unha parroquia do concello de Paderne, na comarca de Betanzos (provincia da Coru\u00f1a). Segundo o IGE en 2011 ti\u00f1a 656 habitantes (342 mulleres e 314 homes) distribu\u00eddos en 7 entidades de poboaci\u00f3n, o que sup\u00f3n un aumento respecto do ano 1999, cando ti\u00f1a 655 habitantes.\nEst\u00e1 situada ao norte do concello, e linda coas parroquias de Souto e Vilouz\u00e1s.\nPatrimonio.\nO pazo de Montecelo est\u00e1 situado fronte \u00e1 igrexa parroquial, xunto \u00e1 v\u00eda inglesa do cami\u00f1o de Santiago. O edificio actual data do s\u00e9culo XVII ou XVIII, aparecendo xa nun inventario familiar feito en 1771.\nA casa de San Pantale\u00f3n das Vi\u00f1as ten a s\u00faa orixe a mediados do s\u00e9culo XV, mercede \u00e1 concesi\u00f3n dun foro do abade do mosteiro de San Marti\u00f1o Pinario ao couto de San Pantale\u00f3n coa s\u00faa xurisdici\u00f3n civil e criminal \u00e1 familia D\u00edaz de Andrade. Os primeiros se\u00f1ores de San Pantale\u00f3n das Vi\u00f1as foron o capit\u00e1n Rodrigo D\u00edaz de Andrade, que participou na reconquista de Granada, e a s\u00faa muller, Constanza de Castro, enterrada no convento de San Francisco de Viveiro, ao seren tam\u00e9n se\u00f1ores do couto de Sil\u00e1n (actual concello de Muras). A mediados do s\u00e9culo XVII o pazo comezou a ser co\u00f1ecido como pazo ou casa da Misericordia, ao casar un dos herdeiros coa titular do pazo da Misericordia de Viveiro. A sucesi\u00f3n no foro e no morgado pasou \u00e1 familia L\u00f3pez de Andrade e posteriormente \u00e1 Fajardo de Andrade. A comezos do s\u00e9culo XVIII Gertrudis Fajardo de Andrade casou co seu curm\u00e1n Juan Antonio Berm\u00fadez de Castro y Fajardo de Andrade.\nO per\u00edodo de maior esplendor \u00e9 baixo o se\u00f1or\u00edo de Jos\u00e9 Mar\u00eda Berm\u00fadez de Castro y Pardo, nado en Viveiro en 1799. Reformou e modernizou a explotaci\u00f3n das s\u00faas propiedades, aumentando a produci\u00f3n dos mu\u00ed\u00f1os de Ponte Lambre, introduciu o cultivo de especies novas, e reformou e cercou o pazo. En 1816 casou con Mar\u00eda del Carmen Mosquera Ribera, coa que ten un fillo, Francisco, que crear\u00eda o gran xard\u00edn do pazo. Trala morte deste e da s\u00faa muller Aurelia, o pazo pasa ao seu fillo Ricardo, que morre sen descendencia. O pazo pasa a mans dunha sobri\u00f1a da muller de Ricardo, a Amparo Quiroga Navia. Esta muller casou con Jorge Quiroga Garc\u00eda del Hoyo, herdando o pazo a s\u00faa filla Amparo Quiroga Quiroga, que casou con Gonzalo de Vargas Fern\u00e1ndez de C\u00f3rdoba.\nAmparo Quiroga vendeu o pazo \u00e1 entidade Lambre S.A., que o rehabilitou coa axuda da Fundaci\u00f3n Montecelo, constitu\u00edda para ese fin. As instalaci\u00f3ns est\u00e1n alugadas \u00e1 Asociaci\u00f3n Cultural Montecelo, vencellada ao Opus Dei."}
{"id": "24656", "revid": "85894", "url": "https://gl.wikipedia.org/wiki?curid=24656", "title": "San Xuli\u00e1n de Vigo, Paderne", "text": "San Xuli\u00e1n de Vigo \u00e9 unha parroquia que se localiza no sur do concello de Paderne. Segundo o IGE en 2013 ti\u00f1a 232 habitantes (115 mulleres e 117 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 274 habitantes.\nCultura.\nTop\u00f3nimo.\n\"Vigo\" \u00e9 un top\u00f3nimo latino que fai referencia a un pequeno poboado. A s\u00faa orixe est\u00e1 entre o s\u00e9culo III e VIII."}
{"id": "24657", "revid": "85894", "url": "https://gl.wikipedia.org/wiki?curid=24657", "title": "Souto, Paderne", "text": "Santa Mar\u00eda de Souto \u00e9 unha parroquia que se localiza no norte do concello de Paderne. Segundo o IGE en 2011 ti\u00f1a 393 habitantes (200 mulleres e 193 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 441 habitantes."}
{"id": "24658", "revid": "1131", "url": "https://gl.wikipedia.org/wiki?curid=24658", "title": "Vilamourel, Paderne", "text": "San Xo\u00e1n de Vilamourel \u00e9 unha parroquia que se localiza no sur do concello de Paderne. Segundo o IGE en 2013 ti\u00f1a 127 habitantes (68 mulleres e 59 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 139 habitantes.\nCultura.\nTop\u00f3nimo.\n\"Vilamourel\" \u00e9 posiblemente un antrop\u00f3nimo de orixe latina e ligado \u00e1 cristianizaci\u00f3n. Componese de \"\"vila\" e \"mourelo\", do nome latino \"Maurellus\". Ese nome conta \u00e1 s\u00faa vez cunha ra\u00edz prerromana, \"mor\"\", que se refire \u00e1s rochas ou pedras. Alg\u00fan autor considerou que o antrop\u00f3nimo \u00e9 \"Morille\" e de orixe totalmente latina. O top\u00f3nimo xorde entre os s\u00e9culos VII e X."}
{"id": "24659", "revid": "1131", "url": "https://gl.wikipedia.org/wiki?curid=24659", "title": "Vilouz\u00e1s, Paderne", "text": "San Salvador de Vilouz\u00e1s ou Velouz\u00e1s \u00e9 unha parroquia que se localiza no leste do concello de Paderne, na comarca de Betanzos, na provincia da Coru\u00f1a, en Galiza. Segundo o IGE en 2013 ti\u00f1a 351 habitantes (181 mulleres e 170 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 399 habitantes."}
{"id": "24660", "revid": "43327", "url": "https://gl.wikipedia.org/wiki?curid=24660", "title": "Divisi\u00f3n", "text": "Divisi\u00f3n \u00e9 un termo usado en diferentes contextos, as\u00ed temos:"}
{"id": "24661", "revid": "5863", "url": "https://gl.wikipedia.org/wiki?curid=24661", "title": "Carcac\u00eda, Padr\u00f3n", "text": "San Pedro de Carcac\u00eda \u00e9 unha parroquia que se localiza no leste do concello coru\u00f1\u00e9s de Padr\u00f3n, na comarca do Sar. Segundo o padr\u00f3n municipal (INE 2013) ten 785 habitantes (360 homes e 425 mulleres). Ten unha extensi\u00f3n aproximada de 1,5\u00a0km\u00b2, e por ela pasa o r\u00edo Ulla.\nFoi concello independente entre 1822 e 1834.\nInfraestruturas.\nExisten nela \u00f3 redor de 20 empresas. Conta cun campo de f\u00fatbol, campo de festas, escolas de Infantil e Primaria, unha casa rural, alg\u00fans bares e unha praia fluvial. Ten riquezas arquitect\u00f3nicas, como son a igrexa, os abundantes cruceiros, fontes e mu\u00ed\u00f1os. Nela existen varias asociaci\u00f3ns de tipo cultural e deportivas, como son o SD Carcac\u00eda, Asociaci\u00f3n de Mulleres Rurais, a coral da igrexa, a Asociaci\u00f3n Cultural San Pedro de Carcac\u00eda, e a asociaci\u00f3n cultural Carcac\u00eda Grupo Activo (CAR.G.A.).\nFestas.\nNesta parroquia cel\u00e9branse, ademais das festas patronais, o Santo Isidro Labrador, Santo Antonio e a nosa Se\u00f1ora do Rosario."}
{"id": "24662", "revid": "1131", "url": "https://gl.wikipedia.org/wiki?curid=24662", "title": "Cruces, Padr\u00f3n", "text": "San Mar\u00eda de Cruces \u00e9 unha parroquia que se localiza no norte do concello coru\u00f1\u00e9s de Padr\u00f3n, na comarca do Sar. Segundo o IGE en 2018 ti\u00f1a 1.137 habitantes (572 homes e 565 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.325 habitantes.\nFestas.\nUnha das s\u00faas festas destacada \u00e9 O Rosario. Na parroquia est\u00e1 o santuario da Nosa Se\u00f1ora da Escravitude."}
{"id": "24663", "revid": "785", "url": "https://gl.wikipedia.org/wiki?curid=24663", "title": "Herb\u00f3n, Padr\u00f3n", "text": "Santa Mar\u00eda de Herb\u00f3n \u00e9 unha parroquia que se localiza no sur do concello coru\u00f1\u00e9s de Padr\u00f3n, na comarca do Sar. Segundo o padr\u00f3n municipal (INE 2013) ten 666 habitantes (330 homes e 336 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 788 habitantes.\nNesta parroquia est\u00e1 o convento franciscano de Santo Antonio de Herb\u00f3n, onde se comezaron a plantar os pementos de Padr\u00f3n."}
{"id": "24664", "revid": "785", "url": "https://gl.wikipedia.org/wiki?curid=24664", "title": "Iria Flavia, Padr\u00f3n", "text": "Santa Mar\u00eda de Iria Flavia \u00e9 unha parroquia que se localiza no sur do concello coru\u00f1\u00e9s de Padr\u00f3n, na comarca do Sar. Segundo o padr\u00f3n municipal (INE 2013) ten 1.996 habitantes (947 homes e 1.049 mulleres) distribu\u00eddos en 29 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.356 habitantes.\nHistoria.\nSituada na confluencia dos r\u00edos Sar e Ulla, \"Iria\" foi unha cidade portuaria, poboaci\u00f3n principal da tribo celta Capori. Os romanos nomearon o porto como \"Iria Flavia\" para eloxiar ao emperador romano Vespasiano, primox\u00e9nito da dinast\u00eda Flavia.\nNon m\u00e1is tarde do ano 561, quizais a partir do 400, Iria foi a s\u00e9 dun bispado, tam\u00e9n co\u00f1ecido en lat\u00edn como \"Locus Sancti Iacobi\" ('lugar de Santiago'), que se converteu en sufrag\u00e1neo do metropolitano da Arquidiocese de Braga e, m\u00e1is tarde, compartiu a s\u00faa s\u00e9 con Compostela, que se converteu no principal destino de peregrinaci\u00f3n de Iberia (rivalizando con Roma e Xerusal\u00e9n) ao ser completamente trasladado al\u00ed en 1095.\nIria Flavia na literatura e na cultura popular.\nIria Flavia co\u00f1\u00e9cese popularmente co nome de \"Adina\". Rosal\u00eda de Castro referiuse nos seus versos \u00f3 cemiterio anexo:\nOu\ne foi enterrada no mesmo \u00e1 s\u00faa morte en 1885, onde permaneceu ata que en 1891 os seus restos foron trasladados \u00f3 Pante\u00f3n de Galegos Ilustres, en Santiago."}
{"id": "24665", "revid": "22570", "url": "https://gl.wikipedia.org/wiki?curid=24665", "title": "Padr\u00f3n, Padr\u00f3n", "text": "Santiago de Padr\u00f3n \u00e9 unha parroquia que se localiza no sur do concello coru\u00f1\u00e9s de Padr\u00f3n, na comarca do Sar. Segundo o IGE en 2018 ti\u00f1a 4.010 habitantes (1.930 homes e 2.080 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 4.147 habitantes."}
{"id": "24666", "revid": "5863", "url": "https://gl.wikipedia.org/wiki?curid=24666", "title": "Castrofeito, O Pino", "text": "Santa Mar\u00eda de Castrofeito \u00e9 unha parroquia que se localiza no sur do concello do Pino. Segundo o IGE en 2019 ti\u00f1a 470 habitantes (244 homes e 226 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 478 habitantes.\nHistoria.\nSegundo o itinerario de Antonino por aqu\u00ed pasaba a v\u00eda XIX que \u00eda de Bracara Augusta (Braga) ata Asturica Augusta (Astorga), e na parroquia estaba a mansi\u00f3n viaria de Brevis. No lugar de Santiso apareceron os restos dunha vila romama que foi gravemente alterada por aperturas viarias (deixaron \u00e1 vista abundante material de construci\u00f3n de \u00e9poca romana) e labores agr\u00edcolas."}
{"id": "24667", "revid": "5863", "url": "https://gl.wikipedia.org/wiki?curid=24667", "title": "Cerceda, O Pino", "text": "San Miguel de Cerceda \u00e9 unha parroquia que se localiza no sur do concello do Pino. Segundo o padr\u00f3n municipal de 2018 ti\u00f1a 318 habitantes (168 homes e 150 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 357 habitantes."}
{"id": "24668", "revid": "25871", "url": "https://gl.wikipedia.org/wiki?curid=24668", "title": "Ferreiros, O Pino", "text": "San Breixo de Ferreiros \u00e9 unha parroquia que se localiza no leste do concello do Pino. Segundo o padr\u00f3n municipal de 2018 ti\u00f1a 362 habitantes (181 homes e 181 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 406 habitantes."}
{"id": "24669", "revid": "85894", "url": "https://gl.wikipedia.org/wiki?curid=24669", "title": "Gonzar, O Pino", "text": "Santa Mar\u00eda de Gonzar \u00e9 unha parroquia que se localiza no norte do concello do Pino. Segundo o IGE en 2013 ti\u00f1a 449 habitantes (239 mulleres e 210 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 493 habitantes.\nA espiritada de Gonzar.\nTr\u00e1tase dun sucedido real sobre unha muller de Gonzar chamada Josefa de la Torre, nacida en 1772 ou 1773, e que recolleron autores como Benito Vicetto (\"Cristina, p\u00e1ginas de un diario\", 1852) e Emilia Pardo Baz\u00e1n (\"La santa de Karnar\", 1890). Ch\u00e1manse \"espiritadas\" aquelas persoas que permanecen durante meses e anos, ata a s\u00faa morte, inm\u00f3biles, como mortas, sen comer nin beber, e con capacidade de conseguir curaci\u00f3ns dos enfermos que as visitan, cualificadas de milagrosas.\nNeste caso, trat\u00e1base dunha muller casada, con tres fillos e posteriormente vi\u00fava. Dise que en 1806, un d\u00eda de novembro, sa\u00edu baixo a chuvia -acalorada de traballar na coci\u00f1a- e outro d\u00eda de decembro sa\u00edu \u00f3 fr\u00edo, e a consecuencia diso contraeu algunha enfermidade que a obrigou a encamarse. Pouco a pouco foi sum\u00edndose e quedou inm\u00f3bil, sen comer e sen falar. Dise que o arcebispo mandou a algu\u00e9n a investigar e que, tras observala durante 17 d\u00edas (tras despedir \u00f3s criados, por se a alimentaban de noite), asegurou que non se alimentaba. Dise tam\u00e9n que os soldados prenderon lume \u00e1 cama pero que ela nin se moveu nin dixo nada, polo que apagaron o lume axi\u00f1a. Hai testemu\u00f1as de persoas que a visitaron en 1815, e que daquela levaba dez anos encamada, e sen comer nin beber nada durante os \u00faltimos seis anos. Tampouco a lavaban nin peiteaban nin a cambiaban de roupa, e a pesar diso manti\u00f1a un aspecto impecable, limpo e aseado. \nEn 1838, despois de 30 anos en cama, foi examinada por un m\u00e9dico de Santiago, Varela Montes. Este escribiu que se ben com\u00eda algo nun principio, pronto deixou de comer en absoluto, e que a s\u00faa cara estaba tersa, sen signos de extenuaci\u00f3n e coa respiraci\u00f3n lenta, estando case cega. O p\u00e1rroco do lugar visit\u00e1baa t\u00f3dolos meses para darlle a comu\u00f1\u00f3n; declarou que algunhas veces choraba. Finalmente, morreu en 1848 e foi enterrada baixo o altar da igrexa de Santa Mar\u00eda de Gonzar.\nExiste un retrato da \"espiritada de Gonzar\" no Museo de Pontevedra, obra de Juan Jos\u00e9 Cancela del R\u00edo. A medicina actual consid\u00e9raa como o primeiro caso documentado en Galicia de anorexia."}
{"id": "24670", "revid": "85894", "url": "https://gl.wikipedia.org/wiki?curid=24670", "title": "Lardeiros, O Pino", "text": "San Xiao de Lardeiros \u00e9 unha parroquia que se localiza no norte do concello do Pino. Segundo o IGE en 2013 ti\u00f1a 312 habitantes (163 homes e 149 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 401 habitantes.\nPatrimonio.\nEn Lardeiros hai un cruceiro do s\u00e9culo XVIII, cunha inscrici\u00f3n de dif\u00edcil lectura no pedestal. O fuste e o capitel son rectos e xeom\u00e9tricos, propios do neoclasicismo expandido desde Compostela. Por\u00e9n, a cruz \u00e9 barroca, con paus imitando troncos de \u00e1rbore conservando os tocos de ramas podadas, unha Piedade co fillo morto nos brazos, e o crucificado moi separado da cruz."}
{"id": "24671", "revid": "85894", "url": "https://gl.wikipedia.org/wiki?curid=24671", "title": "Med\u00edn, O Pino", "text": "Santo Estevo de Med\u00edn \u00e9 unha parroquia que se localiza no norte do concello do Pino. Segundo o IGE en 2013 ti\u00f1a 214 habitantes (110 homes e 104 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 315 habitantes.\nComo parroquia eclesi\u00e1stica, Santo Estevo de Med\u00edn pertence ao arciprestado de Ferreiros, a\u00ednda que, ata a reordenaci\u00f3n decretada polo arcebispo Juli\u00e1n Barrio en decembro de 2009, pertenceu ao desaparecido arciprestado de Benvexo. Historicamente, a li\u00f1axe dos Rey posu\u00edan o padroado da parroquia de Med\u00edn, \u00e9 dicir, ti\u00f1an dereito de nomeamento do cura da devandita igrexa, que \u00e9 o motivo polo que tantos destes curas foron membros da familia.\nNesta parroquia existiron dous pazos, moi pr\u00f3ximos entre si, o de Med\u00edn, que foi couto secular con xurisdici\u00f3n ordinaria, e o de Portouteiro."}
{"id": "24673", "revid": "1131", "url": "https://gl.wikipedia.org/wiki?curid=24673", "title": "Francesc Savalls", "text": "Francesc Savalls i Masot, nado en La Pera (Baix Empord\u00e0) o 17 de xaneiro 1817 e finado en Niza o 20 de novembro de 1885, foi un militar e guerrilleiro carlista catal\u00e1n.\nTraxectoria.\nNaceu no seo dunha familia de propietarios rurais do Empord\u00e0, foi capit\u00e1n na Primeira Guerra Carlista e en 1840 marchou ao exilio a Francia, volveu en 1842 para se unir a unha partida de trabucaires. Participou na Segunda Guerra Carlista e tras a derrota instalouse en Niza e participou nos ex\u00e9rcitos de M\u00f3dena e dos Estados Pontificios.\nDurante a Terceira Guerra Carlista \u00e1s ordes de Jos\u00e9 Estart\u00fas e realizou unha fren\u00e9tica actividade \u00e1 fronte dunha partida, convert\u00e9ndose nunha figura m\u00edtica para as outras partidas carlistas catal\u00e1s. Enfrontado a Afonso Carlos, representante en Catalu\u00f1a e irm\u00e1n do pretendente, conseguiu manterse no seu posto e tras a batalla de Alpens (1874), o pretendente deulle o t\u00edtulo de marqu\u00e9s de Alpens. En 1874 conseguiu tomar Olot e en 1875 Carlos nomeouno capit\u00e1n xeneral de Catalu\u00f1a. Tras o asedio e captura de La Seu d'Urgell, Savalls foi destitu\u00eddo e en outubro de 1875 marchou definitivamente a Niza."}
{"id": "24674", "revid": "56817", "url": "https://gl.wikipedia.org/wiki?curid=24674", "title": "Elemento qu\u00edmico esencial", "text": "Hai unha serie de elementos qu\u00edmicos que se consideran esenciais para a vida ou para uns organismos determinados. Para que se considere a un elemento esencial, este debe cumprir catro condici\u00f3ns:\nA maior\u00eda son elementos lixeiros e tam\u00e9n se lles adoita denominar bioelementos. Xeralmente se clasif\u00edcan segundo a s\u00faa abundancia en elementos maioritarios, traza e ultratraza (ou microtraza). Os elementos traza e ultratraza denom\u00ednanse oligoelementos.\nNa seguinte lista m\u00f3stranse os bioelementos presentes no ser humano ordenados por orde de abundancia.\nHai outros elementos sen unha esencialidade clara, como o litio, cadmio e esta\u00f1o.\nNon t\u00f3dolos seres vivos te\u00f1en os mesmos elementos esenciais, por exemplo o volframio \u00e9 un elemento qu\u00edmico esencial para outros seres vivos. Na seguinte t\u00e1boa peri\u00f3dica sali\u00e9ntanse os elementos esenciais reco\u00f1ecidos, as\u00ed como alg\u00fans que poder\u00edan selo.\nCausas da esencialidade.\nHai elementos que est\u00e1n presentes nun organismo, pero non son esenciais. No caso de que se queira comprobar se a deficiencia dun elemento pode afectar a un organismo o estudo \u00e9 complicado polas pequenas concentraci\u00f3ns que se manexan: \u00e9 posible que o elemento chegue de forma inadvertida ao organismo ou pode suceder que o organismo sexa capaz de aguantar coas reservas que ten e non observarse deficiencia ata pasadas varias xeraci\u00f3ns.\nNormalmente a esencialidade dem\u00f3strase cando se descobre unha funci\u00f3n biol\u00f3xica para alg\u00fan composto do elemento.\nCrese que estes elementos qu\u00edmicos convert\u00e9ronse en esenciais debido \u00e1 s\u00faa abundancia e accesibilidade. As\u00ed, existe unha boa relaci\u00f3n entre a esencialidade dun elemento e a s\u00faa abundancia na codia terrestre ou na auga de mar.\nOS casos en que un elemento \u00e9 abundante pero non esencial expl\u00edcase tendo en conta que \u00e9 dif\u00edcil dispo\u00f1er del. Por exemplo, o aluminio \u00e9 un elemento moi abundante na codia terrestre e non \u00e9 un elemento esencial, seguramente debido a que forma compostos moi insolubles en auga e os organismos non o poden captar doadamente.\nTam\u00e9n as condici\u00f3ns cambiaron dende os inicios da vida e os organismos puideron ir adapt\u00e1ndose aos cambios producidos. Por exemplo, o ferro agora \u00e9 pouco accesible, pois principalmente est\u00e1 como Fe 3 que forma compostos pouco solubles e os organismos te\u00f1en que formar complexos solubles para captalo. As\u00ed a todo, cando a atmosfera era menos oxidante atop\u00e1base principalmente como Fe 2, o cal si forma compostos m\u00e1is solubles.\nRelaci\u00f3n dose-resposta.\nRepresentaci\u00f3n cualitativa da resposta dun organismo fronte \u00e1 dose dun elemento qu\u00edmico esencial \nCalquera elemento, sexa esencial ou non, pode ser t\u00f3xico a partir dunhas determinadas concentraci\u00f3ns. Para cada elemento esencial existe un rango de concentraci\u00f3ns considerado \u00f3ptimo para un organismo. Neste rango ac\u00e1dase unha concentraci\u00f3n coa que se poden desenvolver correctamente as funci\u00f3ns que dependen dese elemento, pero non \u00e9 excesivamente alta como para que produza efectos t\u00f3xicos.\nPor baixo deste rango prod\u00facese a deficiencia nese elemento, o que provoca a aparici\u00f3n de efectos patol\u00f3xicos ou ata a morte do organismo.\nPor enriba do rango \u00f3ptimo tam\u00e9n aparecen efectos patol\u00f3xicos ou morte do organismo derivados da toxicidade do elemento.\nNun organismo os niveis \u00f3ptimos dun elemento mant\u00e9\u00f1ense mediante \"mecanismos homeost\u00e1ticos\". Desta forma contr\u00f3lase a absorci\u00f3n, almacenamento e excreci\u00f3n dos elementos. As\u00ed a todo, p\u00f3dese producir d\u00e9ficit ou exceso debido \u00e1 dieta, a problemas nos mecanismos de absorci\u00f3n etc."}
{"id": "24676", "revid": "132", "url": "https://gl.wikipedia.org/wiki?curid=24676", "title": "Elemento sint\u00e9tico", "text": "Elementos sint\u00e9ticos son aqueles elementos qu\u00edmicos que a humanidade non co\u00f1ec\u00eda ata que foron sintetizados. Son elementos inestables, con vidas medias tan baixas como para que se desintegrasen case totalmente dende a formaci\u00f3n da Terra, polo que non se atopan en cantidades apreciables salvo pola acci\u00f3n humana. Estes elementos foron co\u00f1ecidos grazas \u00f3s reactores nucleares ou \u00f3s aceleradores de part\u00edculas\nEntre eles c\u00f3ntanse os seguintes:"}
{"id": "24677", "revid": "56817", "url": "https://gl.wikipedia.org/wiki?curid=24677", "title": "Entrada est\u00e1ndar", "text": "A entrada est\u00e1ndar (\"STDIN\") \u00e9 un concepto t\u00edpico dos sistemas operativos Unix.\nCada proceso nestas contornas adoita dispo\u00f1er de tres arquivos abertos ao comezo da s\u00faa execuci\u00f3n: a entrada, a sa\u00edda e a sa\u00edda de erros. Adquiren car\u00e1cter de est\u00e1ndar porque adoitan estar asignados a descritores de ficheiros co\u00f1ecidos, de maneira que un programa sempre tomar\u00e1 os datos de entrada polo descritor cero, enviar\u00e1 os resultados polo un e mostrar\u00e1 os erros polo dous. Pero isto \u00e9 mera convenci\u00f3n, e non ten moito sentido en sistemas gr\u00e1ficos como X Window ou en programas funcionando como demos.\nUnha forma de referirse a elas \u00e9 usando, segundo a linguaxe de programaci\u00f3n e a contorna letras mai\u00fasculas ou min\u00fasculas, os nomes STDIN, STDOUT e STDERR.\nO shell do sistema \u00e9 o encargado, xeralmente, de abrir esta entrada e conectala coa terminal \u00e1 que est\u00e1 asignado o programa, posto que \u00e9 o programa m\u00e1is usual para comunicarse cun operador.\nA entrada est\u00e1ndar tam\u00e9n se adoita conectar \u00e1 sa\u00edda est\u00e1ndar dun proceso, de maneira que o programa lea directamente os resultados que outro produce. En Unix util\u00edzase o car\u00e1cter | para expresar devandito tipo de conexi\u00f3n:\n$ programa1 | programa2 | programa3\nO que v\u00e9n significar que se executa o \"programa1\" e a s\u00faa sa\u00edda est\u00e1ndar (descriptor de ficheiro 1) con\u00e9ctase coa entrada est\u00e1ndar do \"programa2\" (descriptor 0), que \u00e1 s\u00faa vez fai o mesmo con \"programa3\"."}
{"id": "24678", "revid": "89787", "url": "https://gl.wikipedia.org/wiki?curid=24678", "title": "Entrada de touros e cabalos", "text": "A entrada de touros e cabalos \u00e9 unha festa popular de Segorbe, vila da provincia de Castell\u00f3n.\nCaracter\u00edsticas.\nFoi declarada de interese tur\u00edstico internacional, \u00e9 o acto m\u00e1is relevante da semana taurina da vila. Ten lugar durante toda a semana do segundo s\u00e1bado de setembro.\nA orixe da festa est\u00e1 no costume de levar os touros \u00e1 praza dende os currais situados no r\u00edo, a m\u00e1is dun quil\u00f3metro da vila. A excepcionalidade do festexo out\u00f3rgaa o feito de axudarse de cabalos para guiar aos touros e a ausencia de barreiras para conter aos animais convert\u00e9ndose o p\u00fablico nun aut\u00e9ntico muro que impide a s\u00faa fuga. Isto fai que o escaso minuto que tardan os animais en percorrer a distancia que media entre a torre do Botx\u00ed e a praza sexa dunha gran beleza pl\u00e1stica non exenta de certo perigo."}
{"id": "24679", "revid": "5863", "url": "https://gl.wikipedia.org/wiki?curid=24679", "title": "Entrada en perda", "text": "Fen\u00f3meno aerodin\u00e1mico que consiste na diminuci\u00f3n m\u00e1is ou menos s\u00fabita da forza normal que produce a corrente incidente sobre calquera perfil aerodin\u00e1mico. Prod\u00facese cando a proporci\u00f3n do contorno do perfil onde a capa l\u00edmite est\u00e1 desprendida se volve significativamente ampla, debido a que a presi\u00f3n do aire \u00e9 notablemente menor cando a capa l\u00edmite est\u00e1 desprendida ca cando est\u00e1 adherida \u00e1 superficie.\nEn particular, empr\u00e9gase o termo aplicado a un avi\u00f3n cando a s\u00faa \u00e1 entra en perda. Se isto sucede en servizo o piloto debe recuperar a sustentaci\u00f3n perdida e xa que logo o control do avi\u00f3n facendo que este pique (\u00e9 dicir, facendo que o morro baixe respecto da cola).\nCausas.\nA causa m\u00e1is co\u00f1ecida que produce a entrada en perda dun perfil \u00e9 o aumento do \u00e1ngulo de ataque da corrente incidente, xa que ao incrementarse o mesmo a parte do contorno do perfil onde a corrente est\u00e1 desprendida se ensancha. Ao aumentar o \u00e1ngulo de ataque progresivamente, ch\u00e9gase a obter unha forza normal m\u00e1xima a partir da cal esta comeza a diminu\u00edr. Esta diminuci\u00f3n pode ser m\u00e1is ou menos brusca en funci\u00f3n do dese\u00f1o do perfil aerodin\u00e1mico.\nNun avi\u00f3n en voo o anterior pode suceder por diminu\u00edr a velocidade excesivamente, por baixo da velocidade de perda.\nOutras causas que poden producir a perda son a interacci\u00f3n con ronseis provenientes doutras superficies aerodin\u00e1micas, o efecto de turbulencias atmosf\u00e9ricas, efectos aerodin\u00e1micos non estacionarios, efectos tridimensionais debidos \u00e1 forma da \u00e1 etc."}
{"id": "24680", "revid": "5863", "url": "https://gl.wikipedia.org/wiki?curid=24680", "title": "Sala chinesa", "text": "A Sala Chinesa \u00e9 un experimento mental, proposto orixinalmente por John Searle e popularizada por Roger Penrose, mediante o que se procura rebater a validez da proba de Turing.\nArgumento.\nSuponse unha sala completamente illada do exterior, ag\u00e1s por alg\u00fan tipo de dispositivo (un oco para follas de papel, por exemplo) polo que se poden facer entrar e sa\u00edr textos escritos en chin\u00e9s.\nSuponse tam\u00e9n que nesa sala hai unha persoa que non sabe chin\u00e9s, pero que est\u00e1 equipada cunha serie de manuais que lle indican as regras que relacionan os caracteres chineses (algo parecido a \"Se entran tal e tal caracteres, escribe tal e tal outros\").\nDeste xeito, a persoa que manipula eses textos \u00e9 capaz de responder a calquera texto en chin\u00e9s que se lle introduza, e facer crer a un observador exterior que entende o chin\u00e9s.\nDada esta situaci\u00f3n, cabe preguntarse:\nDe acordo aos creadores do experimento, os defensores da intelixencia artificial deben admitir que, ou ben a sala comprende o idioma chin\u00e9s, ou ben o pasar a proba de Turing non \u00e9 proba suficiente de intelixencia."}
{"id": "24681", "revid": "2081", "url": "https://gl.wikipedia.org/wiki?curid=24681", "title": "Sala capitular", "text": "A sala capitular \u00e9 unha estancia dun mosteiro constru\u00edda xeralmente na \u00e1 leste do claustro. Adoita ser unha peza moi ampla para dar cabida a t\u00f3dolos monxes, favorecida con boa ornamentaci\u00f3n arquitect\u00f3nica. Nalg\u00fans mosteiros de estilo rom\u00e1nico ou g\u00f3tico acc\u00e9dese a esta sala por unha entrada que constit\u00fae unha verdadeira fachada en pequeno, con porta de arquivoltas e moita decoraci\u00f3n.\nNeste lugar reun\u00edase a comunidade de monxes co abade para facer o \"cap\u00edtulo\", \u00e9 dicir, recordar as escrituras da regra adoptada e conversar sobre asuntos concernentes ao mosteiro e os seus moradores. As reuni\u00f3ns fac\u00edanse xeralmente logo da misa, pola ma\u00f1\u00e1. Os monxes sent\u00e1banse ao longo dos muros seguindo unha rigorosa orde de antig\u00fcidade. Termin\u00e1base o acto coa confesi\u00f3n p\u00fablica dos monxes que desexasen acusarse a si mesmos das faltas cometidas ou desexasen denunciar a alg\u00fan outro compa\u00f1eiro; neste caso deb\u00eda omitirse o nome.\nA \u00e1 da sala capitular era a primeira que se constru\u00eda no claustro do mosteiro. Empez\u00e1base a edificar pouco despois de se ter levantado a cabeceira da igrexa."}
{"id": "24682", "revid": "23204", "url": "https://gl.wikipedia.org/wiki?curid=24682", "title": "Poder xudicial", "text": "O Poder xudicial \u00e9 aquel que, de conformidade coa lexislaci\u00f3n vixente, \u00e9 o encargado da aplicaci\u00f3n das normas xur\u00eddicas na resoluci\u00f3n de conflitos.\nSegundo a teor\u00eda cl\u00e1sica de Montesquieu, a divisi\u00f3n de poderes garante a liberdade do cidad\u00e1n. Montesquieu compuxo a s\u00faa teor\u00eda logo dunha viaxe a Inglaterra onde interpretou que un poder xudicial independente pode ser un freo eficaz do executivo.\nBaixo esta separaci\u00f3n de poderes, nace o chamado estado de dereito, no cal os poderes p\u00fablicos est\u00e1n igualmente sometidos ao imperio da Lei. O Poder xudicial debe ser independente para poder someter aos restantes poderes, en especial o executivo, cando estes contrave\u00f1an o ordenamento xur\u00eddico.\nO poder executivo e o lexislativo son dous poderes que en ocasi\u00f3ns tam\u00e9n se enfrontan, as loitas de poder dos integrantes do lexislativo fornecen periodicamente aos novos integrantes do executivo.\nAs\u00ed a todo, o papel arbitral entrambos require dun poder xudicial forte e respectado como un dos poderes fundamentais do estado cuxa independencia \u00e9 un valor a preservar porque dela depende que o sistema non deixe de funcionar e a democracia dea paso \u00e1 tiran\u00eda.\nA estrutura do poder xudicial var\u00eda de pa\u00eds en pa\u00eds, as\u00ed como os mecanismos usados no seu nomeamento. Xeralmente existen varios niveis de tribunais, ou xulgados, coas decisi\u00f3ns dos tribunais inferiores sendo apelables ante tribunais superiores. Con frecuencia existe unha Corte Suprema ou Tribunal Supremo que ten a \u00faltima palabra. Nalg\u00fans pa\u00edses existe tam\u00e9n un Tribunal ou Corte Constitucional."}
{"id": "24683", "revid": "15490", "url": "https://gl.wikipedia.org/wiki?curid=24683", "title": "Xaime, duque de Madrid", "text": "Xaime de Borb\u00f3n e Borb\u00f3n-Parma nado en Vevey no 1870 e finado en Par\u00eds no 1931, foi pretendente carlista ao trono de Espa\u00f1a co nome de Xaime III (1909-1931), tam\u00e9n co\u00f1ecido como duque de Madrid.\nTraxectoria.\nServiu no ex\u00e9rcito ruso e loitou contra os b\u00f3xers en China (1900) e participou na campa\u00f1a de Manchuria (1904).\n\u00c1 morte de Carlos VII asumiu a xefatura do carlismo e durante o seu \"reinado\" o carlismo co\u00f1eceuse como xaimismo. Encargou a Juan V\u00e1zquez de Mella a secretar\u00eda pol\u00edtica do carlismo en Espa\u00f1a, a\u00ednda que mantivo como representante do pretendente a Bartolom\u00e9 Feli\u00fa, que o seu antecesor nomeara uns d\u00edas antes de morrer. Pero as relaci\u00f3ns entre V\u00e1zquez de Mella e Xaime foron nunca foron boas.\nDurante a Primeira guerra mundial Xaime viviu baixo arresto domiciliario en Austria polo seu apoio a Francia e aos aliados, sen case comunicaci\u00f3n coa direcci\u00f3n pol\u00edtica carlista en Espa\u00f1a. Tras a guerra trasladouse a Francia e asumiu persoalmente a direcci\u00f3n do carlismo disolvendo a xunta que o gobernaba e provocou a sa\u00edda de V\u00e1zquez de Mella e os mellistas do carlismo en 1919. A\u00ednda que nun primeiro momento apoiou a ditadura de Primo de Rivera, a partir de 1925 op\u00faxose a ela. Tras a proclamaci\u00f3n da rep\u00fablica en Espa\u00f1a mantivo conversas con Afonso XIII para unificar as d\u00faas p\u00f3las da dinast\u00eda carlista, pero a morte de Xaime o 2 de outubro de 1931 impediuno. \nSucedeuno como pretendente carlista o seu t\u00edo Afonso Carlos."}
{"id": "24684", "revid": "98629", "url": "https://gl.wikipedia.org/wiki?curid=24684", "title": "Requet\u00e9", "text": "O requet\u00e9 foi a organizaci\u00f3n paramilitar do carlismo.\nFundouna Joan Maria Roma como unha organizaci\u00f3n xuvenil do carlismo en 1907 e que ti\u00f1a como voceiro a \"Lo Mestre Titas\".\nHistoria.\nBaixo a direcci\u00f3n de Joaqu\u00edn Llorens converteuse a partir de 1913 na organizaci\u00f3n paramilitar do carlismo seguindo o exemplo dos Camelots du Roi, mantivo escasa actividade nos anos da primeira guerra mundial, reactivouse en 1920 baixo a direcci\u00f3n de Juan P\u00e9rez N\u00e1jera e sobre todo tras a proclamaci\u00f3n da Segunda Rep\u00fablica Espa\u00f1ola en Navarra, onde hab\u00eda uns 10.000 requet\u00e9s organizados. En 1932 Enrique Varela f\u00edxose cargo da xefatura dos requet\u00e9s que estruturou militarmente, dende a unidade b\u00e1sica a patrulla que compu\u00f1an 5 boinas vermellas e un xefe, o requet\u00e9 que formaba unha compa\u00f1\u00eda de 246 homes e por \u00faltimo o terzo que estaba formado por tres compa\u00f1\u00edas. Ricardo Rada f\u00edxose cargo da organizaci\u00f3n en 1935 e en xullo de 1936 os requet\u00e9s sumaban 30.000 homes. Durante a Guerra civil espa\u00f1ola os terzos de requet\u00e9s tiveron unha actuaci\u00f3n destacada, especialmente en Navarra e en menor medida no Pa\u00eds Vasco. En total constitu\u00edronse 41 terzos: 10 compostos por navarros, 8 por vascos, 8 por castel\u00e1ns, 7 por andaluces, 6 por aragoneses, 1 por asturiano e 1 por catal\u00e1n. Calc\u00falanse que arredor de 60.000 requet\u00e9s participaron na guerra e deles uns 6.000 morreron\nGalicia.\nDurante a Guerra civil en Galicia form\u00e1ronse as seguintes compa\u00f1\u00edas de requet\u00e9s:"}
{"id": "24685", "revid": "12452", "url": "https://gl.wikipedia.org/wiki?curid=24685", "title": "Magnitude F\u00edsica", "text": ""}
{"id": "24686", "revid": "23204", "url": "https://gl.wikipedia.org/wiki?curid=24686", "title": "Organizaci\u00f3n Mundial da Sa\u00fade", "text": "A Organizaci\u00f3n Mundial da Sa\u00fade (OMS, ou WHO, nas s\u00faas siglas en ingl\u00e9s), \u00e9 o organismo das Naci\u00f3ns Unidas especializado en sa\u00fade, foi creado o 7 de abril de 1948, instituci\u00f3n dependente das Naci\u00f3ns Unidas.\nHistoria.\nO primeiro esbozo da OMS xurdiu da Conferencia Internacional de sa\u00fade celebrada en xullo de 1946. Nesta reuni\u00f3n, organizada por iniciativa do Consello Econ\u00f3mico e Social da ONU, red\u00e1ctanse os primeiros estatutos da OMS.\nA primeira reuni\u00f3n da OMS tivo lugar en Xenebra, Su\u00edza en 1948.\nEn 2009 recibiu o Premio Princesa de Asturias de Cooperaci\u00f3n Internacional.\nCaracter\u00edsticas.\nConstituci\u00f3n da OMS.\nA Constituci\u00f3n foi adoptada pola Conferencia Sanitaria Internacional, celebrada en Nova York do 19 de xu\u00f1o ao 22 de xullo de 1946, asinada o 22 de xullo de 1946 polos representantes de 61 Estados e entrou en vigor o 7 de abril de 1948.\nOs seus principios son:\nOs 194 Estados Membros da OMS gobernan a Organizaci\u00f3n por conduto da Asemblea Mundial da Sa\u00fade. A Asemblea est\u00e1 composta por representantes dos Estados Membros da OMS. Os principais cometidos da Asemblea Mundial da Sa\u00fade son aprobar o programa e o orzamento da OMS para o seguinte bienio e decidir as principais cuesti\u00f3ns relativas \u00e1s pol\u00edticas sanitarias.\nSede.\nA sede central da organizaci\u00f3n at\u00f3pase en Xenebra, Su\u00edza.\nAdemais, a OMS conta con sedes rexionais:\nOrganizaci\u00f3n.\nOs \u00f3rganos de direcci\u00f3n da OMS son: Asemblea Mundial da Sa\u00fade, Consello Executivo e Secretar\u00eda (co Director Xeral \u00e1 fronte).\nAsemblea Mundial da Sa\u00fade.\nA Asemblea Mundial da Sa\u00fade \u00e9 o \u00f3rgano decisorio supremo da OMS. Re\u00fanese de xeito ordinario, polo xeral en Xenebra todos os anos en maio, ademais das sesi\u00f3ns extraordinarias que se poidan convocar. Asisten a ela delegaci\u00f3ns dos 194 estados membros.\nAs s\u00faas funci\u00f3ns, segundo o artigo 18 da Constituci\u00f3n da OMS, son:\ns\u00faas propias instituci\u00f3ns, ou en cooperaci\u00f3n con instituci\u00f3ns oficiais ou non oficiais de calquera membro, co permiso do seu goberno.\nConsello Executivo.\nRegulado no cap\u00edtulo VI da Constituci\u00f3n da OMS. Est\u00e1 composto por trinta e catro persoas, tecnicamente cualificadas no \u00e1mbito da sa\u00fade, designadas polo mesmo n\u00famero de membros da Asemblea, respectando unha distribuci\u00f3n xeogr\u00e1fica equitativa. Son elixidos por un per\u00edodo de tres anos, podendo ser relixidos.\nO Consello reunirase polo menos d\u00faas veces ao ano.\nFunci\u00f3ns do Consello:\nSecretar\u00eda.\nSegundo recolle o cap\u00edtulo VII da Constituci\u00f3n da OMS, a Secretar\u00eda est\u00e1 composta polo Director Xeral e o persoal t\u00e9cnico e administrativo necesario.\nO director xeral ser\u00e1 nomeado pola Asemblea de Sa\u00fade, proposto polo Consello, nas condici\u00f3ns determinadas pola Asemblea. Baixo a autoridade do Consello, o director xeral ser\u00e1 o funcionario t\u00e9cnico e administrativo da Organizaci\u00f3n.\nFunci\u00f3ns:\nDirectores xerais.\nResponsable da direcci\u00f3n da organizaci\u00f3n. De conformidade coa Constituci\u00f3n da OMS, O cargo \u00e9 nomeado pola Asemblea da Sa\u00fade a proposta do Consello Executivo.\nDesde a s\u00faa constituci\u00f3n, a OMS tivo como directores xerais a:"}
{"id": "24687", "revid": "23204", "url": "https://gl.wikipedia.org/wiki?curid=24687", "title": "Afonso Carlos, duque de San Jaime", "text": "Afonso Carlos de Borb\u00f3n e de Austria-Leste, nado en Londres en 1849 e finado en Viena en 1936, foi pretendente carlista ao trono de Espa\u00f1a co nome de Afonso Carlos I (1931-1936), tam\u00e9n co\u00f1ecido como duque de San Jaime.\nTraxectoria.\nFillo do pretendente carlista Xo\u00e1n e Mar\u00eda Beatriz de Austria-Leste e irm\u00e1n do tam\u00e9n pretendente Carlos, educouse na familia da s\u00faa nai. Pertenceu ao corpo dos suavos do ex\u00e9rcito dos Estados Pontificios. Casou en 1871 con Mar\u00eda das Neves de Braganza e durante a Terceira Guerra Carlista o seu irm\u00e1n nomeouno comandante xeral de Catalu\u00f1a, cruzou a fronteira francesa en decembro de 1872 e xa en Catalu\u00f1a entrou en desavinzas con Francesc Savalls, en 1873 solicitou a uni\u00f3n do ex\u00e9rcito de Catalu\u00f1a e do Centro e en 1874 organizou unha ofensiva por terras de Arag\u00f3n e Castela a Nova, que o levaron a conquistar Cuenca. Pero a decisi\u00f3n do seu irm\u00e1n de volver separar os ex\u00e9rcitos do Centro e Catalu\u00f1a provocou a s\u00faa dimisi\u00f3n e a s\u00faa marcha de Espa\u00f1a. No exilio destacou na organizaci\u00f3n de asociaci\u00f3ns contra os duelos.\nTras a morte do seu sobri\u00f1o, Xaime, duque de Madrid o 2 de outubro de 1931, Afonso Carlos converteuse no pretendente carlista. O 23 de xaneiro de 1936 designou rexente a Xavier de Borb\u00f3n-Parma e o 29 de setembro de 1936 morr\u00eda Afonso Carlos tras ser atropelado por un autom\u00f3bil."}
{"id": "24689", "revid": "32797", "url": "https://gl.wikipedia.org/wiki?curid=24689", "title": "Manuel Fal Conde", "text": "Manuel Fal Conde, nado en Higuera de la Sierra (Huelva) en 1894 e finado en Sevilla en 1975, foi un avogado e pol\u00edtico carlista espa\u00f1ol.\nTraxectoria.\nEstudou dereito en Sevilla e Madrid. Ingresou en 1930 no Partido Integrista, cando este se integrou no carlismo Fal Conde organizou o movemento en Andaluc\u00eda Occidental, dando prioridade \u00e1s mocidades e ao requet\u00e9. Nas elecci\u00f3ns de 1933 o carlismo conseguiu 4 deputados en Andaluc\u00eda e Fal Conde converteuse no xefe do carlismo andaluz en novembro. En 1934 f\u00edxose cargo da direcci\u00f3n do carlismo e centralizou a organizaci\u00f3n no seu equipo. Durante a guerra civil espa\u00f1ola tivo que se exiliar a Portugal tras pretender crear unha Academia militar carlista e dende al\u00ed op\u00faxose ao decreto de unificaci\u00f3n, sen resultados. Tras volver a Espa\u00f1a prohibiu o alistamento de carlistas na Divisi\u00f3n Azul, o que provocou que as autoridades o confinasen en Ferrer\u00edes (Menorca) durante uns meses. En 1955 renunciou como xefe do carlismo en Espa\u00f1a."}
{"id": "24693", "revid": "408", "url": "https://gl.wikipedia.org/wiki?curid=24693", "title": "Infrason", "text": ""}
{"id": "24695", "revid": "15490", "url": "https://gl.wikipedia.org/wiki?curid=24695", "title": "Carlos Hugo de Borb\u00f3n-Parma", "text": "Carlos Hugo de Borb\u00f3n-Parma, duque de Borb\u00f3n-Parma, nado o 8 de abril de 1930 en Madrid e finado o 18 de agosto de 2010 en Barcelona, foi o xefe da casa ducal de Parma e pretendente carlista \u00e1 coroa de Espa\u00f1a co nome de Carlos Hugo I.\nTraxectoria.\nFillo de Xavier de Borb\u00f3n-Parma e de Mar\u00eda de Borb\u00f3n-Busset, obtivo o bacharelato en Montreal, estudou ciencias econ\u00f3micas na Universidade de Oxford e traballou no Deutsche Bank. En 1957 entrou en Espa\u00f1a pola primeira vez e participou no acto de Montejurra dese ano representando ao seu pai. Realizou varias viaxes m\u00e1is por Espa\u00f1a, e entrou en contacto coa AET e MOT, os sectores m\u00e1is progresistas do carlismo, e no ver\u00e1n de 1962 traballou de inc\u00f3gnito nunha mina asturiana. O 29 de abril de 1964 casou en Roma coa princesa holandesa Irene de Orange-Nassau. En 1968 o r\u00e9xime franquista expulsouno de Espa\u00f1a\nO 8 de abril de 1975 ao abdicar o seu pai, Xavier, aos dereitos \u00e1 Coroa espa\u00f1ola converteuse no pretendente carlista \u00e1 coroa, ademais de ostentar a presidencia do Partido Carlista. En marzo de 1976 intentou entrar en Espa\u00f1a pero as autoridades non lle deu autorizaci\u00f3n para entrar e non puido sa\u00edr do aeroporto de Barajas. A fins de 1977 puido regresar a Espa\u00f1a. Nas elecci\u00f3ns xerais de 1979 encabezou a candidatura do Partido Carlista en Navarra, conseguiu o 7.7% dos votos pero non conseguiu escano. Tras o fracaso electorial en novembro de 1979 renunciou \u00e1 presidencia do PC e abril deixou a organizaci\u00f3n, en 1981, marchou aos Estados Unidos, onde exerceu como profesor na Universidade Harvard e dende 1999 viviu en Bruxelas."}
{"id": "24697", "revid": "1131", "url": "https://gl.wikipedia.org/wiki?curid=24697", "title": "Pastor, O Pino", "text": "San Lourenzo de Pastor \u00e9 unha parroquia que se localiza no norte do concello do Pino. Segundo o IGE en 2013 ti\u00f1a 147 habitantes (75 mulleres e 72 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 225 habitantes."}
{"id": "24698", "revid": "5863", "url": "https://gl.wikipedia.org/wiki?curid=24698", "title": "O Pino, O Pino", "text": "San Vicenzo do Pino \u00e9 unha parroquia que se localiza no centro do concello do Pino. Segundo o IGE en 2013 ti\u00f1a 207 habitantes (103 mulleres e 104 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 233 habitantes."}
{"id": "24699", "revid": "1131", "url": "https://gl.wikipedia.org/wiki?curid=24699", "title": "San Mamede de Ferreiros, O Pino", "text": "San Mamede de Ferreiros \u00e9 unha parroquia que se localiza no leste do concello do Pino. Segundo o padr\u00f3n municipal de 2018 ti\u00f1a 197 habitantes (108 homes e 89 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 282 habitantes."}
{"id": "24701", "revid": "22570", "url": "https://gl.wikipedia.org/wiki?curid=24701", "title": "O Carami\u00f1al, A Pobra do Carami\u00f1al", "text": "Santa Mar\u00eda a Antiga do Carami\u00f1al \u00e9 unha parroquia que se localiza no concello da Pobra do Carami\u00f1al na comarca do Barbanza. Segundo o padr\u00f3n municipal de 2012 ti\u00f1a 440 habitantes (232 mulleres e 208 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 482 habitantes."}
{"id": "24702", "revid": "22570", "url": "https://gl.wikipedia.org/wiki?curid=24702", "title": "Les\u00f3n, A Pobra do Carami\u00f1al", "text": "Santa Cruz de Les\u00f3n \u00e9 unha parroquia que se localiza no norte do concello da Pobra do Carami\u00f1al. Segundo o padr\u00f3n municipal de 2018 ti\u00f1a 1.352 habitantes (684 mulleres e 668 homes) distribu\u00eddos en 31 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.459 habitantes."}
{"id": "24703", "revid": "112250", "url": "https://gl.wikipedia.org/wiki?curid=24703", "title": "Posmarcos, A Pobra do Carami\u00f1al", "text": "Santo Isidro de Posmarcos \u00e9 unha parroquia que se localiza no norte do concello da Pobra do Carami\u00f1al. Segundo o padr\u00f3n municipal de 2012 ti\u00f1a 2.040 habitantes (1.051 mulleres e 989 homes) distribu\u00eddos en 36 entidades de poboaci\u00f3n, o que sup\u00f3n unha diminuci\u00f3n en relaci\u00f3n co ano 1999 cando ti\u00f1a 2.343 habitantes."}
{"id": "24704", "revid": "89787", "url": "https://gl.wikipedia.org/wiki?curid=24704", "title": "O Xobre, A Pobra do Carami\u00f1al", "text": "Santa Mar\u00eda do Xobre ou Santa Mar\u00eda do Ma\u00f1o \u00e9 unha parroquia que se localiza no sur do concello da Pobra do Carami\u00f1al. Segundo o padr\u00f3n municipal (INE 2012) ten 1.461 habitantes (692 homes e 769 mulleres) distribu\u00eddos en 23 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.514 habitantes."}
{"id": "24715", "revid": "1410", "url": "https://gl.wikipedia.org/wiki?curid=24715", "title": "OGLE-2005-BLG-390Lb", "text": "OGLE-2005-BLG-390Lb (OGLE-05-390Lb) \u00e9 un planeta extrasolar que orbita a estrela OGLE-2005-BLG-390L, situada a 20.000 anos luz da Terra, na constelaci\u00f3n de Saxitario, preto do centro da V\u00eda L\u00e1ctea. No momento do descubrimento era o exoplaneta m\u00e1is parecido \u00e1 Terra. O descubrimento do planeta polo \"Optical Gravitational Lensing Experiment\" (\"Experimento de Lente Gravitatoria \u00d3ptica\") anunciouse o 25 de xaneiro de 2006. Foi descuberto nos observatorios de ESO en Chile.\nCaracter\u00edsticas f\u00edsicas.\nOGLE-2005-BLG-390Lb orbita ao redor dunha estrela anana vermella a unha distancia de 2,5 UA, aproximadamente uns 380 mill\u00f3ns de quil\u00f3metros, algo menos que a distancia entre X\u00fapiter e o Sol. At\u00e9 este descubrimento, non se encontrara ning\u00fan planeta extrasolar a maior distancia de 0,15 UA da s\u00faa estrela. O planeta ten un tempo de translaci\u00f3n duns 10 anos terrestres.\nEstimouse que a masa do planeta \u00e9 sobre cinco veces a da Terra (cun factor de incerteza de d\u00faas). Alg\u00fans astr\u00f3nomos especulan que pode ter un n\u00facleo rochoso como o terrestre, cunha atmosfera tenue. A distancia \u00e1 estrela, e a relativa temperatura baixa desta, d\u00e1 como temperatura superficial do planeta ao redor dos -220\u00a0\u00b0C. Se \u00e9 un mundo rochoso, esta temperatura deixar\u00eda a substancias vol\u00e1tiles, como o amon\u00edaco, metano e nitr\u00f3xeno, convertidos en s\u00f3lidos por conxelaci\u00f3n.\nMichael Turner, director auxiliar para o directorio de ciencias f\u00edsicas e matem\u00e1ticas da \"National Science Foundation\", dixo que \"o equipo descubriu o planeta m\u00e1is parecido \u00e1 Terra\" . Anterior a este descubrimento, o m\u00e1is pequeno dos planetas extrasolares (Gliese 876 d) ti\u00f1a 7,5 veces a masa terrestre."}
{"id": "24716", "revid": "1131", "url": "https://gl.wikipedia.org/wiki?curid=24716", "title": "Anll\u00f3ns, Ponteceso", "text": "San Fins de Anll\u00f3ns \u00e9 unha parroquia que se localiza no sur do concello coru\u00f1\u00e9s de Ponteceso na comarca de Berganti\u00f1os. Segundo o padr\u00f3n municipal de 2018 ti\u00f1a 227 habitantes (112 homes e 115 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 313 habitantes. Segundo o IGE, no 2014 a s\u00faa poboaci\u00f3n descendera ata os 238 habitantes, sendo 117 homes e 121 mulleres.\nA parroquia debe o seu nome ao r\u00edo Anll\u00f3ns, que a atravesa."}
{"id": "24717", "revid": "785", "url": "https://gl.wikipedia.org/wiki?curid=24717", "title": "Brantuas, Ponteceso", "text": "San Xi\u00e1n de Brantuas \u00e9 unha parroquia que se localiza no norte do concello coru\u00f1\u00e9s de Ponteceso na comarca de Berganti\u00f1os. Segundo o IGE en 2018 ti\u00f1a 138 habitantes (70 mulleres e 68 honmes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 213 habitantes."}
{"id": "24718", "revid": "5863", "url": "https://gl.wikipedia.org/wiki?curid=24718", "title": "Cores, Ponteceso", "text": "San Marti\u00f1o de Cores \u00e9 unha parroquia que se localiza no norte do concello coru\u00f1\u00e9s de Ponteceso na comarca de Berganti\u00f1os. Segundo o IGE en 2018 ti\u00f1a 526 habitantes (284 homes e 262 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 746 habitantes.\nPatrimonio.\nA igrexa de San Marti\u00f1o de Cores \u00e9 unha construci\u00f3n do s\u00e9culo XIII remodelada no s\u00e9culo XVIII. A planta \u00e9 de cruz latina con d\u00faas capelas cubertas por b\u00f3vedas de can\u00f3n, con arcos faix\u00f3ns. O presbiterio est\u00e1 cuberto por unha b\u00f3veda de forno. A fachada \u00e9 de estilo barroco, cunha porta alintelada, sobre ela unha fornela co santo, un van cadrado e unha torre campanario que destaca sobre a construci\u00f3n. Sobre a b\u00f3veda da sancrist\u00eda descubriuse un ara romana invertida."}
{"id": "24719", "revid": "5863", "url": "https://gl.wikipedia.org/wiki?curid=24719", "title": "Corme Aldea, Ponteceso", "text": "Santo Adr\u00e1n de Corme Aldea \u00e9 unha parroquia que se localiza no norte do concello coru\u00f1\u00e9s de Ponteceso na comarca de Berganti\u00f1os. Segundo o IGE en 2018 ti\u00f1a 284 habitantes (138 homes e 146 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 475 habitantes."}
{"id": "24720", "revid": "98629", "url": "https://gl.wikipedia.org/wiki?curid=24720", "title": "Corme Porto, Ponteceso", "text": "Nosa Se\u00f1ora dos Remedios de Corme Porto \u00e9 unha parroquia que se localiza no oeste do concello coru\u00f1\u00e9s de Ponteceso na comarca de Berganti\u00f1os. Segundo o IGE en 2018 ti\u00f1a 1.077 habitantes (588 homes e 509 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.434 habitantes.\nHistoria.\nNa zona hai varios petr\u00f3glifos, as\u00ed como un poboado castrexo, o castro da Illa da Estrela.\nO top\u00f3nimo de Corme aparece nun documento do Mosteiro de Caaveiro datado en 1105. Posteriormente aparecer\u00e1 noutros documentos como no \"Mapamundi\" de Gresques de 1375 ou de forma destacada na \"Cosmographia\" de Sebasti\u00e1n M\u00fcnster de Basilea no ano 1544.\nA actividade pesqueira de Corme prosperou, aumentando a poboaci\u00f3n de Corme Porto en detrimento da parroquia orixinal de Corme Aldea. Esta actividade pesqueira trouxo a prosperidade a Corme a principios do s\u00e9culo XX. Nestes anos at\u00f3panse a pleno rendemento oito f\u00e1bricas de conservas, unha cetaria de lagostas, numerosos mercantes, tarrafas e outras embarcaci\u00f3ns menores. Corme conv\u00e9rtese no primeiro porto de Espa\u00f1a de exportaci\u00f3n de madeira e a poboaci\u00f3n de Corme Porto pasou a ser de 2.978 habitantes segundo o censo de 1920. Posteriormente, coa chegada da guerra civil espa\u00f1ola e a posguerra, e coa escaseza de especies como a sardi\u00f1a, vir\u00e1 unha crise da industria pesqueira e do crecemento da mesma vila.\nDesde a d\u00e9cada de 1990 Corme vivir\u00e1 un novo empux\u00f3n coa explotaci\u00f3n racional e sostible do percebe, que ten o seu punto \u00e1lxido coa celebraci\u00f3n desde 1992 da festa do percebe do Roncudo e coa instalaci\u00f3n de bateas na r\u00eda para o cultivo do mexill\u00f3n. Tam\u00e9n contrib\u00fae a este desenvolvemento a ampliaci\u00f3n e actualizaci\u00f3n das estruturas do peirao pesqueiro e o paseo mar\u00edtimo \u00e1 praia do Osmo (2004) e a actual mellora nas estradas que van cara a Ponteceso. Este desenvolvemento s\u00f3 se viu parcialmente paralizado polo tr\u00e1xico afundimento do \"Prestige\" en novembro de 2002 e a conseguinte marea negra que se produciu.\nA finais de agosto de 2006 retomouse a vella idea da segregaci\u00f3n do concello de Ponteceso, apoiada pola maior\u00eda das asociaci\u00f3ns veci\u00f1ais, culturais e deportivas, as\u00ed como por preto da totalidade da poboaci\u00f3n.\nComunicaci\u00f3ns.\nDesde Carballo, capital da comarca de Berganti\u00f1os, ch\u00e9gase a trav\u00e9s da AC-414 cara a Malpica de Berganti\u00f1os. En Bu\u00f1o c\u00f3llese un desv\u00edo cara a Ponteceso pola AC-422, e antes de cruzar o r\u00edo Anll\u00f3ns, t\u00f3mase a estrada AC-424.\nPatrimonio.\nO monumento m\u00e1is famoso de Corme \u00e9 a Pedra da Serpe, unha gran rocha situada na estrada de acceso \u00e1 aldea de Gondomil e \u00e1 praia da Ermida e en cuxo lateral dereito hai unha figura dunha serpe alada. A autor\u00eda da escultura \u00e9 discutida pero as\u00f3ciase aos cultos precristi\u00e1ns \u00e1s serpes, relacionado, segundo alg\u00fans historiadores, coa chegada dos celtas, que ti\u00f1an como s\u00edmbolo her\u00e1ldico a serpe.\nA lenda conta que esta zona era inhabitable debido a unha praga de serpes. San Adri\u00e1n, que se atopaba predicando por al\u00ed, golpeou fortemente co p\u00e9 no chan, desaparecendo aquela terrible praga. Todas as serpes foron a acubillarse debaixo daquela pedra, quedando unha delas petrificada en sinal deste feito. Como s\u00edmbolo da cristianizaci\u00f3n deste lugar p\u00faxoselle unha cruz enriba.\nAdemais do n\u00facleo urbano os turistas adoitan dirixirse \u00e1 Punta do Roncudo, dende unha estrada que sae do mesmo porto de Corme. A estrada bordea o mar e permite fermosas vistas sobre a r\u00eda e o acceso a pequenas calas con praias pouco frecuentadas. Ao final da estrada atopamos a punta e o faro do Roncudo, denominados as\u00ed polo ronquido que produce o mar neste lugar ao golpear con forza nos acantilados. Por toda a costa, especialmente naquelas zonas m\u00e1is batidas, podemos atopar os famosos percebes do Roncudo, cuxa festa gastron\u00f3mica se celebra o primeiro s\u00e1bado do mes de xullo. Tam\u00e9n na punta do Roncudo podemos contemplar as cruces que recordan as traxedias vividas preto desta costa denominada, non sen raz\u00f3n, da morte.\nPraias.\nNo interior da r\u00eda, na zona pr\u00f3xima a Corme existen varias praias aptas para o ba\u00f1o entre as que destacamos as seguintes:\nFestas locais.\nCorme Porto \u00e9 unha das localidades da Costa da Morte que m\u00e1is n\u00famero de festas ten. Unha vez chega a \u00e9poca estival comezan as celebraci\u00f3ns que duran ata finais de setembro."}
{"id": "24721", "revid": "785", "url": "https://gl.wikipedia.org/wiki?curid=24721", "title": "Cospindo, Ponteceso", "text": "San Tirso de Cospindo \u00e9 unha parroquia que se localiza no sur do concello coru\u00f1\u00e9s de Ponteceso na comarca de Berganti\u00f1os. Segundo o INE en 2018 ti\u00f1a 679 habitantes (342 homes e 337 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 738 habitantes.\nHistoria.\nNesta parroquia foi bautizado o 10 de febreiro de 1835 Eduardo Pondal.\nNo lateral esquerdo da igrexa de San Tirso de Cospindo existe un sarc\u00f3fago de pedra onde eran enterrados os curas da parroquia sendo o derradeiro Jes\u00fas Villar Sangenis, en 1918."}
{"id": "24722", "revid": "5863", "url": "https://gl.wikipedia.org/wiki?curid=24722", "title": "A Gra\u00f1a, Ponteceso", "text": "San Vicenzo da Gra\u00f1a \u00e9 unha parroquia que se localiza no centro do concello coru\u00f1\u00e9s de Ponteceso na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 225 habitantes, sendo 108 homes e 117 mulleres, distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 317 habitantes. \nTop\u00f3nimo.\nO top\u00f3nimo, \u00f3 igual que noutros lugares co nome da Gra\u00f1a, posiblemente fai menci\u00f3n a unha antiga explotaci\u00f3n gandeira ou agr\u00edcola rexida por un monxe labrego ou mestre."}
{"id": "24723", "revid": "25871", "url": "https://gl.wikipedia.org/wiki?curid=24723", "title": "Langueir\u00f3n, Ponteceso", "text": "San Xi\u00e1n de Langueir\u00f3n \u00e9 unha parroquia que se localiza no oeste do concello coru\u00f1\u00e9s de Ponteceso na comarca de Berganti\u00f1os. Segundo o IGE de 2018 ti\u00f1a 144 habitantes (70 homes e 74 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 188 habitantes. "}
{"id": "24724", "revid": "5312", "url": "https://gl.wikipedia.org/wiki?curid=24724", "title": "RENACE", "text": "A Regencia Nacional y Carlista de Estella (RENACE) foi unha organizaci\u00f3n pol\u00edtica carlista que apareceu en 1958 dirixida por Mauricio de Sivatte, antigo xefe do carlismo en Catalu\u00f1a, que fora expulsado do carlismo oficial en 1949. &lt;br&gt;\nA Rexencia de Estella consider\u00e1base a depositaria dos dereitos hist\u00f3ricos da dinast\u00eda carlista tras a que consideraban perda de lexitimidade de Xavier de Borb\u00f3n-Parma e editaba o bolet\u00edn \"Tiempos Cr\u00edticos\". A RENACE ti\u00f1a car\u00e1cter tradicionalista e antifranquista e a maior parte dos seus membros resid\u00edan en Catalu\u00f1a. &lt;br&gt;\nDurante a transici\u00f3n espa\u00f1ola patrocinou o partido Uni\u00f3n Carlista e op\u00faxose \u00e1 Constituci\u00f3n de 1978."}
{"id": "24725", "revid": "98629", "url": "https://gl.wikipedia.org/wiki?curid=24725", "title": "Partido Carlista (1970)", "text": "O Partido Carlista \u00e9 un partido pol\u00edtico espa\u00f1ol, que se considera continuador directo da tradici\u00f3n hist\u00f3rica do carlismo. O secretario xeral do PC \u00e9, dende o ano 2000, Evaristo Olcina. \"El Federal\" \u00e9 o seu voceiro oficial dende 1999, antes fora \"IM\". Dende 1991, o PC mant\u00e9n unha estrutura federal coa posibilidade que se formen partidos carlistas soberanos nas nacionalidades asociados ao Partido Carlista. As mocidades do PC agr\u00fapanse nas Xuventudes Carlistas.\nHistoria.\nO actual PC prov\u00e9n da renovaci\u00f3n da ideolox\u00eda da Comu\u00f1\u00f3n Carlista que se deu nas d\u00e9cadas de 1950 e 1960 impulsada polas organizaci\u00f3ns universitarias e obreiras do carlismo co apoio de Xavier de Borb\u00f3n-Parma, a\u00ednda que o nome de Partido Carlista non se xeneralizou ata fins dos anos 1960.\nEntre 1970 e 1972, o PC organizou os Congresos do Pobo Carlista en Arbonne, nos que se materializou o cambio ideol\u00f3xico do carlismo cara a un socialismo autoxestionario e a conversi\u00f3n do PC nun partido de masas, de clase, federal e democr\u00e1tico que aspiraba a unha monarqu\u00eda socialista baseada no pacto entre a dinast\u00eda e o pobo.\nO presidente do PC era Carlos Hugo de Borb\u00f3n-Parma que estaba representado en Espa\u00f1a por Jos\u00e9 Mar\u00eda de Zavala e segundo datos do partido contaba con 25.000 militantes en 1977. En 1974, o PC pasou a formar parte con outras forzas da oposici\u00f3n da \"Junta Democr\u00e1tica de Espa\u00f1a\", ata que marchou en febreiro de 1975 para pasar a formar parte da Plataforma de Converxencia Democr\u00e1tica que en marzo de 1976 se fusionou coa Xunta na Coordinadora Democr\u00e1tica. O PC non puido participar nas primeiras elecci\u00f3ns democr\u00e1ticas de 1977 por non lle chegar a tempo o seu reco\u00f1ecemento oficial como partido, e tras apoiar a Constituci\u00f3n de 1978, entrou en crise coa marcha de parte da s\u00faa base cara partidos nacionalistas e de esquerda. \nNas elecci\u00f3ns de marzo de 1979, o PC obtivo 50.552 votos (0.28%) e quedou sen representaci\u00f3n parlamentaria. Os mellores resultados obt\u00edvoos en Navarra co 7.72% e Pa\u00eds Vasco 0.65%. Por mor do fracaso electoral dimitiu o seu secretario Xeral, Zavala, ao que seguiron o resto dos dirixentes, entre eles Carlos Carnicero e Josep Carles Clemente. En novembro de 1979 renunciou \u00e1 presidencia Carlos Hugo e en abril de 1980 deuse de baixa no partido que pasou a ser testemu\u00f1al na vida pol\u00edtica espa\u00f1ola. Mariano Zuf\u00eda, secretario xeral do EKA-Partido Carlista de Euskadi, asumiu a secretaria xeral do PC. \nEn 1986, foi unha das forzas que deron orixe a Izquierda Unida a\u00ednda que marchou da coalici\u00f3n en 1987. O PC deixou de acudir \u00e1 maior\u00eda dos procesos electorais por falta de fondos e militancia. Si acudiu a varias elecci\u00f3ns ao Parlamento europeo: 1989 tivo 8.477 votos (0.05%), deles 1.226 (0.54%) en Navarra, en 1994 tivo 4.640 votos (0.02%), deles 583 (0.25%) en Navarra, nas de 2004 consegue 1.600 votos (0.01%), deles 264 en Navarra (0.13%). Nas elecci\u00f3ns municipais de 2003 conseguiu uns poucos concelleiros en Navarra. Nas elecci\u00f3ns xerais de 2004 obtivo 1.813 votos (0.01%), deles 620 (0.18%) en Navarra.\nGalicia.\nEn Galicia o Partido Carlista Galego ti\u00f1a como principal dirixente a Manuel Rego Nieto mais tras a crise de 1979, practicamente desapareceu. Nas elecci\u00f3ns xerais de 1979 obtivo 1.711 votos (0.17%). Nas elecci\u00f3ns europeas de 1989 conseguiu 791 votos (0.08%), nas de 1994 tivo 301 votos (0.03%). Nas elecci\u00f3ns xerais de 2004 o PC non se presentou en Galicia. Nas elecci\u00f3ns europeas de 2004 tivo 96 votos (0.01%)."}
{"id": "24726", "revid": "111586", "url": "https://gl.wikipedia.org/wiki?curid=24726", "title": "Neme\u00f1o, Ponteceso", "text": "San Tom\u00e9 de Neme\u00f1o \u00e9 unha parroquia que se localiza no norte do concello coru\u00f1\u00e9s de Ponteceso na comarca de Berganti\u00f1os. Segundo o padr\u00f3n municipal de 2018 ti\u00f1a 103 habitantes (58 mulleres e 45 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 137 habitantes. Segundo o IGE, no 2014 a s\u00faa poboaci\u00f3n descendera ata os 112 habitantes, sendo 49 homes e 63 mulleres.\nTop\u00f3nimo.\nOs top\u00f3nimos galegos que conte\u00f1en a ra\u00edz \"Neme-\" (como Neme\u00f1o, Nemi\u00f1a, monte Neme, Nemetobriga etc.) est\u00e1n posibelmente relacionados cos espazos nomeados nemeton e coa deusa c\u00e9ltica Nemetona."}
{"id": "24727", "revid": "5863", "url": "https://gl.wikipedia.org/wiki?curid=24727", "title": "Ni\u00f1\u00f3ns, Ponteceso", "text": "San Xo\u00e1n de Ni\u00f1\u00f3ns \u00e9 unha parroquia que se localiza no oeste do concello coru\u00f1\u00e9s de Ponteceso na comarca de Berganti\u00f1os. Segundo o padr\u00f3n municipal en 2018 ti\u00f1a 124 habitantes (60 mulleres e 64 homes), 26 menos ca en 2014 (75 homes e 75 mulleres segundo o IGE) e 71 menos ca en 1999. Ten tres entidades de poboaci\u00f3n."}
{"id": "24728", "revid": "25871", "url": "https://gl.wikipedia.org/wiki?curid=24728", "title": "Pazos, Ponteceso", "text": "San Salvador de Pazos \u00e9 unha parroquia que se localiza no leste do concello coru\u00f1\u00e9s de Ponteceso na comarca de Berganti\u00f1os. Segundo o padr\u00f3n municipal de 2018 ti\u00f1a 392 habitantes dos que 193 eran homes e 199 eran mulleres. Isto sup\u00f3n un descenso respecto ao 2004, cando ti\u00f1a 514 habitantes (258 mulleres e 256 homes), e respecto a 1999, cando ti\u00f1a 549 habitantes.\nPatrimonio.\nO pazo de Rebord\u00e1ns foi fundado en 1643 por Juli\u00e1n Rodr\u00edguez de A\u00f1\u00f3n, segundo unha inscrici\u00f3n nun lintel dunha porta. Na parte traseira da vivenda hai outra inscrici\u00f3n co texto \"a\u00f1o 1658\".\nA planta ti\u00f1a forma de \"L\", pero foi alterado polos actuais propietarios para adaptalo a fins rurais, engad\u00edndolle outro corpo perpendicular. As fachadas tam\u00e9n sufriron diversas e desafortunadas intervenci\u00f3ns e nelas poden aparecer nun mesmo plano a cachotar\u00eda e a cantar\u00eda, zonas recebadas m\u00e1is o ladrillo, cunha falta evidente de criterio. A cuberta \u00e9 a d\u00faas augas e a catro augas de tella curva, tendo dous pin\u00e1culos coroando os cumes."}
{"id": "24729", "revid": "5863", "url": "https://gl.wikipedia.org/wiki?curid=24729", "title": "Tallo, Ponteceso", "text": "Santo Andr\u00e9 de Tallo \u00e9 unha parroquia que se localiza no leste do concello coru\u00f1\u00e9s de Ponteceso na comarca de Berganti\u00f1os. Segundo o padr\u00f3n municipal de 2018 ti\u00f1a 262 habitantes (140 mulleres e 122 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 396 habitantes. Segundo o IGE, no 2014 a s\u00faa poboaci\u00f3n descendera ata os 275 habitantes, sendo 129 homes e 146 mulleres."}
{"id": "24730", "revid": "5863", "url": "https://gl.wikipedia.org/wiki?curid=24730", "title": "Tella, Ponteceso", "text": "Santo Eleuterio de Tella \u00e9 unha parroquia que se localiza no sur do concello coru\u00f1\u00e9s de Ponteceso na comarca de Berganti\u00f1os. Segundo o padr\u00f3n municipal de 2018 ti\u00f1a 1102 habitantes (581 mulleres e 541 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1249 habitantes. Segundo o IGE, no 2014 a s\u00faa poboaci\u00f3n chegaba os 1147 habitantes (583 homes e 564 mulleres)."}
{"id": "24731", "revid": "785", "url": "https://gl.wikipedia.org/wiki?curid=24731", "title": "Xornes, Ponteceso", "text": "San Xo\u00e1n de Xornes \u00e9 unha parroquia que se localiza no leste do concello coru\u00f1\u00e9s de Ponteceso na comarca de Berganti\u00f1os. Segundo o padr\u00f3n municipal de 2018 ti\u00f1a 282 habitantes (139 homes e 143 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 420 habitantes."}
{"id": "24732", "revid": "85894", "url": "https://gl.wikipedia.org/wiki?curid=24732", "title": "Andrade, Pontedeume", "text": "San Marti\u00f1o de Andrade \u00e9 unha parroquia que se localiza no sur do concello coru\u00f1\u00e9s de Pontedeume. Segundo o IGE en 2013 ti\u00f1a 401 habitantes (207 mulleres e 194 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 467 habitantes.\nO peso desta parroquia na econom\u00eda do concello \u00e9 importante xa que no lugar do Vidreiro se sit\u00faa o pol\u00edgono industrial de Pontedeume.\nHistoria.\nOs documentos m\u00e1is antigos que se conservan fan referencia a Andrade como vila, como couto e como igrexa. O primeiro deles data do 1 de abril de 1102 e fai referencia a unha doaz\u00f3n que fai o c\u00f3engo de Caaveiro, Bermudo Fortuniz, dunha servicial\u00eda na \"vila\" de Andrade.\nUn dos primeiros Andrade, Pedro Berm\u00fadez de Andrade, aparece en dous documentos facendo doaz\u00f3ns ou vendas ao mosteiro de Caaveiro. No primeiro deles, de 1204, cede ao mosteiro a s\u00faa parte da \"ecclesia\" de San Marti\u00f1o de Andrade. Noutro de 13 de decembro de 1223 vende ao mosteiro as s\u00faas posesi\u00f3ns, tanto herdades como persoas, no \"couto\" de Andrade.\nO historiador C\u00e9sar Vaamonde Lores demostrou documentalmente que a Casa de Andrade, con anterioridade ao castelo que constru\u00edu Fern\u00e1n P\u00e9rez de Andrade, O Boo, en terras de Nogueirosa, xa posu\u00eda outro castelo que, segundo este historiador, ach\u00e1base na parroquia de San Marti\u00f1o de Andrade, berce desta li\u00f1axe.\nAfonso X o Sabio asina en 1270 a Carta de Poboamento da vila de Pontedeume. Neste documento non se incl\u00fae no alfoz de Pontedeume o couto de Andrade, a pesar da s\u00faa proximidade \u00e1 vila, por permanecer en posesi\u00f3n da Casa de Andrade.\nCando, un s\u00e9culo despois, Pontedeume pasa a formar parte dos dominios dos Andrade, o couto de Andrade segue a ter entidade propia. As\u00ed, aparece mencionado expresamente na relaci\u00f3n de posesi\u00f3ns de Fern\u00e1n P\u00e9rez de Andrade, O Mozo, que fai Vasco da Ponte en 1515. Por\u00e9n, desde a construci\u00f3n do castelo en Nogueirosa e o pazo dos Andrade na vila de Pontedeume, a parroquia de Andrade foi perdendo protagonismo.\nMesmo eclesialmente minguou a s\u00faa importancia xa que pasou a ser unha parroquia anexa \u00e1 de Nogueirosa. En 1871 comeza a depender da parroquia de Vilar ata acadar o reco\u00f1ecemento como parroquia de seu.\nPatrimonio.\nA igrexa parroquial de San Marti\u00f1o ten fachada barroca e \u00e1bsida rom\u00e1nica, procedente dun templo anterior. Tam\u00e9n \u00e9 rom\u00e1nica unha parte do muro norte."}
{"id": "24733", "revid": "22570", "url": "https://gl.wikipedia.org/wiki?curid=24733", "title": "Boebre, Pontedeume", "text": "Santiago de Boebre \u00e9 unha parroquia que se localiza no oeste do concello coru\u00f1\u00e9s de Pontedeume. Segundo o IGE en 2013 ti\u00f1a 407 habitantes (203 mulleres e 204 homes) distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 406 habitantes."}
{"id": "24734", "revid": "23204", "url": "https://gl.wikipedia.org/wiki?curid=24734", "title": "Breamo, Pontedeume", "text": "San Miguel de Breamo \u00e9 unha parroquia que se localiza no oeste do concello coru\u00f1\u00e9s de Pontedeume. Segundo o IGE en 2013 ti\u00f1a 317 habitantes (172 mulleres e 145 homes) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 325 habitantes.\nHistoria.\nEclesiasticamente, en 1789 deixou de ser priorado e integrouse na parroquia de Vilar. En 1884 Breamo e Vilar perderon os barrios e lugares do Picho, Porto, Fontenova, Souto da Vila, Fieitela, Penedos e Aguabar, pois foron anexados \u00e1 parroquia urbana de Pontedeume."}
{"id": "24735", "revid": "1131", "url": "https://gl.wikipedia.org/wiki?curid=24735", "title": "Centro\u00f1a, Pontedeume", "text": "Santa Mar\u00eda de Centro\u00f1a \u00e9 unha parroquia que se localiza no oeste do concello coru\u00f1\u00e9s de Pontedeume. Segundo o IGE en 2013 ti\u00f1a 424 habitantes (212 mulleres e 2123 homes), 43 menos ca en 1999.\nTen sete entidades de poboaci\u00f3n. Na parroquia est\u00e1 a praia de Centro\u00f1a."}
{"id": "24736", "revid": "22570", "url": "https://gl.wikipedia.org/wiki?curid=24736", "title": "Nogueirosa, Pontedeume", "text": "San Cosme de Nogueirosa \u00e9 unha parroquia que se localiza no norte do concello coru\u00f1\u00e9s de Pontedeume. Segundo o IGE en 2018 ti\u00f1a 793 habitantes (411 mulleres e 382 homes) distribu\u00eddos en 21 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 929 habitantes.\nPatrimonio hist\u00f3rico.\nNesta parroquia esta situado o castelo de Andrade."}
{"id": "24738", "revid": "85894", "url": "https://gl.wikipedia.org/wiki?curid=24738", "title": "Ombre, Pontedeume", "text": "Santa Mar\u00eda de Ombre \u00e9 unha parroquia que se localiza no norte do concello coru\u00f1\u00e9s de Pontedeume. Segundo o IGE en 2013 ti\u00f1a 482 habitantes (240 mulleres e 242 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 527 habitantes."}
{"id": "24741", "revid": "98629", "url": "https://gl.wikipedia.org/wiki?curid=24741", "title": "Azarug", "text": "Azarug \u00e9 unha organizaci\u00f3n xuvenil de esquerdas e independentista das Canarias, situada ideoloxicamente no socialismo e fundada no ano 1992.\nOs seus obxectivos pol\u00edticos son a liberaci\u00f3n nacional das Canarias e a transformaci\u00f3n da sociedade.\nHistoria.\nAzarug nace en Tenerife en 1992 coa uni\u00f3n dos membros do Congreso Nacional de Canarias (CNC) e do FREPIC-AWA\u00d1AK para tentar superar as rivalidades entre estas d\u00faas agrupaci\u00f3ns pol\u00edticas.\nPosteriormente uniuse ao proxecto persoas doutros colectivos, coma Izquierda Verde - Izegzawen."}
{"id": "24745", "revid": "89787", "url": "https://gl.wikipedia.org/wiki?curid=24745", "title": "Libre de cadrados", "text": "Un n\u00famero enteiro \"n\" \u00e9 libre de cadrados se non \u00e9 divis\u00edbel por ning\u00fan cadrado perfecto maior ca 1. Isto quere dicir que os factores primos de \"n\" son todos distintos.\nDesta forma, 10=2\u00b75 \u00e9 libre de cadrados, pero 20=22\u00b75 non o \u00e9, porque \u00e9 divis\u00edbel por un cadrado. \nOs primeiros enteiros positivos libres de cadrados son:\nCaracterizaci\u00f3ns equivalentes.\nUn n\u00famero \u00e9 libre de cadrados se e s\u00f3 se:\nDistribuci\u00f3n dos n\u00fameros libres de cadrados.\nSe \"Q\"(\"x\") indica o n\u00famero de n\u00fameros libres de cadrados menores ou iguais que \"x\", ent\u00f3n\n(v\u00e9xase \u03c0).\nA densidade dos n\u00fameros libres de cadrados \u00e9, polo tanto,"}
{"id": "24746", "revid": "98629", "url": "https://gl.wikipedia.org/wiki?curid=24746", "title": "Libre comercio", "text": "O libre comercio \u00e9 un concepto econ\u00f3mico, referente \u00e1 venda de produtos entre pa\u00edses, libre de aranceis e de calquera forma de barreira comercial.\nO libre comercio sup\u00f3n a eliminaci\u00f3n de barreiras artificiais (regulamentos gobernamentais) ao comercio entre individuos e empresas de diferentes pa\u00edses.\nO comercio internacional \u00e9 a mi\u00fado restrinxido por diferentes impostos nacionais, aranceis, impostos aos bens exportados e importados, as\u00ed como outras regulaci\u00f3ns non monetarias sobre bens importados. O libre comercio oponse a todas estas restrici\u00f3ns.\nHistoria.\nO Libre comercio foi unha doutrina pol\u00edtica xurdida no s\u00e9culo XVIII en oposici\u00f3n ao ent\u00f3n reinante mercantilismo.\nA s\u00faa premisa b\u00e1sica \u00e9 que as restrici\u00f3ns impostas polos gobernos ao intercambio voluntario de bens e servizos prexudican a econom\u00eda e dimin\u00faen o volume de comercio.\nOs seus defensores divid\u00edanse entre \"utilitarios\", que defend\u00edan o pragmatismo e as vantaxes de incrementar o comercio, e os \"manchesterianos\" (ou liberais) que defend\u00edan o dereito fundamental de todo home a intercambiar libremente a s\u00faa propiedade con nacionais e estranxeiros.\nA s\u00faa maior vitoria foi a derrogaci\u00f3n das Leis de Cereais por parte de Robert Peel en 1846 tras unha longa e celebre campa\u00f1a por parte de Cobden e Bright.\nDende 1950, cando Robert Schuman lanza a idea que leva \u00e1 creaci\u00f3n da Comunidade Europea do Carb\u00f3n e do Aceiro (CECA), o que constit\u00fae o inicio da actual Uni\u00f3n Europea (UE), esta organizaci\u00f3n puxo en funcionamento distintas formas de libre comercio entre os seus membros mediante as zonas francas.\nEn 1994, os Estados Unidos iniciaron o seu primeiro exercicio de libre comercio co Tratado de Libre Comercio de Am\u00e9rica do Norte (TLCAN), que incl\u00fae a M\u00e9xico e o Canad\u00e1.\nArgumentos a favor e en contra.\nAlg\u00fans dos acordos que foron denominados de \"libre comercio\" polos seus propo\u00f1entes, poden crear barreiras ao mercado libre. Os cr\u00edticos destes tratados venos como unha forma de protecci\u00f3n dos intereses das empresas multinacionais.\nExiste un debate permanente de se o libre comercio axudar\u00e1 ou non \u00e1s naci\u00f3ns do terceiro mundo. Cuesti\u00f3nase ata se o libre comercio \u00e9 conveniente ou non para o mundo desenvolvido.\nMoitos economistas argumentan que o libre comercio mellora a calidade de vida a trav\u00e9s da teor\u00eda da vantaxe comparativa e das econom\u00edas de escala. Outros argumentan que o libre comercio permite aos pa\u00edses desenvolvidos explotar aos pa\u00edses do terceiro mundo, destru\u00edndo a industria local destes pa\u00edses. En contraposici\u00f3n, d\u00edxose que o libre comercio afecta ao mundo desenvolvido pola perda de empregos destas naci\u00f3ns, os cales m\u00f3vense a outros pa\u00edses, producindo unha carreira cara ao abismo que xera unha deterioraci\u00f3n xeral dos est\u00e1ndares de sa\u00fade e seguridade. Como argumento a favor, o libre comercio sup\u00f3n un est\u00edmulo para os pa\u00edses por depender economicamente entre si, co cal dimin\u00faen as posibilidades de enfrontarse e ir a unha guerra.\nAlgunhas descrici\u00f3ns da vantaxe comparativa est\u00e1n baseadas na condici\u00f3n necesaria de 'inmobilidade de capital'. Se os recursos financeiros se poden mover libremente entre distintos pa\u00edses, a vantaxe da teor\u00eda comparativa se erosiona, e hai un dominio de quen ten a vantaxe absoluta. Dada a apertura de fluxos de capital que acompa\u00f1ou os acordos de libre comercio dos 90's, a condici\u00f3n de 'inmobilidade de capital' non ten xa validez. Como consecuencia, p\u00f3dese argumentar que a teor\u00eda econ\u00f3mica da vantaxe comparativa non pode utilizarse como soporte \u00e1 teor\u00eda de libre comercio. Con todo, como o expresou o economista Paul Krugman, o te\u00f3rico econ\u00f3mico do s\u00e9culo XIX David Ricardo, quen formulou a doutrina da vantaxe comparativa, viviu o mesmo un per\u00edodo de alta mobilidade de capitais.\nA posta en funcionamento actual do libre comercio hoxe foi moi criticada. Unha queixa com\u00fan \u00e9 que os Pa\u00edses desenvolvidos tenden a facer presi\u00f3n ao terceiro mundo para que abran os seus mercados aos produtos industriais e agr\u00edcolas das naci\u00f3ns desenvolvidas, \u00e1 vez que se opo\u00f1en a abrir os seus mercados aos produtos agr\u00edcolas do terceiro mundo. Unha raz\u00f3n indiscutible contra o libre comercio \u00e9 que as barreiras comerciais como cotas de importaci\u00f3n e subsidios agr\u00edcolas non permiten competir aos agricultores do terceiro mundo nos seus mercados locais e menos a\u00ednda no comercio mundial, incrementando as\u00ed a pobreza nos pa\u00edses en v\u00eda de desenvolvemento.\nAdicionalmente, salientouse que o concepto actual de libre comercio favorece o movemento libre de produtos e empresas, o cal \u00e9 favorable para os pa\u00edses desenvolvidos, pero isto non vai \u00e1 vez co libre movemento de traballadores, o cal favorecer\u00eda \u00e1s naci\u00f3ns do terceiro mundo.\nAlg\u00fans suxiren que o libre comercio xera cambios demasiado r\u00e1pidos nas condici\u00f3ns de vida e no mercado laboral profesional.\nOs opositores do libre comercio a mi\u00fado refiren como pol\u00edticas alternativas as asociadas ao comercio xusto."}
{"id": "24749", "revid": "6", "url": "https://gl.wikipedia.org/wiki?curid=24749", "title": "Praia das Catedrais", "text": ""}
{"id": "24754", "revid": "89787", "url": "https://gl.wikipedia.org/wiki?curid=24754", "title": "Kur\u00f3w", "text": "Kur\u00f3w \u00e9 unha vila de Polonia cunha \u00e1rea urbana duns 2.800 habitantes. Est\u00e1 atravesada polo r\u00edo Kur\u00f3wka. Como poboaci\u00f3n existe desde o s\u00e9culo XII. Para chegar \u00e1 vila p\u00f3dese seguir a estrada europea E372, ou estradas rexionais S12 e S17."}
{"id": "24760", "revid": "5863", "url": "https://gl.wikipedia.org/wiki?curid=24760", "title": "Galeguismo (pol\u00edtica)", "text": "O galeguismo \u00e9 unha ideolox\u00eda pol\u00edtica de tipo nacionalista que ten como obxectivo a soberan\u00eda de Galiza mediante a creaci\u00f3n de instituci\u00f3ns propias.\nHistoria.\nO galeguismo apareceu a mediados do s\u00e9culo XIX, cando se formulou como provincialismo e posteriormente como rexionalismo. O termo util\u00edzase especialmente a partir da constituci\u00f3n das Irmandades da Fala en 1916 e a aparici\u00f3n da corrente nacionalista, que defende o car\u00e1cter nacional de Galiza. As Irmandades eran unha organizaci\u00f3n na que participaba a pequena burgues\u00eda e os intelectuais e liderounas Ant\u00f3n Villar Ponte. Na d\u00e9cada seguinte consolid\u00e1ronse d\u00faas correntes: a nacionalista, arredor do Partido Galeguista de Castelao, e a republicana autonomista da ORGA, liderada por Casares Quiroga e Ant\u00f3n Villar Ponte. Esta \u00faltima integrouse durante a Segunda Rep\u00fablica na Izquierda Republicana de Aza\u00f1a.\nEstatuto de 1936.\nEn 1931 redact\u00e1ronse diversos anteproxectos e bases para un estatuto de autonom\u00eda, cuxo se aprobou en decembro de 1932 na Asemblea de Municipios de Santiago de Compostela. O Estatuto foi aprobado en referendo o 28 de xu\u00f1o de 1936 e polas Cortes espa\u00f1olas en 1937, pero a guerra civil espa\u00f1ola impediu que se aplicase. Moitos galeguistas tiveron que exiliarse.\nNa ditadura.\nO galeguismo durante o franquismo mant\u00edvose no exilio e en intelectuais que ficaran. A fundaci\u00f3n da Editorial Galaxia en 1950 foi un dos feitos m\u00e1is relevantes desta resistencia. As novas organizaci\u00f3ns que foron aparecendo integraron o pensamento marxista e preferiron a denominaci\u00f3n de \"nacionalistas\" adoptando a estreleira coma a bandeira nacionalista dos galegos.\nPosfranquismo.\nCoa ca\u00edda do franquismo, o galeguismo reactivouse e na actualidade as forzas pol\u00edticas maioritarias galegas identif\u00edcanse como \"galeguistas\"."}
{"id": "24761", "revid": "98629", "url": "https://gl.wikipedia.org/wiki?curid=24761", "title": "Encoro hidroel\u00e9ctrico de Itaip\u00fa", "text": "O Encoro Hidroel\u00e9ctrico de Itaip\u00fa, o maior en operaci\u00f3n no mundo, \u00e9 un emprendemento binacional desenvolvido polo Brasil e polo Paraguai no R\u00edo Paran\u00e1 no treito de fronteira entre os dous pa\u00edses, 14 km ao norte da Ponte da Amizade. A \u00e1rea do proxecto est\u00e9ndese desde Foz do Iguaz\u00fa, no Brasil, e Ciudad del Este, no Paraguai, ao sur, at\u00e9 Gua\u00edra (Brasil) e Salto del Guair\u00e1 (Paraguai), ao norte. A potencia instalada do Encoro \u00e9 de 14.000 MW (megawatts), con 20 unidades xeradoras de 700 MW cada. No ano 2000, a f\u00e1brica atinxiu o seu r\u00e9cord de produci\u00f3n de 93,4 bill\u00f3ns de quilowatts-hora (kWh), sendo respons\u00e1bel do suprimento do 95% da enerx\u00eda el\u00e9ctrica consumida no Paraguai e 24% de toda a demanda do mercado brasileiro.\n\"Marabilla da enxe\u00f1ar\u00eda\", segundo a Sociedade Americana de Enxe\u00f1eiros Civ\u00eds.\nO encoro de Itaipu forma parte da lista das sete marabillas do mundo moderno, elaborada en 1995 pola revista \"Popular Mechanics\", dos Estados Unidos. Esta lista f\u00edxose con base nunha investigaci\u00f3n realizada pola Asociaci\u00f3n Norteamericana de Enxe\u00f1eiros Civ\u00eds (Ace) entre enxe\u00f1eiros dos m\u00e1is diversos pa\u00edses.\nAl\u00e9n de Itaip\u00fa, forman parte da lista: a Ponte Golden Gate (EUA); o Canal do Panam\u00e1, que liga o Oc\u00e9ano Atl\u00e1ntico ao Pac\u00edfico; o Eurot\u00fanel, que une Francia e Inglaterra baixo o Canal da Mancha; os Proxectos do Mar do Norte para o Control das Augas (Pa\u00edses Baixos); o Edificio Empire State (EUA); e a Torre da Canadian National (\"CN Tower\") no Canad\u00e1.\nHistoria.\nNegociaci\u00f3ns entre o Brasil e Paraguai.\nO encoro de Itaip\u00fa foi o resultado de intensas negociaci\u00f3ns entre os dous pa\u00edses durante a d\u00e9cada de 1960. En 22 de xu\u00f1o de 1966, os ministros das Relaci\u00f3ns Exteriores do Brasil, Juracy Magalh\u00e3es, e de Paraguai, Sapena Pastor, asinaron a \"Acta do Iguazu\", unha declaraci\u00f3n conxunta que manifestaba a disposici\u00f3n para estudar o aproveitamento dos recursos hidr\u00e1ulicos pertencentes en condominio aos dous pa\u00edses, no treito do R\u00edo Paran\u00e1 \"desde e inclusive o Salto de Sete Ca\u00eddas at\u00e9 a foz do R\u00edo Iguaz\u00fa\".\nInicio da obra.\nEn 1970, o consorcio formado polas empresas IECO (dos Estados Unidos de Am\u00e9rica) e ELC (da Italia) venceu a concorrencia internacional para a realizaci\u00f3n dos estudos de viabilidade e para a elaboraci\u00f3n do proxecto da obra. O inicio do traballo deuse en febreiro de 1971. En 26 de abril de 1973, Brasil e Paraguai asinaron o Tratado de Itaip\u00fa, instrumento legal para o aproveitamento hidroel\u00e9ctrico do R\u00edo Paran\u00e1 polos dous pa\u00edses. En 17 de maio de 1974, creouse a entidade binacional Itaip\u00fa, para xerenciar a construci\u00f3n da f\u00e1brica. O inicio efectivo das obras ocorreu en xaneiro do ano seguinte.\nDesv\u00edo do R\u00edo Paran\u00e1.\nNo d\u00eda 14 de outubro de 1978 foi aberto o canal de desv\u00edo do R\u00edo Paran\u00e1, que permitiu secar un treito do leito orixinal do r\u00edo para constru\u00edr al\u00ed o encoro principal, en concreto.\nAcordo entre o Brasil, Paraguai e a Arxentina.\nOutro marco importante, na \u00e1rea diplom\u00e1tica, foi a sinatura do Acordo Tripartito entre o Brasil, Paraguai e a Arxentina, en 19 de outubro de 1979, para aproveitamento dos recursos hidr\u00e1ulicos no treito do R\u00edo Paran\u00e1 desde as Sete Ca\u00eddas at\u00e9 a foz do R\u00edo da Prata. Este acordo estabeleceu os niveis do r\u00edo e as variaci\u00f3ns permitidas para os diferentes emprendementos hidroel\u00e9ctricos na bac\u00eda com\u00fan aos tres pa\u00edses. Naquela \u00e9poca, cando os tres pa\u00edses eran gobernados por ditaduras militares, hab\u00eda o temor da Arxentina que nun eventual conflito o Brasil abrise completamente as comportas de Itaip\u00fa, inundando a cidade de Buenos Aires.\nSurximento do dep\u00f3sito.\nO dep\u00f3sito do encoro comezou a formarse en 13 de outubro de 1982, cando foron conclu\u00eddas as primeiras obras e, a continuaci\u00f3n, se pecharon as comportas do canal de desv\u00edo. Nese per\u00edodo, as augas subiron 100 metros e chegaron \u00e1s comportas do vertedoiro \u00e1s 10 horas do d\u00eda 27 de outubro, debido \u00e1s chuvias fortes e enchentes que ocorreron.\nInicio das operaci\u00f3ns.\nO 5 de maio de 1984 entrou en operaci\u00f3n a primeira unidade xeradora de Itaip\u00fa. As 18 unidades xeradoras foron instal\u00e1ndose ao ritmo de d\u00faas a tres por ano.\nExpansi\u00f3n da capacidade en 2005.\nNo ano en que Itaip\u00fa comemorou 31 anos de creaci\u00f3n, a f\u00e1brica tivo a s\u00faa capacidade instalada elevada de 12.600 megawatts (MW) para 14.000. As d\u00faas \u00faltimas unidades xeradoras, segundo o cronograma, deber\u00edan ter sido inauguradas nos meses de setembro e outubro.\nCoas 18 unidades, Itaip\u00fa produce unha media de 90 mill\u00f3ns de megawatts-hora (MWh) por ano. Co aumento da capacidade e en condici\u00f3ns favor\u00e1beis do r\u00edo Paran\u00e1 (chuvias en niveis normais en toda a bac\u00eda), a xeraci\u00f3n poder\u00e1 chegar at\u00e9 100 mill\u00f3ns de MWh.\nO aumento da capacidade permitir\u00e1 que 18 unidades xeradoras permanezan funcionando o tempo todo, en canto d\u00faas permanecen en operaci\u00f3n (hoxe, 16 operan en canto faise a manutenci\u00f3n peri\u00f3dica de d\u00faas).\nCada turbina xera en torno de 700 megawatts/hora (MW/h), sendo que toda a auga das Cataratas do Iguaz\u00fa ten a capacidade de alimentar apenas d\u00faas turbinas da f\u00e1brica.\nBrasiguaios.\nO espello de auga da f\u00e1brica alagou diversas propiedades de moradores do extremo oeste do Estado do Paran\u00e1. As indemnizaci\u00f3ns non foron suficientes para que os agricultores comprasen novas terras no Brasil. Sendo as terras no Paraguai m\u00e1is baratas, millares emigraron para ese pa\u00eds, criando o fen\u00f3nemo social dos brasiguaios -brasileiros e os seus familiares que residen en terras paraguaias na fronteira co Brasil-.\nCompensaci\u00f3ns.\nNos 170 quil\u00f3metros de extensi\u00f3n, entre a Foz do Iguaz\u00fa e Gua\u00edra, o encoro de Itaip\u00fa atinxe \u00e1reas de 16 municipios, dos cales 15 no Paran\u00e1 e un no Mato Groso do Sur. Como compensaci\u00f3n, Itaip\u00fa paga uns dereitos ou compensaci\u00f3ns a eses municipios, proporcionalmente \u00e1 \u00e1rea de terra alagada. O goberno do Paran\u00e1 tam\u00e9n recibe o mesmo valor pago aos 15 municipios que te\u00f1en dereito a tales compensaci\u00f3ns.\nCon base na chamada \"Lei dos Royalties\" (Lei das compensaci\u00f3ns), promulgada en 1991, Itaip\u00fa pagou at\u00e9 hoxe m\u00e1is de US$ 2,05 bill\u00f3ns en \"royalties\", dos cales cerca do 75% ficaron no Paran\u00e1, distribu\u00eddos medio a medio entre o goberno do Estado e os municipios lindeiros.\nVexa como ficou a distribuci\u00f3n aos municipios paranaenses, acumulada ao longo deses anos:\nFormig\u00f3n.\nA cantidade de formig\u00f3n utilizada na construci\u00f3n da f\u00e1brica hidroel\u00e9ctrica de Itaip\u00fa dar\u00eda para constru\u00edr 210 estadios de f\u00fatbol do tama\u00f1o do Maracan\u00e1. No momento da s\u00faa construci\u00f3n a fabricaci\u00f3n de formig\u00f3n era suficiente para constru\u00edr a cada hora un predio de 25 andares. Usando todo o formig\u00f3n empregado na construci\u00f3n, estimouse que se poder\u00eda constru\u00edr todo o estado de Santa Catarina hoxe.\nFerro.\nO ferro e aceiro utilizados permitir\u00edan a construci\u00f3n de 380 Torres Eiffel.\nCaudal.\nA caudal m\u00e1ximo que pode baleirar o encoro de Itaip\u00fa (62,2 mil metros c\u00fabicos por segundo) corresponde a 40 veces o caudal medio das Cataratas do Iguaz\u00fa.\nO caudal de d\u00faas turbinas de Itaip\u00fa (700 metros c\u00fabicos de auga por segundo cada un), corresponde a todo o caudal medio das Cataratas (1500 metros c\u00fabicos por segundo).\nEnerx\u00eda.\nO Brasil ter\u00eda de queimar 434 mil barr\u00eds de petr\u00f3leo por d\u00eda para obter en plantas termoel\u00e9ctricas a mesma produci\u00f3n de enerx\u00eda de Itaip\u00fa.\nEscavaci\u00f3ns.\nO volume de escavaci\u00f3ns de terra e rocha en Itaip\u00fa \u00e9 8,5 veces superior ao do Eurot\u00fanel (que liga Francia e Inglaterra baixo o Canal da Mancha) e o volume de formig\u00f3n \u00e9 15 veces maior.\nFonte: http://www.itaipu.gov.br/\n\"Pega-bicho\".\nNunha operaci\u00f3n denominada \"Mymba Kuera\" (que en tup\u00ed-guaran\u00ed quer dicir \u201cpega-bicho\u201d), durante a formaci\u00f3n do encoro, equipos do sector ambiental de Itaip\u00fa esforz\u00e1ronse en percorrer a maior parte da \u00e1rea que ser\u00eda alagada para salvar centenas de exemplares de especies de animais da rexi\u00f3n.\nO encoro.\nA\u00ednda que sexa apenas o s\u00e9timo do Brasil en tama\u00f1o, o encoro de Itaip\u00fa ten o maior aproveitamento en relaci\u00f3n \u00e1 \u00e1rea inundada. Para a potencia instalada de 12.600 MW, alag\u00e1ronse 1.350 quil\u00f3metros cadrados. Os dep\u00f3sitos dos encoros de Sobradi\u00f1o, Tucuru\u00ed, Porto Primavera, Balbina, Serra da Mesa e Furnas son maiores que o Itaip\u00fa, mais todos perden na relaci\u00f3n \u00e1rea inundada/capacidade instalada.\nO encoro que m\u00e1is produce, Tucuru\u00ed, ten capacidade instalada de 4.240 MW, mais houbo necesidade de inundar unha \u00e1rea de 2.430 quil\u00f3metros cadrados. Itaip\u00fa \u00e9 beneficiada por ser o \u00faltimo encoro da Bac\u00eda do R\u00edo Paran\u00e1 clasificada como a f\u00edo de auga, isto \u00e9, utiliza toda a auga que chega ao dep\u00f3sito, mantendo unha reserva m\u00ednima para garantir a operacionalidade.\nDimensi\u00f3ns.\nA presa ten 199 metros de altura, o que \u00e9 equivalente a un predio de 65 andares.\nTraballadores.\nA s\u00faa construci\u00f3n implicou o traballo directo de 40.000 persoas.\nCantidades removidas.\nNa s\u00faa construci\u00f3n foron removidos m\u00e1is de 50 mill\u00f3ns de toneladas de terra e pedras."}
{"id": "24762", "revid": "98629", "url": "https://gl.wikipedia.org/wiki?curid=24762", "title": "O planeta dos simios (filme de 1968)", "text": "O planeta dos simios (en ) \u00e9 un filme dirixido por Franklin J. Schaffner que se estreou en 1968. Bas\u00e9ase na novela \"O planeta dos simios\" de Pierre Boulle.\nSinopse.\nUnha nave espacial procedente da Terra realiza unha aterraxe forzosa nun planeta desco\u00f1ecido. Os astronautas, \u00f3 mando de Taylor (Charlton Heston) inspeccionan os arredores e descobren que neste planeta os seres intelixentes son uns simios que comparten caracter\u00edsticas f\u00edsicas cos chimpanc\u00e9s (civ\u00eds), gorilas (militares) e orangut\u00e1ns (relixiosos e pol\u00edticos) da Terra, pero que desenvolveron unha civilizaci\u00f3n e unha linguaxe (intelix\u00edbel por Taylor). Os humanos deste mundo, en troques, te\u00f1en facultades moi pouco desenvolvidas, son incapaces de falar e son tratados coma gando polos simios. Taylor \u00e9 apreixado, sufrindo unha lesi\u00f3n na gorxa que lle impide falar, e os simios l\u00e9vano \u00e1 s\u00faa aldea xunto con outros humanos cazados na mesma batida.\nNa aldea, os cient\u00edficos est\u00fadano detidamente. Co tempo, Taylor ga\u00f1a a confianza de dous mozos chimpanc\u00e9s e finalmente consegue fuxir. Na s\u00faa fuxida avanza \u00f3 longo da costa, ata que fai un achado que o deixa impresionado.\nRepercusi\u00f3n.\nO \u00e9xito desta longametraxe levou \u00e1 produci\u00f3n de varias secuelas e precuelas, unha serie de televisi\u00f3n e outra de banda dese\u00f1ada nos anos sesenta e setenta.\n\"O planeta dos simios\" foi continuado por catro secuelas:\ne d\u00faas serie de televisi\u00f3n:\nRemakes:\nCandidaturas \u00f3s \u00d3scars.\nA pel\u00edcula foi candidata \u00f3s premios da Academia de Cinema dos Estados Unidos nas categor\u00edas de Mellor Banda Sonora e Mellor Vestiario.\nGa\u00f1ou un premio honor\u00edfico pola calidade da maquillaxe (no 1969 non exist\u00eda esta categor\u00eda nos premios \u00d3scar). A maquillaxe supuxera o 17% do total dos orzamentos."}
{"id": "24765", "revid": "85894", "url": "https://gl.wikipedia.org/wiki?curid=24765", "title": "Pontedeume, Pontedeume", "text": "Santiago de Pontedeume \u00e9 unha parroquia que se localiza no norte do concello coru\u00f1\u00e9s de Pontedeume. Segundo o Instituto Nacional de Estad\u00edstica ti\u00f1a en 2010 unha poboaci\u00f3n de 4.624 habitantes (2.395 mulleres e 2.229 homes), o que sup\u00f3n unha diminuci\u00f3n de 107 habitantes con respecto ao padr\u00f3n municipal de 2004, cando ti\u00f1a 4.731 habitantes (2.498 mulleres e 2.233 homes).\nNesta parroquia identif\u00edcanse os conceptos de parroquia e lugar ao existir unha \u00fanica entidade de poboaci\u00f3n totalmente urbana que \u00e9 a m\u00e1is importante do concello e onde est\u00e1 a capitalidade municipal.\nHistoria.\nEn 1884 a parroquia anexou os barrios e lugares do Picho, Porto, Fontenova, Souto da Vila, Fieitela, Penedos e Aguabar, anteriormente pertencentes \u00e1s parroquias de Breamo e Vilar."}
{"id": "24766", "revid": "85894", "url": "https://gl.wikipedia.org/wiki?curid=24766", "title": "Vilar, Pontedeume", "text": "San Pedro de Vilar \u00e9 unha parroquia que se localiza no centro do concello coru\u00f1\u00e9s de Pontedeume. Segundo o IGE en 2013 ti\u00f1a 754 habitantes (394 mulleres e 360 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.013 habitantes.\nOs principais n\u00facleos de poboaci\u00f3n son Campo Longo e a urbanizaci\u00f3n \"Olmo\".\nHistoria.\nEn 1884 Vilar e Breamo perderon os barrios e lugares do Picho, Porto, Fontenova, Souto da Vila, Fieitela, Penedos e Aguabar, pois foron anexados \u00e1 parroquia urbana de Pontedeume."}
{"id": "24767", "revid": "89787", "url": "https://gl.wikipedia.org/wiki?curid=24767", "title": "O Aparral, As Pontes de Garc\u00eda Rodr\u00edguez", "text": "Santa Mar\u00eda do Aparral \u00e9 unha parroquia que se localiza no sur do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 49 habitantes (23 homes e 26 mulleres) distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 57 habitantes.\nOs lugares do Candedo, O Cornocelo e O Novil pertencen eclesiasticamente \u00e1 parroquia de Pi\u00f1eiro, no concello lucense de Xermade."}
{"id": "24768", "revid": "5863", "url": "https://gl.wikipedia.org/wiki?curid=24768", "title": "Bermui, As Pontes de Garc\u00eda Rodr\u00edguez", "text": "Santiago de Bermui \u00e9 unha parroquia que se localiza no sur do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 80 habitantes (44 homes e 36 mulleres) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 84 habitantes.\nHistoria.\nEsta parroquia segregouse do concello da Capela xunto coas de Espi\u00f1aredo, San Pedro de Eume, Ribadeume, A Faeira, Goente e Seoane que pasaron a integrarse no concello das Pontes de Garc\u00eda Rodr\u00edguez en xullo de 1982."}
{"id": "24769", "revid": "98629", "url": "https://gl.wikipedia.org/wiki?curid=24769", "title": "O Deveso, As Pontes de Garc\u00eda Rodr\u00edguez", "text": "Santa Mar\u00eda do Deveso \u00e9 unha parroquia do norte do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 14 habitantes (10 homes e 4 mulleres) distribu\u00eddos en 21 entidades de poboaci\u00f3n. En 2014 ti\u00f1a 19 habitantes.\nXeograf\u00eda.\nO Deveso \u00e9 unha das parroquias m\u00e1is monta\u00f1osa das Pontes, con alturas como as Penas da Noite (664 m.) e o monte das Cabandelas (555 m.). Hai regatos como os da Picheira, Borrallas, As Cancelas, Soutochao e Os Carr\u00eds, que desembocan no r\u00edo Mera."}
{"id": "24770", "revid": "85894", "url": "https://gl.wikipedia.org/wiki?curid=24770", "title": "Espi\u00f1aredo, As Pontes de Garc\u00eda Rodr\u00edguez", "text": "Santa Mar\u00eda de Espi\u00f1aredo \u00e9 unha parroquia que se localiza no oeste do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 81 habitantes (47 mulleres e 34 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 84 habitantes.\nHistoria.\nEsta parroquia segregouse do concello da Capela xunto coas de Bermui, San Pedro de Eume, Ribadeume, A Faeira, Goente e Seoane que pasaron a integrarse no concello das Pontes de Garc\u00eda Rodr\u00edguez en xullo de 1982."}
{"id": "24771", "revid": "1505", "url": "https://gl.wikipedia.org/wiki?curid=24771", "title": "A Faeira, As Pontes de Garc\u00eda Rodr\u00edguez", "text": "San Pedro da Faeira \u00e9 unha parroquia que se localiza no sur do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 50 habitantes (26 homes e 24 mulleres) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 65 habitantes.\nHistoria.\nEsta parroquia segregouse do concello da Capela xunto coas de Bermui, Espi\u00f1aredo, San Pedro de Eume, Ribadeume, Goente e Seoane, que pasaron a integrarse no concello das Pontes de Garc\u00eda Rodr\u00edguez en xullo de 1982."}
{"id": "24772", "revid": "89787", "url": "https://gl.wikipedia.org/wiki?curid=24772", "title": "O Freixo, As Pontes de Garc\u00eda Rodr\u00edguez", "text": "San Xo\u00e1n do Freixo \u00e9 unha parroquia que se localiza no norte do concello das Pontes de Garc\u00eda Rodr\u00edguez. Segundo o IGE en 2014 ti\u00f1a 62 habitantes (33 homes e 29 mulleres) distribu\u00eddos en 53 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2017 cando ti\u00f1a 76 habitantes.\nHistoria.\nCoa reforma parroquial da diocese de Mondo\u00f1edo de 1895 constitu\u00eduse a parroquia de Somede con lugares do Freixo e das Pontes. Eclesiasticamente, parte do seu territorio tam\u00e9n pasou a conformar a nova parroquia de Ambosores, xunto con lugares de San Pantale\u00f3n de Cabanas (Ourol), As Gra\u00f1as do Sor (Ma\u00f1\u00f3n) e Muras (Muras)."}
{"id": "24773", "revid": "1131", "url": "https://gl.wikipedia.org/wiki?curid=24773", "title": "Goente, As Pontes de Garc\u00eda Rodr\u00edguez", "text": "San Marti\u00f1o de Goente \u00e9 unha parroquia que se localiza no sur do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 191 habitantes (99 mulleres e 92 homes), unha diminuci\u00f3n con respecto a 2014 cando contaba con 206 habitantes. Ten 25 entidades de poboaci\u00f3n.\nHistoria.\nEsta parroquia segregouse do concello da Capela xunto coas de Bermui, Espi\u00f1aredo, San Pedro de Eume, Ribadeume, A Faeira e Seoane, que pasaron a integrarse no concello das Pontes de Garc\u00eda Rodr\u00edguez en xullo de 1982."}
{"id": "24774", "revid": "89787", "url": "https://gl.wikipedia.org/wiki?curid=24774", "title": "As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Santa Mar\u00eda das Pontes de Garc\u00eda Rodr\u00edguez \u00e9 unha parroquia que se localiza no centro do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 9129 habitantes (4427 mulleres e 4702 homes) distribu\u00eddos en 44 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 9504 habitantes.\nHistoria.\nCoa reforma parroquial da diocese de Mondo\u00f1edo de 1895 constitu\u00eduse a parroquia de Somede con lugares das Pontes e do Freixo."}
{"id": "24775", "revid": "22570", "url": "https://gl.wikipedia.org/wiki?curid=24775", "title": "Ribadeume, As Pontes de Garc\u00eda Rodr\u00edguez", "text": "Santa Mar\u00eda de Ribadeume \u00e9 unha parroquia que se localiza no sur do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 184 habitantes (101 mulleres e 83 homes) distribu\u00eddos en 27 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 196 habitantes.\nHistoria.\nEsta parroquia segregouse do concello da Capela xunto coas de Bermui, Espi\u00f1aredo, San Pedro de Eume, A Faeira, Goente e Seoane que pasaron a integrarse no concello das Pontes de Garc\u00eda Rodr\u00edguez en xullo de 1982."}
{"id": "24776", "revid": "85894", "url": "https://gl.wikipedia.org/wiki?curid=24776", "title": "San Pedro de Eume, As Pontes de Garc\u00eda Rodr\u00edguez", "text": "San Pedro de Eume \u00e9 unha parroquia que se localiza no sur do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 101 habitantes (58 homes e 43 mulleres) distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 126 habitantes.\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo.\nHistoria.\nEn xullo de 1982 a parroquia segregouse do concello da Capela xunto coas de Bermui, Espi\u00f1aredo, Goente, Ribadeume, A Faeira e Seoane, pasando a integrarse no concello das Pontes de Garc\u00eda Rodr\u00edguez."}
{"id": "24777", "revid": "85894", "url": "https://gl.wikipedia.org/wiki?curid=24777", "title": "Seoane, As Pontes de Garc\u00eda Rodr\u00edguez", "text": "San Xo\u00e1n de Seoane \u00e9 unha parroquia que se localiza no oeste do concello das Pontes de Garc\u00eda Rodr\u00edguez. Segundo o IGE en 2014 ti\u00f1a 8 habitantes (3 mulleres e 5 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 9 habitantes.\nToponimia.\nO top\u00f3nimo deriva do lat\u00edn , San Xo\u00e1n.\nHistoria.\nEsta parroquia, co seu antigo nome de \"San Xo\u00e1n de Seixa\" segregouse do concello da Capela xunto coas de Bermui, Espi\u00f1aredo, San Pedro de Eume, Ribadeume, A Faeira e Goente que pasaron a integrarse no concello das Pontes de Garc\u00eda Rodr\u00edguez en xullo de 1982.\nA partir dos primeiros anos da d\u00e9cada de 1970 foi perdendo entidades de poboaci\u00f3n debido \u00e1 expansi\u00f3n da escombreira da mina de lignito a ceo aberto das Pontes, ata quedar reducida aos dous lugares que actualmente a compo\u00f1en. No ano 1985 xa cambiara o seu antigo nome polo actual."}
{"id": "24778", "revid": "89787", "url": "https://gl.wikipedia.org/wiki?curid=24778", "title": "Somede, As Pontes de Garc\u00eda Rodr\u00edguez", "text": "San Mamede de Somede \u00e9 unha parroquia que se localiza no norte do concello das Pontes de Garc\u00eda Rodr\u00edguez. Segundo o IGE en 2014 ti\u00f1a 22 habitantes (12 homes e 10 mulleres) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 31 habitantes.\nHistoria.\nA parroquia foi creada en 1896 con lugares do Freixo e das Pontes. Desde 1900, inclusive, apareceu nos nomencl\u00e1tores como As Pontes de Garc\u00eda Rodr\u00edguez (San Mamede). No ano 2000 pasou a se denominar oficialmente Somede no canto de San Mamede."}
{"id": "24780", "revid": "85894", "url": "https://gl.wikipedia.org/wiki?curid=24780", "title": "Vilavella, As Pontes de Garc\u00eda Rodr\u00edguez", "text": "Santa Mar\u00eda de Vilavella \u00e9 unha parroquia que se localiza no sur do concello das Pontes de Garc\u00eda Rodr\u00edguez. Segundo o IGE en 2019 ti\u00f1a 167 habitantes (87 homes e 80 mulleres) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014 cando ti\u00f1a 179 habitantes."}
{"id": "24781", "revid": "5863", "url": "https://gl.wikipedia.org/wiki?curid=24781", "title": "Baro\u00f1a, Porto do Son", "text": "San Pedro de Baro\u00f1a \u00e9 unha parroquia que se localiza no oeste do concello de Porto do Son. Segundo o INE en 2020 ti\u00f1a 650 habitantes (314 homes e 336 mulleres), distribu\u00eddos en 13 entidades de poboaci\u00f3n.\nPatrimonio.\nNa parroquia est\u00e1n as m\u00e1moas de Montemu\u00ed\u00f1o e as m\u00e1moas de Ra\u00f1a, amais do castro de Baro\u00f1a.\nA igrexa parroquial de San Pedro de Baro\u00f1a ten d\u00faas naves como resultado ampliar a nave rom\u00e1nica orixinal con outra no lateral esquerdo. Dita ampliaci\u00f3n completouse incorporando unha sancrist\u00eda. A nave principal est\u00e1 cuberta mediante unha b\u00f3veda de can\u00f3n rebaixada executada en ladrillo, rebocada e pintada, pousada sobre muros de canter\u00eda. Na cabeceira est\u00e1 a capela maior tam\u00e9n cuberta cunha b\u00f3veda de can\u00f3n sobre arcos faix\u00f3ns de medio punto que descansan sobre semicolumnas. No exterior destacan a espadana centrada na fachada principal, as\u00ed como os arcos pousados sobre pilastras na fachada sur."}
{"id": "24782", "revid": "25871", "url": "https://gl.wikipedia.org/wiki?curid=24782", "title": "Caama\u00f1o, Porto do Son", "text": "Santa Mar\u00eda de Caama\u00f1o \u00e9 unha parroquia que se localiza no oeste do concello de Porto do Son. Segundo o INE, en 2020 ti\u00f1a 550 habitantes (270 homes e 280 mulleres) distribu\u00eddos en 19 entidades de poboaci\u00f3n.\nPatrimonio.\nIgrexa parroquial.\nA igrexa parroquial \u00e9 de estilo rom\u00e1nico e barroco. A construci\u00f3n orixinal, do s\u00e9culo XII, foi reformada no s\u00e9culo XVIII, mantendo o presbiterio orixinal, de planta rectangular con cuberta de can\u00f3n apoiada en arcos faix\u00f3ns de medio punto sobre semicolumnas con capiteis de motivos vexetais. Conserva no muro do testeiro unha fiestra rom\u00e1nica, de arco de medio punto con decoraci\u00f3n xeom\u00e9trica, apoiado sobre d\u00faas columnas pequenas con capiteis florais. Unha dupla arcada ap\u00fantase polo exterior do presbiterio, no lateral dereito. No lateral esquerdo est\u00e1 a sancrist\u00eda con acceso desde o interior, enriba da cal hai unha espadana de principios do s\u00e9culo XIX. O resto da nave est\u00e1 cuberta con b\u00f3veda de can\u00f3n sobre muros de canter\u00eda con capeli\u00f1as embebidas neles. O retablo \u00e9 barroco.\nNo exterior hai unha escaleira apegada ao muro lateral dereito, que d\u00e1 acceso ao campanario, cun apoio en tripla arcada de medio punto e remate en balaustrada que sobe pola cuberta at\u00e9 a espadana, de dous corpos superpostos, rematados con pin\u00e1culos e b\u00f3las.\nCapela da Pedra Furada.\nA Capela da Pedra Furada, adicada \u00e1 advocaci\u00f3n da Anunciaci\u00f3n da Virxe Mar\u00eda, \u00e9 unha ermida de nave \u00fanica e fachada con espadana dun arco. A entrada \u00e1 mesma foi mudada de localizaci\u00f3n, pois antes estaba na cabeceira, cara ao Cami\u00f1o Real. A ermida \u00e9 s\u00edmbolo da cristianizaci\u00f3n dunha antiga crenza de culto \u00e1s pedras.\nAo seu car\u00f3n hai un cruceiro de capela."}
{"id": "24783", "revid": "85894", "url": "https://gl.wikipedia.org/wiki?curid=24783", "title": "Goi\u00e1ns, Porto do Son", "text": "San Sadurni\u00f1o de Goi\u00e1ns \u00e9 unha parroquia que se localiza no norte do concello de Porto do Son. Segundo o padr\u00f3n municipal (INE 2020) ten 1.606 habitantes (809 homes e 797 mulleres), distribu\u00eddos en 12 entidades de poboaci\u00f3n.\nPatrimonio.\nA igrexa parroquial \u00e9 de estilo barroco. Constru\u00edda no s\u00e9culo XVII, atravesou varias reformas a cargo da comunidade catal\u00e1 establecida na parroquia con industrias conserveiras.\nTen unha soa nave, de proporci\u00f3ns cadradas. Recentemente engad\u00eduselle o coro aos p\u00e9s. Na cabeceira sit\u00faase a capela maior, con b\u00f3veda de can\u00f3n rebaixada sobre muros de cachoter\u00eda de pedra. Esta capela maior pertencera xa \u00e1 antiga igrexa, moito m\u00e1is estreita.\nTen apegada ao lateral dereito unha sancrist\u00eda de menor altura que o resto da nave. No exterior tapouse o aspecto orixinal cun aplacado de pedra. A fachada \u00e9 sinxela, cunha porta e unha fiestra por riba, con cornixa a d\u00faas augas rematada nunha pequena espadana. O campanario foi colocado de forma illada preto da igrexa cando esta foi reconstru\u00edda.\nNo seu interior cons\u00e9rvase un sarc\u00f3fago do s\u00e9culo V.\nV\u00e9xase tam\u00e9n.\nOutros artigos.\n[[Categor\u00eda:Parroquias de Porto do Son]]\n[[Categor\u00eda:Parroquias de Galicia baixo a advocaci\u00f3n de san Sadurni\u00f1o]]"}
{"id": "24784", "revid": "895", "url": "https://gl.wikipedia.org/wiki?curid=24784", "title": "Mi\u00f1ortos, Porto do Son", "text": "San Marti\u00f1o de Mi\u00f1ortos \u00e9 unha parroquia que se localiza no norte do concello de Porto do Son. Segundo o padr\u00f3n municipal (INE 2022) ten 455 habitantes (232 homes e 223 mulleres) distribu\u00eddos en 9 entidades de poboaci\u00f3n.\nHistoria.\nNo \"Diccionario geogr\u00e1fico y estad\u00edstico de Espa\u00f1a y Portugal\" (1826\u20131829) de Sebasti\u00e1n Mi\u00f1ano, c\u00edtase:\nAs\u00ed, ata 1833 era unha das 25 fregues\u00edas que formaban parte da xurisdici\u00f3n de Noia, na antiga provincia de Santiago, unha das sete nas que estaba dividida Galicia.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" (1846\u20131850) de Pascual Madoz, ind\u00edcase:\nPatrimonio.\nArquitectura relixiosa.\nA igrexa parroquial ten a planta case de cruz grega, co brazo transversal lixeiramente m\u00e1is curto. As naves levan b\u00f3veda de can\u00f3n apoiadas directamente nos muros, nos que alternan a canter\u00eda e a cachoter\u00eda. No cruceiro a c\u00fapula \u00e9 semiesf\u00e9rica sobre pendentes. No lateral do presbiterio est\u00e1 a sancrist\u00eda de altura inferior ao resto do templo.\nNa s\u00faa fachada principal incorpor\u00f3uselle unha torre campanario de proporci\u00f3ns moi robustas, potenciadas polos mach\u00f3ns do corpo das camp\u00e1s e por canter\u00eda ben trazada que ten a decoraci\u00f3n nas cornixas, nas pilastras do corpo inferior e nos pin\u00e1culos do corpo de remate. A entrada ao templo faise a trav\u00e9s do corpo de apoio da torre. Dous fortes piares unidos entre si e \u00e1 fachada por arcos de medio punto conforman o espazo cuberto no adro da igrexa.\nA casa reitoral que acompa\u00f1a a igrexa \u00e9 un inmoble de planta poligonal cun aspecto s\u00f3lido e de gran calidade, ao usar pedra de cantar\u00eda. Actualmente at\u00f3pase deshabitada e o seu estado de conservaci\u00f3n \u00e9 regular. Nas s\u00faas proximidades conta cun h\u00f3rreo (datado de 1890, en mal estado de consevaci\u00f3n) e un pombal de planta circular.\nA ermida dos Desamparados, co\u00f1ecida tam\u00e9n como \"capela das Pardi\u00f1as\", \u00e9 unha ermida baixo a advocaci\u00f3n da Virxe dos Desamparados, constru\u00edda en 1848. Est\u00e1 formada por unha soa nave, coa sancrist\u00eda anexa a car\u00f3n do presbiterio. A fachada vai enmarcada por d\u00faas pilastras que rematan en pin\u00e1culos, un front\u00f3n que parte para colocar a plataforma sobre a que vai a espadana, cun s\u00f3 arco que remata tam\u00e9n en pin\u00e1culos. Sobre a porta leva unha fiestra.\nO top\u00f3nimo Pardi\u00f1as, documentado desde 1183, ref\u00edrese \u00e1 situaci\u00f3n da capela nun souto ou devesa, un terreo acoutado.\nCruceiros.\nNa parroquia hai contabilizados 5 cruceiros:\nArquitectura civil.\n\u00c9 com\u00fan a existencia de h\u00f3rreos, fontes, pombais (pombal do Pazo e pombal de Gonz\u00e1lez), reloxos de sol, e varios mu\u00ed\u00f1os ao longo do rego Ornanda (mu\u00ed\u00f1o da Ponte do R\u00edo e mu\u00ed\u00f1os do Crego e da Bra\u00f1a). Nas proximidades do mu\u00ed\u00f1o da Ponte do R\u00edo, no lugar denominado Pontella do Souto, at\u00f3pase unha pequena ponte constru\u00edda en pedra que, polas s\u00faas caracter\u00edsticas construtivas, poder\u00eda datar entre os s\u00e9culos XVIII e XIX.\nAo car\u00f3n da praia da Gafa at\u00f3panse os restos dunha antiga f\u00e1brica de salgadura.\nOutros.\nEn Mi\u00f1ortos est\u00e1 situado o Castro de Mi\u00f1ortos (ou Monte do Castro), nun monte privado, en mal estado de conservaci\u00f3n. Igualmente, na ladeira do monte San Lois (entre os concellos de Porto do Son e Noia) at\u00f3panse os restos do Castro de San Lois, neste caso en moi mal estado de conservaci\u00f3n. A parroquia conta tam\u00e9n co petr\u00f3glifo da Picota, no monte da Gafa. Neste \u00faltimo lugar at\u00f3panse tam\u00e9n d\u00faas m\u00e1moas, denominadas \"I\" e \"II\" do Agro da Cova, ambas en mal estado de conservaci\u00f3n."}
{"id": "24785", "revid": "5863", "url": "https://gl.wikipedia.org/wiki?curid=24785", "title": "Nebra, Porto do Son", "text": "Santa Mar\u00eda de Nebra \u00e9 unha parroquia situada ao norte do concello de Porto do Son. Segundo o padr\u00f3n municipal (INE 2020) ten 705 habitantes (345 homes e 360 mulleres) distribu\u00eddos en 33 entidades de poboaci\u00f3n.\nGoza dunha superficie total considerable de campo e monte, sendo unha das de m\u00e1is extensi\u00f3n do concello xunto con Xu\u00f1o.\nHistoria.\nO 12 de outubro de 1916 5 labregos foron abatidos a tiros por axentes da Garda Civil na ponte de Cans, logo dunha mobilizaci\u00f3n promovida pola Liga Agraria de Nebra (nome oficioso de varias sociedades que se foron alternando durante estes anos: \"Liga de Labradores de Santa Mar\u00eda de Nebra\", \"Liga y Sociedad de Agricultores de Santa Mar\u00eda de Nebra\", \"Federaci\u00f3n Agraria de la parroquia de Nebra\") contra un imposto que cr\u00edan inxusto. Son co\u00f1ecidos como os M\u00e1rtires de Cans.\nNo s\u00e9culo IX a organizaci\u00f3n do espazo eclesi\u00e1stico de Postmarcos material\u00edzase en tres igrexas designadas por Afonso III no 868, que eran Santa Cristina de Les\u00f3n (hoxe Santa Cruz, A Pobra do Carami\u00f1al), San Sadurni\u00f1o de Goi\u00e1ns (Porto do Son) e San Vicenzo de Nebra (hoxe Santa Mar\u00eda).\nA Capela do Loreto, que actualmente se considera a divisi\u00f3n entre a parroquia de San Vicente de Noal e a de Santa Mar\u00eda de Nebra, antigamente formaba parte da fregues\u00eda de Nebra e contaba con cura propio. Un conflito entre os curas destas d\u00faas parroquias acabou por pasar a integrala dentro de San Vicente de Noal e quit\u00e1ndoselle o cura. Nesta capela cel\u00e9brase a festa do Loreto o nove de setembro, sendo celebrada como parte das festividades de Porto do Son, onde se organiza a romar\u00eda dentro das instalaci\u00f3ns do Campamento xuvenil \"Virxe de Loreto\" situado en Nebra.\nA aldea da Gra\u00f1a (hoxe pertencente ao termo municipal de Boiro) era parte da fregues\u00eda de Nebra. Por mor dunha suposta negativa do p\u00e1rroco de Nebra a oficiar o enterro dun veci\u00f1o e que o p\u00e1rroco de Boiro si estaba presente no velorio, ocup\u00e1ndose da celebraci\u00f3n, efectuouse un referendo para integrarse en Boiro.\nConstr\u00faese en parte dos terreos do monte Iroite (ocupando tam\u00e9n Boiro e Lousame) no ano 1980 a base a\u00e9rea militar do Ex\u00e9rcito Espa\u00f1ol, que se co\u00f1ece como Escuadr\u00f3n de Vixilancia A\u00e9rea 10 (EVA 10).\nPatrimonio.\nArquitectura relixiosa.\nA igrexa parroquial data do s\u00e9culo XVIII. Ten planta de cruz latina con d\u00faas capeli\u00f1as laterais comunicadas tam\u00e9n co brazo transversal. As naves est\u00e1n cubertas de b\u00f3veda de can\u00f3n sobre arcos faix\u00f3ns de medio punto e o cruceiro ten a b\u00f3veda de aresta. Probablemente a planta orixinal foi remodelada ao engadirse as capelas laterais.\nTen muros de carga de canter\u00eda de granito, interrompidos no interior por arcos de medio punto para o acceso \u00e1s capelas laterais, de planta cadrada. Aos p\u00e9s da nave principal est\u00e1 o coro e na cabeceira a capela maior, co mesmo ancho que a nave principal e cuberta con b\u00f3veda de can\u00f3n. Nun lateral est\u00e1 a pequena sancrist\u00eda.\nNo exterior a cornixa percorre os muros, e o \u00fanico elemento decorativo \u00e9 un front\u00f3n triangular partido, cunha fornela dentro do t\u00edmpano, enriba da porta e unha fiestra sinxela. No lateral dereito ten unha torre engadida de tres corpos superpostos. O primeiro \u00e9 liso; o segundo, o das camp\u00e1s, ten decoraci\u00f3n barroca, con pilastras acanaladas e placas, cornixas e pin\u00e1culos. O terceiro \u00e9 unha cupuli\u00f1a sobre un tambor octogonal.\nNas inmediaci\u00f3ns do terreo cont\u00e1base cun edificio de autopsias que hoxe serve de almac\u00e9n para as andas dos santos. Tam\u00e9n se denominou a este espazo e se erixiu unha placa co nome de \"Praza do Padre Calo\". \nNa parroquia, dentro do PXOM de Porto do Son hai contabilizados 8 cruceiros:\nArquitectura civil.\nComo no resto do territorio galego, \u00e9 com\u00fan a existencia de h\u00f3rreos, fontes (10 en total, 2 delas con lavadoiro), pombais (pombal do Pazo e pombal de Gonz\u00e1lez), at\u00e9 27 reloxos de Sol, e varios mu\u00ed\u00f1os ao longo dos r\u00edos Igrexa, Quint\u00e1ns e Cans.\nO pazo de Nebra pertencente \u00e1 familia Caama\u00f1o, a\u00ednda que non se atopa en bo estado ao estar partido entre d\u00faas familias que, por facelo habitable, reformaron o interior. A familia Caama\u00f1o est\u00e1 ligada \u00e1 parroquia de Rubi\u00e1ns (Vilagarc\u00eda de Arousa), onde te\u00f1en o pazo matriz. Cando o 29 de marzo do 1462 se partiu a herdanza familiar, o pazo de Nebra quedoulle a Mart\u00edn Vecerra de Caama\u00f1o, e o pazo de Rubi\u00e1ns, ao seu irm\u00e1n Garc\u00eda de Caama\u00f1o, que, segundo as cr\u00f3nicas, foi o fundador do que hoxe co\u00f1ecemos coma Vilagarc\u00eda de Arousa (no escudo desta cidade aparecen o pi\u00f1eiro e as lanzas, s\u00edmbolo da familia que pode verse tam\u00e9n no pazo de Nebra). Conta nas inmediaci\u00f3ns dos seus muros con 3 escudos de armas.\nOutros.\nHai un sartego no Pedroso, os restos dun castro preto da Belga, os restos dunha t\u00e9gula romana preto de Orse\u00f1o, restos de d\u00faas torres medievais preto de Orse\u00f1o e da Igrexa, restos da capela de San Miguel Vedro entre Res\u00faa e a Gra\u00f1a, restos de d\u00faas devesas reais preto de Cornido e preto do Castrall\u00f3n, restos dunha calzada romana na Igrexa e Queiro, na praia da Aguieira est\u00e1n os restos dunha telleira e hab\u00eda un salgadoiro na chamada Punta Cedeira (hoxe acondicionado como casa particular). D\u00faas formaci\u00f3ns rochosas con significado na cultura local, a Capela do Vello (Res\u00faa) e a Pena dos Mouros (O Curro). Tam\u00e9n hab\u00eda unha pista de baile (Sal\u00f3n-Pista Hermosa) na Igrexa, que conserva a fachada coa inscrici\u00f3n, pero cuxo interior foi reformado.\nPraias.\nA praia de Aguieira \u00e9 a m\u00e1is longa do concello, sendo accesible dende tres vertentes (Cans, Quint\u00e1ns e Aguieira), contando con diversas dunas. Est\u00e1 orientada cara ao norte e ao oeste, e nela adoita practicarse o wind-surf.\nA praia das Vellas do Pozo \u00e9 unha cala situada ao remate da praia da Aguieira.\nDeporte.\nO Nebra CF como tal foi fundado e federado para competici\u00f3ns oficias a mediados do 1987. Varios anos atr\u00e1s houbera un equipo que disputaba a liga de parroquias e os torneos con ocasi\u00f3n de festividades. No seu primeiro ano federado disputa partidos como local no Campo do Preguntoiro (Baro\u00f1a), po\u00f1\u00e9ndose durante esta tempada un campo de xogo propio na parroquia, o \"Campo de Prado\", aproveitando un terreo preto da praia da Aguieira que anos atr\u00e1s xestionara a s\u00faa cesi\u00f3n a comisi\u00f3n de festas para organizar partidos os d\u00edas festivos. Como equipo dependente da Federaci\u00f3n de F\u00fatbol de Santiago, sempre foi encadrado nos co\u00f1ecidos como \"grupo barbanz\u00e1n\", onde houbo gran n\u00famero de equipos do propio concello (Xu\u00f1o, Caama\u00f1o, Queiruga, Baro\u00f1a, Porto do Son, Atalaia, Noal, Portosin ou Gaivotas), as\u00ed como dos concellos lindeiros de Ribeira, Pobra do Carami\u00f1al, Lousame, Boiro e Noia (S\u00e1lvora, Palmeira, Xuventude Agui\u00f1o, Artes, Cruido, Lesende, Cabo de Cruz, Pobra, Crocha, Cures...).\nChegou a ser un dos equipos con m\u00e1is categor\u00edas do concello de Porto do Son: benxam\u00edn, alev\u00edn, infantil, cadete, xuvenil e s\u00e9nior. Nas tempadas 2002-03 e 2003-04 recuperou o equipo feminino, despois de moitos anos sen habelo no concello, sendo un dos \u00faltimos o equipo do Queiruga, al\u00f3 polos 80; mais a falla de apoios, os longos desprazamentos para competir e o desinterese da administraci\u00f3n municipal, fixeron que o equipo feminino se perdese, desinterese que tam\u00e9n afectou ao resto de categor\u00eda inferiores. Dende a tempada 2008-09 crease o primeiro equipo de veteranos do concello, que segue en activo e que actualmente est\u00e1 integrado dentro do organigrama da Real Federaci\u00f3n Galega de F\u00fatbol."}
{"id": "24786", "revid": "5863", "url": "https://gl.wikipedia.org/wiki?curid=24786", "title": "Noal, Porto do Son", "text": "San Vicente de Noal \u00e9 unha parroquia situada ao norte do concello coru\u00f1\u00e9s de Porto do Son, na comarca de Noia. Limita \u00f3 nordeste coa parroquia de Nebra, \u00f3 sur coa de Baro\u00f1a, \u00f3 leste co concello de Boiro, e \u00f3 oeste a parroquia est\u00e1 ba\u00f1ada pola r\u00eda de Muros e Noia. Nesta parroquia at\u00f3pase a capital do concello. Segundo o padr\u00f3n municipal (INE 2020) ten 2.431 habitantes (1.223 homes e 1.208 mulleres) distribu\u00eddos en 12 entidades de poboaci\u00f3n.\nXeograf\u00eda.\nA orograf\u00eda \u00e9 ch\u00e1 \u00f3 norte do centro urbano da capital do concello, a\u00ednda que \u00f3 sur e \u00f3 leste (\u00f3 oeste est\u00e1 o mar), o terreo est\u00e1 basicamente ocupado polo monte, que \u00e9 sobre todo de pi\u00f1eiro e eucalipto. Exemplos de montes da parroquia de Noal son A Tarela e Dordo, entre outros.\nA costa da parroquia \u00e9 moi accidentada, cunha gran cantidade de praias rochosas e con acantilados, como o da Atalaia, onde est\u00e1 a capela do Carme, ou o que est\u00e1 sobre a cova de Fonforr\u00f3n. Tam\u00e9n hai longas praias de area fina, como a de Fonforr\u00f3n, do Cruceiro e Cabeiro.\nPatrimonio.\nA igrexa parroquial, de estilo neocl\u00e1sico, foi constru\u00edda entre 1775 e 1790. Reedificada sobre un templo medieval rom\u00e1nico, ten planta de cruz latina, cunha nave principal e d\u00faas transversais de diferente ancho. Os muros alternan a cachoter\u00eda e a canter\u00eda, sendo esta \u00faltima empregada para a fachada principal e para o contorno dos panos. Tanto a nave principal como as transversais rematan nunha b\u00f3veda de can\u00f3n na parte superior.\nO cruceiro leva catro arcos de medio punto para dar acceso \u00e1s capelas laterais e ao presbiterio. A decoraci\u00f3n lim\u00edtase \u00e1 fachada principal, onde destaca o campanario sobre peana cadrada, formada por dous corpos estilizados con ornato a\u00ednda de procedencia barroca, con remate nunha cupuli\u00f1a con pin\u00e1culo. O resto da fachada leva un arco de medio punto sobre semicolumnas para conformar o p\u00f3rtico da entrada, lixeiramente atrasado, e unha fornela coa imaxe do patr\u00f3n, ademais dunha vent\u00e1 sobre a porta e d\u00faas pilastras nas estremas da fachada con remate en pin\u00e1culo.\nNo interior hai labras her\u00e1ldicas dos Pati\u00f1o, Caama\u00f1o e dos Lamas, ademais dunha imaxiner\u00eda coa figura de San Vicente do Altar Maior realizada por Xos\u00e9 Ferreiro.\nA capela da Nosa Se\u00f1ora da Misericordia, m\u00e1is co\u00f1ecida como capela da Atalaia, constru\u00eduse inicialmente no s\u00e9culo XV, mantendo a\u00ednda elementos g\u00f3ticos, se ben foi reformada a finais do s\u00e9culo XVIII e ampliada a finais do XIX coa construci\u00f3n da nave principal entre o presbiterio e a porta e das torres das camp\u00e1s e a sancrist\u00eda na parte posterior.\nEst\u00e1 formada por unha soa nave rectangular, cuberta por b\u00f3veda de can\u00f3n apoiada en muros de carga de canter\u00eda. Aos p\u00e9s da nave leva o coro ao que se accede por unha escaleira de pedra no interior do muro esquerdo.\nA capela maior \u00e9 de planta cadrada co piso a maior altura c\u00f3 do corpo central e con b\u00f3veda de cruzar\u00eda. Ten unha capela no lateral esquerdo dende a que se accede \u00e1 sancrist\u00eda. O retablo da capela maior \u00e9 de cinco vans e leva \u00e1 Nosa Se\u00f1ora da Misericordia no central, acompa\u00f1ada de San Domingos, San Pedro, San Francisco e San Roque.\nA capela da Nosa Se\u00f1ora de Loreto data do s\u00e9culo XIX. \u00c9 unha pequena ermida de planta rectangular cunha soa nave coa capela na cabeceira de menor ancho e proporci\u00f3ns cadradas, cunha sancrist\u00eda no lateral dereito do presbiterio, con acceso desde o exterior. Os muros son de canter\u00eda, e neles \u00e1brense d\u00faas pequenas fiestras na nave principal e unha no presbiterio, ademais dunha entrada lateral a car\u00f3n da sancrist\u00eda. No interior ten un coro de madeira con escaleira de acceso apegada ao muro.\nO exterior carece de ornamentaci\u00f3n e a fachada principal componse dunha porta rectangular cunha pequena fiestra por riba. A fachada est\u00e1 enmarcada por d\u00faas molduras laterais a modo de pilastras que rematan en senllos pin\u00e1culos. Conta cunha cornixa a d\u00faas augas, interrompida no cumio pola plataforma da espadana, con d\u00faas arcadas de medio punto rematadas en pin\u00e1culos.\nDiante da ermida hai un cruceiro de capeli\u00f1a. A imaxe da Virxe do Loreto, dentro desa capeli\u00f1a, d\u00e1 nome a este tipo de cruceiros (\"cruceiros de loreto\")."}
{"id": "24788", "revid": "5863", "url": "https://gl.wikipedia.org/wiki?curid=24788", "title": "Queiruga, Porto do Son", "text": "Santo Estevo de Queiruga \u00e9 unha parroquia que se localiza no oeste do concello de Porto do Son. Segundo o padr\u00f3n municipal (INE 2020) ten 813 habitantes (388 homes e 425 mulleres) distribu\u00eddos en 10 entidades de poboaci\u00f3n. Lugares desta parroquia son Gouris, Goltar, Coba da Bra\u00f1a, A Ponte, O Campo, Tarela, Tarrio, Seiras e Porto Nadelas.\nTen tres pequenas praias, sendo a m\u00e1is grande a de Seiras. A praia do Dique pode deber o seu nome \u00f3 afundimento dun barco dese nome nese lugar. Comun\u00edcase a trav\u00e9s da estrada AC-550, que a cruza no tramo Ribeira - Porto do Son.\nPatrimonio hist\u00f3rico e art\u00edstico.\nIgrexa parroquial.\nA igrexa parroquial constru\u00eduse no s\u00e9culo XII, se ben da construci\u00f3n rom\u00e1nica orixinal s\u00f3 queda o presbiterio. No s\u00e9culo XVIII foi reformada e ten elementos barrocos.\nTen planta de cruz latina con muros de carga co exterior de canter\u00eda e o interior de cachoter\u00eda, que soste\u00f1en unha b\u00f3veda de can\u00f3n rebaixada na nave central. Dous arcos de medio punto sobre pilastras dan paso \u00e1s capelas laterais.\nNa cabeceira un arco de medio punto d\u00e1 paso ao presbiterio, cuberto por b\u00f3veda de can\u00f3n sobre arcos faix\u00f3ns apoiados en semicolumnas con capiteis e basas ornamentados. No lado do Evanxeo est\u00e1 a sancrist\u00eda, de planta irregular adaptada ao terreo. Os canzorros da cornixa que se conservan na capela maior destacan no exterior, ao igual que o contraforte correspondente ao arco intermedio. A fachada \u00e9 posterior, sobre a que vai un campanario de dous corpos cuberto por unha pequena c\u00fapula.\nNo interior do templo cons\u00e9rvase unha l\u00e1pida sepulcral romana dedicada a \"Rufinus Seiliensis\", que ata o ano 1822 foi utilizada como pedra do altar na igrexa. Apareceu na praia de Silas e \u00e9 de m\u00e1rmore branco, atop\u00e1ndose en bo estado de conservaci\u00f3n.\nCapela de Santa Luc\u00eda.\nA capela de Santa Luc\u00eda, do s\u00e9culo XVII, \u00e9 de estilo barroco. De nave rectangular, est\u00e1 formada por muros de canter\u00eda e cuberta a d\u00faas augas. A capela maior est\u00e1 na cabeceira, m\u00e1is estreita e de planta cadrada.\nOs muros contan con dous pequenos ocos no presbiterio e a entrada lateral, xunto coa porta sinxela e unha pequena fiestra enriba dela. A cornixa sost\u00e9n unha pequena espadana, de arcada \u00fanica e rematada en pin\u00e1culos."}
{"id": "24789", "revid": "5863", "url": "https://gl.wikipedia.org/wiki?curid=24789", "title": "Ribasieira, Porto do Son", "text": "San Fins de Ribasieira \u00e9 unha parroquia que se localiza no leste do concello de Porto do Son. Segundo o padr\u00f3n municipal (INE 2020) ten 87 habitantes (46 homes e 41 mulleres) distribu\u00eddos en 10 entidades de poboaci\u00f3n.\nPatrimonio.\nA s\u00faa igrexa parroquial, de estilo neocl\u00e1sico, data do s\u00e9culo XVIII. Est\u00e1 formada por muros ben definidos de canter\u00eda de granito, que lle dan unha forma compacta. A nave \u00e9 rectangular, dividida en dous treitos por un arco de medio punto que separa o presbiterio do resto do templo. No lateral esquerdo deste presbiterio hai unha pequena sancrist\u00eda, desmarc\u00e1ndose da igualdade da nave, co coro situado aos p\u00e9s.\nA cuberta, a d\u00faas augas, est\u00e1 sobre unha estrutura de madeira. No exterior a decoraci\u00f3n \u00e9 moi sobria, o que resalta a s\u00faa volumetr\u00eda. A fachada principal ten unha pequena espadana de arcada \u00fanica."}
{"id": "24790", "revid": "23204", "url": "https://gl.wikipedia.org/wiki?curid=24790", "title": "San Pedro de Muro, Porto do Son", "text": "San Pedro de Muro \u00e9 unha parroquia situada no sur do concello de Porto do Son. Segundo o INE, no 2020 ti\u00f1a 852 habitantes (434 homes e 418 mulleres) distribu\u00eddos en 12 entidades de poboaci\u00f3n.\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo.\nPatrimonio.\nIgrexa parroquial.\nTr\u00e1tase dunha igrexa que data do ano 1720, sinxela en canto a formas e ornamentaci\u00f3n a excepci\u00f3n da fachada principal, de inspiraci\u00f3n neocl\u00e1sica, que lle foi engadida posteriormente.\nO interior conta cunha \u00fanica nave dividida pola transepto.\nNo exterior destaca a xa citada fachada neocl\u00e1sica con abundante decoraci\u00f3n, as\u00ed como o campanario dividido en tres corpos.\nErmida de San Bieito de Ser\u00e1ns.\nCapela cunha planta rectangular con muros de canter\u00eda. Ten unha nave principal, un presbiterio (ambos cubertos mediante unha b\u00f3veda de can\u00f3n) e unha sancrist\u00eda.\nO exterior carece de ornamentaci\u00f3n e destaca unha espadana con d\u00faas arcadas.\nOutros elementos.\nNo lugar do Campo das Patas \u00e1chanse as M\u00e1moas de Campo das Patas."}
{"id": "24791", "revid": "6297699", "url": "https://gl.wikipedia.org/wiki?curid=24791", "title": "O Ara\u00f1o, Rianxo", "text": "Santa Baia do Ara\u00f1o \u00e9 unha parroquia que se localiza no norte do concello de Rianxo. Segundo o padr\u00f3n municipal de 2013 ti\u00f1a 1.372 habitantes (667 homes e 715 mulleres), distribu\u00eddos en 25 entidades de poboaci\u00f3n, o que reflicte unha diminuci\u00f3n en relaci\u00f3n ao ano 2004, cando ti\u00f1a 1.512 habitantes, e ao ano 1999, cando ti\u00f1a 1.655 habitantes.\nXeograf\u00eda.\nA parroquia est\u00e1 cruzada polo r\u00edo T\u00e9 e mailos regatos de Bat\u00e1n e do Mu\u00ed\u00f1o do Conde. O pico Muralla, con 678 metros de altitude, \u00e9 o punto m\u00e1is alto do seu termo, seguido polo Castro Barbudo, con 327 metros.\nPatrimonio.\nXunto \u00e1 casa reitoral da parroquia at\u00f3pase o meirande h\u00f3rreo de toda Galicia , en canto a lonxitude (36,75 metros a c\u00e1mara e 37,05 m o celeiro, con 2,40 m de alchura e 2,70 m de altura media) e capacidade (c\u00e1mara 109,31 m\u00b3, celeiro 59,09 m\u00b3). Foi constru\u00eddo a mediados do s\u00e9culo XVII.\nTam\u00e9n \u00e9 salientable o Pazo dos Calotes, actualmente en restauraci\u00f3n.\nPr\u00f3ximo \u00e1 igrexa at\u00f3pase o castro de Ara\u00f1o, no que se acharon mu\u00ed\u00f1os de man e restos de cer\u00e1mica."}
{"id": "24792", "revid": "6297700", "url": "https://gl.wikipedia.org/wiki?curid=24792", "title": "Asados, Rianxo", "text": "Santa Mar\u00eda de Asados \u00e9 unha parroquia que se localiza no sur do concello de Rianxo. Segundo o padr\u00f3n municipal (INE 2013) ten 1.423 habitantes (681 homes e 742 mulleres) distribu\u00eddos en 17 entidades de poboaci\u00f3n (aldeas). A poboaci\u00f3n sofre un progresivo descenso, desde os 1.698 habitantes do ano 1999 e 1.554 habitantes do ano 2004.\nHistoria.\nNo lugar da M\u00e1moa naceu o padre franciscano Frei Lu\u00eds Iglesias Gonz\u00e1lez (8 de maio de 1767 - Madrid, 1835), confesor da Ra\u00ed\u00f1a e catedr\u00e1tico da Universidade de Santiago.\nNesta parroquia viviu e morreu, de tuberculose, o poeta Manuel Antonio (28 de xaneiro de 1930).\nPatrimonio.\nNa parroquia de Asados at\u00f3pase unha necr\u00f3pole megal\u00edtica composta por m\u00e1is de 20 t\u00famulos. Atop\u00e1ronse nela diferentes restos de interese: machadas de pedra pu\u00edda, puntas de frecha de s\u00edlex e distintas pezas de cer\u00e1mica.\nTam\u00e9n existen varios xacementos con petr\u00f3glifos. Entre eles, o das Barras, no alto do Peloti\u00f1o, con oito estaci\u00f3ns nas que se poden observar c\u00edrculos, cazoletas e figuras cadriculadas."}
{"id": "24793", "revid": "85894", "url": "https://gl.wikipedia.org/wiki?curid=24793", "title": "Isorna, Rianxo", "text": "Santa Mar\u00eda de Isorna \u00e9 unha parroquia que se localiza no leste do concello de Rianxo. Segundo o padr\u00f3n municipal (INE 2013) ten 666 habitantes (320 homes e 346 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 795 habitantes.\nHistoria.\nO 12 de xu\u00f1o de 1906 tivo lugar o naufraxio de Quint\u00e1ns, fronte ao cabo dese nome. \u00c1s 4 da ma\u00f1\u00e1 naufragou unha gamela na que \u00edan cinco mulleres e mais o patr\u00f3n da embarcaci\u00f3n. No suceso morreron as mulleres, unha delas unha nena de once anos que acompa\u00f1aba \u00e1 s\u00faa nai. O patr\u00f3n conseguiu salvarse."}
{"id": "24794", "revid": "23204", "url": "https://gl.wikipedia.org/wiki?curid=24794", "title": "Leiro, Rianxo", "text": "Santa Mar\u00eda de Leiro \u00e9 unha parroquia que se localiza no sur do concello de Rianxo. Segundo o padr\u00f3n municipal (INE 2018) ti\u00f1a 953 habitantes (482 mulleres e 471 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.075 habitantes e ao ano 2013 cando ti\u00f1a 1.019 habitantes.\nEsta parroquia e m\u00e1is a de Santa Comba de Rianxo, do mesmo concello, son os \u00fanicos puntos de Galicia nos que se conserva o uso dialectal do xerundio conxugado.\nFestas.\nAs festas de Leiro na honra \u00e1 Virxe do Carme cel\u00e9branse a segunda fin de semana de outubro."}
{"id": "24795", "revid": "6297703", "url": "https://gl.wikipedia.org/wiki?curid=24795", "title": "Rianxo, Rianxo", "text": "Santa Comba de Rianxo \u00e9 unha parroquia que se localiza no sur do concello de Rianxo. Segundo o padr\u00f3n municipal (INE 2013) ten 4.856 habitantes (2.418 homes e 2.438 mulleres), distribu\u00eddos en 11 entidades de poboaci\u00f3n, o que representa un aumento en relaci\u00f3n ao ano 2004 (cando ti\u00f1a 4.374 habitantes) e ao ano 1999 (cando ti\u00f1a 4.251 habitantes).\nEsta parroquia e mais a de Leiro, do mesmo concello, son os \u00fanicos puntos de Galicia nos que se conserva o uso dialectal do xerundio conxugado .\nFestas.\nAs festas patronais cel\u00e9branse no mes de setembro, na honra \u00e1 Virxe de Guadalupe; \u00e9 unha romar\u00eda de moita sona en toda a comunidade."}
{"id": "24796", "revid": "98629", "url": "https://gl.wikipedia.org/wiki?curid=24796", "title": "Tarago\u00f1a, Rianxo", "text": "Divino Salvador de Tarago\u00f1a \u00e9 unha parroquia situada ao norte do concello de Rianxo, na comarca da Barbanza. Linda \u00f3 norte co concello de Boiro e a parroquia de Ara\u00f1o, \u00f3 oeste co concello de Boiro, \u00f3 leste coas parroquias de Asados e Rianxo e \u00f3 sur coa r\u00eda de Arousa. Segundo o padr\u00f3n municipal (INE 2013) ten 2.252 habitantes (1.174 mulleres e 1.078 homes) distribu\u00eddos en 30 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.673 habitantes.\nO alcume que reciben as xentes de Tarago\u00f1a \u00e9 o de \"Cangrexeiros\". Este sobrenome \u00e9 orixinario dunha peculiar historia dun veci\u00f1o da parroquia chamado Felipe \"O Delgado\" que viv\u00eda no Burato, unha persoa de familia adi\u00f1eirada, que foi vendendo todo o seu capital e gastando os cartos ata que quedou sen un real, logo o home \u00eda comer \u00e1s casas dos veci\u00f1os e borralleiras. Asemade nos d\u00edas de marea \u00eda \u00e1 ribeira \u00e1 praia da Torre para mariscar e botar algo \u00e1 boca, sendo naquela \u00e9poca moi abondosos os cangrexos na zona do r\u00edo, e fixo unha empanada bot\u00e1ndolle masa por riba dos crust\u00e1ceos a\u00ednda vivos, escapando estes coa masa \u00f3 lombo cando lles chegou a quentura do lume.\nInfraestruturas.\nA parroquia de Tarago\u00f1a est\u00e1 comunicada principalmente pola estrada comarcal AC-305 Padr\u00f3n-Ribeira (antiga C-550), existindo outra estrada que comunica Rianxo con Tarago\u00f1a, que recibe o nome de AC-7203, e que percorre Tarago\u00f1a dende Poste ata T\u00e9. Tam\u00e9n est\u00e1 comunicada a trav\u00e9s do corredor galego AG-11 (Padr\u00f3n- Ribeira), con d\u00faas sa\u00eddas na parroquia, unha no lugar de T\u00e9 e outra no lugar da Igrexa. Hai que citar tam\u00e9n o enguedellado sistema viario interno da parroquia, formado por distintas pistas tanto alcatranadas coma de terra que serven \u00f3s veci\u00f1os de Tarago\u00f1a para desprazarse.\nAdemais das infraestruturas de car\u00e1cter terrestre existe na parroquia o peirao de Tarago\u00f1a, que pos\u00fae rampla de varadoiro, un pequeno dique e un espig\u00f3n de protecci\u00f3n que proporciona abrigo e atraque \u00e1 frota de embarcaci\u00f3ns de Tarago\u00f1a.\nXeograf\u00eda.\nA parroquia de Tarago\u00f1a, at\u00f3pase situada no fondo da r\u00eda de Arousa, na s\u00faa parte setentrional, na zona co\u00f1ecida como Enseada de Beluso. Orograficamente est\u00e1 constitu\u00edda por unha zona de transici\u00f3n entre a serra da Barbanza, o val de Quint\u00e1ns e o esteiro do r\u00edo Ulla. A parroquia presenta unha xeomorfolox\u00eda cun relevo de formas suaves e arredondadas, pero con cotas de certa importancia, sendo a cota m\u00e1is representativa, o cumio do Castro Barbudo con 330 msnmm, que se ergue cunha singular estampa de cumio achatado. As terras da parroquia, parte en zonas de monta\u00f1a e outra parte en zonas pouco accidentadas, \u00e9 en xeral de boa calidade.\nO val en que se atopa a parroquia desenvolveuse en dous principais bloques separados, que corren en direcci\u00f3n de sueste a noroeste, un na zona lim\u00edtrofe con Boiro e Lousame, e o outro no interior do concello de Rianxo, de alturas m\u00e1is limitadas. O espazo entre os pregos deu lugar a un val \u00f3 xeito dun tri\u00e1ngulo, amplo e prolongado, percorrido polo r\u00edo T\u00e9, no cal se asenta Tarago\u00f1a. O terreo presenta moi variadas estruturas, nos vales e zonas baixas hai terras f\u00e9rtiles e moi produtivas, e nas abas das faixas monta\u00f1osas existen grandes superficies de arboredo, que forman bosques m\u00e1is ou menos densos. As partes m\u00e1is elevadas acostuman ser de constituci\u00f3n rochosa, n\u00faa ou case espida de vexetaci\u00f3n (Castro Barbudo). As rochas gran\u00edticas hercinianas son moi com\u00fans como material b\u00e1sico constitutivo dos solos da parroquia, pero tam\u00e9n existe a presenza de xistos e paraneises. Os solos da parroquia, na s\u00faa meirande parte est\u00e1n constitu\u00eddos por \"umbrisoles h\u00famicos\" (tanto de orixe de granito coma de xistos), \"leptosoles umbricos\" e \"l\u00edticos\"; e dun xeito menor por \"fluvisoles\" e \"regosoles antr\u00f3picos\".\nEn canto \u00e1 rede hidrogr\u00e1fica da parroquia, o principal leito fluvial que percorre a parroquia \u00e9 o r\u00edo T\u00e9 ou da Torre, que nace no cumio do monte Muralla (674 msnm) e percorrendo o fondo da depresi\u00f3n tect\u00f3nica que forma o val, desembocando na punta da praia da Torre. Os outros cursos de auga presentes na parroquia son afluentes do r\u00edo T\u00e9, como o rego do Floxo ou de F\u00f3ra, e o rego dos Mu\u00ed\u00f1os; a excepci\u00f3n do rego do Perito que nace na fonte da Senra e desemboca na praia da Torre.\nA vexetaci\u00f3n est\u00e1 marcada pola proximidade do mar. Nas zonas preto da r\u00eda hai especies como o fi\u00fancho de mar, a herba de namorar, a xunca e o feno gris. Nas desembocaduras dos r\u00edos e regatos atop\u00e1monos con caneiros e xunqueiras. Nas beiras dos r\u00edos e regatos atop\u00e1monos co bosque de galer\u00eda, con especies como o ameneiro, salgueiro, freixo, loureiro, carballo, sangui\u00f1o, sabugueiro etc. Cara o interior da parroquia d\u00e1nse con certa abundancia as carqueixas, toxos e xestas; asemade de existir numerosos bosques de especies al\u00f3ctonas coma pi\u00f1eiros e eucaliptos, e diversas sebes de arb\u00f3reas aut\u00f3ctonas como carballeiras, soutos e fragas.\nNesta parroquia at\u00f3pase, entre a desembocadura do r\u00edo T\u00e9 e a punta da Posta ou I\u00f1obre, a praia da Torre ou Salgueiri\u00f1a. Este areal recibe o nome de praia da Torre, por mor da presenza dos xacementos medievais do castelo da L\u00faa que se atopa na parroquia veci\u00f1a de Santa Comba de Rianxo. A praia \u00e9 a m\u00e1is longa do concello (1.200 metros de lonxitude). Asemade, existen pequenos areais espallados polos 5 quil\u00f3metros de costa que pos\u00fae a parroquia, delimitados por regatos, pedras, sebes ou cant\u00eds. Estes recunchos reciben distintos nomes: Os lados, O Pozo, Pedra do Abrigo, O Caix\u00f3n, Susolmos, A Posta, Porto de Vigo, Sos Mu\u00ed\u00f1os, Currucho de Vella, As Caldas, Porto dos Carros, Pedra Rubia, praia do Porto e Sarillo.\nHistoria.\nEn relaci\u00f3n \u00e1s culturas prehist\u00f3ricas, existen diversos achados en cantidade e calidade e a teor das diferentes etapas consideradas, ata o punto de que algunhas das mesmas non apareceron restos. Ben \u00e9 as\u00ed no caso do Paleol\u00edtico e do Mesol\u00edtico, \u00e9pocas prehist\u00f3ricas que chegan ata o 4000 a. C. O Neol\u00edtico (4000 a. C. ao 2000 a.C.) marca o paso dunha econom\u00eda depredatoria e recolledora a unha econom\u00eda produtora, e est\u00e1 caracterizado pola chamada cultura megal\u00edtica, construtora de enormes monumentos de perda de \u00edndole funeraria e de diferentes tipos, e que en Galiza acostuman chamarse \"pedras fitas\" para o caso de menhires e m\u00e1moas trat\u00e1ndose de sepulcros. Existe unha m\u00e1moa que no seu momento foi escavada en parte e posteriormente destru\u00edda polo trazado da V\u00eda de Autom\u00f3biles da Barbanza VG-1.1.\n\u00d3 apagarse progresivamente a finais do terceiro milenio a.C. a cultura megal\u00edtica, comeza a metalurxia en Galiza, que se define Idade de Bronce, baseada na aliaxe de diferentes metais (cobre, esta\u00f1o e chumbo); in\u00edciase a partir do 1800 a. C. e est\u00e9ndese ata o s\u00e9culo VI a. C. en que xorde con forza a Cultura castrexa, apoiada no emprego do ferro. Esta idade acostuma dividirse en tres etapas: Bronce inicial ata os anos 1500 a. C., co predominio do cobre; Bronce medio, entre os anos 1500 e 1100 a. C., cun forte emprego do esta\u00f1o e gran riqueza art\u00edstica; e Bronce final, a derradeira, cunha metalurxia ternaria de cobre, esta\u00f1o e chumbo.\nDurante a Idade de Ferro desenvolveuse en Galiza a Cultura castrexa, da cal a manifestaci\u00f3n m\u00e1is peculiar \u00e9 un tipo especial de asentamento denominado Castro, de car\u00e1cter defensivo. A s\u00faa cronolox\u00eda poder\u00eda situarse dende o s\u00e9culo VI a.C. ata o s\u00e9culo VI d.C.; o per\u00edodo m\u00e1is significativo \u00e9 o que se estende ata a chegada dos romanos. En Tarago\u00f1a, hai dous castros, o do Castri\u00f1o, sobre o que se asentou parte da aldea que leva o mesmo nome, e que aparece por tal circunstancia moi desfigurado; e o do Castro Barbudo, no lugar de Ourille, que \u00e9 un dos maiores da zona, dificilmente reco\u00f1ec\u00edbel como tal polo seu avanzado estado de deterioraci\u00f3n.\nA conquista da Gallaecia polos romanos durou m\u00e1is dun s\u00e9culo e realizouse por medio de diferentes loitas que se desenvolveron \u00f3 longo do s\u00e9culo I a. C.; a romanizaci\u00f3n foi nesta rexi\u00f3n m\u00e1is prolongada ca no resto da pen\u00ednsula, centr\u00e1ndose a crise e ca\u00edda no s\u00e9culo IV d.C.; a cristianizaci\u00f3n galega iniciouse no s\u00e9culo III d.C. Est\u00e1 suficientemente probada a presenza dos romanos en Tarago\u00f1a. A v\u00eda \"per loca mar\u00edtima\", que un\u00eda Caldas de Reis con Betanzos, desenvolv\u00eda parte do seu percorrido polo territorio tarago\u00f1\u00e9s, accedendo \u00e1 parroquia polas aldeas de T\u00e9 e o Burato, abandonando logo a costa e sa\u00edndo da parroquia. En Tarago\u00f1a, fixan moitos a situaci\u00f3n de \"Claudiomerium\" ou \"Grandimiro\" do Itinerario de Antonino, no lugar de Cartomil, punto de enlace doutras v\u00edas que part\u00edan da calzada \"per loca mar\u00edtima\".\nA partir do s\u00e9culo III, o imperio romano perde estabilidade pol\u00edtica e social, deterioraci\u00f3n que se acent\u00faa nos s\u00e9culos posteriores, ata principios do s\u00e9culo V os seus territorios comezan a ser invadidos polos pobos de orixe xerm\u00e1nica e doutras procedencias. Do paso dos suevos, visigodos e musulm\u00e1ns polo territorio de Tarago\u00f1a non se co\u00f1ecen probas documentadas. Tampouco hai referencias en relaci\u00f3n coa etapa de formaci\u00f3n do feudalismo, desenvolvida en Galiza nos s\u00e9culos IX e X. A presi\u00f3n Normanda, posta de manifesto nas numerosas incursi\u00f3ns \u00e1s costas galegas nos s\u00e9culos IX, X e XI, debeu deixar sentir os seus efectos na zona de Tarago\u00f1a, dada a s\u00faa proximidade a Compostela e a particular circunstancia da proximidade \u00f3 r\u00edo Ulla, indubid\u00e1bel v\u00eda de penetraci\u00f3n das expedici\u00f3ns invasoras cara Iria.\nO territorio de Tarago\u00f1a foi adxudicado \u00f3 patr\u00f3n de Santiago no ano 934, por privilexios do rei Ramiro II, sendo bispo Hermenexildo; posteriormente, no ano 1057, confirmouse polo rei Afonso V e polo papa Anastasio \u00f3 arcebispo Pelaio. Tivo o dominio de gran parte do seu territorio pola mitra compostel\u00e1, que exerc\u00eda no cobro de rendas e impostos do mar.\nO per\u00edodo comprendido entre os s\u00e9culos XI e XIII corresponde a un grande apoxeo da era compostel\u00e1, as s\u00faas influencias deberon deixar acusadas pegadas en Tarago\u00f1a e as numerosas loitas pol\u00edticas tiveron que sentirse obrigadamente nestas terras. Tarago\u00f1a aparece en documentos dos anos 1111 e 1158 cos nomes de \"Trevonium\" e \"Taragonio\". Pai G\u00f3mez Chari\u00f1o consta como primeiro se\u00f1or destas terras, se ben desco\u00f1\u00e9cese se por mercede ou por herdanza. Foi quinto almirante de Castela e tomou parte na conquista de Sevilla mandando naves galegas. Estivo casado con Dona Marina Nu\u00f1ez Maldonado. As s\u00faas composici\u00f3ns po\u00e9ticas est\u00e1n recollidas nos vellos cancioneiros. Morreu no 1295 a mans do seu sobri\u00f1o Rui P\u00e9rez Tenorio, nunha devesa de Cidade de Rodrigo, cando conversaba cos infantes Xo\u00e1n e Pedro. Sepultado en San Francisco de Pontevedra, o seu epitafio di: \"Aqu\u00ed xace o nobre cabaleiro, Paio Gomez Chari\u00f1o, o primeiro se\u00f1or de Rianxo que ga\u00f1ou en Sevilla sendo de mouros, e os privilexios desta vila: ano do 1308\". Sucedendo Evaristo Martelo Paum\u00e1n, derradeiro sucesor. Entre as posesi\u00f3n dos Chari\u00f1os, at\u00f3pase unha torre fortaleza, situada na chamada praia da \"Torre\", en plena desembocadura do r\u00edo T\u00e9 que recibe o nome de Castelo da L\u00faa, e da que hoxe en d\u00eda s\u00f3 quedan vestixios. As terras de Tarago\u00f1a estiveron baixo poder dos Chari\u00f1o ata despois da guerra irmandi\u00f1a, e tras longos preitos, foi outorgado no 1532 \u00e1 Mitra Compostel\u00e1, por fallo da Chanceler\u00eda de Valladolid, e \u00e1 mesma pertenceu ata a extinci\u00f3n no ano 1814.\nNo ano 1812 as Cortes de C\u00e1diz, que foi o primeiro intento serio de Revoluci\u00f3n liberal en Espa\u00f1a, van ter a s\u00faa influencia no goberno da vila e xurisdici\u00f3n de Rianxo. A parroquia de Tarago\u00f1a, acoll\u00e9ndose \u00e1 Constituci\u00f3n de 1812, e debido \u00f3 seu gran n\u00famero de veci\u00f1os, encabeza un movemento que intenta crear m\u00e1is dun concello; intento frustrado, xa que as autoridades provinciais non autorizaron tal separaci\u00f3n.\nNo 1821 a comarca estaba constitu\u00edda por 3 concellos (Tarago\u00f1a, Rianxo e Asados). No 1836, procedeuse \u00e1 reorganizaci\u00f3n nunha soa entidade municipal. No ano 1894, realizouse a construci\u00f3n da estrada de Padr\u00f3n a Ribeira pasando pola parroquia de Tarago\u00f1a, xa que era daquela un dos n\u00facleos de maior importancia da zona por n\u00famero de poboaci\u00f3n, quedando marxinada a vila de Rianxo. No ano 1948 a guerrilla do Foucellas realizou unha acci\u00f3n armada en Tarago\u00f1a, co resultado da morte do oficial da mari\u00f1a mercante, Ram\u00f3n Mosquera.\nNo ano 1971, produciuse un intento do pobo de Tarago\u00f1a de facerse en masa e case repentinamente \u00f3 protestantismo, por mor do traslado do seu p\u00e1rroco e a non admisi\u00f3n do novo crego. Este acontecemento tan afamado por mor da \u00e9poca na que aconteceu fixo que este feito sa\u00edse en m\u00faltiples dominicais e prensa da \u00e9poca, polo que recibe o alcume de \"Tarago\u00f1a, a parroquia rebelde\".\nO 22 de decembro de 2003, a administraci\u00f3n de Tarago\u00f1a repartiu 60 das 190 series existentes do n\u00famero agraciado co primeiro premio da Loter\u00eda Espa\u00f1ola de Nadal, o n\u00famero 42473, algo m\u00e1is do 30% do total de d\u00e9cimos despachados, o que se correspondeu coa terceira parte dos 360 mill\u00f3ns de euros.\nPatrimonio e arquitectura.\nEn Tarago\u00f1a, o oficio de canteiro, de grande importancia e transcendencia en \u00e9pocas non distantes, hoxe en d\u00eda ten menor importancia e na actualidade ded\u00edcase fundamentalmente \u00e1 restauraci\u00f3n e arranxo de vellas casas de pedra. Tarago\u00f1a non obstante conserva a\u00ednda numerosas mostras de arquitectura popular galega, de fermoso estilo e sobrio trazo, unhas en acept\u00e1bel estado de conservaci\u00f3n, outras fortemente deterioradas. Tr\u00e1tase de igrexas, pazos, graneiras ou h\u00f3rreos, cruceiros e outras mostras de menor entidade como mu\u00ed\u00f1os, pombais, fontes, pontes, lavadoiros etc.\nA Igrexa de San Salvador de Tarago\u00f1a \u00e9 unha igrexa parroquial cunha nave con capela maior, sancrist\u00eda, d\u00faas capelas laterais e unha torre. Ten por dimensi\u00f3ns m\u00e1ximas exteriores 15,75 metros de anchura e 28,00 metros de fondura. A capela de San Xo\u00e1n Bautista de Vista Real \u00e9 unha pequena ermida de propiedade particular, que pertenceu \u00f3 pazo dos Caama\u00f1o. Ten por dimensi\u00f3ns m\u00e1ximas exteriores 6,35 metros de anchura e 8,75 metros de fondura.\nDada a fartura de auga na zona, \u00e9 frecuente a presenza de abondosas fontes moi repartidas por toda a parroquia. Estes pequenos exemplos de arquitectura tradicional, ofr\u00e9cense en distintos xeitos moi variados, dende as soluci\u00f3ns m\u00e1is sinxelas que recollen directamente a auga do manancial mediante o emprego dun cano, ata realizaci\u00f3ns de fermosas obras de canter\u00eda de logrado rematado, con p\u00edas de recollida de auga e \"pousadeiras\" de apoio para as sellas e demais recipientes. \u00c9 seguro que algunha das fontes da parroquia te\u00f1a por riba dos douscentos anos. Escollendo s\u00f3 as fontes que presentan un m\u00ednimo de identidade, contabil\u00edzanse un total de 8 fontes na parroquia.\nA parroquia tarago\u00f1esa \u00e9 rica en h\u00f3rreos ou graneiras. A pesar disto non existe ning\u00fan h\u00f3rreo de p\u00f3las entretecidas e son moi poucos e nun estado ruinoso os h\u00f3rreos de madeira existentes na actualidade, por mor da curta durabilidade destes materiais, que obrigaba a frecuentes reposici\u00f3ns. Hoxe en d\u00eda, os h\u00f3rreos dispersos pola parroquia son mixtos (madeira e pedra), con p\u00e9s e rateiras de pedra e c\u00e1maras de albaneler\u00eda, que orixinalmente foron de madeira. No ano 1987 en Tarago\u00f1a hab\u00eda localizados un total de 205 h\u00f3rreos, cunha densidade dun por cada trece habitantes; 2 de madeira, 128 mixtos, 34 de pedra e 41 de albaneler\u00eda, sendo a parroquia con maior n\u00famero de h\u00f3rreos do concello.\nEn Tarago\u00f1a, os pombais localizados son de planta circular, con cuberta c\u00f3nica ou plana de ferradura, de tella ou albaneler\u00eda. Nalg\u00fans casos a s\u00faa antig\u00fcidade \u00e9 moi superior \u00f3s cento cincuenta anos. Existe un total de 11 pombais na parroquia, sendo a de maior concentraci\u00f3n deste tipo de edificaci\u00f3ns do concello.\nOs mu\u00ed\u00f1os que se atopan na parroquia son instalaci\u00f3ns dedicadas \u00e1 trituraci\u00f3n do gran. As edificaci\u00f3ns que albergan estes mu\u00ed\u00f1os son, na maior parte dos casos, construci\u00f3ns de reducidas dimensi\u00f3ns e de estrutura moi elemental, erguida con cachoter\u00eda de baixa calidade. No soto, chamado \"inferno\" do mu\u00ed\u00f1o, at\u00f3panse as aberturas para o paso da auga e o mecanismo de rotaci\u00f3n con t\u00f3dolos seus compo\u00f1entes; na planta, coa s\u00faa parte de almac\u00e9n, local\u00edzase o mecanismo de trituraci\u00f3n cos seus elementos complementarios. Foi nos s\u00e9culos XI e XII cando a xeograf\u00eda da comarca comezou a cubrirse con pequenos mu\u00ed\u00f1os deste tipo.\nNa parroquia existiron un gran n\u00famero de mu\u00ed\u00f1os hidr\u00e1ulicos. Hoxe, ag\u00e1s raras excepci\u00f3ns, at\u00f3panse inactivos, en total situaci\u00f3n de ru\u00edna ou desaparecidos. Alg\u00fans a\u00ednda moen dun xeito intermitente. Hai na parroquia un total de 8 mu\u00ed\u00f1os, dos cales podemos citar o mu\u00ed\u00f1o do Xordo, os mu\u00ed\u00f1os de T\u00e9, o mu\u00ed\u00f1o do Turreiro, o mu\u00ed\u00f1o de Beiro, os mu\u00ed\u00f1os da Laxe, o mu\u00ed\u00f1o do Coc\u00f3n, e o de Chorente.\nNo tocante a unha das mostras de arquitectura m\u00e1is fortemente arraigadas en Galiza como son os cruceiros, na demarcaci\u00f3n parroquial existen not\u00e1beis e fermosos exemplares, contabilizando un total de 18 cruceiros. Un de especial menci\u00f3n, tanto pola s\u00faa antig\u00fcidade como fermosura, \u00e9 o cruceiro de Capeli\u00f1a da Laxe Pequena. Asemade do anterior cruceiro na parroquia existen outros cruceiros de non menos importancia: da Burata (que pos\u00fae un peto de \u00e1nimas \u00f3 seu car\u00f3n), de Campos de Pazos, do Cubeli\u00f1o, de Cartomil, do Adro, das Neves (en I\u00f1obre), da Laxe, Cruceiro das Neves de Ourolo, de Pastoriza, dos Carballi\u00f1os, das Bra\u00f1as, das Barreiras, de Ourolo, de Covas de Barro, de Outeiro, o V\u00eda Crucis e finalmente a Cruz de Ourolo.\nM\u00fasica.\nA parroquia de Tarago\u00f1a \u00e9 co\u00f1ecida co alcume de \"Terra de m\u00fasicos\" polo gran n\u00famero de persoas que se dedicaron e dedican na actualidade a este x\u00e9nero art\u00edstico. Menci\u00f3n especial dentro do eido das bandas de m\u00fasica a Banda de Tarago\u00f1a, procedente da primitiva Banda de Bealo, que contou entre os seus directores cunha destacada familia de m\u00fasicos, os irm\u00e1ns \"Pinchudos\": Valent\u00edn, Francisco, Manuel e Ram\u00f3n Lorenzo Otero. Non se pode falar dos \"Pinchudos\", sen nomear a Xos\u00e9 Lorenzo Gonz\u00e1lez alcumado como \"O Pinchudo\", fundador da Banda de M\u00fasica de Bealo, precursora da Banda de Tarago\u00f1a.\nA \"Banda Infantil do Centro Cultural de Tarago\u00f1a\" iniciou a s\u00faa actuaci\u00f3n no ano 1977 e desenvolveu unha actividade ininterrompida, cunha frecuente renovaci\u00f3n das s\u00faas filas a medida que medraron os rapaces.\nOs antecedentes das orquestras de Tarago\u00f1a at\u00f3panse nas \"orquestinas\", pequenos grupos de m\u00fasicos que actuaban nos bailes de s\u00e1bados e domingos. Existiron na parroquia tarago\u00f1esa moi boas e afamadas orquestras; algunhas das mesmas formadas cun gran n\u00famero de compo\u00f1entes e empregan importantes medios t\u00e9cnicos sonoros e luminosos. En Tarago\u00f1a, estaban as orquestras Gran Parada procedente da orquestra Gran Pe\u00f1a, Xente Nova, Nova Moda, Gal\u00e1ctica, \u00c1frica...\nDentro do x\u00e9nero musical tradicional, hai que destacar a presenza da Banda de Gaitas Buxaina e os grupos de m\u00fasica tradicional Os Cangrexeiros, Os Xerardos e Caf\u00e9 \u00f3 Tis\u00f3n.\nTam\u00e9n dentro doutros x\u00e9neros musicais, como o caso do rock, atop\u00e1monos con grupos como Sudden Blaze (m\u00fasica en ingl\u00e9s) onde parte dos seus membros son da parroquia ou localidades veci\u00f1as e estando localizado o seu local de ensaio na aldea de Paradela.\nFestas, romar\u00edas, feiras e mercados.\nNo tocante \u00e1s festas, en Tarago\u00f1a celebr\u00e1base en marzo ou abril, o luns e martes de Pascua. En xullo, con varios d\u00edas de festexos, celebr\u00e1banse as festas m\u00e1is importantes de Tarago\u00f1a, o Carme e San Salvador, sendo a celebraci\u00f3n m\u00e1is importante da parroquia as \"Festas do Veran de Tarago\u00f1a\" no 18 de xullo de cada ano. Finalmente no Nadal pech\u00e1banse as celebraci\u00f3ns da Nosa Se\u00f1ora. No referente \u00e1 celebraci\u00f3n das \"Festas do Vr\u00e1n\" que se levan a cabo no campo da Festa co\u00f1ecido co nome de \"Campo Maneiro\", tense constancia de que esta celebraci\u00f3n ten preto de catrocentos anos de historia, sendo no ano 1934, cando actuou a primeira orquestra, xa que foi o ano en que chegou a corrente el\u00e9ctrica \u00e1 parroquia. Finalmente no ano 2005 foi a s\u00faa derradeira edici\u00f3n dun xeito oficial, por mor da falla de comisi\u00f3n organizadora, aparecendo \u00f3 ano seguinte unha celebraci\u00f3n espont\u00e1nea, dos distintos mozos e mozas das aldeas da parroquia a xeito de romar\u00eda.\nTam\u00e9n hai que destacar a celebraci\u00f3n do entroido, coa presenza das carrozas sat\u00edricas, argalladas pola xente parroquia e se celebra no lugar de Campos de Pazos.\nEn Tarago\u00f1a, \u00f3 igual que en toda a rexi\u00f3n galega, as diferenzas existentes entre a feira e o mercado son un tanto inapreci\u00e1beis, sendo frecuente o emprego de \u00e1mbolos dous termos con significados semellantes. As\u00ed e todo, poderiamos dicir que as feiras presentan un maior distanciamento no tempo, case sempre superior a unha semana, e que, pola contra, os mercados acostuman amosar unha periodicidade semanal ou inferior. A parroquia de Tarago\u00f1a contou cunha feira de certa importancia local; celebr\u00e1base os d\u00edas cinco e dezaoito de cada mes, e as s\u00faas operaci\u00f3ns eran principalmente transacci\u00f3ns de gando.\nDeportes.\nExiste un polideportivo cuberto e d\u00faas pistas polideportivas, localizadas na \u00e1rea recreativa Campo Maneiro e no CPI Xos\u00e9 Mar\u00eda Brea Segade, que na actualidade resulta escasas e precisan de melloras e ampliaci\u00f3ns.\nDentro das asociaci\u00f3ns e clubs deportivos da parroquia de Tarago\u00f1a, atop\u00e1monos coa Pe\u00f1a Cicloturista Castro Barbudo, que t\u00f3dolos anos organiza a proba ciclista Subida \u00f3 Castro que discorre polas corredoiras e pistas da comarca, principalmente tramos de monte. Esta proba iniciouse no ano 1999.\nAsociaci\u00f3ns.\nNa parroquia de Tarago\u00f1a xurdiron como resposta das distintas inquedanzas a unhas necesidades socio-culturais e deportivas, un determinado n\u00famero de asociaci\u00f3ns. Con frecuencia desenvolven actividades culturais, recreativas e deportivas conxuntamente, pero tam\u00e9n son numerosos os casos nos que se definen por dedicarse \u00fanica e exclusivamente \u00e1 cultura ou \u00f3 deporte, por separado.\nA continuaci\u00f3n enum\u00e9ranse as distintas asociaci\u00f3ns que se atopan na parroquia de Tarago\u00f1a:"}
{"id": "24797", "revid": "69467", "url": "https://gl.wikipedia.org/wiki?curid=24797", "title": "Agui\u00f1o, Ribeira", "text": "Nosa Se\u00f1ora do Carme de Agui\u00f1o \u00e9 unha parroquia que se localiza no sur do concello de Ribeira. Segundo, o IGE en 2018 ti\u00f1a 2.875 habitantes (1.435 mulleres e 1.440 homes) distribu\u00eddos en 6 entidades de poboaci\u00f3n, 7 m\u00e1is que o ano anterior.\nA esta parroquia pertence a illa de S\u00e1lvora.\nXentilicio.\nEsta parroquia pos\u00fae un xentilicio, a\u00ednda que constatado de forma serodia, que \u00e9 agui\u00f1ense.\nHistoria.\nO 9 de maio de 1959 segregouse Agui\u00f1o da parroquia de Carreira por Decreto Arcebispal de Quiroga Palacios. O seu primeiro p\u00e1rroco foi Francisco Lorenzo Mari\u00f1o (Paco de Agui\u00f1o). En 1960 comezou a constru\u00edrse a igrexa parroquial, dese\u00f1ada por Antonio Tenreiro Broch\u00f3n e que foi o primeiro templo da era moderna con inscrici\u00f3ns en galego. Foi consagrada o 14 de xullo de 1967 polo cardeal Quiroga Palacios, que oficiou ese d\u00eda a s\u00faa primeira misa en galego. O templo, m\u00e1is largo que longo, presenta unha disposici\u00f3n moi funcional. Nel caben 500 persoas.\nFestas gastron\u00f3micas.\nDesde 1997 cel\u00e9brase no mes de xullo a festa do percebe."}
{"id": "24798", "revid": "26585", "url": "https://gl.wikipedia.org/wiki?curid=24798", "title": "Artes, Ribeira", "text": "San Xi\u00e1n de Artes \u00e9 unha parroquia situada no suroeste da pen\u00ednsula do Barbanza, administrativamente depende do concello de Ribeira. Segundo o IGE en 2018 ti\u00f1a 797 habitantes (411 mulleres e 386 homes). A poboaci\u00f3n distrib\u00faese en 17 lugares, cunha superficie de 7,6\u00a0km\u00b2.\nXeograf\u00eda.\nEmpr\u00e1zase na ladeira oeste que se forma entre os montes de San Alberte (212 m) e da Cid\u00e1 (210 m), ambos son dos \u00faltimos contrafortes da Serra do Barbanza. Ao norte a ladeira remata na marxe esquerda da veiga do r\u00edo de Artes. Xeoloxicamente enc\u00f3ntrase nunha \u00e1rea de granodioritas tard\u00edas de finais da oroxenia herciniana, rochas que foron explotadas nas d\u00faas canteiras existentes.\nAo oeste est\u00e1n as marismas do Carregal, un dep\u00f3sito costeiro de sedimentaci\u00f3n coluvial e e\u00f3lica pechado por unha duna activa que recibe o nome de \"Montes da Area\". A evoluci\u00f3n desta \u00e1rea partiu da formaci\u00f3n dunha lagoa interior de auga doce con dep\u00f3sitos de turba que afloran no Pozo Negro. Posteriormente abrir\u00edase un canal de desaugadoiro, o r\u00edo do Mar, que provocou o ambiente de marisma actual con canais mareais. Ao sur do complexo sit\u00faase a lagoa do Carregal de auga salobre. Est\u00e1 protexido como Parque Natural, formando parte do Complexo dunar de Corrubedo e as lagoas de Carregal e Vix\u00e1n.\nO r\u00edo de Artes \u00e9 o de maior caudal e lonxitude, as s\u00faas fontes nacen no alto da Curota e desemboca na lagoa do Carregal. Acot\u00edo aparece erroneamente como r\u00edo \"Arl\u00e9s\" na cartograf\u00eda, se ben na parroquia recibe os nomes de Sanchan\u00e1s ou R\u00edo Grande segundo distintos lugares.\nClimaticamente sit\u00faase dentro da \u00e1rea de clima oce\u00e1nico hiperh\u00famido propio da \u00e1rea das R\u00edas Baixas. Esta caracter\u00edzase polas elevadas precipitaci\u00f3ns invernais e temperaturas moderadas. Pola contra, proporcionalmente, as s\u00faas precipitaci\u00f3ns son escasas ao non existir barreiras monta\u00f1osas que rete\u00f1an as chuvias das frontes que prove\u00f1en do mar, producindo meses de aridez estival. Segundo os datos da estaci\u00f3n meteorol\u00f3xica de Corrubedo, no per\u00edodo 2006-2015 rexistrouse unha media anual de precipitaci\u00f3ns de 1.055,1 l/m\u00b2 repartidos en 153,7 d\u00edas. Polas caracter\u00edsticas orogr\u00e1ficas de Artes a chuvia recibida pode ser lixeiramente superior, e acadar os 1.400-1.600\u00a0mm nos cumes da parroquia (San Alberte e A Cid\u00e1). A media de temperatura no mesmo per\u00edodo nesta estaci\u00f3n \u00e9 de 14,9\u00a0\u00b0C.\nDelimitaci\u00f3n.\nA delimitaci\u00f3n parroquial comprende os seguintes marcos e pedras, segundo o amolloamento do documento eclesi\u00e1stico de 1717: Pedrecelos, A Gandarela, Pedra Rubia das Cortellas, Pedra do Souto Xestoso, Pedra da Sobreira, Pedra Esquita, Pedra do Lobo, Marmoriais de Santo Alberte, Rial da Figueira, Laxe da Carga, Fonte Moscosa, R\u00edo de Sirves e Pozo Negro.\nPrehistoria.\nDurante a Prehistoria diversas comunidades deixaron a s\u00faa pegada nas terras que hoxe conforman Artes. De \u00e9poca Neol\u00edtica cons\u00e9rvanse m\u00e1moas no monte de San Alberte, no monte da Cid\u00e1 e no lugar da Perdigoteira. Achados illados de mu\u00ed\u00f1os de vaiv\u00e9n e machados de pedra pu\u00eddos poder\u00edan datarse entre o V e I milenio a.n.e.\nDa Idade de Ferro cons\u00e9rvanse dous asentamentos castrexos: O Castro ou Castro de Artes, e o castro da Cid\u00e1, escavado en 2014 e 2015.\nHistoria.\nA parroquia de Artes aparece nomeada en varios documentos durante a Idade Media e Moderna. A primeira testemu\u00f1a da que se ten constancia data do 30 de xaneiro de 1246, nun documento notarial onde Fernando Rabin\u00e1diz de De\u00e1n e a s\u00faa muller, Mar\u00eda Odo\u00e1riz, v\u00e9ndenlle \u00f3 mosteiro de Toxos Outos varias propiedades da s\u00faa herdade por 100 soldos leoneses en De\u00e1n Pequeno, Vilanova, Santa Ux\u00eda e en S. Xi\u00e1n de Artes:\nO 25 de decembro de 1407 nom\u00e9ase coma unha das concesi\u00f3ns de fregues\u00edas que Lope de Mendoza, arcebispo de Santiago de Compostela, concede ao seu sobri\u00f1o Juan de Mendoza:\nEn fontes eclesi\u00e1sticas do 1500 aparece recollida a recadaci\u00f3n na parroquia dese ano, uns 3.833 marabed\u00eds:\nPatrimonio.\nA igrexa parroquial \u00e9 de estilo neocl\u00e1sico. Foi constru\u00edda entre 1749 e 1777 no lugar dun antigo templo posiblemente de estilo rom\u00e1nico. A planta, de cruz latina, ten unha soa nave con b\u00f3veda de can\u00f3n. A fachada, sim\u00e9trica, conta cunha porta rectangular con molduras no lintel e as xambas, e unha fiestra enriba para iluminar a tribuna. Os muros son de canter\u00eda de granito. Na fornela (feita no 1771 segundo a inscrici\u00f3n do seu p\u00e9) da fachada principal hai unha figura de San Xi\u00e1n, co seu paxaro caracter\u00edstico na man dereita, e vestido cunha casaca representativa da vestimenta da \u00e9poca. No adro da igrexa cons\u00e9rvase un sartego antropomorfo de \u00e9poca medieval. A advocaci\u00f3n cel\u00e9brase o 7 de xaneiro.\nO que fora a antiga \"escola das nenas\", dentro do lugar do Outeiro, presenta na porta e en d\u00faas vent\u00e1s arcos conopiais de estilo g\u00f3tico tard\u00edo propio dos s\u00e9culos XIV-XV. Posiblemente pertencesen ou se aproveitasen dunha construci\u00f3n anterior eclesi\u00e1stica vinculada \u00e1 igrexa ou \u00e1 casa do cura.\nArtes ten dous museos: o Museo Etnogr\u00e1fico de Artes, situado no Centro Recreativo da parroquia, e a Museo do Gravado \u00e1 Estampa Dixital, de promoci\u00f3n privada."}
{"id": "24799", "revid": "54336", "url": "https://gl.wikipedia.org/wiki?curid=24799", "title": "Casti\u00f1eiras, Ribeira", "text": "O Bo Pastor de Casti\u00f1eiras \u00e9 unha parroquia que se localiza no sur do concello de Ribeira. Segundo o IGE en 2018 ti\u00f1a 1.410 habitantes (738 mulleres e 672 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.500 habitantes.\nNesta parroquia est\u00e1 a praia da Ameixida.\nHistoria.\nEn 1967 creouse a parroquia, segreg\u00e1ndose os seus lugares de Carreira. O seu patr\u00f3n \u00e9 Xes\u00fas, O Bo Pastor."}
{"id": "24800", "revid": "69467", "url": "https://gl.wikipedia.org/wiki?curid=24800", "title": "Oleiros, Ribeira", "text": "San Marti\u00f1o de Oleiros (\u00e1 espera da oficializaci\u00f3n da forma San Marti\u00f1o de Oleiros (San Marti\u00f1o)) \u00e9 unha parroquia que se localiza no norte do concello de Ribeira. Segundo o IGE en 2018 ti\u00f1a 967 habitantes (512 mulleres e 455 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.141 habitantes.\nPatrimonio.\nA igrexa parroquial \u00e9 de estilo neocl\u00e1sico, constru\u00edda en 1769 e ampliada a mediados do s\u00e9culo XIX. Conta cun valioso c\u00e1liz do s\u00e9culo XVIII.\nTen planta de cruz latina coa sancrist\u00eda na cabeceira. Est\u00e1 dividida en catro tramos por arcos faix\u00f3ns de medio punto apoiados en pilastras, que soste\u00f1en unha b\u00f3veda de can\u00f3n. No segundo tramo at\u00f3panse d\u00faas capelas laterais xemelgas, constru\u00eddas na d\u00e9cada de 1940 e cubertas con b\u00f3veda de aresta, ao igual que o prebisterio e a sancrist\u00eda. A fornela principal at\u00f3pase unha imaxe de Marti\u00f1o de Dumio.\nDo templo primitivo, posiblemente de orixe rom\u00e1nica, s\u00f3 queda unha estatua da \"Mater Dolorosa\", situada nun dos muros do adro tallada en granito.\nNesta parroquia esta situado o dolmen de Axeitos."}
{"id": "24801", "revid": "197", "url": "https://gl.wikipedia.org/wiki?curid=24801", "title": "Olveira, Ribeira", "text": "Santa Mar\u00eda de Olveira \u00e9 unha parroquia situada no oeste do concello de Ribeira. Segundo IGE no 2018 ti\u00f1a 1.181 habitantes (583 mulleres e 598 homes), distribu\u00eddos en 19 entidades de poboaci\u00f3n dos que nove est\u00e1n habitados. Isto sup\u00f3n unha diminuci\u00f3n en relaci\u00f3n ao ano anterior cando ti\u00f1a 1.218 habitantes.\nXeograf\u00eda.\nAs s\u00faas entidades de poboaci\u00f3n son Agrelo, Os Agueiros, O Barreiro, Bretal, Campelos, Casanande, Cerradas, A Cocheiriza, Cristal, A Espi\u00f1eira, I\u00f1eiras, O Monte da Laxa, Olveira, Olveira da Igrexa, Olveira de Arriba, Reir\u00eds, Sirves, O Souto e O Viso.\nHistoria.\nTrala ca\u00edda do Antigo R\u00e9xime foi concello de seu entre 1812 e 1835, cando foi incorporada a Ribeira.\nPatrimonio.\nA igrexa de Santa Mar\u00eda de Olveira \u00e9 de orixe rom\u00e1nica (\u00e9poca da que conserva unha cripta, un \"Agnus Dei\" e d\u00faas columnas cos capiteis), sendo reconstru\u00edda en 1742 en estilo neocl\u00e1sico.\nA Igrexa Nova de Olveira (na Agra) foi constru\u00edda en 1967 en estilo neocl\u00e1sico. Con base de cruz latina, est\u00e1 constru\u00edda en cachotar\u00eda. Conserva reliquias dos m\u00e1rtires do s\u00e9culo III Nectario e Victorina.\nA capela da Nosa Se\u00f1ora da Angustia (en Bretal) foi constru\u00edda en 1790 por Roque Pillado de Orell\u00e1n. Ten unha pequena espadana. A capela da Nosa Se\u00f1ora das Dores (en Sirves) foi constru\u00edda en 1869 e restaurada en 2002. En Campelos est\u00e1 a capela da Sagrada Familia.\nO cruceiro do Viso \u00e9 un cruceiro de capela. A furna est\u00e1 sobre un piar octogonal e base ortogonal en chanzos.\nO parque natural Dunas de Corrubedo e lagoas de Carregal e Vix\u00e1n \u00e9 un espazo natural protexido, cunha duna m\u00f3bil, unha lagoa salgada e outra seca. O monte Tah\u00fame \u00e9 o punto m\u00e1is alto da parroquia.\nFestas.\nAs festas patronais son o 13, 14 e 15 de agosto. O 30 de abril cel\u00e9brase a festa das Dores no lugar de Sirves. O 4 de xu\u00f1o \u00e9 a festa da Angustia en Bretal. O 8 de setembro \u00e9 a festa do Rosario en Olveira."}
{"id": "24802", "revid": "1822", "url": "https://gl.wikipedia.org/wiki?curid=24802", "title": "Palmeira, Ribeira", "text": "San Pedro de Palmeira \u00e9 unha parroquia que se localiza no leste do concello de Ribeira. Segundo o IGE en 2018 ti\u00f1a 2.600 habitantes (1.311 mulleres e 1.289 homes) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.905 habitantes.\nNo lugar de Figueirido est\u00e1 a Pedra das Cabras, petr\u00f3glifo da idade de bronce.\nXentilicio.\nEsta parroquia pos\u00fae un xentilicio, completamente consolidado e atestado, que \u00e9 palmeir\u00e1n. Ademais, os habitantes de Palmeira recibiron historicamente o pseudoxentilicio de maghorrentos, procedente da palabra \"maga\", que significa \"tripa de polbo ou de peixe, especialmente de sardi\u00f1a machucada que se emprega como engado para a pesca\", se cadra relacionado con que non eran poucos os palmeir\u00e1ns que antigamente andaban entre as magas ou tripas de polbo e peixes."}
{"id": "24803", "revid": "6297676", "url": "https://gl.wikipedia.org/wiki?curid=24803", "title": "Augasantas, Rois", "text": "San Vicente de Augasantas \u00e9 unha parroquia que se localiza no centro do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2018) ten 362 habitantes (184 homes e 178 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 499 habitantes."}
{"id": "24804", "revid": "22570", "url": "https://gl.wikipedia.org/wiki?curid=24804", "title": "Grupos de Acci\u00f3n Carlista", "text": "Os Grupos de Acci\u00f3n Carlista (GAC) foron unha organizaci\u00f3n terrorista de car\u00e1cter carlista que apareceu a fins da d\u00e9cada de 1960 en Espa\u00f1a coa pretensi\u00f3n de premer ao carlismo para que adoptase un ideario socialista, mantivo relaci\u00f3ns con ETA e desapareceron tras a adopci\u00f3n do socialismo autoxestionario polo Partido Carlista tras a celebraci\u00f3n do seu III Congreso en 1972.\nAtentados.\nO 23 de agosto de 1970 cinco membros do GAC puxeron unha bomba na sede do xornal carlista de Pamplona \"El Pensamiento Navarro\" tras o cesamento de Javier Mar\u00eda Pascual como director e a adopci\u00f3n dunha li\u00f1a tradicionalista.&lt;br&gt;\nEn 1971 os GAC asaltaron Radio Requet\u00e9 de Pamplona, onde permaneceron media hora."}
{"id": "24805", "revid": "27155", "url": "https://gl.wikipedia.org/wiki?curid=24805", "title": "Rocha metam\u00f3rfica", "text": "As rochas metam\u00f3rficas son rochas que foron alteradas por procesos de presi\u00f3n ou temperatura, capaces de cambiar as s\u00faas propiedades f\u00edsicas ou qu\u00edmicas. Calquera rocha, independentemente da s\u00faa orixe \u00edgnea, sedimentaria e ata metam\u00f3rfica, pode volver metamorfizarse.\nCaracter\u00edsticas.\nO estudo das rochas metam\u00f3rficas proporciona informaci\u00f3n moi interesante sobre as temperaturas e presi\u00f3ns no interior da codia terrestre, as\u00ed como permite a identificaci\u00f3n de grandes eventos xeotect\u00f3nicos ocorridos no pasado, fundamentais para o entendemento da actual configuraci\u00f3n dos continentes.\nTipos.\nExisten tres categor\u00edas de rochas: \u00edgneas, sedimentarias e metam\u00f3rficas. As rochas \u00edgneas f\u00f3rmanse mediante a solidificaci\u00f3n dun fundido silicatado denominado magma; as rochas sedimentarias f\u00f3rmanse por unha variedade de procesos a baixas temperaturas pr\u00f3ximas ou na superficie. A terceira categor\u00eda, as rochas metam\u00f3rficas, foron orixinalmente \u00edgneas, sedimentarias ou ata metam\u00f3rficas, pero o seu car\u00e1cter foi cambiado por procesos operantes por baixo da superficie da Terra.\nUn dos factores que controlan o proceso metam\u00f3rfico \u00e9 a temperatura. Debe terse presente que a fonte de calor para estas transformaci\u00f3ns prov\u00e9n da desintegraci\u00f3n radioactiva de is\u00f3topos que ocorre no interior do noso planeta. Xa que a superficie do mesmo est\u00e1 sometida a un continuo arrefriamento, existe un aumento gradual da temperatura coa profundidade, ao que usualmente se chama gradiente xeot\u00e9rmico. Este aumento var\u00eda dunha zona a outra da codia terrestre sendo o seu valor medio de 1\u00a0\u00b0C cada 33 metros. Diso xorde que unha rocha a medida que se ve sometida a condici\u00f3ns mais profundas vese inmersa nun medio de maior temperatura e de maior presi\u00f3n.\nAs elevadas presi\u00f3ns e temperaturas existentes no interior das cadeas de monta\u00f1as son o principal mecanismo formador de rochas metam\u00f3rficas.\nTipos de metamorfismo.\nPor regra xeral f\u00e1lase de dous tipos de metamorfismo, rexional e de contacto.\nOutra forma de clasificar os tipos de metamorfismo, seguindo outros autores ser\u00eda:\nClasificaci\u00f3n das rochas metam\u00f3rficas.\nTemos moitas soluci\u00f3ns \u00e1 hora que clasificar \u00e1s rochas metam\u00f3rficas, a\u00ednda que dun xeito moi simplificativo podemos baseala na presenza ou ausencia de foliaci\u00f3n.\nA textura das rochas metam\u00f3rficas.\nGrao de cristalinidade (tama\u00f1o do gran).\nNo caso das rochas metam\u00f3rficas consid\u00e9rase importante o tama\u00f1o medio dos cristais, porque \u00e9 unha calidade indicativa do grao metam\u00f3rfico acadado, un maior grao de cristalinidade quere dicir que as rochas tiveron un maior grao metam\u00f3rfico.\nForma e distribuci\u00f3n de tama\u00f1os dos cristais.\nSon as diferentes texturas das rochas metam\u00f3rficas, que xeralmente estabel\u00e9cense coa axuda dun microscopio: \nMinerais metam\u00f3rficos.\nEntre os minerais que se forman por este proceso atopamos cianita ( ou distena), estaurolita, sillimanita, andalucita e tam\u00e9n granates.\nOutros minerais, como olivina, piroxeno, anf\u00edbolo, cuarzo, feldespato e mica, poden ser identificados como rochas metam\u00f3rficas, pero que non son necesariamente resultado do metamorfismo. Estes minerais f\u00f3rmanse durante a cristalizaci\u00f3n das rochas \u00edgneas. Estes minerais te\u00f1en un punto de fusi\u00f3n moi elevado, por tanto son estables a altas temperaturas e presi\u00f3ns. Durante estes procesos metam\u00f3rficos, estas rochas poden ver alterada a s\u00faa composici\u00f3n qu\u00edmica. Non obstante, todos os minerais son est\u00e1beis a altas temperaturas at\u00e9 certos l\u00edmites. A presenza de segundo que tipo de minerais nas rochas indica a temperatura e presi\u00f3n a que foi formada.\nOs minerais de metamorfismo de baixo grao (presi\u00f3n e temperatura baixas) son: serpentina, talco, clorita e epidota; os de metamorfismo grao medio (presi\u00f3n e temperatura moderadas): cianita, andalucita, estaurolita, biotita e horneblenda; e os de alto grao (presi\u00f3n e temperaturas elevadas) son: sillimanita, forsterita..."}
{"id": "24807", "revid": "408", "url": "https://gl.wikipedia.org/wiki?curid=24807", "title": "Rocha \u00edgnea", "text": ""}
{"id": "24808", "revid": "5312", "url": "https://gl.wikipedia.org/wiki?curid=24808", "title": "Uni\u00f3n Nacional Espa\u00f1ola", "text": "A Uni\u00f3n Nacional Espa\u00f1ola (UNE) foi un partido pol\u00edtico espa\u00f1ol tradicionalista de filiaci\u00f3n carlista que apoiaba o nomeamento de Xo\u00e1n Carlos I como sucesor de Francisco Franco Bahamonde dentro dos principios fundamentais do Movemento.\nForm\u00e1rono en 1974 os antigos dirixentes carlistas Antonio de Oriol, Jos\u00e9 Luis Zamanillo, Jos\u00e9 Mar\u00eda Valiente e Miguel Fagoaga e posteriormente integrouse o exministro franquista Gonzalo Fern\u00e1ndez de la Mora que se converteu no seu l\u00edder. En Galicia ti\u00f1a como principal dirixente a Bernardo Carrera.\nFoi un dos partidos que deu orixe a Alianza Popular en 1976 e desapareceu oficialmente en maio de 1977."}
{"id": "24809", "revid": "109216", "url": "https://gl.wikipedia.org/wiki?curid=24809", "title": "Rocha sedimentaria", "text": "As rochas sedimentarias son rochas que se forman por acumulaci\u00f3n de sedimentos que, sometidos a procesos f\u00edsicos e qu\u00edmicos, resultan nun material de certa consistencia. A toda esa serie de procesos de sedimentaci\u00f3n e consolidaci\u00f3n co\u00f1\u00e9cese por diax\u00e9nese.\nFormaci\u00f3n.\nNa s\u00faa formaci\u00f3n poder\u00edanse diferenciar catro fases:\nPoden formarse \u00e1s beiras dos r\u00edos, no fondo de cant\u00eds, vales, lagos e mares, e nas desembocaduras dos r\u00edos. \u00c1chanse formando capas ou estratos.\nRepresentan m\u00e1is do 75% das rochas que se atopan na codia terrestre, e moitas est\u00e1n formadas a partir de pequenos anacos doutras rochas. Est\u00e1n dispostas cubrindo unha sobase formada por rochas \u00edgneas e, en menor cantidade, rochas metam\u00f3rficas. Mais o seu volume total \u00e9 pequeno compar\u00e1ndoo sobre todo coas \u00edgneas, que non s\u00f3 forman a maior parte da codia terrestre, sen\u00f3n a totalidade.\nAs rochas sedimentarias caracter\u00edzanse por dous trazos relevantes:\nEn xeral, estas rochas son estratificadas, integradas por elementos que se dispo\u00f1en desordenadamente, sen estar ben unidos entre si, dando lugar a rochas pouco coherente e fri\u00e1beis.\nAdemais as rochas sedimentarias adoitan ser m\u00e1is ou menos perme\u00e1beis, sobre todo as detr\u00edticas, o que favorece as circulaci\u00f3n ou dep\u00f3sito de auga subterr\u00e1nea e outro flu\u00eddos, como os hidrocarburos."}
{"id": "24810", "revid": "1131", "url": "https://gl.wikipedia.org/wiki?curid=24810", "title": "Partido Social Regionalista (Uni\u00f3n Institucional)", "text": "O Partido Social Regionalista (Uni\u00f3n Institucional) (PSR (UI)) foi un partido pol\u00edtico espa\u00f1ol de filiaci\u00f3n carlista tradicionalista que se formou co nome de Frente Institucional en 1974 baixo o impulso das Hermandades del Maestrazgo que dirix\u00eda Ram\u00f3n Forcadell e Lucas Mar\u00eda de Oriol. En 1975 adoptou o nome de Partido Social Regionalista e rexistrouse como partido pol\u00edtico o 4 de outubro de 1976 como PSR (UI), convert\u00e9ndose nun dos primeiros cinco partidos rexistrados en Espa\u00f1a tras a ditadura franquista. Boa parte dos seus membros acabaron integr\u00e1ndose na Uni\u00f3n Nacional Espa\u00f1ola. En 1996 o PSR (UI) pediu o voto para o Partido Popular."}
{"id": "24811", "revid": "131331", "url": "https://gl.wikipedia.org/wiki?curid=24811", "title": "Galia Narbonense", "text": ""}
{"id": "24812", "revid": "22570", "url": "https://gl.wikipedia.org/wiki?curid=24812", "title": "Principado de Elba", "text": "O 11 de abril de 1814 o artigo 3 do Tratado de Par\u00eds conced\u00eda a Napole\u00f3n Bonaparte a illa de Elba como principado. O ex Emperador chegou \u00e1 illa o 3 de maio de 1814. Once meses m\u00e1is tarde abandonou a illa para iniciar o per\u00edodo chamado dos Cen D\u00edas que culminou coa derrota de Waterloo (1815). O Principado de Elba non foi restaurado e Napole\u00f3n foi enviado \u00e1 illa de Santa Helena\nBandeira.\nNapole\u00f3n dotou ao principado dunha bandeira branca cunha franxa diagonal vermella con abellas amarelas (as abellas eran o s\u00edmbolo imperial dos Bonaparte). O seu estandarte persoal foi id\u00e9ntico pero cadrado, levando flocos dourados e unha letra \"N\"."}
{"id": "24813", "revid": "23204", "url": "https://gl.wikipedia.org/wiki?curid=24813", "title": "Apollo 13 (filme)", "text": "Apollo 13 \u00e9 un filme estadounidense de 1995, dirixido por Ron Howard. Protagoniz\u00e1rono Tom Hanks, Kevin Bacon, Bill Paxton, Gary Sinise e Ed Harris. O gui\u00f3n \u00e9 obra de William Broyles, Jr. e Al Reinert, que dramatiza a misi\u00f3n lunar abortada de 1970 Apollo 13. O filme \u00e9 unha adaptaci\u00f3n do libro \"Lost Moon\" do astronauta Jim Lovell e Jeffrey Kluger.\nTrama.\nNarra a historia da nave espacial Apollo 13, que engalou con tres astronautas a bordo para viaxar \u00e1 L\u00faa, onde d\u00faas deles realizar\u00edan tarefas de exploraci\u00f3n. Unha vez no espazo prod\u00facese unha explosi\u00f3n a bordo. As avar\u00edas resultantes po\u00f1en en serio perigo a vida dos tres homes. Eles conv\u00e9rtense agora na m\u00e1xima prioridade do centro de control de Houston. Con todo, a nave debe continuar a s\u00faa viaxe cara \u00e1 L\u00faa e aproveitar a s\u00faa forza gravitatoria para dar a volta e volver \u00e1 Terra. Pero ningu\u00e9n sabe se a nave resistir\u00e1 durante os minutos que durar\u00e1 a entrada na atmosfera terrestre.\nCaracter\u00edsticas.\nEst\u00e1 baseada no libro \"Lost Moon\", de Jim Lovell e Jeffrey Kluger. Ga\u00f1ou dous Premios \u00d3scar, \u00f3 mellor son, e \u00e1 mellor montaxe, e obtivo outras sete nomeamentos, \u00e1 mellor pel\u00edcula, ao mellor actor secundario (Ed Harris), \u00e1 mellor actriz secundaria (Kathleen Quinlan), \u00e1 mellor direcci\u00f3n art\u00edstica, ao mellor gui\u00f3n adaptado, aos mellores efectos especiais, e \u00e1 mellor m\u00fasica."}
{"id": "24814", "revid": "15490", "url": "https://gl.wikipedia.org/wiki?curid=24814", "title": "Gallia Aquitania", "text": "A Gallia Aquitania (Galia Aquitania ou Galia Aquitana) foi unha das tres provincias (Aquitania, B\u00e9lxica e Lionesa) creadas na Galia por Octavio Augusto no ano 27. O seu territorio, inicialmente limitado ao tri\u00e1ngulo Pireneos - Oc\u00e9ano Atl\u00e1ntico - Garona, foi aumentado cunha parte da Galia central, at\u00e9 o r\u00edo Loira.\nHistoria.\nFoi conquistada por Crassus, tenente de Xulio C\u00e9sar en 54 ane. A Galia Aquitana era unha provincia imperial. A s\u00faa capital foi sucesivamente:\nIgn\u00f3rase que cidade foi capital da Galia Aquitania durante o s\u00e9culo II: foi quizais en primeiro lugar Saintes e despois Bordeos. \u00c9 tam\u00e9n pos\u00edbel que Lemonum (Poitiers) fose capital nesa \u00e9poca.\nOs romanos desenvolveron en Aquitania numerosas cidades: Burdigala (restos dun anfiteatro chamado Palacio Galiano), Vesuna (P\u00e9rigueux, restos dun anfiteatro e dun templo galorrom\u00e1nico), Mediolanum Santonum (Saintes, vestixios dun anfiteatro e dun arco de triunfo), Limonum (Poitiers), Avaricum (Bourges), Augustonemetum (Clermont-Ferrand), Aginnum (Agen), Augustoritum (Limoges) etc.\nAquitania prosperou durante o Imp\u00e9rio romano. Unha das v\u00edas do esta\u00f1o de Cornualla pasaba, tras atravesar a Arm\u00f3rica, por Bordeos, Tolosa e Narbona. Os romanos trouxeron a vi\u00f1a \u00e1 provincia, e artes\u00e1ns vidos do Arezzo lanzaron a produci\u00f3n de cer\u00e1mica \"sigillata\" en Condatomagos (o Gaufresenque, preto de Millau) e Lusonum (Lezoux, preto de Thiers), atinxindo un nivel case industrial. A s\u00faa produci\u00f3n de calidade estendeuse amplamente en toda a Galia, Italia e Xermania.\nBaixo a tetrarqu\u00eda, a Galia Aquitania div\u00eddese en tres provincias:\nA provincia de Aquitania \u00e9 o berce de varios galorromanos famosos: Tetricus, emperador na Galia de 268 a 273, o poeta Ausonio, Avitus, emperador de 456 457, Sidonio Apolinar etc.\nDevastadas como o resto da Galia polas invasi\u00f3ns xerm\u00e1nicas desde 406, a Aquitania Segunda e a Novempopulania foron ocupadas polos visigodos co estatuto de federados a partir de 418. Finalmente, estes se apoderan tam\u00e9n da Aquitania Primeira en 475. Con todo, a presenza xerm\u00e1nica, pouco numerosa e dispersa, non lles impide conservar o poder aos patricios galorromanos locais. Neste contexto, a Aquitania manter\u00e1 estreitas relaci\u00f3ns co reino dos visigodos da Hispania. Finalmente, a Aquitania visigoda ser\u00e1 anexionada ao Reino dos Francos no s\u00e9culo VI."}
{"id": "24816", "revid": "8981", "url": "https://gl.wikipedia.org/wiki?curid=24816", "title": "Enlace de hidr\u00f3xeno", "text": ""}
{"id": "24817", "revid": "75439", "url": "https://gl.wikipedia.org/wiki?curid=24817", "title": "Cianuro de hidr\u00f3xeno", "text": "O cianuro de hidr\u00f3xeno \u00e9 un composto qu\u00edmico cuxa f\u00f3rmula \u00e9: HCN. A soluci\u00f3n de cianuro de hidr\u00f3xeno en auga \u00e9 chamada \u00e1cido cianh\u00eddrico. O cianuro de hidr\u00f3xeno puro \u00e9 un l\u00edquido incoloro, moi velenoso e altamente vol\u00e1til, que ferve aos 26\u00a0\u00b0C. Ten un lixeiro cheiro am\u00e9ndoas amargas, que algunhas persoas non poden detectar debido a un trazo xen\u00e9tico. O cianuro de hidr\u00f3xeno \u00e9 lixeiramente \u00e1cido. Os seus sales son co\u00f1ecidos como cianuros.\nO cianuro de hidr\u00f3xeno prod\u00facese en grandes cantidades en todo o mundo pola industria qu\u00edmica. \u00c9 usado en tinxiduras, explosivos, produci\u00f3n de pl\u00e1sticos etc. Pode ser producido provocando a reacci\u00f3n entre un cianuro e un \u00e1cido forte, ou directamente de amon\u00edaco e mon\u00f3xido de carbono.\nAs froitas que te\u00f1en unha semente grande, como o aguacate ou o albaricoque, xeralmente te\u00f1en pequenas cantidades de cianuro de hidr\u00f3xeno na s\u00faa semente. As am\u00e9ndoas amargas, das que se extrae o aceite de am\u00e9ndoa, tam\u00e9n o conte\u00f1en. Alg\u00fans miri\u00e1podos \u00fasano como medio de defensa. Tam\u00e9n pode atoparse nos gases producidos por motores de veh\u00edculos, no fume do tabaco e no fume da combusti\u00f3n de pl\u00e1sticos que conte\u00f1en nitr\u00f3xeno.\nUnha concentraci\u00f3n de 300 partes por mill\u00f3n no aire \u00e9 suficiente para matar a un humano en cuesti\u00f3n de minutos. A s\u00faa toxicidade d\u00e9bese ao i\u00f3n cianuro CN-, que inhibe a respiraci\u00f3n celular. Por esta raz\u00f3n, o cianuro de hidr\u00f3xeno era moi usado na Alema\u00f1a nazi como m\u00e9todo de execuci\u00f3n en masa."}
{"id": "24818", "revid": "15490", "url": "https://gl.wikipedia.org/wiki?curid=24818", "title": "Gallia Belgica", "text": "A provincia romana da Gallia Belgica (Galia Belga) do principio do per\u00edodo imperial correspond\u00edase practicamente co conxunto territorial das tribos da antiga Federaci\u00f3n belga, \u00e9 dicir, os territorios situados entre o Rin e o Sena, aos que Xulio C\u00e9sar lles daba o nome de \"Belgium\". Ao principio, a capital da provincia foi Reims e despois, nunha data indeterminada (pero probabelmente non antes do final do Baixo Imperio Romano), a capital pasou para Tr\u00e9veris. Na \u00e9poca de Octavio Augusto, a provincia de B\u00e9lxica inclu\u00eda os seguintes territorios tribais ou \"ciuitates\":\nAs fronteiras da provincia belga, tanto coa Galia Lionesa como coa Xermania, non est\u00e1n claras a principios do per\u00edodo imperial. Parece que as tribos dos Tongres, Lingones, Sequanos e Helvecios fixeron parte da provincia de Galia Belga nos inicios do per\u00edodo imperial. \nO primeiro acontecemento que v\u00e9n clarificar estes l\u00edmites, a\u00ednda que na realidade se trata dunha mudanza dos mesmos, \u00e9 a creaci\u00f3n polo emperador Domiciano de dous novos distritos, que axi\u00f1a pasan a ser as d\u00faas provincias de Xermania: a Xermania inferior e a Xermania superior. Esta medida sit\u00faase entre os anos 82 e 90. A creaci\u00f3n destas provincias concr\u00e9tase pola perda definitiva do territorio das tribos antes mencionadas.\nA outra gran reforma territorial que afectou a B\u00e9lxica romana data, como no resto do Imperio, do 297: a reorganizaci\u00f3n territorial introducida por Diocleciano tivo como consecuencia a divisi\u00f3n da provincia en d\u00faas. As d\u00faas novas provincias toman os nomes de Belgica Prima e de Belgica Secunda, cuxos l\u00edmites son ben co\u00f1ecidos."}
{"id": "24819", "revid": "25871", "url": "https://gl.wikipedia.org/wiki?curid=24819", "title": "Espectro do hidr\u00f3xeno", "text": "O espectro do hidr\u00f3xeno \u00e9 a emisi\u00f3n/absorci\u00f3n electromagn\u00e9tica propia deste material.\n\u00c9 co\u00f1ecido dende os traballos de Kirchhoff, Bunsen, e Fraunhofer, que t\u00f3dolos elementos te\u00f1en unha emisi\u00f3n/absorci\u00f3n caracter\u00edstica de ondas electromagn\u00e9ticas dentro de todo o espectro electromagn\u00e9tico.\nBalmer deduciu matematicamente as relaci\u00f3ns entre as diferentes raias de emisi\u00f3n do hidr\u00f3xeno, as li\u00f1as de Balmer, pero non puido explicar por que motivo f\u00edsico as emisi\u00f3ns segu\u00edan ese patr\u00f3n.\nNon foi ata o desenvolvemento do modelo at\u00f3mico de Bohr que se puido dar resposta a esta inc\u00f3gnita. Neste modelo o \u00e1tomo descr\u00edbese como un n\u00facleo con carga positiva (formado por prot\u00f3ns e neutr\u00f3ns) e os electr\u00f3ns orbitan ao seu redor en \u00f3rbitas circulares. S\u00f3 se permiten as \u00f3rbitas que cumpren que o seu momento angular \u00e9 un m\u00faltiplo enteiro da constante de Planck, h. Este modelo foi o primeiro que introduciu a mec\u00e1nica cu\u00e1ntica dentro do \u00e1tomo e explicaba satisfactoriamente, mediante transici\u00f3ns de electr\u00f3ns entre as diferentes \u00f3rbitas permitidas, as emisi\u00f3ns electromagn\u00e9ticas do hidr\u00f3xeno. Aos m\u00faltiplos de h de cada \u00f3rbita cham\u00f3uselle n\u00famero cu\u00e1ntico.\nM\u00e1is tarde este modelo foi superado por Sommerfeld, permitindo \u00f3rbitas el\u00edpticas e coa introduci\u00f3n doutros n\u00fameros cu\u00e1nticos que explicaron teoricamente os multipletes e as emisi\u00f3ns de \u00e1tomos de elementos m\u00e1is complexos.\nA f\u00f3rmula de Balmer xeneralizada por Ritz \u00e9:\nformula_1\nOnde \"R\" \u00e9 a constante de Rydberg de valor 1,097 107 m-1. \"n\" e \"m\" coa interpretaci\u00f3n de Bohr conv\u00e9rtense en dous n\u00fameros cu\u00e1nticos relativos a d\u00faas \u00f3rbitas diferentes (m&gt;n), \u00e9 dicir, esta ecuaci\u00f3n d\u00e1nos a lonxitude de onda da radiaci\u00f3n emitida por un electr\u00f3n que salta dende a \u00f3rbita m \u00e1 n. En funci\u00f3n da \u00f3rbita n de chegada do electr\u00f3n de transici\u00f3n defin\u00edronse diferentes series de valores que reciben os nomes dos seus descubridores, as\u00ed temos:"}
{"id": "24821", "revid": "6939", "url": "https://gl.wikipedia.org/wiki?curid=24821", "title": "Arthur Rimbaud", "text": "Jean Nicolas Arthur Rimbaud, nado en Charleville o 20 de outubro de 1854 e finado en Marsella o 10 de novembro de 1891, foi un poeta franc\u00e9s.\nTraxectoria.\nRimbaud naceu no n\u00famero 12 da R\u00faa Napole\u00f3n en Charleville, convertida na \"R\u00faa Thiers\", antes de ser a actual \"R\u00faa B\u00e9r\u00e9govoy\". O seu pai, Fr\u00e9d\u00e9ric Rimbaud, capit\u00e1n do ex\u00e9rcito, en gornici\u00f3n a M\u00e9zi\u00e8res, participou na campa\u00f1a de Alxeria, onde ga\u00f1ou a lexi\u00f3n de honor. Este co\u00f1ece en Charleville a Vitalie Cuif, unha moza labrega de Roche, unha pequena localidade preto de Attigny. Ter\u00e1 con ela 5 fillos (Fr\u00e9d\u00e9ric, Arthur, Victorine, Vitalie e Isabelle), antes de abandonar a s\u00faa familia. Ao irse o seu marido, Vitalie inst\u00e1lase cos seus fillos nuns tugurios da r\u00faa de Bourbon, unha das m\u00e1is miser\u00e1beis de Charleville. Arthur ten 7 anos.\nA s\u00faa nai \u00e9 de car\u00e1cter estrito. Est\u00e1 preocupada pola educaci\u00f3n e o creto da familia: de feito, proh\u00edbelles aos seus nenos xogar na r\u00faa cos fillos dos obreiros. Nos domingos, v\u00edase pasar a familia Rimbaud cara \u00e1 igrexa coa nai fechando a marcha. Nese lar m\u00e1is ou menos reconstitu\u00eddo, Vitalie mira polos seus nenos coa mesma violencia e naturalidade coa que despois se rebela Arthur. Con todo, Rimbaud sempre querer\u00e1 a s\u00faa nai, pero sobre todo a s\u00faa irm\u00e1 m\u00e1is nova, Isabelle.\nArthur segue os seus estudos na instituci\u00f3n Rossat, despois no instituto, onde obt\u00e9n uns resultados acad\u00e9micos excepcionais e mostra unha extraordinaria precocidade: recibe todos os premios de excelencia, en literatura, as\u00ed como en traduci\u00f3n directa e inversa. Redacta en lat\u00edn con virtuosidade varios poemas, elex\u00edas, di\u00e1logos... pero a alma ferv\u00edalle por dentro.\nO cami\u00f1o cara \u00e1 poes\u00eda.\nEn 1870, co\u00f1ece a Georges Izambard, un novo profesor substituto en clase de Ret\u00f3rica. Izambard converterase para Arthur nun pai \"substituto\", unha clase de defensa contra a s\u00faa nai, que el mesmo chama \"nai praga\" ou \"nai r\". Sobre todo, Izambard serviralle de gu\u00eda nos cami\u00f1os da poes\u00eda, xa que o novo Arthur logo se considerou poeta.\nNesta \u00e9poca, Rimbaud comp\u00f3n os seus primeiros versos: \"Les \u00c9trennes des Orphelins\", \"Soleil et Chair\" e \"Oph\u00e9lie\". A orientaci\u00f3n po\u00e9tica \u00e9 ent\u00f3n claramente a do Parnaso. A revista colectiva, \"Le Parnasse contemporain\", iniciou a Arthur Rimbaud na poes\u00eda do seu tempo. Nunha carta do 24 de maio de 1870, enviada ao representante deste movemento, Th\u00e9odore de Banville, Arthur, ent\u00f3n de 16 anos, afirma querer converterse en parnasiano. No seu correo axuntoulle varios poemas co fin de obter o seu apoio perante o editor Alphonse Lemerre.\nO seu poema \"\u00c0 la musique\", escrito no outono 1870, mostra ben o seu malestar vital en Charleville.\nMoi afectado pola traxedia da Comuna, a mozo Rimbaud quere ir a Par\u00eds. O mesmo d\u00eda no que Napole\u00f3n III e o seu ex\u00e9rcito imperial entran en Rethel, Arthur escapa a Par\u00eds, onde se quere converter en xornalista. Esta aventura acaba en prisi\u00f3n e, de volta a Charleville, a s\u00faa nai d\u00e1lle unha memor\u00e1bel labazada no medio do peirao da Madeleine, xunto ao actual Museo Rimbaud. Pero este \u00e9 s\u00f3 o principio dunha longa serie de fuxidas, xa que Arthur expresa unha necesidade enfermiza de viaxar para a un mundo al\u00e9n dos oc\u00e9anos e as monta\u00f1as, sempre m\u00e1is e m\u00e1is lonxe.\nDurante a s\u00faa estad\u00eda en Par\u00eds, Arthur aloxouse na casa de Th\u00e9odore de Banville entre febreiro e marzo de 1871. Pero a partir do mes de maio, Arthur expresou as s\u00faas diferenzas nas cartas chamadas \"do vidente\". En agosto de 1871, no seu poema par\u00f3dico, \"Ce qu'on dit au po\u00e8te \u00e0 propos de fleurs\", expresa unha cr\u00edtica aberta \u00e1 po\u00e9tica de Banville.\nNun poema violento, \"L'orgie parisienne\" ou \"Paris se repeuple\", denuncia a covard\u00eda dos vencedores. Coa derrota de Francia ante Prusia en 1871, a s\u00faa poes\u00eda radical\u00edzase a\u00ednda m\u00e1is torn\u00e1ndose cada vez m\u00e1is sarc\u00e1stica: \"Venus Anadyom\u00e8ne\", por exemplo. O seu estilo transf\u00f3rmase progresivamente e Rimbaud acaba aborrecendo a poes\u00eda dos parnasianos, e na famosa carta a Paul Demeny ou \"Carta do Vidente\", afirma o seu rexeitamento da \"poes\u00eda subxectiva\". \u00c9 tam\u00e9n nesta carta na que exp\u00f3n a s\u00faa propia procura po\u00e9tica: quere facerse \"vidente\", mediante un \"prolongado, inmenso e razoado desaxuste de todos os sentidos\".\nA vida bohemia.\nRimbaud, alumno superdotado, n\u00e9gase a volver ao instituto. Foxe e bebe asente a mi\u00fado. Mant\u00e9n correspondencia de agosto a setembro de 1871 con Paul Verlaine, a quen lle env\u00eda alg\u00fans poemas. Finalmente, Verlaine ch\u00e1mao a Par\u00eds. Rimbaud chega cun poema como carta de presentaci\u00f3n, \"Le Bateau ivre\" , que recita perante os amigos de Verlaine. Rimbaud e Verlaine t\u00f3rnanse amantes, non sen choques coa muller deste \u00faltimo. Comeza ent\u00f3n para eles unha vida de esc\u00e1ndalos e vagabundeo, marcada por tardes tumultuosas e alcoholizadas no \"Cercle des po\u00e8tes Zutiques\". Rimbaud s\u00f3 ten 17 anos.\nEsta uni\u00f3n tormentosa chega ao seu fin: en 1873, os dous amantes est\u00e1n en Londres. Verlaine deixa precipitadamente a Rimbaud afirmando querer volver coa s\u00faa muller, decidido a suicidarse se esta non o acepta. Reside nun hotel en Bruxelas. Rimbaud re\u00fanese al\u00ed con el, convencido de que Verlaine non ter\u00e1 o valor suficiente de matarse. Cando Rimbaud quere deixalo, Verlaine, b\u00e9bedo, dispara en d\u00faas ocasi\u00f3ns contra o seu amante, fer\u00edndoo lixeiramente no pulso. Verlaine \u00e9 encarcerado en Mons e Rimbaud marcha para a granxa familiar de Roche (Ardenas), onde escribe \"Une saison en enfer\" (Unha temporada no inferno).\n\"Une saison en enfer\" \u00e9 unha biograf\u00eda alucinada. A escrita ca\u00f3tica vese interferida sen cesar por unha multiplicidade de voces interiores. Vese o seu sufrimento, a s\u00faa experiencia \u00edntima: Rimbaud comprende non pod\u00eda \"roubar o lume\" s\u00f3 para el. Unha \"ardente paciencia\" \u00e9 indispens\u00e1bel para que a derrota non sexa definitiva. Pero querer esquecer \"o Inferno\", \u00e9 traizoar a humanidade. A atroz soidade da cidade, o cansazo pesa sobre o novo poeta.\nLanzando berros de odio cara \u00e1 Igrexa e cara a unha sociedade do s\u00e9culo XIX s\u00e9culo que encerra ao individuo, Rimbaud conf\u00e9salle ao lector os seus fracasos: en primeiro lugar, o fracaso amoroso na s\u00faa relaci\u00f3n con Verlaine. Para Rimbaud, o amor debe ser reinventado. Fracaso tam\u00e9n da s\u00faa proposta de \"Vidente\", o seu proceso autodestrutivo para encontrar o verdadeiro sentido da poes\u00eda.\nPor iso deixa de escribir, aos 21 anos, porque fixera todo o que estaba na s\u00faa man, no \"deserto e a noite\" que o rodea. Rimbaud dec\u00e1tase de que, por si propia, a poes\u00eda non pode mudar a vida das persoas.\nA aventura africana.\nDespois dunha breve relaci\u00f3n co poeta Germain Nouveau, con quen viviu en Londres en 1874, o novo poeta abandona, aos 24 anos, o mundo da literatura coa intenci\u00f3n de vivir a aventura en pa\u00edses ex\u00f3ticos de \u00c1frica e o Oriente Pr\u00f3ximo, pero que son soamente o escenario dunha longa deriva persoal, e nos cales termina por perderse.\nEn Ad\u00e9n, traballa como obreiro. O 7 de agosto de 1880, inst\u00e1lase como capataz da compa\u00f1\u00eda cafeteira Bardey. Naquela \u00e9poca, o porto de Moca co\u00f1ece un comercio florecente grazas ao caf\u00e9. \nEn decembro de 1880 chega a Harar, en Abisinia. A lenda di que Rimbaud foi un dos primeiros occidentais que puxeron os p\u00e9s nesta cidade santa do islam. Faise xerente dun posto comercial no que se adquir\u00eda marfil, caf\u00e9, peles e ouro, que trocaba por tecidos de Li\u00f3n e outros produtos europeos. Tam\u00e9n participou no comercio de armas, dado que aquela rexi\u00f3n co\u00f1eceu numerosos conflitos na \u00e9poca. Por\u00e9n, a lenda que sinala a Rimbaud como traficante de escravos carece de fundamento: s\u00f3 \u00e9 certo que en 1889 lle pide a un amigo un par de escravos \"para o seu servizo persoal\" (que, por certo, nunca chega a recibir).\nCon todo, en Harar como en calquera outra parte, Rimbaud sempre aborrece e nunha das s\u00faas cartas \u00e1 s\u00faa familia, di: \"Aborrezo moito, sempre; non co\u00f1ec\u00edn nunca a ningu\u00e9n que aborrecese tanto coma min\".\nEn 1891 \u00e9 repatriado para tratar un tumor no xeonllo que lle custou unha perna. O 24 de xullo de 1891, chega \u00e1 estaci\u00f3n de Voncq, a 3 quil\u00f3metros de Roche, coa s\u00faa muleta e a s\u00faa nova perna de madeira. Pero a gangrena non se puido frear e reaparece un mes m\u00e1is tarde. Decide ir a Marsella en tren para \"facer unha boa morte\". Al\u00ed morre o 10 de novembro de 1891, \u00e1 idade de 37 anos, entre terr\u00edbeis dores, velado pola s\u00faa irm\u00e1 m\u00e1is nova, Isabelle."}
{"id": "24822", "revid": "23204", "url": "https://gl.wikipedia.org/wiki?curid=24822", "title": "Shin Chan", "text": "Shin Chan (en xapon\u00e9s \u30af\u30ec\u30e8\u30f3\u3057\u3093\u3061\u3083\u3093, \"Crayon Shin-chan\") \u00e9 un manga do debuxante Yoshito Usui e unha serie de animaci\u00f3n sobre a vida dun neno de 5 anos extravertido, falangueiro, descarado e moi larpeiro. Malia que o protagonista sexa un cativo, segundo o seu autor, a serie non vai dirixida \u00f3 p\u00fablico infantil, sen\u00f3n pola contra a un xuvenil ou mesmo adulto. Non obstante, os nenos son os que m\u00e1is gozan da serie, quizais polo t\u00f3pico de que os debuxos son para nenos.\nEn Galiza, o anime estreouse o 30 de setembro do 2002 emit\u00edndose na canle auton\u00f3mica TVG dentro do espazo xuvenil \"Xabar\u00edn Club\" e acadando moito \u00e9xito. Por\u00e9n, Shin-Chan deixou de se emitir no \"Xabar\u00edn Club\" \u00f3 recibir protestas dos pais de que a serie \u00e9 un mal exemplo para os cativos das casas, polo que se optou por botala f\u00f3ra dese horario para a botar m\u00e1is \u00e1 tardi\u00f1a. A finais do 2005, tras emitir os primeiros 364 episodios, a TVG non volver\u00eda emitir m\u00e1is cap\u00edtulos da serie ata o ano 2016 na tvG2.\nManga.\nO manga publ\u00edcase cada semana na revista Weekly Action dende 1992. Tam\u00e9n se publicaron por agora 40 tomos de 200 p\u00e1xinas no Xap\u00f3n. En Espa\u00f1a, tentouse editar o manga unha primeira vez, pero foi un fracaso. Malia todo, despois de que a serie demostrase ser un \u00e9xito, volveu editarse, e sa\u00edron \u00e1 venda 42 libros en edici\u00f3n castel\u00e1 e 70 en edici\u00f3n catal\u00e1, por Planeta DeAgostini.\nSerie de Animaci\u00f3n.\nCrayon Shin-chan (\u30af\u30ec\u30e8\u30f3\u3057\u3093\u3061\u3083\u3093) f\u00edxose moi popular en Catalu\u00f1a e logo pasou a outras televisi\u00f3ns auton\u00f3micas co mesmo \u00e9xito, como sucedeu en Galiza.\nLista de episodios.\nNo Xap\u00f3n, a serie leva 24 anos en antena e segue sa\u00edndo un novo episodio cada semana. Actualmente emit\u00edronse m\u00e1is de 800 episodios.\nEmitiuse por primeira vez o 13 de abril de 1992 na televisi\u00f3n xaponesa \"TV Asashi\". Os cap\u00edtulos duran cadanseus 20 minutos e est\u00e1n divididos en tres subcap\u00edtulos de 6:40, a\u00ednda que nas \u00faltimas tempadas na televisi\u00f3n xaponesa est\u00e1n a emitir tan s\u00f3 dous subcap\u00edtulos de diferente duraci\u00f3n, e que xuntos completan os 20 minutos.\nAs canci\u00f3ns de Shin Chan.\nSinton\u00eda da TVG.\n\"Sonche falangueiro, descarado e bo larpeiro, deixo a todos quedar mal. Shinnosuke \u00e9 un bulebule pra enredar el \u00e9che o tal.\"\n\"- Shinnosuke\n\"Cando hai que conquistar, a\u00ed si que non te\u00f1o par, e facendo as beiras son moi lanzado e picar\u00f3n.\n\"- Come on baby, come on baby. Os pementos que noxo dan.\n\"Mira que trompa que cacho trompa.\n\"Trompa ,trompa... e todos saben que son Shin Chan.\n\"-\u00a1Sinosuke!\n\"Medo ten a xente cando me ve de repente, non se vai zafar ningu\u00e9n. Se quedas comigo \u00edmolo pasar moi ben e... ver\u00e1s que eu son especial.\nNos episodios 1-364 p\u00f3dese o\u00edr est\u00e1 sinton\u00eda chamada Son moi popular.\nPeches.\nEmit\u00edronse dous peches dobrados ao galego. O primeiro, Quero protexerche o coraz\u00f3n rematou no episodio 256 e regresou no episodio 365. Do 257 ao 364, a canci\u00f3n de peche foi Ven comigo a esta festa.\nFilmes.\nShin Chan non s\u00f3 protagoniza as s\u00faas historias no papel e na televisi\u00f3n. En 2003 estreouse nos cines de Galicia a primeira pel\u00edcula (\"Shin Chan: Na procura das b\u00f3las perdidas\"), estreada tempo atr\u00e1s no Xap\u00f3n. Outras non pasaron polo cine, mais si foron editadas en DVD.\nEstas son as que, polo de agora, foron dobradas \u00f3 galego:"}
{"id": "24823", "revid": "56817", "url": "https://gl.wikipedia.org/wiki?curid=24823", "title": "Biof\u00edsica", "text": "A biof\u00edsica \u00e9 unha ciencia interdisciplinar que aplica as teor\u00edas e os m\u00e9todos da f\u00edsica para resolver cuesti\u00f3ns de biolox\u00eda."}
{"id": "24824", "revid": "56817", "url": "https://gl.wikipedia.org/wiki?curid=24824", "title": "Xeof\u00edsica", "text": "A xeof\u00edsica \u00e9 unha ciencia centrada na comprensi\u00f3n da estrutura, composici\u00f3n e din\u00e1mica do planeta Terra. Consiste basicamente na aplicaci\u00f3n de co\u00f1ecementos e medidas da f\u00edsica ao estudo da Terra, especialmente pola reflexi\u00f3n s\u00edsmica, refracci\u00f3n, gravidade, magnetismo, electricidade, electromagnetismo e m\u00e9todos radioactivos.\nDiv\u00eddese nalgunhas sub-\u00e1reas de co\u00f1ecemento: "}
{"id": "24825", "revid": "96271", "url": "https://gl.wikipedia.org/wiki?curid=24825", "title": "Reducionismo", "text": "O Reducionismo, en filosof\u00eda, \u00e9 o nome dado a teor\u00edas correlatas que afirman, \"grosso modo\", que obxectos, fen\u00f3menos, teor\u00edas e significados complexos poden ser sempre reducidos, a fin de explicalos, \u00e1s s\u00faas partes constituintes m\u00e1is simples.\nO oposto das ideas do reducionismo constit\u00fae o holismo: a idea de que obxectos, fen\u00f3menos, teor\u00edas e significados te\u00f1en propiedades como un todo, que non son explic\u00e1beis a partir das propiedades das s\u00faas partes."}
{"id": "24828", "revid": "106466", "url": "https://gl.wikipedia.org/wiki?curid=24828", "title": "Shin-chan", "text": ""}
{"id": "24829", "revid": "132", "url": "https://gl.wikipedia.org/wiki?curid=24829", "title": "USC", "text": ""}
{"id": "24830", "revid": "132", "url": "https://gl.wikipedia.org/wiki?curid=24830", "title": "Universidade de Santiago", "text": ""}
{"id": "24832", "revid": "6297677", "url": "https://gl.wikipedia.org/wiki?curid=24832", "title": "Bux\u00e1n, Rois", "text": "San Xo\u00e1n de Bux\u00e1n \u00e9 unha parroquia que se localiza no sur do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 402 habitantes (188 homes e 214 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 528 habitantes."}
{"id": "24833", "revid": "85894", "url": "https://gl.wikipedia.org/wiki?curid=24833", "title": "Costa, Rois", "text": "San Miguel de Costa \u00e9 unha parroquia que se localiza no norte do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 216 habitantes (97 homes e 119 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 224 habitantes."}
{"id": "24834", "revid": "6297679", "url": "https://gl.wikipedia.org/wiki?curid=24834", "title": "Ermedelo, Rois", "text": "San Marti\u00f1o de Ermedelo \u00e9 unha parroquia que se localiza no norte do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 247 habitantes (112 homes e 135 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 304 habitantes.\nA parroquia ten unha superficie de 7,38 km\u00b2."}
{"id": "24835", "revid": "6297680", "url": "https://gl.wikipedia.org/wiki?curid=24835", "title": "Herbogo, Rois", "text": "San Pedro de Herbogo \u00e9 unha parroquia que se localiza no centro do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 266 habitantes (141 homes e 125 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 305 habitantes.\nPatrimonio.\nA igrexa de San Pedro de Herbogo do s\u00e9culo XVIII, \u00e9 de estilo barroco con influencias dos mestres compostel\u00e1ns. De nave rectangular e teito a d\u00faas augas, ten f\u00e1brica de cadeirado de granito moi regular en todos os muros. Fachada lisa con porta alintelada con orelleiras e dous pequenos vans a cada lado."}
{"id": "24836", "revid": "6297682", "url": "https://gl.wikipedia.org/wiki?curid=24836", "title": "Lero\u00f1o, Rois", "text": "Santa Mar\u00eda de Lero\u00f1o \u00e9 unha parroquia que se localiza no centro do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 188 habitantes (81 homes e 107 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 247 habitantes."}
{"id": "24837", "revid": "6297683", "url": "https://gl.wikipedia.org/wiki?curid=24837", "title": "O\u00edn, Rois", "text": "Santa Mar\u00eda de O\u00edn \u00e9 unha parroquia situada no sur do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 439 habitantes (209 homes e 230 mulleres), 38 m\u00e1is ca en 1999. Ten oito entidades de poboaci\u00f3n. \u00c9 a parroquia m\u00e1is pequena do municipio, con s\u00f3 3,23 quil\u00f3metros cadrados de superficie, no lugar de Samil at\u00f3pase a casa consistorial de Rois.\nLimita cos concellos de Padr\u00f3n e Dodro, e coas parroquias de Seira e Rois.\nFestividades.\nAs festividades desta parroquia son Santo Ant\u00f3n, o 13 de xu\u00f1o, e A Nosa Se\u00f1ora, San Roque e o Sant\u00edsimo, o 15, o 16 e o 17 de agosto."}
{"id": "24838", "revid": "6297684", "url": "https://gl.wikipedia.org/wiki?curid=24838", "title": "Ribasar, Rois", "text": "Santa Mari\u00f1a de Ribasar \u00e9 unha parroquia que se localiza no leste do concello coru\u00f1\u00e9s de Rois, na comarca do Sar. Limita ao norte co concello de Bri\u00f3n, ao leste co de Teo, ao sur co de Padr\u00f3n e no oeste coa parroquia de Sorribas. Segundo o padr\u00f3n municipal (INE 2013) ten 435 habitantes (211 homes e 224 mulleres) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 374 habitantes."}
{"id": "24839", "revid": "85894", "url": "https://gl.wikipedia.org/wiki?curid=24839", "title": "Rois, Rois", "text": "San Mamede de Rois \u00e9 unha parroquia que se localiza no leste do concello coru\u00f1\u00e9s de Rois, na comarca do Sar. Segundo o padr\u00f3n municipal (INE) en 2013 ti\u00f1a 563 habitantes (270 homes e 293 mulleres), 54 menos ca en 1999, distribu\u00eddos en 12 entidades de poboaci\u00f3n.\nA parroquia ten unha superficie de 4,8 km2."}
{"id": "24840", "revid": "85894", "url": "https://gl.wikipedia.org/wiki?curid=24840", "title": "Seira, Rois", "text": "San Lourenzo de Seira \u00e9 unha parroquia que se localiza no leste do concello de Rois. Segundo o padr\u00f3n municipal (INE 2013) ten 426 habitantes (198 homes e 228 mulleres) distribu\u00eddos en 8 entidades de poboaci\u00f3n, o que sup\u00f3n un aumento con relaci\u00f3n ao ano 1999 cando ti\u00f1a 436 habitantes.\nA parroquia ten unha superficie de 3,42 Km2."}
{"id": "24841", "revid": "6297687", "url": "https://gl.wikipedia.org/wiki?curid=24841", "title": "Sorribas, Rois", "text": "San Tom\u00e9 de Sorribas \u00e9 unha parroquia que se localiza no leste do concello coru\u00f1\u00e9s de Rois, na comarca do Sar. Segundo o IGE, en 2017 ti\u00f1a 388 habitantes (181 homes e 207 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 433 habitantes.\nSuperficie: 6,87 km2."}
{"id": "24842", "revid": "6297688", "url": "https://gl.wikipedia.org/wiki?curid=24842", "title": "Urdilde, Rois", "text": "Santa Mar\u00eda de Urdilde \u00e9 unha parroquia que se localiza no norte do concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 851 habitantes (416 homes e 435 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 870 habitantes.\nA parroquia ten unha superficie de 15,8 Km\u00b2."}
{"id": "24843", "revid": "89787", "url": "https://gl.wikipedia.org/wiki?curid=24843", "title": "Aduaneiros sem fronteiras", "text": "Aduaneiros sem fronteiras (ADS) foi un proxecto gr\u00e1fico galego de humor e retranca creado en 2003 e orientado \u00e1 an\u00e1lise social, pol\u00edtica e cultural. Publicouse nun formato blog actualizado con periodicidade irregular pero constante. Foi un proxecto do programador Berto Y\u00e1\u00f1ez e o dese\u00f1ador Pancho Lape\u00f1a. Finalmente, o blog pechou en 2007.\nHistoria.\nO proxecto Obra Social forneceuse das colaboraci\u00f3ns orixinais de todos aqueles que desexaron participar e publicar os seus traballos baixo unha licenza Creative Commons. Desenvolv\u00e9ronse as\u00ed iniciativas de diversa \u00edndole como unha colecci\u00f3n de tipograf\u00edas galegas e a primeira edici\u00f3n do \"Concurso de Fotograf\u00eda Anecd\u00f3tica Galega\".\nO blog tivo unha grande acollida entre o blogomillo e era un referente en Galiza en dese\u00f1o gr\u00e1fico e implicaci\u00f3n coa actualidade do pa\u00eds feita cun retranqueiro humor contra as iconas de Galiza. Publicaron caricaturas de persoeiros como Rosal\u00eda de Castro ou Moncho Reboiras e retranqueiras interpretaci\u00f3ns dos t\u00f3picos do pa\u00eds. Os seus dese\u00f1os ga\u00f1aron sona e difusi\u00f3n co tempo. Os usuarios axudaron a darlle publicidade.\nFixeron e venderon camisolas con dese\u00f1os propios, alg\u00fans dos cales a\u00ednda se seguen a vender. Un exemplo \u00e9 unha camisola co lema \"GA LEGO\", facendo un xogo de palabras co logo e a tipograf\u00eda de Lego.\nO peche do blog.\nNunha entrada baixo o t\u00edtulo \"Tu quoque Iolanda?\", Aduaneiros sem fronteiras amosaba a unha muller representada como unha boneca cun coitelo ensanguentado na man ao lado dun vestidor. No debuxo pod\u00edase clicar para ir trocando as roupas. O dese\u00f1o foi identificado con Iolanda Casta\u00f1o.\nA caricatura estivo sete meses acumulando comentarios, m\u00e1is de oitenta, e sona nas redes. Foi interpretada como unha cr\u00edtica a Iolanda Casta\u00f1o, que ti\u00f1a participado nunha homenaxe a Isaac D\u00edaz Pardo cando fora apartado da direcci\u00f3n de Sargadelos e pouco tempo despois aceptou un posto en Sargadelos dirixindo a galer\u00eda na Coru\u00f1a. O t\u00edtulo da entrada foi a frase dita por Xulio C\u00e9sar cando o seu fillo Bruto o acoitelaba.\nIolanda Casta\u00f1o ofendeuse por catro ou cinco dos comentarios que hab\u00eda na entrada do blog. O seu avogado solicitou a retirada do debuxo e t\u00f3dolos comentarios ameazando cunha demanda xudicial por delitos de inxurias con publicidade, dando un prazo de dez d\u00edas para o seu cumprimento.\nAduaneiros sem fronteiras publicou unha entrada no blog con respecto \u00e1 situaci\u00f3n, ofrec\u00e9ndose a s\u00faa avogada a borrar t\u00f3dolos comentarios mantendo a caricatura. A proposta non foi aceptada e os autores do blog botaron o peche o 16 de outubro de 2007, que resultou ser definitivo.\nO blog pechou non s\u00f3 deixando de actualizarse, sen\u00f3n que os seus contidos deixaron de estar en li\u00f1a e foron os propios usuarios os que gardaron as creaci\u00f3ns e continuaron coa s\u00faa difusi\u00f3n."}
{"id": "24846", "revid": "1131", "url": "https://gl.wikipedia.org/wiki?curid=24846", "title": "Carnoedo, Sada", "text": "Santo Andr\u00e9 de Carnoedo \u00e9 unha parroquia que se localiza no norte do concello de Sada. Segundo o IGE en 2013 ti\u00f1a 1.005 habitantes (513 mulleres e 492 homes) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 926 habitantes.\nPatrimonio.\nO seu territorio ten, cando menos, tres poboados castrexos:\nNing\u00fan foi escavado, se ben foron catalogados por E. Monteagudo.\nA igrexa parroquial de Santo Andr\u00e9 foi constru\u00edda no 1878 e sufragada polo p\u00e1rroco Baltasar Canle Souto, coma reza unha inscrici\u00f3n. Tam\u00e9n destaca un cruceiro do s. XVIII, as\u00ed coma algunha mostra significativa da arquitectura popular.\nCon todo, o seu patrimonio m\u00e1is importante \u00e9 o natural, especialmente a s\u00faa costa rochosa, na que se suceden as praias de Arnela, As Fonti\u00f1as, Os Lobos, Armenteiro, Pedralba, Lourido e Amoreiras e outros accidentes xeogr\u00e1ficos como a Illa da Paz ou a punta de San Amede.\nHistoria.\nO top\u00f3nimo da parroquia \u00e9 de orixe prerromana. Nas linguas ga\u00e9licas, a palabra \"Carn\" apl\u00edcase principalmente a sitios megal\u00edticos ou a amilladoiros de pedras. O top\u00f3nimo Carnoedo far\u00eda por tanto probable referencia a un dolmen, m\u00e1moa, ou morea de pedras con significaci\u00f3n relixiosa conservadas antigamente na parroquia.\nTradicionalmente, os seus habitantes combinaban coma profesi\u00f3n a pesca coa agricultura, coma se pode apreciar no Catastro de Ensenada.\nComa parroquia, Carnoedo adheriuse \u00e1s do seu contorno para formar o concello de Sada no ano 1812. Durante as primeiras d\u00e9cadas do s. XX destacar\u00eda pola actividade asociativa, co Sindicato de Oficios Varios y Campesinos de Carnoedo, ligado \u00e1 CNT, ou a Asociaci\u00f3n Agrario Republicana de Carnoedo."}
{"id": "24847", "revid": "85894", "url": "https://gl.wikipedia.org/wiki?curid=24847", "title": "Meir\u00e1s, Sada", "text": "San Marti\u00f1o de Meir\u00e1s \u00e9 unha parroquia que se localiza no oeste do concello de Sada. Segundo o IGE en 2013 ti\u00f1a 1.097 habitantes (551 mulleres e 546 homes) distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 703 habitantes.\nOrogaficamente, \u00e9 a parroquia m\u00e1is elevada do concello, se ben non chega a superar os 170 m en Mu\u00ed\u00f1o do Vento.\nA s\u00faa poboaci\u00f3n dedicouse tradicionalmente \u00e1 agricultura, coma demostra o Catastro de Ensenada no 1752.\nHistoria.\nNo 1812, co nacemento do concello de Sada, incorporouse a el. Durante a II Rep\u00fablica existiu unha importante actividade sindical, coa creaci\u00f3n da Asociaci\u00f3n Agraria de Meir\u00e1s e o Sindicato de Profesiones Varias de Meir\u00e1s. Este \u00faltimo, de filiaci\u00f3n cenetista, manter\u00eda un longo e intenso conflito cun propietario local, Jos\u00e9 Gayoso, polo control dunhas terras arrendadas a d\u00faas familias campesi\u00f1as e \u00e1s que lles quer\u00eda incrementar a renda. Os veci\u00f1os tomar\u00edan a leira pola forza, sendo desaloxados en numerosas ocasi\u00f3ns polos gardas de asalto e, alg\u00fans deles, encarcerados. Finalmente, o p\u00e1rroco Benigno Mayo, que favorecera coas s\u00faas actuaci\u00f3ns a Gayoso, ser\u00eda expulsado da parroquia e a casa reitoral tomada. Vencellada ao Sindicato, cabe destacar a creaci\u00f3n no 1933 do Centro de Estudios Sociales \"Generaci\u00f3n Consciente\", unha agrupaci\u00f3n cultural que ti\u00f1a por finalidade xuntar unha biblioteca, realizar conferencias e artellar unha escola libre.\nCoa sublevaci\u00f3n militar do 1936 desatar\u00edase unha fera represi\u00f3n, sendo asasinados dous sindicalistas (Antonio Carballeira Mu\u00f1iz e Manuel Prego Chas) e hab\u00e9ndose de agochar moitos outros por meses ou incluso anos. No 1937, Pedro Barri\u00e9 de la Maza e outros empresarios constituir\u00edan unha \"Junta Pro Pazo del Caudillo\", co obxecto de mercar as Torres de Meir\u00e1s aos herdeiros da Condesa de Pardo Baz\u00e1n e regalarllas ao ditador. Asemade, os fondos para a compra conseguir\u00edanos mediante unha forzosa \"subscrici\u00f3n popular\", obrigando os veci\u00f1os a pagar mediante a coacci\u00f3n. Para ampliar os terreos do pazo expropiar\u00edanse, con rid\u00edculas indemnizaci\u00f3ns ou sen elas, os terreos lindeiros ao mesmo, inclu\u00edda unha vivenda. Logo, coa chegada de Franco, Meir\u00e1s cobrar\u00eda un protagonismo que, en todo caso, nunca supuxo beneficio alg\u00fan para os seus habitantes.\nNo ano 1978, o rei Juan Carlos I concedeu \u00e1 muller do ditador, Carmen Polo, o se\u00f1or\u00edo de Meir\u00e1s. Hoxe en d\u00eda desatouse un importante movemento para a recuperaci\u00f3n do inmoble e a s\u00faa devoluci\u00f3n ao pobo, xa que a s\u00faa adquisici\u00f3n foi totalmente il\u00edcita.\nCultura.\nTop\u00f3nimo.\n\"Meir\u00e1s\" \u00e9 un antrop\u00f3nimo prerromano que fai referencia a algo ligado \u00e1 auga. Este ter\u00eda xurdido antes do s\u00e9culo III."}
{"id": "24848", "revid": "6296981", "url": "https://gl.wikipedia.org/wiki?curid=24848", "title": "Mondego, Sada", "text": "San Xi\u00e1n de Mondego \u00e9 unha parroquia que se localiza no centro do concello de Sada. Segundo o IGE en 2013 ti\u00f1a 880 habitantes (429 mulleres e 451 homes) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 615 habitantes.\nEn Mondego ti\u00f1a o seu pazo o pol\u00edgrafo ilustrado Jos\u00e9 Cornide Saavedra.\nCultura.\nTop\u00f3nimo.\n\"Mondego\" poder\u00eda ser un top\u00f3nimo latino para referise dun monte pequeno."}
{"id": "24849", "revid": "6296984", "url": "https://gl.wikipedia.org/wiki?curid=24849", "title": "Mosteir\u00f3n, Sada", "text": "San Nicolao de Mosteir\u00f3n \u00e9 unha parroquia que se localiza no oeste do concello de Sada. Segundo o IGE en 2013 ti\u00f1a 259 habitantes (126 mulleres e 133 homes) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 231 habitantes.\nCultura.\nTop\u00f3nimos.\n\"Mosteir\u00f3n\" \u00e9 un top\u00f3nimo latino que se refire a un pequeno poboado."}
{"id": "24850", "revid": "85894", "url": "https://gl.wikipedia.org/wiki?curid=24850", "title": "Osedo, Sada", "text": "San Xi\u00e1n de Osedo \u00e9 unha parroquia que se localiza no sur do concello de Sada. Segundo o IGE en 2013 ti\u00f1a 1.025 habitantes (522 mulleres e 503 homes) distribu\u00eddos en varias entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 795 habitantes.\nXeograf\u00eda.\nO seu chan est\u00e1 percorrido polo regato Osedo, afluente do R\u00edo Maior.\nCultura.\nTop\u00f3nimo.\n\"Osedo\" \u00e9 un top\u00f3nimo latino que fai referencia \u00e1 abundancia de \u00f3sos ou a un cemiterio."}
{"id": "24851", "revid": "85894", "url": "https://gl.wikipedia.org/wiki?curid=24851", "title": "Sada, Sada", "text": "Santa Mar\u00eda de Sada \u00e9 unha parroquia que se localiza no leste do concello de Sada. Segundo o IGE en 2013 ti\u00f1a 9.563 habitantes (4.874 mulleres e 4.689 homes) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 6.397 habitantes.\nCultura.\nTop\u00f3nimo.\n\"Sada\" \u00e9 un top\u00f3nimo do cal se desco\u00f1ece a s\u00faa orixe mais ent\u00e9ndese que \u00e9 de orixe latina. Est\u00e1 constatado que aparece no s\u00e9culo XIII."}
{"id": "24852", "revid": "6296998", "url": "https://gl.wikipedia.org/wiki?curid=24852", "title": "So\u00f1eiro, Sada", "text": "San Xi\u00e1n de So\u00f1eiro \u00e9 unha parroquia localizada no sur do concello coru\u00f1\u00e9s de Sada. Segundo o padr\u00f3n municipal (INE 2018) ten 732 habitantes (368 homes e 364 mulleres), o que sup\u00f3n unha diminuci\u00f3n en 4 habitantes en relaci\u00f3n ao ano anterior.\nHistoria.\nA comezos do s\u00e9culo XX fund\u00e1ronse na zona as sociedades agrarias Agricultores del pa\u00eds e La defensa del agricultor.\nCultura.\nTop\u00f3nimo.\n\"So\u00f1eiro\" \u00e9 un top\u00f3nimo latino que posiblemente prove\u00f1a do antrop\u00f3nimo \"Suarius\" e que aparecer\u00eda entre o s\u00e9culo VII e X. A hip\u00f3tese dese antrop\u00f3nimo \u00e9 por estar cartografado o lugar como \"Sunario\".\nPatrimonio.\nDestaca a s\u00faa arquitectura relixiosa, coa igrexa parroquial de San Xi\u00e1n, de mediados do s\u00e9culo XIX, o seu cruceiro e a capela do Esp\u00edrito Santo. Tam\u00e9n existen mostras apreciables de arquitectura popular."}
{"id": "24853", "revid": "6297005", "url": "https://gl.wikipedia.org/wiki?curid=24853", "title": "Veigue, Sada", "text": "Santa Comba de Veigue \u00e9 unha parroquia que se localiza no norte do concello de Sada. Segundo o IGE en 2013 ti\u00f1a 421 habitantes (216 homes e 205 mulleres) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999, cando ti\u00f1a 328 habitantes.\nCultura.\nTop\u00f3nimo.\n\"Veigue\" \u00e9 un top\u00f3nimo latino, inda que con orixe prerromana, que se refire \u00e1 unha chaira cultivada e f\u00e9rtil. A s\u00faa aparici\u00f3n deuse entre os s\u00e9culos X e XIII.\nPatrimonio perdido.\nNo Arquivo Hist\u00f3rico Diocesano de Santiago de Compostela cons\u00e9rvanse testemu\u00f1os documentais da existencia de d\u00faas capelas, xa desaparecidas, na parroquia de Veigue, sen que haxa constancia da s\u00faa localizaci\u00f3n exacta."}
{"id": "24854", "revid": "98629", "url": "https://gl.wikipedia.org/wiki?curid=24854", "title": "Bardaos, San Sadurni\u00f1o", "text": "Santa Mar\u00eda de Bardaos \u00e9 unha parroquia que se localiza no norte do concello de San Sadurni\u00f1o, lindando \u00f3 leste co Concello de Moeche e \u00f3 oeste co Concello de Valdovi\u00f1o. Segundo IGE en 2013 ti\u00f1a 282 habitantes (150 homes e 132 mulleres) distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 1999, cando ti\u00f1a 274 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nA parroquia.\nA poboaci\u00f3n en \u00e9pocas de vacaci\u00f3ns pode alcanzar facilmente os 350 habitantes. Esta poboaci\u00f3n at\u00f3pase distribu\u00edda en 14 n\u00facleos de poboaci\u00f3n: Randulfe, Casanova, Gud\u00edn (en realidade este lugar pertence \u00e1 parroquia de Lamas, pero debido \u00e1 s\u00faa situaci\u00f3n xeogr\u00e1fica desenvolven os seus labores nesta parroquia), Veiga, Castro, A Fraga, Sangui\u00f1eira, Ba\u00f1oca, Loibas, Pardi\u00f1eira, Leboriz e Carbeiral, Meixeiroa e por \u00faltimo A Corveira.\nAccidentes xeogr\u00e1ficos.\nOs accidentes xeogr\u00e1ficos m\u00e1is salient\u00e1beis son os cotos da Croa, da Tiller\u00eda e o Coto Agudo. O primeiro \u00e9rguese na zona centro da parroquia cunha altura que apenas excede os douscentos metros, pero evidentemente o que fai chamativo este coto non \u00e9 a s\u00faa altura, sen\u00f3n os restos dun antigo castro celta. Hai xa anos fix\u00e9ranse unhas escavaci\u00f3ns no castro e nel atop\u00e1ranse distintas pezas de bronce e incluso ouro, ademais dunha infinidade de pezas de cer\u00e1mica. Como se dun xemelgo se tratara, a car\u00f3n da Croa \u00e9rguese o coto da Tiller\u00eda, a\u00ednda que este non presume de ning\u00fan tipo de restos. O Coto Agudo \u00e9 o teito de Bardaos, erguese uns 374 m por encima do nivel do mar, e na s\u00faa cima confl\u00faen tres concellos: San Sadurni\u00f1o, Valdovi\u00f1o e Moeche. As s\u00faas vistas son inmellorables, non en van a Consellar\u00eda de Medio Ambiente escolleu este coto para instalar nel unha torre de vixilancia de incendios forestais. Outro dos atractivos deste coto hai que buscalo na caprichosa construci\u00f3n natural que forman unha serie de rochas a modo de gruta e que os anci\u00e1ns chaman A Cova do Coto.\nOrograf\u00eda.\nR\u00edos.\nA parroquia de Santa Mar\u00eda de Bardaos est\u00e1 regada polo r\u00edo Forcadas, que desemboca no encoro do mesmo nome, \u00f3 seu paso pola nosa parroquia. O Forcadas alim\u00e9ntase de pequenos regatos como o do Porcallo duns tres kms e que nace na Fonte do Coto. Outro afluente \u00e9 o da Tilleira, de lonxitude semellante \u00f3 anterior e que ve a luz no concello de Moeche. Preto da desembocadura deste \u00faltimo faino tam\u00e9n o Rego do Cedo, este nado na Meixeiroa, cunha lonxitude de pouco m\u00e1is de 1\u00a0km, a escasos cincocentos metros, sumase \u00f3 Forcadas o cano da Tiller\u00eda, este con apenas catrocentos metros ten o seu berce na Fonte dos Cunqueiros. Logo v\u00e9n o canigote do Balogueiro, con orixe na Pallota e de lonxitude moi parecida \u00f3s dous primeiros, antes de incorporarse \u00f3 Forcadas, este canigote vese reforzado polo caudal do Cano dos Xacobes de apenas 1\u00a0km de lonxitude. O pen\u00faltimo en sumarse \u00f3 Forcadas \u00e9 o r\u00edo da Veiga, sen d\u00fabida o m\u00e1is longo e caudaloso de todos eles; a s\u00faa orixe hai que buscala nas terras do Cami\u00f1o Arriba. Por \u00faltimo est\u00e1 o Cano Grande das Fontes cunha lonxitude que rolda os 3\u00a0km.\nFontes.\nComezando polo norte, atop\u00e1monos coa Fonte do Coto que d\u00e1 lugar \u00f3 afluente do Porcallo. Esta fonte conserva un antigo lavadoiro p\u00fablico no que as mulleres \u00edan lavar a roupa, e que presenta un estado excelente. A escasos cincocentos metros desta, encontramos a Fonte da Rica, da que se acostumaba usar a s\u00faa auga para facer os Corgos, que eran os lugares onde se colocaba o li\u00f1o para abrandalo. Logo, temos a das Carballas, que pos\u00fae unha auga moi apreciada para o consumo humano. A Fonte da Abeleira, \u00f3 igual que a anterior, goza de moi boa sona. Xa na Ba\u00f1oca, hai d\u00faas fontes, a dos de Casanova e a das Lagas. No Castro contamos coa Fonte do Pereiro, a auga desta fonte xamais contou coa aprobaci\u00f3n popular, pois sempre tivo sona de ser catarreira. Por \u00faltimo nomearemos a Fonte da Escrita, sita na ladeira do coto da Escrita, a\u00ednda que no termo de Bardaos. Ademais do lavadoiro da Fonte do Coto contamos co da Casanova, este de car\u00e1cter privado, e varias pedras de fregar como son a do Cubo do Mu\u00ed\u00f1o de Riba, a do Cano do Caneiro, a da Ponte e a do Balogueiro.\nMu\u00ed\u00f1os.\nDebido \u00e1 proliferaci\u00f3n de regatos, a parroquia ten varias aceas ou mu\u00ed\u00f1os de auga. primeiro que encontramos e o da Tilleira, no seu d\u00eda alimentado polo canigote do mesmo nome. Este mu\u00ed\u00f1o pertenc\u00eda a varios parceiros. O seguinte que atopamos \u00e9 o Mu\u00ed\u00f1o de Riba, o cal, tras pasar por varios donos, pertence na actualidade a Nieves Sanjurjo. Este era un mu\u00ed\u00f1o bastante grande, ti\u00f1a dous mu\u00ed\u00f1os e unha habitaci\u00f3n contigua na que ten habido un sal\u00f3n de peiteado moi prezado. Se damos un paseo pola \u00c1rea Recreativa, podemos admirar as ru\u00ednas do Mu\u00ed\u00f1o do Medio, que posiblemente sexa o que peor estado presente. Se continuamos direcci\u00f3n \u00f3 Castro, poderemos facer un alto no Mu\u00ed\u00f1o do Balogueiro, o cal tam\u00e9n pertenceu a varios parceiros, logo est\u00e1 o mu\u00ed\u00f1o do Castro, propiedade de Vicente Canosa; este mu\u00ed\u00f1o forma parte da estrutura da casa e posiblemente fose o \u00faltimo en cesar a s\u00faa actividade. Coa chegada do progreso estes mu\u00ed\u00f1os foron vendo como se comezaban a instalar mu\u00ed\u00f1os el\u00e9ctricos e eles \u00edan quedando en desuso.\nElementos arquitect\u00f3nicos.\nBardaos ten varios cruceiros. O primeiro, e de creaci\u00f3n recente, \u00e9 o do Tio Milio, encargado polo tio Milio de Casimiro para cubrir o oco deixado por outro que hab\u00eda anos lucira nesta encrucillada. Xa m\u00e1is antigo \u00e9 o situado na eira de Eliseo de Xan, constru\u00eddo en canter\u00eda e de idade desco\u00f1ecida. Tam\u00e9n de canter\u00eda \u00e9 o que temos na Meixeiroa, colocado en sinal de d\u00f3 por un crime cometido neste punto. Por \u00faltimo, temos o Cruceiro da Reina, que foi recollido do esquecemento por Miguel Vilela, o cal o restaurou. Este cruceiro conta coa particularidade de que no seu d\u00eda foi posto a modo de campo santo para aqueles nenos que morr\u00edan no parto ou ben antes de se bautizaren, xa que por aquel ent\u00f3n o que non tivera feito o bautismo non pod\u00eda ser enterrado no cemiterio.\nEconom\u00eda.\nA principal fonte de ingresos desta parroquia hai que buscala nas pequenas explotaci\u00f3ns gandeiras as\u00ed como no sector forestal. Un dos reclamos tur\u00edsticos de Bardaos \u00e9 a pesca e a caza; a troita do Forcadas e especies como o xabar\u00edn e o corzo fan que a esta pequena parroquia se achegue xente dos m\u00e1is diversos lugares.\nA Cofrad\u00eda de San Pipote.\nA asociaci\u00f3n deportiva cultural e recreativa da parroquia \u00e9 A Cofrad\u00eda de San Pipote."}
{"id": "24855", "revid": "85894", "url": "https://gl.wikipedia.org/wiki?curid=24855", "title": "Ferreira, San Sadurni\u00f1o", "text": "San Paio de Ferreira \u00e9 unha parroquia que se localiza no centro do concello de San Sadurni\u00f1o. Segundo o IGE en 2013 ti\u00f1a 293 habitantes (143 mulleres e 150 homes) distribu\u00eddos en 32 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 396 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24856", "revid": "23204", "url": "https://gl.wikipedia.org/wiki?curid=24856", "title": "Igrexafeita, San Sadurni\u00f1o", "text": "Santa Mar\u00eda de Igrexafeita \u00e9 unha parroquia que se localiza no leste do concello coru\u00f1\u00e9s de San Sadurni\u00f1o. Segundo o IGE en 2013 ti\u00f1a 204 habitantes (99 homes e 105 mulleres) distribu\u00eddos en 34 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 293 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nXeograf\u00eda.\nIgrexafeita destaca pola beleza natural marcada pola acci\u00f3n milenaria das augas do R\u00edo Castro, que suca toda a parroquia de leste a oeste. O r\u00edo \u2013case encaixoado- percorre Igrexafeita practicamente en li\u00f1a recta deixando a un e outro lado desniveis importantes que son m\u00e1is acusados na s\u00faa ribeira sur. De feito, desde os contrafortes da parroquia que fai de l\u00edmite cos concellos de As Pontes e As Somozas, pode observarse unha ladeira dunha altura media superior aos 300 metros completamente cuberta de fraga e eucaliptais que, ao seu tempo, aparece sucada por numerosos regatos. O m\u00e1is importante deles \u00e9 o da Pasada da Barra. Este rego nace na Serra do Forgoselo e mantense con auga durante todo o ano a\u00ednda que, como \u00e9 l\u00f3xico, o inverno \u00e9 a \u00e9poca na que se amosa toda a s\u00faa beleza.\nA maior parte dos n\u00facleos de poboaci\u00f3n as\u00e9ntanse ao longo da ribeira norte do r\u00edo Castro e, m\u00e1is concretamente, seguindo a estrada Ferrol-As Pontes e a nova autov\u00eda, que fendeu Igrexafeita en d\u00faas metades. A configuraci\u00f3n do terreo deixa entrever nalg\u00fans puntos a abundancia de cuarcita que ten na Pena do Rei Mouro un dos meirandes conglomerados de seixo de toda Galiza.\nPatrimonio hist\u00f3rico.\nH\u00f3rreos e vivendas tradicionais compo\u00f1en a maior parte da s\u00faa riqueza patrimonial, que se complementa coa igrexa medieval reformada entre os s\u00e9culos XVIII e XIX. Neste templo \u2013situado no lugar da Torre- h\u00f3nrase \u00e1 virxe do Viscordel. A arquitectura relixiosa compl\u00e9tase con cruceiros e coa ermida de Amido \u2013no nordeste da parroquia- erixida en honra a San Vicente e na que non adoita haber oficios.\nEn relaci\u00f3n co patrimonio art\u00edstico c\u00f3mpre destacar o recente descubrimento de important\u00edsimas pinturas murais na igrexa que apuntan cara a un estilo g\u00f3tico. Estes murais conserv\u00e1ronse grazas ao retablo barroco que se constru\u00edu diante delas salvagardando o muro. Abranguen toda a parede do fondo do presbiterio e est\u00e9ndense pola parte da b\u00f3veda de cruzar\u00eda que quedou tapada polo retablo. En principio os muros laterais e toda a b\u00f3veda de cruzar\u00eda estaban decorados, pero crese que nun intento de ennobrecer o templo buscouse a pedra picando a pintura mural, feito polo que hoxe en d\u00eda non se conserva.\nEn realidade, as pinturas que se poden observar na actualidade corresponden a catro pinturas de \u00e9pocas diferentes. Da m\u00e1is recente \u00e1 m\u00e1is antiga teriamos:\nEsta cantidade de pinturas que se superpo\u00f1en te\u00f1en a s\u00faa explicaci\u00f3n no cambio de modas ou gustos e no interese por renovar a est\u00e9tica da igrexa. Na restauraci\u00f3n tentouse respectar en todo momento o orixinal, completando as formas s\u00f3 cando era necesario para unha mellor lectura da obra e sempre dunha maneira que se faga discernible do orixinal."}
{"id": "24857", "revid": "6296921", "url": "https://gl.wikipedia.org/wiki?curid=24857", "title": "Lamas, San Sadurni\u00f1o", "text": "San Xiao de Lamas \u00e9 unha parroquia que se localiza no leste do concello de San Sadurni\u00f1o. Segundo o IGE en 2013 ti\u00f1a 494 habitantes (243 mulleres e 251 homes) distribu\u00eddos en 28 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 517 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "24858", "revid": "75439", "url": "https://gl.wikipedia.org/wiki?curid=24858", "title": "Nara\u00edo, San Sadurni\u00f1o", "text": "Santa Mar\u00eda de Nara\u00edo \u00e9 unha parroquia que se localiza no sur do concello de San Sadurni\u00f1o. Segundo o IGE en 2013 ti\u00f1a 547 habitantes (261 homes e 283 mulleres) distribu\u00eddos en 35 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 670 habitantes. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nOrixes.\nA primeira referencia hist\u00f3rica de Nara\u00edo \u00e9 do 845, na que, en lat\u00edn, se menciona un lugar \u201cao lado do r\u00edo Nara\u00edo\u201d. No ano 1152 tivo lugar unha doaz\u00f3n de Rodrigo de Froila ao Mosteiro de Xuvia. No documento establ\u00e9cense os bens que recibe dito mosteiro e entre eles: \"\u201c...en tierra de Trasancos de todo lo perteneciente \u00e1 la heredad de Narahyo con un hombre llamado Alvito, mujer e hijo...-\u201d\"\nPatrimonio hist\u00f3rico e art\u00edstico.\nCastelo de Nara\u00edo.\nNesta parroquia sit\u00faase o Castelo de Nara\u00edo, castelo medieval que pertenceu a Gonzalo Pi\u00f1eiro e posteriormente \u00e1 familia dos Andrade. Durante a Revoluci\u00f3n Irmandi\u00f1a (1466-1469) foi destru\u00eddo e dende 1609 est\u00e1 deshabitado.\nA\u00ednda que o Castelo de Nara\u00edo data do s\u00e9culo XIV, crese que os restos que hoxe podemos ver son en realidade produto da remodelaci\u00f3n dunha fortaleza moito m\u00e1is antiga.\nO castelo at\u00f3pase na marxe dereita do r\u00edo Castro, ergueito a uns 400 metros de altitude sobre un xigantesco penedo que nalg\u00fans lugares mesmo forma parte dos muros, de planta irregular con forma de pol\u00edgono de doce lados. Se se ascende pola rocha, atoparanse restos de ata tres murallas perimetrais que noutro tempo convert\u00edan o castelo nunha fortaleza inexpugnable e ben doada de gardar desde calquera punto. A parte alta do rochedo pres\u00eddea a Torre da Homenaxe, \u00e1 que se chega despois de cruzar d\u00faas portas cun arco oxival nas que a\u00ednda se aprecia o escudo de armas dos Andrade. Arredor dela hai restos doutras dependencias que se repiten na seguinte li\u00f1a de muro, onde se atoparon importantes restos arqueol\u00f3xicos, como moedas e anacos de cer\u00e1mica.\nA vista m\u00e1is impresionante do conxunto obtense dende o outro lado do r\u00edo. Subindo polo cami\u00f1o do Sa\u00edme uns 150 metros p\u00f3dense apreciar anacos dos antigos muros, das torres e dos contrafortes, formando, pola ladeira do mont\u00edculo, unha estrutura en forma de estrela que dificultaba a circunvalaci\u00f3n exterior.\nOs bloques de granito cos que est\u00e1 constru\u00eddo son dun corte milim\u00e9trico e est\u00e1n asentados uns sobre dos outros con grande mestr\u00eda malia a dificultade que debeu supo\u00f1er traballar nun terreo tan abrupto.\nEste exemplo da arquitectura defensiva medieval \u00e9 hoxe un punto de atracci\u00f3n tur\u00edstica cun grande potencial que vai aumentando pouco a pouco grazas aos traballos de rehabilitaci\u00f3n que se desenvolven na fortaleza.\nPonte da Ferrer\u00eda.\nA Ponte da Ferrer\u00eda, ao igual que o castelo, foi constru\u00edda no s\u00e9culo XIV e pertenc\u00eda \u00e1 familia Andrade. Esta ponte serviu de excelente v\u00eda de comunicaci\u00f3n na \u00e9poca como fonte de recursos econ\u00f3micos para o se\u00f1or\u00edo debido aos impostos que cobraba polo seu uso. Xunto \u00e1 ponte cons\u00e9rvase un grande oso de pedra, m\u00e1is co\u00f1ecido entre os veci\u00f1os como un porco de pedra debido \u00e1 dificultade que houbo para identificalo. \u00c9 un dos s\u00edmbolos dos Andrade, que se sacou do r\u00edo.\nIgrexa de Santa Mar\u00eda de Nara\u00edo.\nA igrexa de Santa Mar\u00eda de Nara\u00edo foi fundada polo rei Ramiro I no ano 856, xunto ao r\u00edo Nara\u00edo. Estaba formada por unha soa nave central con b\u00f3veda e unhas portas laterais. No s\u00e9culo XII foi remodelada. Entre 1145 e 1150 o teito derrubouse e foi cuberto con madeira polos cabaleiros da orde San Xo\u00e1n de Xerusal\u00e9n. Foi tam\u00e9n entre os s\u00e9culos XI e XIII cando se colocaron as d\u00faas capelas laterais.\nEntre os s\u00e9culos XIII e XVI converteuse en igrexa refuxio. Este privilexio dot\u00e1baa de poder para celebrar xu\u00edzos. Cons\u00e9rvanse os pequenos portelos para colocar os arcabuces e protexerse do ataque exterior no s\u00e9culo XVI.\nAs remodelaci\u00f3ns remataron no s.XVIII, cun estilo predominantemente barroco.\nNa actualidade e debido \u00e1s modificaci\u00f3ns sufridas ao longo do tempo apenas conserva vestixios do per\u00edodo rom\u00e1nico. A s\u00faa planta \u00e9 de cruz latina, con nave principal, d\u00faas capelas laterais e sancrist\u00eda.\nCapela de Santa Mari\u00f1a.\n\u00c9 unha capela situada no lugar da Fraguela.\nFonte de San Roque.\nNa contorna da igrexa at\u00f3pase a fonte de San Roque. Tr\u00e1tase dunha fonte de canter\u00eda composta por unha p\u00eda de pedra sobre a que se colocou unha furna coa figura de San Roque.\nIndustria.\nCentral hidroel\u00e9ctrica.\nA planta de produci\u00f3n \u00e9 un salto formado por un pantano ao p\u00e9 do castelo de Nara\u00edo, no leito do r\u00edo Castro e a central hidroel\u00e9ctrica situada augas abaixo. Ao final da guerra civil foi destru\u00edda en parte por unha bomba, procedendo despois \u00e1 s\u00faa reconstruci\u00f3n.\nA\u00ednda que actualmente, por raz\u00f3ns legais, a produci\u00f3n e a distribuci\u00f3n da enerx\u00eda el\u00e9ctrica se atopen separadas na sociedade Hidroel\u00e9ctrica R\u00edo Castro e Electra del Narahio, respectivamente, proceden do mesmo tronco de empresa familiar. A empresa matriz foi creada polo av\u00f3 dos actuais propietarios, Manuel Orosa, en 1930. \u00c9 unha das poucas pequenas hidroel\u00e9ctricas que non foi absorbida polos grandes grupos do sector.\nCooperativa de Nara\u00edo.\nA cooperativa sit\u00faase a car\u00f3n da ponte da Ferrer\u00eda. Fundouse a principios dos anos setenta e actualmente pertence \u00e1 Cooperativa de Meir\u00e1s. Ten secci\u00f3n de cr\u00e9dito, almac\u00e9n e servizos de maquinaria agr\u00edcola, secci\u00f3n de ferraxer\u00eda e alimentaci\u00f3n.\nFestas e tradici\u00f3ns.\nFesta de San Roque.\nFesta patronal celebrada habitualmente o 13 e 14 de agosto ou na fin de semana m\u00e1is pr\u00f3xima ao 16 de agosto, d\u00eda de San Roque.\nFesta de Santa Mari\u00f1a.\nFesta celebrada arredor da capela do mesmo nome no lugar da Fraguela, habitualmente na fin de semana m\u00e1is pr\u00f3xima ao 18 de xullo.\nFestival do R\u00edo Castro.\nCel\u00e9brase \u00e1s marxes do r\u00edo Castro, no lugar da Bola (ao lado da ponte da Ferrer\u00eda), o primeiro s\u00e1bado do mes de xullo. Este festival organizado pola AVV O Castelo de Nara\u00edo, naceu no ano 1994 co desexo de promover e difundir a cultura galega; ademais de ser un xeito de reivindicar a preservaci\u00f3n do r\u00edo e do patrimonio hist\u00f3rico. Neste festival confl\u00faen as actividades l\u00fadicas e musicais coa gastronom\u00eda popular, mesturando a esencia dunha romar\u00eda campestre coa dun festival folk.\nLecer e deporte.\nNara\u00edo conta cunha \u00e1rea recreativa situada nunha beira do r\u00edo Castro a poucos metros do castelo. Est\u00e1 dotada con mesas e asadeiros para as merendas e un parque infantil.\nPreto da igrexa sit\u00faase o campo de f\u00fatbol en cuxas instalaci\u00f3ns se atopa o local social. O campo antigo, que se atopa a car\u00f3n do novo pero \u00e9 m\u00e1is pequeno, ten canastras, porter\u00edas e unha rede para practicar m\u00faltiples deportes.\nO Grupo Scout H\u00e9rcules 283 creou a mediados do mes de maio do 2010, coa colaboraci\u00f3n do concello de San Sadurni\u00f1o e dos veci\u00f1os de Nara\u00edo, o primeiro centro scout de Espa\u00f1a con car\u00e1cter ambiental denominado \"\u201cNara\u00edo: recuncho scout\u201d\". O campamento de ver\u00e1n rep\u00edtese todos os anos dende aquela."}
{"id": "24859", "revid": "85894", "url": "https://gl.wikipedia.org/wiki?curid=24859", "title": "San Sadurni\u00f1o, San Sadurni\u00f1o", "text": "Santa Mar\u00eda de San Sadurni\u00f1o \u00e9 unha parroquia que se localiza no oeste do concello de San Sadurni\u00f1o. Segundo o IGE en 2013 ti\u00f1a 858 habitantes (458 mulleres e 396 homes) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 908 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24861", "revid": "85894", "url": "https://gl.wikipedia.org/wiki?curid=24861", "title": "Santa Mari\u00f1a do Monte, San Sadurni\u00f1o", "text": "Santa Mari\u00f1a do Monte \u00e9 unha parroquia que se localiza no norte do concello de San Sadurni\u00f1o. Segundo o IGE en 2013 ti\u00f1a 346 habitantes (186 homes e 160 mulleres) distribu\u00eddos en 24 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 429 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "24862", "revid": "106548", "url": "https://gl.wikipedia.org/wiki?curid=24862", "title": "Heredeiros da crus", "text": ""}
{"id": "24864", "revid": "98629", "url": "https://gl.wikipedia.org/wiki?curid=24864", "title": "Tristan Tzara", "text": "Samuel Rosenstock, nado en Moine\u015fti o 16 de abril de 1896 e finado en Par\u00eds o 25 de decembro de 1963, foi un escritor franc\u00e9s de orixe romanesa, m\u00e1is co\u00f1ecido polo pseud\u00f3nimo de Tristan Tzara.\nTraxectoria.\nResidiu case toda a vida en Francia. Foi un dos autores m\u00e1is importantes do movemento \"Dada\", que fundou xunto con Hans Arp e Hugo Ball, unha corrente revolucionaria na literatura que anticipou as actitudes do surrealismo.\nO movemento dada\u00edsta orixinouse en Z\u00fcrich, durante a primeira guerra mundial. Tzara escribiu os primeiros textos Dada \u2014 \"La Premi\u00e8re Aventure c\u00e9leste de Monsieur Antipyrine\" (\"A primeira aventura celeste do se\u00f1or Antipyrine\", 1916) e \"Vingt-cinq po\u00e8mes\" (1918), as\u00ed como os manifestos do movemento: \"Sept manifestes Dada\" (\"Sete manifestos Dad\u00e1\", 1924). En Par\u00eds organizou, cos seus compa\u00f1eiros de movemento, espect\u00e1culos na r\u00faa cheos de absurdismo para \"\u00e9pater le bourgeois\" (\"escandalizar a burgues\u00eda\") e deulle un poderoso impulso \u00e1 escena dada\u00edsta.\nA finais de 1929 embarcouse no daquela recentemente inaugurado movemento surrealista de Andr\u00e9 Breton, Louis Aragon e outros autores. Dedicou gran esforzosa intentar conciliar as doutrinas filos\u00f3ficas nihilistas e sofisticadas do movemento coa s\u00faa propia afiliaci\u00f3n marxista. Participou activamente no desenvolvemento dos m\u00e9todos de escritura autom\u00e1tica, entre eles o \"collage\" e o cad\u00e1ver exquisito. Desa \u00e9poca data o seu libro \"L'Homme approximatif\" (\"O home aproximado\", 1931).\nDurante a segunda guerra mundial incorporouse \u00e1 resistencia francesa. Tras obter a cidadan\u00eda en 1947, afiliouse ao Partido Comunista Franc\u00e9s. A s\u00faa militancia estender\u00edase ata 1956, cando, tras a invasi\u00f3n de Hungr\u00eda polas tropas sov\u00e9ticas para apagar a revolta popular, apartouse do partido. A s\u00faa obra da \u00e9poca \u00e9 complexa, a\u00ednda que m\u00e1is convencional que na s\u00faa xuventude. Nela salientan \"Parler seul\" (\"Falar s\u00f3\", 1950) e \"La face int\u00e9rieure\" (\"A face interior\", 1953).\nMorreu en decembro de 1963 en Par\u00eds e foi enterrado no cemiterio de Montparnasse."}
{"id": "24865", "revid": "124195", "url": "https://gl.wikipedia.org/wiki?curid=24865", "title": "Haiku", "text": "O haiku (\u4ff3\u53e5) \u00e9 unha das formas de poes\u00eda tradicional xaponesa m\u00e1is estendidas.\nAntes do haiku, o hokku foi o primeiro verso do haikai non renga. A finais do s\u00e9culo XIX, Masaoka Shiki (1867-1902) separou o hokku e creou o haiku por primeira vez. O primeiro escritor de haiku \u00e9 Shiki, reformador do hokku.\nO haiku consiste de tres versos de 5, 7 e 5 s\u00edlabas, sen rima. Non obstante, alg\u00fans autores son cr\u00edticos coa distribuci\u00f3n de s\u00edlabas, como Vicente Haya ou Jaime Lorente . Acostuma conter unha palabra clave denominada \"kigo\" (\u5b63\u8a9e) que indica a estaci\u00f3n do ano \u00e1 que se refire. Alg\u00fans consideran que o haiku debe combinar d\u00faas imaxes distintas que se relacionan no terceiro verso e debe estar escrito en presente e ter unha pausa (kireji) ao final dun dos dous primeiros versos. Todas estas regras son algo arbitrarias e moitos poetas non as seguen, especialmente cando adaptan o haiku a outros idiomas.\nTradicionalmente o haiku, as\u00ed como outras composici\u00f3ns po\u00e9ticas, buscaba describir os fen\u00f3menos naturais, o cambio das estaci\u00f3ns, ou a vida coti\u00e1 da xente.\nNa actualidade, acost\u00famase ensinar a escribir estes poemas curtos en escolas occidentais, a\u00ednda que dunha forma moito menos estrita, respect\u00e1ndose unicamente o formato sil\u00e1bico.\nOrixe da palabra.\nA palabra haiku prov\u00e9n de haika, un poema ligado no cal o comezo do dito encadeamento era chamado hokku. O comezo do poema era o m\u00e1is importante da cadea at\u00e9 1890, ano no que o haiku comezou como unha arte independente.\nHaiga.\nPintura sen demasiada perfecci\u00f3n realizada na antig\u00fcidade polo autor do haiku para acompa\u00f1ar ao deu poema. Matsuo Basho foi o primeiro poeta en adoptar esta forma do haiku que hoxe domina nas grandes esferas do haiku.\nHaijin.\n\u00c9 o nome como se denomina ao autor dun haiku. Os Haijin m\u00e1is importantes da historia do Xap\u00f3n son Matsuo Basho, Yosa Buson, Kobayashi Issa, Usuda Ar\u00f4, Masaoka Shiki, Uejima Onitsura, Ritsurin Issekiro, Arakida Morikate e Yamasaki Sokan, entre outros."}
{"id": "24866", "revid": "98629", "url": "https://gl.wikipedia.org/wiki?curid=24866", "title": "Rexemento de Patricios", "text": "O Rexemento de Infanter\u00eda de Patricios foi creado por mor das Invasi\u00f3ns inglesas, en setembro de 1806. O seu primeiro xefe foi Cornelio Saavedra. Este rexemento formouse en resposta ao pedido de Santiago de Liniers que ped\u00eda aos veci\u00f1os que se armasen para defender a cidade de Bos Aires, na Arxentina, contra os invasores brit\u00e1nicos. Os Patricios tiveron unha importante participaci\u00f3n durante a Revoluci\u00f3n de Maio de 1810.\nEn 1812, o xeneral Manuel Belgrano estivo ao mando deste rexemento, sendo estes os primeiros en xurar \u00e1 Bandeira Nacional. Intervi\u00f1eron en numerosas acci\u00f3ns b\u00e9licas na defensa da patria, por exemplo, na Campa\u00f1a do Deserto, a Guerra contra Brasil (1826/27), na Volta de Obrigado (1845), e na Guerra de Paraguai (1865/70). A s\u00faa \u00faltima participaci\u00f3n foi na Guerra das Malvinas en 1982.\nBautismo de fogo.\nO 5 de xullo de 1807 produciuse o bautismo de fogo dos Patricios, durante a Defensa de Bos Aires ante as Invasi\u00f3ns Inglesas.\nActualidade.\nActualmente custodia ao Estado Maior do Ex\u00e9rcito, resgarda o Cabido de Bos Aires e o Palacio de Goberno da Cidade de Bos Aires. Participa en t\u00f3dalas cerimonias patrias."}
{"id": "24868", "revid": "56817", "url": "https://gl.wikipedia.org/wiki?curid=24868", "title": "Commonwealth", "text": "O termo Commonwealth p\u00f3dese referir a:"}
{"id": "24875", "revid": "56817", "url": "https://gl.wikipedia.org/wiki?curid=24875", "title": "Au", "text": "A abreviatura AU ou Au pode referirse a:"}
{"id": "24880", "revid": "6296879", "url": "https://gl.wikipedia.org/wiki?curid=24880", "title": "Al\u00f3n, Santa Comba", "text": "Santa Mar\u00eda de Al\u00f3n \u00e9 unha parroquia que se localiza no sur do concello de Santa Comba. Segundo o padr\u00f3n municipal de 2018 ti\u00f1a 335 habitantes (180 mulleres e 155 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2014, cando ti\u00f1a 352 habitantes.\nA parroquia de Al\u00f3n ten sete lugares, que son: Al\u00f3n de Arriba, Al\u00f3n de Abaixo, Alvar\u00edn, O Cataduiro, O Couto, A Cruzana e Esmorode.\nA actividade principal de Santa Mar\u00eda de Al\u00f3n \u00e9 a gandar\u00eda vac\u00faa de leite, sendo unha das parroquias galegas con maior produci\u00f3n leiteira.\nPatrimonio art\u00edstico e cultural.\nCruceiro do igrexario.\nAt\u00f3pase no igrexario, diante da fachada da igrexa parroquial, no lugar de Al\u00f3n de Abaixo. Constru\u00eddo en granito, \u00e9 un dos tres que existen no concello cunha tem\u00e1tica relacionada coa Paix\u00f3n de Cristo. \u00c9rgese sobre unha plataforma cuadrangular e un pedestal tam\u00e9n cuadrangular no que se achan representados os seguintes s\u00edmbolos relacionados co motivo da paix\u00f3n: a salam\u00e1ntiga, a serpe, tibias en forma de X, ademais de caveiras en cada un dos extremos.\nO varal, que comeza sendo cadrado e remata con secci\u00f3n octogonal, mostra as\u00ed mesmo outros s\u00edmbolos da paix\u00f3n: lanzas en X, cord\u00f3n, tenaces, martelo, escada, a coroa de espi\u00f1as, o coraz\u00f3n cos cravos. Nun pequeno fornelo ten a imaxe de San Francisco axudando co seu cord\u00f3n a sa\u00edr do purgatorio \u00e1s almaalmi\u00f1as condenadas.\nNo capitel, de secci\u00f3n octogonal, dist\u00ednguense o astr\u00e1galo circular liso, volutas, caras e un \u00e1baco de lados curvos e v\u00e9rtices chafranados. No anverso dunha cruz de secci\u00f3n circular e aspecto le\u00f1oso con n\u00f3s, \u00e1chase representado a Cristo crucificado con tres cravos, cabeza coroada de espi\u00f1as, o rostro cara a diante, o pano de pureza anoado \u00e1 dereita e o INRI. No reverso aparece a Virxe en actitude orante, apoiada sobre pea\u00f1a, e coas s\u00faas mans en cruz sobre o peito.\nExiste unha mesa exenta a car\u00f3n do cruceiro feita tam\u00e9n en granito, que substit\u00fae a outra que rompeu.\nArredor do cruceiro vaise en procesi\u00f3n nas festividades da parroquia pero soamente o d\u00eda do Sacramento se fai parada diante do cruceiro, coloc\u00e1ndose o Sant\u00edsimo na mesa e lev\u00e1ndose a cabo un rezo ou canto.\nIgrexa de Santa Mar\u00eda de Al\u00f3n.\nFoi constru\u00edda entre 1773-1782 polo arquitecto Manuel Varela, sendo arcebispo Alexandre Bocanegra. \u00c9 unha igrexa de estilo barroco, de planta de sal\u00f3n cunha soa nave dividida en tres tramos, e capela maior de igual anchura que a nave. A cabeceira c\u00f3brase con b\u00f3veda de crucer\u00eda mentres que a nave central faino mediante unha b\u00f3veda de can\u00f3n.\nA fachada organ\u00edzase a xeito de retablo, cun pano central enmarcado por d\u00faas pilastras e rematado por un gran front\u00f3n curvo sobre o que se alza un campanario de planta cadrada formado por dous corpos. O primeiro de base cuadrangular, formado por catro arcos de medio punto, lixeiramente apuntados e coroado por unha c\u00fapula bulbosa.\nCapela do cemiterio novo de Al\u00f3n.\nFoi constru\u00edda polos veci\u00f1os en 1999, na honra da Virxe de F\u00e1tima e San Xos\u00e9. Empr\u00e9gase soamente para as funci\u00f3ns relixiosas nos enterros.\n\u00c9 unha sinxela capela dunha \u00fanica nave, con sancrist\u00eda na cabeceira no seu lado sur. A iluminaci\u00f3n real\u00edzase a trav\u00e9s de amplas fiestras nas paredes laterais.\nDebaixo da capela, \u00e1 que se accede mediante unha escalinata, at\u00f3pase o velatorio veci\u00f1al, primeiro do concello de Santa Comba.\nA fachada \u00e9 pentagonal, con porta en forma de lintel, \u00f3culo que ilumina o espazo interior, e espadana con dous vans.\nGastronom\u00eda e festas.\nO Entroido.\n\u00c9 a \u00e9poca anterior \u00e1 abstinencia da coresma, e polo tanto aproveit\u00e1base para comer carne, de a\u00ed a tradici\u00f3n da cacheira. Tam\u00e9n \u00e9 esta unha \u00e9poca de exceso no consumo de doces: orellas, filloas, chulas, ovos...\nA Coresma.\nO m\u00e9rcores de cinza, os venres de abstinencia ou vixilia e durante a Pascua fac\u00edanse tortillas de ovos ou peixe, tra\u00eddo por unhas \"xireleiras\" de Noia.\nDivertimentos.\nAs ruadas eran festas celebradas nas aldeas, nun lugar acordado. Na parroquia de Al\u00f3n celebr\u00e1banse nas seguintes casas: en Al\u00f3n de Arriba na casa da Caseira, en Al\u00f3n de Abaixo na casa da Roqueira, na casa da Vilas e na taberna de Visenta no Couto na casa da Raxada e na de Soneira, no Cataduiro na casa de Ramos, en Esmorode na casa do Cacho e na de Mart\u00eds."}
{"id": "24881", "revid": "408", "url": "https://gl.wikipedia.org/wiki?curid=24881", "title": "M\u00fasica Cl\u00e1sica", "text": ""}
{"id": "24882", "revid": "54334", "url": "https://gl.wikipedia.org/wiki?curid=24882", "title": "Arant\u00f3n, Santa Comba", "text": "San Vicente de Arant\u00f3n \u00e9 unha parroquia que se localiza no centro do concello de Santa Comba. Segundo o padr\u00f3n municipal de 2018 ti\u00f1a 316 habitantes (172 mulleres e 144 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2013 cando ti\u00f1a 328 habitantes. Os seus lugares son As Antes, Ar\u00e1n, Arant\u00f3n, A Cabreira, A Cova, A Ponte de Abaixo, Rieiro, O Vali\u00f1o, Vilarnovo e A Xesteira.\nLugares de interese.\nO r\u00edo Xallas.\nUn lugar fermoso para pasear son as beiras do r\u00edo Xallas \u00f3 seu paso pola parroquia de Arant\u00f3n, concretamente polos lugares de Rieiro e Xesteira, que d\u00e1 paso a un dos puntos m\u00e1is bonitos do r\u00edo. Desde a presa de Rieiro e Xesteira p\u00f3dese pasear ata antes do lugar da Cova que \u00e9 cando acaba.\nCruceiros.\nCruceiro do Adro.\nAt\u00f3pase no adro da parroquia. Est\u00e1 feito en dous tipos de material: a plataforma, o pedestal e o fuste son de granito, e o capitel, a cruz e as imaxes de Cristo e a Virxe son de formig\u00f3n. \u00c9rguese sobre unha plataforma de forma cuadrangular de dous graos cun pedestal de forma semiesf\u00e9rica. O varal, de secci\u00f3n circular no principio, conv\u00e9rtese en cadrado no seu remate.\nNo capitel de forma cuadrangular hai un astr\u00e1galo cuadrangular liso, volutas, follas de acanto e un \u00e1baco de lados curvos e v\u00e9rtices achafranados. A cruz \u00e9 de secci\u00f3n circular e aparencia le\u00f1osa con n\u00f3s; s\u00e9rvelle de soporte no seu anverso \u00e1 imaxe de Cristo crucificado, con tres cravos, as mans pechadas, a cabeceira inclinada \u00e1 dereita, a coroa de espi\u00f1as e o pano de pureza anoado diante. No reverso repres\u00e9ntase \u00e1 Virxe en actitude orante, cos dedos entrelazados, e apoiada sobre unha peana. O cruceiro ten unha mesa pegada de granito\nCruces de pedra no muro do adro.\nSon catro cruces que se atopan no muro do adro da parroquia. Son moi similares, de granito, sobre pedestais tam\u00e9n de granito, secci\u00f3n octogonal e remates florenzados. Estas cruces de pedra que se atopan sobre os muros dos adros, est\u00e1n sinalando ou acoutando un espazo sagrado, fronte a outro profano exterior.\nCruz de pedra no lugar das Antes.\nAt\u00f3pase no sitio co\u00f1ecido como cruceiro das Antes de Arriba, sobre un valado, \u00e1 entrada dunha propiedade, e nunha encrucillada de cami\u00f1os. \u00c9 unha cruz de pedra moi sinxela, e ten un brazo roto. Os veci\u00f1os de idade lembran a cruz neste lugar dende sempre, e afirman que nin os vellos de antes sab\u00edan cando se puxera. Por tradici\u00f3n oral, transm\u00edtese a historia de que neste lugar mataran un home.\nCruz de pedra no lugar de Cabreira.\nEst\u00e1 no agro de Constenla, sobre un valado. \u00c9 de granito, de secci\u00f3n octogonal e remates florenzados. Est\u00e1 apoiada sobre un baseamento de forma circular. \u00c9 a \u00fanica cruz con inscrici\u00f3n, hoxe case ilexible, coa data en que se fixo (1934) mailo nome do defunto (Antonio Rodr\u00edguez).\nCruz de pedra no lugar da Cova.\n\u00c9 unha cruz de granito que se ergue sobre un tambor cil\u00edndrico feito con pedras de cachoter\u00eda; pos\u00fae un pedestal de granito; a cruz \u00e9 de secci\u00f3n cuadrangular achafranada, con remates florenzados e bot\u00f3n central. Sobre os brazos da cruz, v\u00e9mo-la forma doutra cruz, feita en baixorrelevo. Por tradici\u00f3n oral, os veci\u00f1os reproducen a historia de que un home que vi\u00f1a da feira da Santa Comba, caeu do cabalo neste lugar, e morreu.\nIgrexa parroquial.\nFoi constru\u00edda nos s\u00e9culos XVIII e XIX. \u00c9 de estilo barroco. Presenta unha planta de sal\u00f3n, cunha soa nave dividida en tres tramos, capela maior rectangular e sancrist\u00eda apegada \u00f3 muro norte a que se accede dende o interior do presbiterio. A nave c\u00f3brese cunha b\u00f3veda de can\u00f3n apoiada sobre arcos faix\u00f3ns.\nA fachada caracter\u00edzase pola existencia dun arco de medio punto no que se encaixa a porta de entrada, unha fornela coa imaxe do santo, dous vans que iluminan o coro, unha balaustrada a modo de cerramento superior e unha torre de planta cadrada dividida en tres corpos; primeiro corpo que refuxia o reloxo, un segundo que alberga \u00e1s camp\u00e1s e o terceiro formado por un tambor con arcos de medio punto peraltados, que soportan unha c\u00fapula semiesf\u00e9rica que se decora con gall\u00f3ns.\nVexetaci\u00f3n e cultivos.\nPredomina a vexetaci\u00f3n caducifolia: carballos, casti\u00f1eiros, ameneiros..., todas elas especies vexetais de lugares h\u00famidos. Antigamente hab\u00eda grandes espazos de monte, que actualmente desapareceron \u00f3 prepar\u00e1rense as terras para a gander\u00eda. Tam\u00e9n se notou un grande incremento de especies for\u00e1neas, como o eucalipto e o pi\u00f1eiro, que te\u00f1en gran rendemento para a obtenci\u00f3n da madeira.\nPor\u00e9n, desde 1999 experimentouse unha baixada na plantaci\u00f3n destas especies e un importante incremento das \u00e1rbores aut\u00f3ctonas. No que respecta \u00f3s cultivos destacan o trigo, o millo, o centeo, as patacas e as hortalizas. Moitos destes produtos, ademais de seren para consumo propio, tam\u00e9n son empregados para a manutenci\u00f3n do arment\u00edo bovino.\nComo cultivo relevante de anos atr\u00e1s destaca o li\u00f1o, o cal ti\u00f1a unha gran complexidade e mestr\u00eda, que lle serviu para ser un elemento importante dentro da historia da parroquia. Outro m\u00e9todo importante de obtenci\u00f3n de teas era a pel de ovella, que tam\u00e9n tivo unha grande explotaci\u00f3n.\nTradici\u00f3ns.\nAta o ano 1968 hab\u00eda o costume de sa\u00edr cantar os nadais e os reis polas casas, e participaban grupos de veci\u00f1os de todos os lugares da parroquia. O que recadaban, parte en di\u00f1eiro e parte en especie, era para facer festas e o resto repart\u00edano entre eles.\nUnha tradici\u00f3n que hai moi pouco desapareceu era a pedida de man para unha voda e a celebraci\u00f3n da festa nupcial. Antigamente o noivo acud\u00eda \u00e1 casa do que ser\u00eda o seu sogro e ped\u00edalle a man da filla; deb\u00eda asegurar o seu porvir, polo que tam\u00e9n ti\u00f1a dereito a pedirlle unha vaca, coa que far\u00edan a festa, e co\u00f1ecer a cantidade de terra que herdar\u00eda a s\u00faa futura esposa. Se isto lle convi\u00f1a \u00f3 noivo e o pai da noiva estaba de acordo p\u00fa\u00f1ase a data para a voda.\nEntre os anos 1965 e 1975 introduciuse o costume de nomear cada tres anos a tres persoas da parroquia (eran os chamados \"homes bos\") para intervir nos problemas entre veci\u00f1os, buscar melloras para a parroquia..., co fin de evitar a v\u00eda do xulgado. Isto tivo a s\u00faa eficacia durante alg\u00fan tempo, pero xa non se conserva.\nFestas patronais.\nA festa m\u00e1is importante \u00e9 a de San Vicente, que se celebra os d\u00edas 22 e 23 de xaneiro. M\u00e1is tarde est\u00e1 a festa de santa Ana, que se celebra o d\u00eda da Ascensi\u00f3n. Chegando o ver\u00e1n, cel\u00e9brase a festa de santo Antonio, o 13 de xu\u00f1o, que \u00e9 moi soada, pola devoci\u00f3n que todos os veci\u00f1os e moitos habitantes doutras parroquias lle te\u00f1en. Existe a confrar\u00eda deste santo dende mediados do s\u00e9culo XVIII, que tivo moita importancia dende 1798 ata 1910. Neste tempo o n\u00famero de confrades afiliados era grande, e ademais eran de moitas parroquias distintas. Estes confrades achegaban un ferrado e medio de trigo e a cambio recib\u00edan a v\u00e9spera da festa dous quilos de pan. Isto segue vixente. Houbo unha \u00e9poca na que na v\u00e9spera da festa mat\u00e1banse tres ou catro vacas, para repartir xunto co pan entre os participantes. Isto recib\u00eda o nome de \"pitanza\". O di\u00f1eiro que se reun\u00eda, despois de pagada a festa, gard\u00e1base para as necesidades da igrexa e para celebrar misas na honra do santo."}
{"id": "24883", "revid": "85894", "url": "https://gl.wikipedia.org/wiki?curid=24883", "title": "Bazar, Santa Comba", "text": "San Mamede de Bazar \u00e9 unha parroquia que se localiza no leste do concello de Santa Comba. Segundo o padr\u00f3n municipal de 2014 ti\u00f1a 371 habitantes (173 homes e 198 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 506 habitantes."}
{"id": "24884", "revid": "6296882", "url": "https://gl.wikipedia.org/wiki?curid=24884", "title": "C\u00edcere, Santa Comba", "text": "San Pedro de C\u00edcere \u00e9 unha parroquia que se localiza no oeste do concello de Santa Comba. Segundo o IGE en 2013 ti\u00f1a 428 habitantes (224 mulleres e 204 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 529 habitantes.\nNesta parroquia atopouse unha inscrici\u00f3n galaicorromana, na que o av\u00f3 se chamaba Cadrolioco (ind\u00edxena preromano), o fillo Coelo (ind\u00edxena romanizado), e o neto Caesarus (nome romano de todo)."}
{"id": "24885", "revid": "6296883", "url": "https://gl.wikipedia.org/wiki?curid=24885", "title": "Fontecada, Santa Comba", "text": "San Marti\u00f1o de Fontecada \u00e9 unha parroquia que se localiza no suroeste do concello de Santa Comba. Segundo o IGE en 2018 ti\u00f1a 474 habitantes (232 homes e 242 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2013 cando ti\u00f1a 505 habitantes.\nLimita cos concellos de Negreira, A Ba\u00f1a e Mazaricos."}
{"id": "24887", "revid": "85894", "url": "https://gl.wikipedia.org/wiki?curid=24887", "title": "Grixoa, Santa Comba", "text": "San Xo\u00e1n de Grixoa \u00e9 unha parroquia que se localiza no oeste do concello de Santa Comba. Segundo o padr\u00f3n municipal de 2014 ti\u00f1a 410 habitantes (214 mulleres e 196 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 567 habitantes."}
{"id": "24888", "revid": "85894", "url": "https://gl.wikipedia.org/wiki?curid=24888", "title": "Grixoa de Esternande, Santa Comba", "text": "Santa Mar\u00eda de Grixoa de Esternande \u00e9 unha parroquia que se localiza no norte do concello de Santa Comba. Segundo o padr\u00f3n municipal de 2014 ti\u00f1a 100 habitantes (56 mulleres e 44 homes) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 93 habitantes."}
{"id": "24889", "revid": "6296894", "url": "https://gl.wikipedia.org/wiki?curid=24889", "title": "Mall\u00f3n, Santa Comba", "text": "San Cristovo de Mall\u00f3n \u00e9 unha parroquia que se localiza no sur do concello de Santa Comba. Segundo o padr\u00f3n municipal de 2014 ti\u00f1a 406 habitantes (222 mulleres e 184 homes), 137 menos ca en 1999. Ten oito entidades de poboaci\u00f3n."}
{"id": "24890", "revid": "56817", "url": "https://gl.wikipedia.org/wiki?curid=24890", "title": "Porte, Italia", "text": "Porte \u00e9 unha comuna italiana da rexi\u00f3n do Piemonte, provincia de Tur\u00edn, de 921 habitantes. Est\u00e9ndese por unha \u00e1rea de 4 km\u00b2, tendo uma densidade de poboaci\u00f3n de 230 hab./km\u00b2. Fai fronteira con Pinerolo, San Pietro Val Lemina, Villar Perosa, San Germano Chisone, San Secondo di Pinerolo."}
{"id": "24891", "revid": "85894", "url": "https://gl.wikipedia.org/wiki?curid=24891", "title": "Montouto, Santa Comba", "text": "Santa Mar\u00eda de Montouto \u00e9 unha parroquia que se localiza no leste do concello de Santa Comba. Segundo o padr\u00f3n municipal de 2014 ti\u00f1a 316 habitantes (148 homes e 168 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 459 habitantes."}
{"id": "24892", "revid": "6296896", "url": "https://gl.wikipedia.org/wiki?curid=24892", "title": "A Pereira, Santa Comba", "text": "Santo Andr\u00e9 da Pereira \u00e9 unha parroquia que se localiza no sur do concello de Santa Comba, a 8\u00a0km da capital do concello, onde se cruzan as estradas de Santa Comba a Muros e de Bertamir\u00e1ns por Negreira a Mux\u00eda. Segundo o padr\u00f3n municipal de 2014 ti\u00f1a 354 habitantes (173 homes e 181 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 429 habitantes.\nEst\u00e1 situada a pouco m\u00e1is de 30 kms de Santiago de Compostela, Noia, Muros, Carnota, Cee, Mux\u00eda, Camari\u00f1as, Laxe e Carballo."}
{"id": "24893", "revid": "85894", "url": "https://gl.wikipedia.org/wiki?curid=24893", "title": "San Salvador de Padreiro, Santa Comba", "text": "San Salvador de Padreiro \u00e9 unha parroquia que se localiza no norte do concello de Santa Comba. Segundo o IGE en 2013 ti\u00f1a 201 habitantes (108 mulleres e 93 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 263 habitantes."}
{"id": "24894", "revid": "85894", "url": "https://gl.wikipedia.org/wiki?curid=24894", "title": "Santa Comba, Santa Comba", "text": "San Pedro de Santa Comba \u00e9 unha parroquia que se localiza no centro do concello de Santa Comba. Segundo o IGE en 2013 ti\u00f1a 3.366 habitantes (1.718 mulleres e 1.648 homes) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.743 habitantes."}
{"id": "24895", "revid": "1131", "url": "https://gl.wikipedia.org/wiki?curid=24895", "title": "Santa Sabi\u00f1a, Santa Comba", "text": "San Xuli\u00e1n de Santa Sabi\u00f1a \u00e9 unha parroquia que se localiza no oeste do concello de Santa Comba. Segundo o IGE en 2013 ti\u00f1a 801 habitantes (424 mulleres e 377 homes), 150 menos ca en 1999. Ten once entidades de poboaci\u00f3n."}
{"id": "24896", "revid": "1131", "url": "https://gl.wikipedia.org/wiki?curid=24896", "title": "Ser, Santa Comba", "text": "San Pedro de Ser \u00e9 unha parroquia que se localiza no sur do concello de Santa Comba. Segundo o padr\u00f3n municipal de 2014 ti\u00f1a 189 habitantes (96 mulleres e 93 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 230 habitantes."}
{"id": "24897", "revid": "6296906", "url": "https://gl.wikipedia.org/wiki?curid=24897", "title": "Vilamaior, Santa Comba", "text": "Santa Mar\u00eda de Vilamaior \u00e9 unha parroquia que se localiza no leste do concello de Santa Comba. Segundo o padr\u00f3n municipal de 2014 ti\u00f1a 308 habitantes (158 mulleres e 150 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 389 habitantes."}
{"id": "24898", "revid": "1131", "url": "https://gl.wikipedia.org/wiki?curid=24898", "title": "Xallas de Castriz, Santa Comba", "text": "San Pedro de Xallas de Castriz \u00e9 unha parroquia que se localiza no norte do concello de Santa Comba. Segundo o IGE en 2013 ti\u00f1a 852 habitantes (533 mulleres e 419 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.050 habitantes."}
{"id": "24899", "revid": "23204", "url": "https://gl.wikipedia.org/wiki?curid=24899", "title": "Maia", "text": "O termo maia pode referirse a:\nComo top\u00f3nimo pode referirse a:"}
{"id": "24900", "revid": "6296747", "url": "https://gl.wikipedia.org/wiki?curid=24900", "title": "Ar\u00edns, Santiago de Compostela", "text": "San Marti\u00f1o de Ar\u00edns \u00e9 unha parroquia que se localiza no concello de Santiago de Compostela na comarca de Santiago. Segundo o IGE en 2018 ti\u00f1a 1.402 habitantes (713 homes e 689 mulleres) distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 904 habitantes.\nXeograf\u00eda.\nDentro da \"Historia pol\u00edtica, religiosa y descriptiva de Galicia\", de Mart\u00ednez de Pad\u00edn, ind\u00edcase que un dos r\u00edos que ba\u00f1an esta parte \u00e9 o Ar\u00edns, do que recibe o nome a parroquia.\nHistoria.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz, ind\u00edcase:\nFestas.\nA parroquia celebra as festas populares m\u00e1is grandes a \u00faltima fin de semana de agosto, e o seu patr\u00f3n (San Marti\u00f1o) o 11 de novembro."}
{"id": "24902", "revid": "6296752", "url": "https://gl.wikipedia.org/wiki?curid=24902", "title": "Bando, Santiago de Compostela", "text": "Santa Eulalia de Bando \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 941 habitantes (524 mulleres e 417 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1\u00a0022 habitantes.\nXeograf\u00eda.\n\u00c9 unha parroquia de perfil irregular de montes suaves como o Monte do Gozo. Nesta parroquia nace o r\u00edo Sar.\nEn Bando est\u00e1n situadas as instalaci\u00f3ns da Televisi\u00f3n de Galicia, da Televisi\u00f3n Espa\u00f1ola en Galicia e da Radio Galega, amais do refuxio municipal de animais.\nHistoria.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz, ind\u00edcase:\nPatrimonio.\nDestaca a existencia de significativas mostras de patrimonio prehist\u00f3rico, como o Castro de Bando ou o Dolmen de Zaramacedo.\nPola parroquia pasa o Cami\u00f1o Franc\u00e9s, a ruta principal do Cami\u00f1o de Santiago, nunha das s\u00faas \u00faltimas partes. Dende o Monte do Gozo, no lugar de San Marcos, tradicionalmente se pod\u00edan enxergar por vez primeira as torres da catedral. Actualmente existe unha capela adicada a San Marcos, un monumento en homenaxe \u00e1 visita de Xo\u00e1n Paulo II e un complexo de albergues de peregrinos. Tam\u00e9n hai neste recinto un auditorio ao aire libre, onde se celebran concertos, coma os do festival O Son do Cami\u00f1o."}
{"id": "24903", "revid": "6296775", "url": "https://gl.wikipedia.org/wiki?curid=24903", "title": "Busto, Santiago de Compostela", "text": "San Pedro de Busto \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 221 habitantes (115 mulleres e 106 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 264 habitantes.\nHistoria.\nA igrexa parroquial, que data de finais do s\u00e9culo XIII, dista 16 quil\u00f3metros da capital municipal. Atrav\u00e9saa a li\u00f1a de ferrocarril e ademais nas s\u00faas inmediaci\u00f3ns pasa o r\u00edo Tambre. Nesta parroquia existen tres castros."}
{"id": "24904", "revid": "6296781", "url": "https://gl.wikipedia.org/wiki?curid=24904", "title": "O Carballal, Santiago de Compostela", "text": "San Xuli\u00e1n do Carballal \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 191 habitantes (101 homes e 90 mulleres) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 218 habitantes."}
{"id": "24905", "revid": "6296783", "url": "https://gl.wikipedia.org/wiki?curid=24905", "title": "O Casti\u00f1eiri\u00f1o, Santiago de Compostela", "text": "A Nosa Se\u00f1ora de F\u00e1tima do Casti\u00f1eiri\u00f1o \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 524 habitantes (276 mulleres e 248 homes) distribu\u00eddos en 1 entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 492 habitantes.\nHistoria.\nFoi constitu\u00edda como parroquia en 1957, segundo se publica no Bolet\u00edn do Arcebispado de Santiago (1957, XCVI p.\u00a0465), segregando da parroquia de Sar os lugares de Paxonal, Corgo, Casti\u00f1eiri\u00f1o, Fieital e Lamas de Abade, da parroquia de Conxo os lugares de Casti\u00f1eiri\u00f1o, Combarro, Casal e Outeiro, e da parroquia de Cacheiras o lugar de Covas. Este \u00faltimo volve pertencer a Cacheiras actualmente."}
{"id": "24906", "revid": "6296784", "url": "https://gl.wikipedia.org/wiki?curid=24906", "title": "Cesar, Santiago de Compostela", "text": "Santa Mar\u00eda de Cesar \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 153 habitantes (82 mulleres e 71 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 193 habitantes."}
{"id": "24907", "revid": "6296786", "url": "https://gl.wikipedia.org/wiki?curid=24907", "title": "Conxo, Santiago de Compostela", "text": "Santa Mar\u00eda de Conxo \u00e9 unha parroquia que se localiza no concello de Santiago de Compostela na comarca de Santiago. Segundo o IGE, en 2013 ti\u00f1a 502 habitantes (252 mulleres e 250 homes) distribu\u00eddos en 16 entidades de poboaci\u00f3n, o que sup\u00f3n un descenso en relaci\u00f3n co ano 1999, cando ti\u00f1a 576 habitantes.\nXeograf\u00eda.\nEst\u00e1 situada ao suroeste do centro urbano da cidade, \u00e1 beira do r\u00edo Sar.\nHistoria.\nNo castri\u00f1o de Conxo cons\u00e9rvanse restos do poboado castrexo, e nel hai unha rocha con diferentes petr\u00f3glifos.\nXa no s\u00e9culo X apareceu o n\u00facleo de poboaci\u00f3n arredor da Igrexa da Nosa Se\u00f1ora da Merc\u00e9 de Conxo. O castelo da Rocha Forte foi constru\u00eddo no s\u00e9culo XIII e foi destru\u00eddo na Gran Guerra Irmandi\u00f1a.\nTrala divisi\u00f3n territorial de Espa\u00f1a en 1833 Conxo constitu\u00eduse como concello de seu. En 1837 naceu en Cornes a escritora Rosal\u00eda de Castro. En 1856 tivo lugar o Banquete de Conxo, ao que asistiron entre outros Eduardo Pondal e Aurelio Aguirre. En 1873 sa\u00edu da estaci\u00f3n de Cornes o primeiro ferrocarril de Galicia, con destino Carril.\nAnexo \u00e1 igrexa estaba o mosteiro de Santa Mar\u00eda, abandonado trala desamortizaci\u00f3n, e no que o cardeal Miguel Pay\u00e1 creou en 1885 o Hospital Psiqui\u00e1trico de Santiago de Compostela. En 1925 o concello de Conxo pasou a formar parte do de Santiago de Compostela.\nEn 1957 os lugares do Casti\u00f1eiri\u00f1o, O Combarro, O Casal e Outeiro pasaron a formar parte da nova parroquia do Casti\u00f1eiri\u00f1o.\nExiste unha locuci\u00f3n moi com\u00fan referida a Conxo: \"Vaiche na misa en Conxo\", que se di cando algu\u00e9n non est\u00e1, e vai tardar en chegar. Segundo Eladio Rodr\u00edguez, a expresi\u00f3n prov\u00e9n de cando foi asasinado o arcebispo Sueiro, en 1366, no contexto duns graves enfrontamentos polos que se ordenou o peche de t\u00f3dalas igrexas de Santiago. En consecuencia, os compostel\u00e1ns ti\u00f1an que ir a misa a Conxo, daquela lonxe da cidade, polo que tardaban moito en ir e volver..\nEconom\u00eda.\nEn Conxo ten a s\u00faa sede a multinacional galega das telecomunicaci\u00f3ns Telev\u00e9s."}
{"id": "24908", "revid": "6296787", "url": "https://gl.wikipedia.org/wiki?curid=24908", "title": "O Eixo, Santiago de Compostela", "text": "San Cristovo do Eixo \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 1.005 habitantes (511 mulleres e 494 homes) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.060 habitantes.\nXeograf\u00eda.\nO Eixo at\u00f3pase rodeada polas parroquias de San Marti\u00f1o de Ar\u00edns, Santa Mar\u00eda de Marrozos, Cacheiras e Os Tilos. Por ela discorre o r\u00edo Ar\u00edns, que \u00f3 chegar al\u00ed cambia o seu nome polo de r\u00edo Santa Luc\u00eda. \u00c9 as\u00ed debido a que o seu leito fl\u00fae a car\u00f3n da capela de Santa Luc\u00eda, un referente parroquial que se une cos cruceiros estendidos \u00f3 longo da vila \u00e1 variedade cultural existente.\n\u00c9 unha das parroquias compostel\u00e1s que m\u00e1is sofre o desenvolvemento das infraestruturas xa que se ve rodeada polas autoestradas AP-9, AP-53 e a li\u00f1a do tren de alta velocidade (AVE). Deste \u00faltimo cabe sinalar a ponte sobre o val que chega a acadar os 95 metros de altura na s\u00faa parte m\u00e1is alta, referente a nivel estatal \u00f3 converterse na segunda ponte m\u00e1is elevada do pa\u00eds.\nTop\u00f3nimo.\nPara este top\u00f3nimo at\u00f3panse referencias medievais que alternan a forma \"Olegio\" (s\u00e9culo XI) (ou \"Oeyo\", ou \"Oegio\"), coas formas \"Eio, Eyo, Eo\". Como \"Olegio\", poder\u00eda ter unha orixe hidron\u00edmica, e que xa naquela altura (s\u00e9culo XIV) se reinterpretase como un artigo m\u00e1is un substantivo."}
{"id": "24909", "revid": "6296789", "url": "https://gl.wikipedia.org/wiki?curid=24909", "title": "A Enfesta, Santiago de Compostela", "text": "San Cristovo da Enfesta \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 693 habitantes (370 mulleres e 323 homes) distribu\u00eddos en 12 entidades de poboaci\u00f3n, 74 menos ca en 1999.\nEtimolox\u00eda.\nO top\u00f3nimo \"Enfesta\" \u00e9 un or\u00f3nimo que indica un terreo irregular con bastante pendente.\nHistoria.\nEntre 1836 e 1962 foi capital do concello da Enfesta, que foi anexionado ao de Santiago de Compostela.\nPatrimonio.\nA igrexa de San Cristovo da Enfesta foi fundada no ano 1923. Ten unha planta simple e a fachada conta cunha torre con d\u00faas camp\u00e1s. Hai unha estatua de San Cristovo que sacan de procesi\u00f3n o d\u00eda da festa na segunda semana de xullo.\nAos arredores da igrexa enc\u00f3ntrase o cemiterio, a casa do cura e un cruceiro que foi feito na mesma data que a igrexa."}
{"id": "24910", "revid": "6296793", "url": "https://gl.wikipedia.org/wiki?curid=24910", "title": "Fecha, Santiago de Compostela", "text": "San Xo\u00e1n de Fecha \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 297 habitantes (155 mulleres e 142 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 380 habitantes."}
{"id": "24911", "revid": "6296794", "url": "https://gl.wikipedia.org/wiki?curid=24911", "title": "Figueiras, Santiago de Compostela", "text": "Santa Mar\u00eda de Figueiras \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 995 habitantes (500 mulleres e 495 homes) distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 927 habitantes.\nXeograf\u00eda.\nA fregues\u00eda de Figueiras est\u00e1 dominada polos montes da Cova e de Correx\u00edns. O clima \u00e9 morno e pos\u00fae bos terreos de cultivo, especialmente logo da concentraci\u00f3n parcelaria.\nHistoria.\nA principios do s\u00e9culo XX ti\u00f1a case que seiscentos fregueses. A s\u00faa poboaci\u00f3n foi medrando polo \u00e9xito do cultivo do millo, xa que a principios do s\u00e9culo XVII, segundo fai constar o cardeal Jer\u00f3nimo del Hoyo nas s\u00faas \"Memorias do Arcebispado de Santiago\", na parroquia de Santa Mar\u00eda de Figueiras so resid\u00edan trinta fregueses que pagaban con centeo e pan os seus d\u00e9cimos \u00e1 igrexa de Santiago.\nEra unha das primeiras paradas no cami\u00f1o tradicional para Portomouro.\nPatrimonio.\nA s\u00faa igrexa parroquial conserva interesantes pinturas murais.\nNesta parroquia, no lugar de Codesedas, at\u00f3pase o castro de Marmancou, que presenta plataformas defendidas por muros de cachoter\u00eda. O viaxeiro brit\u00e1nico Howes escribiu en 1925 no relato da s\u00faa viaxe a Compostela sobre este castro e outro situado en Fecha. Neste castro apareceu abonda cer\u00e1mica castrexa e tam\u00e9n romana.\nNo lugar de Correx\u00edns cons\u00e9rvanse gravados rupestres da mesma maneira que na aldea de Folgoso onde aparece unha laxe parcialmente destru\u00edda pero con varias covi\u00f1as, ou cazoletas, que poder\u00edan ser unha representaci\u00f3n de Ori\u00f3n."}
{"id": "24912", "revid": "15490", "url": "https://gl.wikipedia.org/wiki?curid=24912", "title": "Dereito de sucesi\u00f3ns", "text": "O dereito de sucesi\u00f3ns ou sucesorio \u00e9 o conxunto de normas que regulan o traspaso de bens, dereitos e obrigaci\u00f3ns (sempre que non se extingan pola morte) dunha persoa f\u00edsica \u00e1 morte desta. \u00c9 parte do Dereito civil.\nEn moitos pa\u00edses (Espa\u00f1a entre eles) est\u00e1 regulado por unha lei: o C\u00f3digo civil, as\u00ed como polos usos e costumes de cada lugar. Por\u00e9n, o de Espa\u00f1a \u00e9 un caso especial, pois a Constituci\u00f3n permite que as comunidades regulen o seu propio Dereito civil (ou Foral, segundo os casos) al\u00ed onde o haxa. As\u00ed, por exemplo, Navarra, Catalu\u00f1a e Galicia contan con normas espec\u00edficas para alg\u00fans aspectos.\nSucesi\u00f3n testada.\nT\u00f3dalas persoas temos dereito a disp\u00f3r acerca de a quen van pasar as nosas propiedades \u00e1 nosa morte. Para permiti-lo exercicio dese dereito en moitos pa\u00edses unha boa parte do Dereito de sucesi\u00f3ns vai dedicada \u00e1 que regras que rixen como o causante (respecto dunha herdanza, a persoa que morre) pode exercer o sobredito dereito. As\u00ed, por exemplo, no Sistema de dereito Anglosax\u00f3n a forma de dispo\u00f1er sobre as propiedades dun \u00e9 un documento privado, a\u00ednda que redactado conforme \u00f3 que estipula o Dereito, chamado testamento. Ese mesmo nome se lle d\u00e1 no Sistema de dereito Continental a unha escritura p\u00fablica que un outorga coa mesma finalidade, pero na que ten que cumprir con m\u00e1is requisitos legais. A aquela sucesi\u00f3n na cal o causante determinou o a transmis\u00f3n das s\u00faas propiedades ch\u00e1maselle Sucesi\u00f3n testada; asemade, o causante que outorgou testamento e dispuxo das s\u00faas propiedades recibe o nome de testador ou testante, se ben este \u00faltimo termo pode levar a confusi\u00f3n pois tam\u00e9n se aplica a cada unha das leiras lindeiras doutra.\nLex\u00edtimas.\nHai unha parte da herdanza da que o testador non pode dispor, a chamada lex\u00edtima, que consiste nunha fracci\u00f3n do total do caudal hereditario. Habitualmente est\u00e1 reservada para os fillos, pero o Dereito Civil de Galicia consagra o usufruto de certa parte da herdanza para o c\u00f3nxuxe vi\u00favo. Por outra banda, no C\u00f3digo Civil est\u00e1n reservados dous terzos en concepto de lex\u00edtima, dos cales un pode ser entregado en forma de mellora, o que quere dicir que pode ser entregado a un s\u00f3 fillo, se ben o outro debe dividirse entre t\u00f3dolos fillos ou as s\u00faas li\u00f1axes cando haxa fillos premortos que concibisen fillos. Por\u00e9n, na Comunidade Foral de Navarra, o Dereito non consagra lex\u00edtima. A lex\u00edtima ten a s\u00faa raz\u00f3n de ser \u00f3 pretender evitar que as persoas que dependen economicamente do testador ou aquelas que compart\u00edan o uso dos seus bens con aquel, isto \u00e9, a s\u00faa familia, non queden sen unha porci\u00f3n da herdanza.\nTestamentos.\nUn testamento \u00e9 o documento mediante o cal o testador (persoa que outorga testamento) exp\u00f3n a s\u00faa vontade de establecer o futuro das s\u00faas propiedades \"mortis causa\" (expresi\u00f3n latina que quere dicir \"por causa da morte\") e explica a forma en que se han de dividi-la s\u00faa herdanza, e a quen se lle ha de entregar que parte da mesma. No testamento, o testante debe designar \u00f3s herdeiros, persoas que ademais de recibir unha porci\u00f3n das propiedades do defunto xestionan a sucesi\u00f3n. Ademais de todo o dito, o testador ten a posibilidade de asignar a herdeiro ou a cada legatario unhas cotas, de tal xrito que reciban unha parte das propiedades sen especificar cales.\nTestamentos de acordo co C\u00f3digo Civil.\nEn Espa\u00f1a o Dereito Civil com\u00fan establece (\u00e1 marxe dos testamentos especiais) tres clases de testamentos:\nOutros testamentos.\nOutros testamentos, non reco\u00f1ecidos polo dereito sucesorio com\u00fan, son:\nRequisitos para testar.\nCando se outorga testamento notarial, deben acudir d\u00faas testemu\u00f1as \u00f3 outorgamento cando:\nEn Espa\u00f1a est\u00e1n impedidos para testar, entre outros, os menores de 14 anos e os que non est\u00e1n en pleno uso das s\u00faas facultades mentais. Non obstante, o feito de que os menores de idade poidan testar \u00e9 bastante pouco com\u00fan, sendo o l\u00edmite m\u00e1is com\u00fan o da maior\u00eda de idade.\nExecutores do testamento.\nSon aquelas persoas \u00e1s que o testador encarga na escritura testamentaria o feito de levar a cabo, tanto administrativa como realmente, as disposici\u00f3ns inclu\u00eddas no interior do testamento. Non t\u00f3dalas figuras est\u00e1n reco\u00f1ecidas por t\u00f3dolos sistemas de dereito de sucesi\u00f3ns, nin todas poder ter cabida en t\u00f3dolos tipos de testamentos. Entre eles c\u00f3ntase:\nSon persoas \u00e1s que o testador encarga no testamento que realicen determinadas funci\u00f3ns \u00e1 s\u00faa morte, tales como paga-lo enterro e o funeral, se o houber, sufraga-los legados en met\u00e1lico, contactar cos herdeiros etc\u00e9tera.\nO testador pode establecer con respecto \u00f3 cargo de testamenteiro:\nAsemade, en previsi\u00f3n de que o testamenteiro abandone renuncie \u00f3 seu cargo, ou sexa cesado, pode determinar unhas persoas como substitutas.\nEn todo caso, a\u00ednda sendo voluntario exercer de testamenteiro, o que renuncie perder\u00e1 os seus dereitos na herdanza, excepto disposici\u00f3n en contrario do testador.\nOs notarios son os que se ocupan se custodia-los testamentos cando estes son notariais ( isto \u00e9, todos excepto o ol\u00f3grafo) e de redactalos cando toman a forma do testamento notarial aberto. Na maior\u00eda dos pa\u00edses son persoas que se licenciaron en Dereito, pero non sempre te\u00f1en que ter pasado unha oposici\u00f3n, como no caso de Espa\u00f1a; en Francia a aqueles licenciados que desexen ser notarios ch\u00e9galles con pagar unha fianza en concepto dos gastos ocasionados pola instalaci\u00f3n da oficina e polos gastos burocr\u00e1ticos. O sistema anglosax\u00f3n non reco\u00f1ece esta figura, sen\u00f3n que no que \u00e9 necesario substit\u00faea pola do testamenteiro.\nOs contadores-partidores son aqueles que foron designados para reparti-la herdanza cando a repartici\u00f3n non est\u00e1 realizada xa no propio testamento. Son designados polo testador na propia escritura testamentaria, a\u00ednda que o testante tam\u00e9n pode encomendarlle esta funci\u00f3n (a trav\u00e9s do testamento) \u00f3s herdeiros ou incluso \u00f3s testamenteiros. Os contadores-partidores deben respectar aquilo que \u00f3 efecto xa dispuxese o testador no propio testamento. As\u00ed mesmo, est\u00e1n obrigados a inventariar t\u00f3dolos bens do causante antes de presenta-la repartici\u00f3n. Os contadores-partidores tam\u00e9n son empregados \u00e1 hora de parti-la herdanza no caso de sucesi\u00f3n intestada.\nCando o testador designou un comisario por escritura p\u00fablica, e non fixou para este unha data na que remate o seu poder, o comisario poderaa exercer mentres viva e non incumpra algunha das condici\u00f3ns que o testador lle esixise para poder dispo\u00f1er das s\u00faas propiedades. As\u00ed, unha vez morto o causante, o comisario ser\u00e1 quen de reparti-la herdanza da forma que considere m\u00e1is oportuna, sempre e cando respecte as decisi\u00f3ns que o testador lle obrigase a respectar na escritura p\u00fablica de apoderamento. Unha das cousas que m\u00e1is comunmente po\u00f1en como condici\u00f3n os causantes \u00f3s comisarios \u00e9 a designaci\u00f3n dos herdeiros, que adoita facerse xa na propia escritura p\u00fablica de apoderamento.\nTipos de receptores de bens da herdanza.\nO Dereito de Sucesi\u00f3ns adoita distinguir diversas categor\u00edas para as persoas que reciben unha parte da herdanza, en funci\u00f3n do que reciban ou da forma en que o reciban. Deste modo, ad\u00f3itase distinguir entre herdeiros, legatarios e lexitimarios, que se diferencian no seguinte:\nDoaz\u00f3ns a colaci\u00f3n.\nEn determinados ordenamentos xur\u00eddicos o dereito de sucesi\u00f3ns permite unha figura particular en relaci\u00f3n \u00e1 adxudicaci\u00f3n de bens: son as doaz\u00f3ns que se han de traer a colaci\u00f3n. \u00c9 dicir, son doaz\u00f3ns que unha persoa fai \u00f3s seus propios herdeiros, xeralmente os lexitimarios, en vida e que \u00e1 s\u00faa morte se han de considerar como parte da porci\u00f3n do caudal hereditario l\u00edquido que lle corresponde \u00f3 donatario (persoa que recibe a herdanza).\nEsta pr\u00e1ctica de facer doaz\u00f3ns no lugar de adxudicar bens v\u00eda testamento ten d\u00faas explicaci\u00f3ns sociol\u00f3xicas. En primeiro lugar, p\u00f3dese deber a que a transmisi\u00f3n \"mortis causa\" tributa a trav\u00e9s do Imposto de sucesi\u00f3ns; non obstante, inicialmente, as doaz\u00f3ns, un tipo de transmisi\u00f3n pouco com\u00fan, non pagaban imposto ning\u00fan. Iso fixo que moita xente, para evitar pagar o devandito imposto adxudicase os seus bens a trav\u00e9s de doaz\u00f3ns. A segunda explicaci\u00f3n sociol\u00f3xica \u00e9 de \u00edndole m\u00e1is pr\u00e1ctica: o herdeiro pide \u00f3 causante que lle dea en vida unha parte ou toda a s\u00faa herdanza.\nPor outra banda, o estado, para evitar ese fraude legal, tomou medidas diferentes, segundo os pa\u00edses. Nalg\u00fans o Imposto de sucesi\u00f3ns estendeuse \u00e1s doaz\u00f3ns e converteuse no Imposto de sucesi\u00f3ns e doaz\u00f3ns. Noutros lugares prohibiuse que as doaz\u00f3ns se puidesen traer a colaci\u00f3n, de tal forma que posteriormente os donatarios poder\u00e1n reclamar a s\u00faa porci\u00f3n legal (a lex\u00edtima) da herdanza, sen que se te\u00f1a en conta o que se lles adxudicou previamente.\nO Sistema anglosax\u00f3n.\nO Sistema Anglosax\u00f3n de Dereito ou Common Law bas\u00e9ase nas sentenzas e ditames dos tribunais acerca dun asunto, sobre o que despois se poder\u00e1 lexislar. Neste sistema, cando un tribunal crea un principio con respecto a un conflito concreto, est\u00e1 obrigando \u00f3 propio tribunal e \u00f3s \u00f3rganos de xustiza que lle son subordinados a cumpriren co novo principio con respecto a casos que sexan m\u00e1is ou menos iguais. Non obstante, o dereito dado posteriormente polo poder lexislativo pode modifica-lo principio.\nNo que respecta \u00f3 Dereito de Sucesi\u00f3ns, o sistema anglosax\u00f3n caracter\u00edzase, por unha parte, por dar libre disposici\u00f3n sobre o total da herdanza \u00f3 testante, o que significa que o testante disp\u00f3n do total das s\u00faas propiedades, sen cargas de lex\u00edtimas ou de disposici\u00f3ns lexislativas. Por outra banda, o testante debe face-lo testamento por si mesmo, sen acudir a notarios ou a outros funcionarios p\u00fablicos, e por iso, \u00e9 bastante com\u00fan que o testador pida a axuda dun avogado para cumprir cos requisitos que esixe a lei \u00e1 hora de outorgar testamento, quen en ocasi\u00f3ns act\u00faa asemade como testamenteiro. Un deses requisitos \u00e9 o de que durante o acto de outorgamento deben estar presentes polo menos d\u00faas testemu\u00f1as que non reciban algo do testamento. Al\u00e9n de todo isto, \u00e9 conveniente resaltar que este sistema de dereito d\u00e1 \u00f3 testamento a categor\u00eda de escritura privada, e non p\u00fablica, como no Sistema de Dereito Continental.\nSucesi\u00f3n intestada ou abintestata.\n\u00c9 a que se da cando o causante non expresou a s\u00faa vontade respecto da herdanza, cando a vontade dada vai contra a lei de tal forma que se anulan as s\u00faas disposici\u00f3ns ou cando os herdeiros todos institu\u00eddos polo testante renuncian \u00e1 herdanza ou fosen incapaces para herdar. Tam\u00e9n se da a sucesi\u00f3n abintestata cando o testador non dispuxese de parte doas seus bens, a\u00ednda que neste caso a partici\u00f3n conforme os principios da sucesi\u00f3n intestada s\u00f3 se aplica \u00f3s bens non dispostos. Na sucesi\u00f3n intestada non \u00e9 preceptivo respecta-la lex\u00edtima.\nCando se dan estas situaci\u00f3ns entr\u00e9gase, por esta orde e de maneira sucesiva, \u00f3s descendentes, \u00f3s ascendentes, \u00f3 c\u00f3nxuxe ou \u00f3s parentes colaterais e \u00f3 ente p\u00fablico. As regras para a entrega da herdanza nestes casos son m\u00e1is ou menos as mesmas en t\u00f3dolos pa\u00edses de influencia occidental. Na sucesi\u00f3n abintestata t\u00f3dolos parentes no mesmo grao do causante pertencentes \u00e1 mesma li\u00f1a reciben a mesma porci\u00f3n da herdanza.\nSucesi\u00f3n dos descendentes.\nEn primeiro lugar o caudal hereditario entr\u00e9gase \u00f3s descendentes directos, de tal forma que se divida a partes iguais entre os m\u00e1is pr\u00f3ximos en grao (os fillos). Cando parte ou t\u00f3dolos fillos tivesen morto, dividirase a herdanza entre os fillos vivos e as li\u00f1axes dos fillos mortos. Posteriormente, a parte de cada li\u00f1axe rep\u00e1rtese a partes iguais entre os netos. No caso de que alg\u00fans ou t\u00f3dolos netos tivesen morto, a parte que lles corresponda do caudal hereditario ser\u00e1 dividida entre os seus fillos a partes iguais, e as\u00ed sucesivamente. \u00c9 dicir, a herdanza div\u00eddese en primeiro lugar ente os descendentes directos, tendo en conta que un descendente de grao x excl\u00fae da participaci\u00f3n na herdanza \u00f3s descendentes do causante que \u00e1 s\u00faa vez descendan del.\nSucesi\u00f3n dos ascendentes.\nCando non houber descendentes, herdar\u00e1n os ascendentes. En primeiro lugar, a herdanza corresp\u00f3nde \u00f3s pais: a metade para cada un se ambos estiveren vivos, ou toda para un s\u00f3, se s\u00f3 houbese un. De se-lo caso de non estaren vivos os pais, pero si outros ascendentes, dividirase a herdanza de tal forma que sexa unha metade para os parentes maternos e a outra metade para os paternos. En cada li\u00f1a dividirase por cabezas, tendo en conta que un parente de grao x excl\u00fae os parentes que ascendan do causante a trav\u00e9s del.\nSucesi\u00f3n do c\u00f3nxuxe e das ramas colaterais.\nEn defecto de ascendentes ou descendentes herdar\u00e1 o c\u00f3nxuxe non separado legalmente, e non hab\u00e9ndoo, os parentes colaterais. De entre estes, herdar\u00e1n con preferencia os irm\u00e1ns e os sobri\u00f1os. Cando houber medios irm\u00e1ns e tam\u00e9n irm\u00e1ns polo pai e pola nai, estes \u00faltimos recibir\u00e1n porci\u00f3n dobre c\u00f3s demais irm\u00e1ns. Cando non houber nin irm\u00e1ns, nin fillos de irm\u00e1ns, recibir\u00e1n a herdanza os demais parentes colaterais ata o cuarto grao, al\u00e9n do cal non est\u00e1 permitido herdar. Cando foren estes parentes entre os que se reparta o caudal hereditario, farase por cabezas, sen distinci\u00f3n de grao.\nSucesi\u00f3n do ente p\u00fablico.\nEn ausencia de parentes habilitados pola lei para herdar en casos de sucesi\u00f3n intestada (os parentes distantes non herdan nestes casos; ademais, a certas persoas a lei non lles permite herdar), o m\u00e1is com\u00fan \u00e9 que o caudal hereditario pase a mans dalg\u00fan ente p\u00fablico, xa sexa este o ente estatal, o rexional..., segundo as regras do lugar que se trate. Con frecuencia o sobredito ente p\u00fablico ten a obriga de dedicar a herdanza ou o seu valor l\u00edquido a obras para a comunidade, tales como obras culturais, obras para a reinserci\u00f3n social, obras para mellora da calidade de vida etc. Decot\u00edo estas obras de car\u00e1cter sociais deben estar circunscritas \u00e1 area (municipal ou rexional) na que o causante tivo a s\u00faa \u00faltima residencia habitual, ou de non ser esta co\u00f1ecida, a aquela na que morreu.\nPeculiaridades do sistema sucesorio galego.\nO Dereito Civil particular de Galicia est\u00e1 regulada na Lei de Dereito Civil de Galicia. No que respecta \u00f3 Dereito de Sucesi\u00f3ns, entre outras, hai as seguintes peculiaridades:\nO imposto de sucesi\u00f3ns.\nO imposto de sucesi\u00f3ns \u00e9 unha porci\u00f3n do capital hereditario l\u00edquido que recibe un herdeiro ou un legatario que o ente p\u00fablico onde o causante tiver o seu \u00faltimo domicilio habitual reserva para si. A porcentaxe que se debe pagar var\u00eda conforme \u00f3s lugares onde nos atopemos e do grao de parentesco que te\u00f1a o herdeiro ou o legatario, as\u00ed como o patrimonio do herdeiro ou do legatario. En certos pa\u00edses mesmo se da o caso de non existir (tal \u00e9 o caso de Alema\u00f1a). Este mesmo imposto tam\u00e9n se aplica sobre as doaz\u00f3ns gratu\u00edtas (para evitar que os pais doen as s\u00faas propiedades antes de morreren para evitaren pagar o imposto). No Estado Espa\u00f1ol, este tributo xesti\u00f3nano e c\u00f3brano as Comunidades Aut\u00f3nomas, de tal forma que cada unha establece as reduci\u00f3ns que considera oportunas. As\u00ed, por exemplo, en Castela e Le\u00f3n os inv\u00e1lidos que herdan te\u00f1en unha reduci\u00f3n do 99 %."}
{"id": "24913", "revid": "5312", "url": "https://gl.wikipedia.org/wiki?curid=24913", "title": "Comu\u00f1\u00f3n Tradicionalista Carlista", "text": "A Comu\u00f1\u00f3n Tradicionalista Carlista (CTC) \u00e9 un partido pol\u00edtico espa\u00f1ol de ideolox\u00eda carlista e tradicionalista constitu\u00eddo en 1986. Est\u00e1 presidida por Mar\u00eda Cuervo-Arango Cienfuegos-Jovellanos e Javier Zazu Lafuente \u00e9 o secretario xeral. O seu bolet\u00edn oficial \u00e9 \"Acci\u00f3n Carlista\" a\u00ednda que a s\u00faa publicaci\u00f3n m\u00e1is relevante \u00e9 \"Ahora-Informaci\u00f3n\" que edita CTC-Catalu\u00f1a. As mocidades da CTC agr\u00fapanse na Asociaci\u00f3n Cruz de Borgo\u00f1a.\nTraxectoria.\nFundouse en 1986 tras a celebraci\u00f3n dun congreso de reunificaci\u00f3n carlista que celebraron diversas forzas carlistas que se manti\u00f1an f\u00f3ra do Partido Carlista por non asumiren o xiro cara a esquerda deste partido baixo o liderado de Carlos Hugo de Borb\u00f3n-Parma\nElecci\u00f3ns.\nNas elecci\u00f3ns ao Parlamento Europeo de 1994 a CTC recibiu 5.226 votos (0.03%), deles 473 (0.21%) en Navarra. Nas elecci\u00f3ns lexislativas de 2004 presentouse s\u00f3 ao Senado levando candidaturas en t\u00f3dalas circunscrici\u00f3ns, obtendo uns 45.000 votos en total.\nGalicia.\nCTC-Galicia edita o bolet\u00edn \"Aturuxo Carlista\". Nas elecci\u00f3ns ao Parlamento Europeo de 1994 conseguiu 309 votos (0.03%). No ano 2004 nas elecci\u00f3ns para o Senado o candidato da CTC que m\u00e1is votos recibiu foi Ignacio S\u00e1nchez-Oca\u00f1a, o coordinador de CTC-Galicia, con 646 na provincia da Coru\u00f1a."}
{"id": "24915", "revid": "23204", "url": "https://gl.wikipedia.org/wiki?curid=24915", "title": "Yoshito Usui", "text": ", nado en Shizuoka o 21 de abril de 1958 e finado o 11 de setembro de 2009, foi un debuxante de manga xapon\u00e9s, co\u00f1ecido fundamentalmente por crear o manga e anime \"Shin Chan\".\nTraxectoria.\nEn 1977 graduouse na Escola Saitama. Simultaneamente comezou a traballar nun supermercado durante o d\u00eda e asist\u00eda \u00e1s clases da escola de dese\u00f1o pola noite. No 1979 entrou a traballar nunha empresa de publicidade e no 1985 iniciou a s\u00faa incursi\u00f3n m\u00e1is profunda no mundo da banda dese\u00f1ada \u00f3 ga\u00f1ar o premio \u201cNew-Comer\u201d da revista \"Manga Action\". Comezou o seu primeiro c\u00f3mic de series \"Stories of Darakuya Store\", no 1990 continuou cos c\u00f3mics \"Office Lady Gumi\" e, en setembro dese mesmo ano, con \"Crayon Shin Chan\".\n\"Shin Chan\" converteuse nunha serie animada para televisi\u00f3n en 1992, estreada na canle Asahi. A primeira pel\u00edcula de cine estreouse un ano m\u00e1is tarde e a partir desa data cada ano real\u00edzase unha nova. En decembro de 2002 recibiu o gran premio de animaci\u00f3n The Media Arts Festival de Toquio.\nO 11 de setembro de 2009 desaparece logo de ter ido a facer sendeirismo nunha zona monta\u00f1osa na prefectura de Nagano. O 19 de setembro de 2009 at\u00f3pase un cad\u00e1ver, que se atrib\u00fae \u00f3 do debuxante; xa que se atopou o corpo coas mesmas roupas que levaba o 11 de setembro e na mesma zona na que dixo que \u00eda facer sendeirismo."}
{"id": "24917", "revid": "2445", "url": "https://gl.wikipedia.org/wiki?curid=24917", "title": "R\u00f3balo", "text": ""}
{"id": "24919", "revid": "89787", "url": "https://gl.wikipedia.org/wiki?curid=24919", "title": "Eladio Rodr\u00edguez Gonz\u00e1lez", "text": "Eladio Rodr\u00edguez Gonz\u00e1lez, nado en San Clodio (Leiro) o 24 de xullo de 1864 e finado na Coru\u00f1a o 14 de abril de 1949, foi un lexic\u00f3grafo, xornalista e escritor galego. Foi un dos corenta membros numerarios fundadores da Real Academia Galega, a cal presidiu entre 1926 e 1934; tam\u00e9n \u00e9 autor dun dicionario, \u00f3 que lle dedicou toda a s\u00faa vida, moi valorado polo seu contido etnogr\u00e1fico, que foi editado postumamente. No ano 2001 dedic\u00f3uselle o D\u00eda das Letras Galegas.\nTraxectoria.\nFoi fillo dun labrego, Camilo, e unha costureira, Agustina, solteira, que tiveron outros tres fillos: Emilio (que morreu novo), Petra e Matilde. Con sete anos de idade, a nai mandoulle a vivir cun irm\u00e1n seu na Coru\u00f1a porque \"o neno non serve pra o campo, o neno \u00e9 de letras\"\", pero volveu pronto ao seu lugar de nacemento, onde traballou de mestre -sen titulaci\u00f3n- no convento de San Clodio.\nEn 1886 escribiu a s\u00faa primeira poes\u00eda co\u00f1ecida, \"A noite de San Xo\u00e1n\", coa que conseguiu un acc\u00e9sit no \"Certame gallego literario-musical\", celebrado en Pontevedra. Nese mesmo ano publicou outros traballos en revistas como \"O Galiciano\" (semanario de Pontevedra que convocara eses xogos florais ), \"O Tio Marcos d'a Portela\" (Ourense ) e \"Galicia Moderna\" (editada en Cuba ). En 1887 participou noutros xogos florais convocados en Betanzos e conseguiu tres premios ; no mesmo ano publicou nas revistas \"Galicia. Revista Regional\" (A Coru\u00f1a) e \"A Gaita Gallega\" (Cuba ).\nDe volta na Coru\u00f1a (1888) comezou a traballar como escrib\u00e1n temporal no concello da Coru\u00f1a, no que traballou ata a s\u00faa xubilaci\u00f3n en 1937) como Oficial Maior, a\u00ednda que sempre compaxinou este traballo co xornalismo, a lexicograf\u00eda e a poes\u00eda. Froito desta dedicaci\u00f3n foron a direcci\u00f3n do xornal \"La Ma\u00f1ana\" e continuas colaboraci\u00f3ns nas revistas galegas e da emigraci\u00f3n da \u00e9poca, como \"Galicia Humor\u00edstica\" (Santiago), \"El Eco de Galicia\" (Cuba), \"A Monteira\" (Lugo) etc.\nO 28 de marzo de 1891 casou coa coru\u00f1esa Josefa Benigna Evarista Yordi Visier, coa que tivo sete fillos: Lu\u00eds Galo, Arturo, Eladio, Julio, Mar\u00eda, Adela e Mercedes. O mesmo ano conseguiu o Premio de Honor nos xogos florais de Tui polo seu poema \"Desperta\" .\nEn 1894 publicou o seu primeiro libro de poemas, \"Folerpas\", con obras premiadas nos certames literarios nos que se ti\u00f1a presentado.\nO ano 1895 naceu a \"Revista Gallega\", na imprenta de Ux\u00edo Carr\u00e9 Aldao, con Eladio Rodr\u00edguez como membro da redacci\u00f3n. Constitu\u00edda como \u00f3rgano de expresi\u00f3n da Cova C\u00e9ltica, da que nacer\u00e1 dez anos despois a Real Academia Galega, Eladio Rodr\u00edguez participou nos faladoiros da librer\u00eda xunto con Manuel Murgu\u00eda, Eduardo Pondal, Salvador Golpe, Francisco Tettamancy, Galo Salinas, Manuel Lugr\u00eds Freire e, ocasionalmente, Emilia Pardo Baz\u00e1n. O 22 de setembro dese mesmo ano, os membros da \"Cova C\u00e9ltica\" constitu\u00edron a Liga Gallega allea a calquera partido pol\u00edtico e co \u00fanico obxectivo de loitar polos intereses de Galicia. A partir do 14 de novembro de 1897, a \"Revista Gallega\" proclam\u00e1base \"\u00d3rgano oficial de la Liga Gallega en La Coru\u00f1a\". Eladio Rodr\u00edguez foi nomeado bibliotecario da \"Reuni\u00f3n Recreativa e Instructiva de Artesanos\", m\u00e1is co\u00f1ecida como \"C\u00edrculo de Artesanos da Coru\u00f1a\"; como bibliotecario desta organizaci\u00f3n, elaborou un \"\"Cat\u00e1logo de las obras cient\u00edficas, literarias y musicales\" da instituci\u00f3n, con m\u00e1is de 3.300 obras (publicado en 1901 e ampliado en 1907).\nFoi un dos socios fundadores da Asociaci\u00f3n da Prensa da Coru\u00f1a en 1904, da cal foi tam\u00e9n presidente.\nEn 1905 participou como socio fundador da Real Academia Galega, con Murgu\u00eda como Presidente. Eladio foi o seu secretario desde 1920 a 1926, e o seu presidente desde esta data ata 1934, ano en que dimitiu por raz\u00f3ns de sa\u00fade.\nContinuou colaborando con revistas literarias e galeguistas , como \"A Nosa Terra\" , \"Solidaridad Gallega\", \"Suevia\" (Buenos Aires), \"El Compostelano\" (Santiago ) ou o suplemento literario que \"El Noroeste\" comezou a publicar en 1918 . No \"Bolet\u00edn da Real Academia Galega\" publicou numerosos ensaios.\nEn 1916 participou na fundaci\u00f3n da \"Irmandade dos Amigos da Fala\" (Irmandades da Fala), promovidas por Ant\u00f3n Villar Ponte \nEn 1917 participou na fundaci\u00f3n do coro C\u00e1ntigas da Terra, que chegou a presidir e para o que escribiu un poema co mesmo t\u00edtulo \"C\u00e1ntigas da Terra\". En 1918 ga\u00f1ou o primeiro premio da Festa da Poes\u00eda e da M\u00fasica da cidade de Lugo, con \"Alma de raza\", e o \"premio especial e extraordinario\" con \"\u00a1Malpocado!\".\nEn 1920, xa secretario da Real Academia Galega, respondeu \u00f3 discurso de ingreso de Ram\u00f3n Cabanillas; en 1926 respondeu igualmente \u00f3 discurso de ingreso de Fernando Mart\u00ednez Mor\u00e1s. En 1922 publicouse o seu segundo libro, \"Raza e terra\" . En 1924 ga\u00f1ou co poema \"Oraci\u00f3s campesi\u00f1as\" o premio de honor na Festa da L\u00edngoa Galega, en Santiago.\nO 20 de novembro de 1926 resultou elixido por unanimidade como presidente da Real Academia Galega, para suceder a Francisco Ponte Blanco, cargo que ocupou ata o 4 de marzo de 1934, ano en que foi sucedido por Manuel Lugr\u00eds . Por este cargo, colaborou na comisi\u00f3n redactora do Anteproxecto de Estatuto de Autonom\u00eda en 1932.\nEn 1927 publicou \"Oraci\u00f3s campesi\u00f1as\" , foi nomeado acad\u00e9mico correspondente da Secci\u00f3n Gallega da Real Academia Espa\u00f1ola e membro do Instituto Hist\u00f3rico do Minho (Portugal). Tam\u00e9n ingresou no Seminario de Estudos Galegos.\nEnfermo desde 1934, renunciou \u00e1 presidencia da Academia e foi reducindo as s\u00faas colaboraci\u00f3ns literarias. Finalmente, morreu na Coru\u00f1a o 14 de abril de 1949 e recibiu sepultura no cemiterio de San Amaro, na Coru\u00f1a.\nDedic\u00f3uselle o D\u00eda das Letras Galegas de 2001.\nObras.\n\"Diccionario enciclop\u00e9dico gallego-castellano\".\nF\u00f3ra de toda d\u00fabida, a obra m\u00e1is co\u00f1ecida de Eladio Rodr\u00edguez foi o seu \"Diccionario enciclop\u00e9dico gallego-castellano\", considerado o m\u00e1is importante ata a aparici\u00f3n dos dicionarios monoling\u00fces e fonte principal dos dicionarios modernos da lingua galega.\nA\u00ednda que se anunciou a s\u00faa publicaci\u00f3n en 1928 e 1933, non foi posible levalo \u00f3 prelo ata 1958, case 20 anos despois da morte do autor."}
{"id": "24921", "revid": "1131", "url": "https://gl.wikipedia.org/wiki?curid=24921", "title": "Moa Martinson", "text": "Helga Maria Swartz, co\u00f1ecida como Moa Martinson, nada en V\u00e5rdn\u00e4s o 2 de novembro de 1890 e finada en Sorunda o 5 de agosto de 1964, foi unha escritora sueca.\nTraxectoria.\nPublicou vinte novelas sobre a dura vida coti\u00e1 da muller na industria e no campo. Destaca a s\u00faa trilox\u00eda autobiogr\u00e1fica \"Mor gifter sig\" (Mam\u00e1 casa), 1936, \"Kyrkbr\u00f6llop\" (\"Voda na igrexa\") e \"Kungens rosor\" (\"As rosas do rei\"), 1939, que eran solicitadas por colas de lectores nas bibliotecas p\u00fablicas.\nEn 1929 casou co escritor sueco Harry Martinson, Premio Nobel de Literatura en 1974, do que se divorciou oficialmente en 1940."}
{"id": "24923", "revid": "23204", "url": "https://gl.wikipedia.org/wiki?curid=24923", "title": "Moa (ave)", "text": "As moas (\"Dinornithiformes\") eran aves non voadoras xigantes de Nova Zelandia. Co\u00f1\u00e9cense seis x\u00e9neros e nove especies de diferentes tama\u00f1os, sendo a m\u00e1is grande a moa xigante (\"Dinornis robustus\" e \"Dinornis novaezelandiae\"), que med\u00edan preto de 3 metros de alto e ti\u00f1an un peso de 250\u00a0kg.\nAs moas extingu\u00edronse ao redor do ano 1500, pouco despois de que os primeiros cazadores maor\u00eds chegasen \u00e1s illas. Previamente, o n\u00famero de moas descendera no \u00faltimo mill\u00f3n de anos debido tanto aos per\u00edodos glaciais (case toda a Illa Sur foi ocupada polo xeo) como \u00e1 ameaza das aguias de Haast (\"Harpagornis moorei\"), as maiores aves de presa co\u00f1ecidas e hoxe tam\u00e9n extinguidas. Os kiwis consid\u00e9ranse emparentados coas moas.\nUnha moa xigante (\"Dinornis robustus\") alcanzaba moi serodiamente a s\u00faa madurez reprodutiva: aos dez anos de nada. Esta demora facilitou a s\u00faa extinci\u00f3n xa que non se deu unha suficiente taxa de reposici\u00f3n ante o ritmo co que eran cazadas polos maor\u00eds."}
{"id": "24925", "revid": "103786", "url": "https://gl.wikipedia.org/wiki?curid=24925", "title": "Elecci\u00f3ns municipais na Pastoriza", "text": "Estes foron os resultados das elecci\u00f3ns municipais no concello da Pastoriza dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas na Pastoriza desde a aprobaci\u00f3n da Constituci\u00f3n de 1978.\n "}
{"id": "24926", "revid": "98629", "url": "https://gl.wikipedia.org/wiki?curid=24926", "title": "Francos", "text": "Os francos aparecen nos inicios do primeiro milenio nas fontes latinas. O termo designa probabelmente unha liga ou confederaci\u00f3n de pobos xerm\u00e1nicos instalados na ribeira dereita do Rin inferior, al\u00e9n das fronteiras do Imperio Romano, e que non se somet\u00edan ao Imperio ou a outro pobo m\u00e1is importante. O lat\u00edn \"francus, franci\" tende a probar que se chamaban as\u00ed posto que \"frank\" significa \"libre\" en lingua xerm\u00e1nica. Dado que a ra\u00edz \"frank\" non pertence \u00e1 lingua xerm\u00e1nica primitiva, p\u00e9nsase tam\u00e9n que poder\u00eda derivar de \"frei-rancken\" (\"libere vacantes\") que significa viaxeiros libres.\nHistoria.\nOs pobos francos entraban a mi\u00fado en competencia cos alam\u00e1ns (xerm\u00e1nico: \"Alle M\u00e4nner\", todos os homes), outro grupo de tribos xerm\u00e1nicas estabelecidas m\u00e1is ao sur na marxe dereita do Rin.\nA lingua ou variedades ling\u00fc\u00edsticas orixinalmente faladas polos francos enc\u00f3ntranse vinculadas ao grupo etnoling\u00fc\u00edstico indoeuropeo, rama xermana occidental (como os anglos, os fris\u00f3ns e os Sax\u00f3ns) distinta do grupo xermano oriental, ao cal pertencen, sobre todo, os godos. O fr\u00e1ncico constit\u00fae o resultado moderno destas falas francas. Consid\u00e9rase a mi\u00fado un dialecto do alem\u00e1n falado en parte de Lorena (Francia), Luxemburgo, B\u00e9lxica xerman\u00f3fona (Eupen) e a Alema\u00f1a renana.\nNo s\u00e9culo III, os francos participan na grande invasi\u00f3n de 256-257, ao lado doutros pobos xerm\u00e1nicos que entran no Imperio romano para practicaren a pillaxe. Posteriormente participaron en numerosas incursi\u00f3ns . Con todo, o s\u00e9culo IV constit\u00fae para Roma un per\u00edodo de recuperaci\u00f3n. Cara ao final do Imperio, entre os s\u00e9culos IV e V, os francos colaboran co ex\u00e9rcito romano na defensa das fronteiras, daquela en gran parte non romanizadas, loitando contra outras tribos inimigas de Roma.\nOs merovinxios.\nEntre as tribos francas que entran cedo ao servizo do Imperio enc\u00f3ntrase a dos salios. O seu antepasado lendario, Meroveo, un personaxe case divino segundo os ritos xerm\u00e1nicos, \u00e9 para eles a principal fonte de lexitimidade do poder real.\nNo entanto, no s\u00e9culo V, o seu rei tam\u00e9n se converte en proc\u00f3nsul da Galia, \u00e9 dicir, un soberano xerm\u00e1nico provisto de insignias romanas e que se fai chamar xeneral. Os francos estabel\u00e9cense ent\u00f3n no que se denominar\u00e1 Neustria e as s\u00faas funci\u00f3ns militares conf\u00edrenlles un poder importante neses tempos revoltos.\nProbabelmente en 481, Clodoveo (xerm. \"Hlodowecus\", que d\u00e1 m\u00e1is tarde os nomes \"Ludovic\" ou \"Ludwig\" en Alema\u00f1a e \"Louis\" en Francia) conv\u00e9rtese en rei dos francos en Tournai. Pero para consolidar o seu poder na Galia romana precisa m\u00e1is que o poder divino que lle confire a mitolox\u00eda tribal xerm\u00e1nica, especialmente para se impor perante os bispos, os patricios e a poboaci\u00f3n galorromana, maioritariamente cristi\u00e1 e latin\u00f3fona.\nInstalado en Soissons tras a vitoria definitiva sobre o xeneral galorromano Siagrio, Clodoveo segue os consellos da s\u00faa muller, Clotilde, convertida ao catolicismo, e do bispo de Reims. A historiograf\u00eda cl\u00e1sica di que durante unha batalla importante contra os alam\u00e1ns, a batalla de Tolbiac, Clodoveo promete converterse \u00e1 relixi\u00f3n cristi\u00e1 cat\u00f3lica se sae victorioso. Ao ga\u00f1ar cumpre a s\u00faa palabra e recibe o bautismo en 496 ou 498 en Reims, xunto cos seus 3000 guerreiros. Como consecuencia, o cristianismo dif\u00fandense entre un pobo franco que continuaba sendo maioritariamente pag\u00e1n.\nDespois dunha serie de vitorias sobre os seus rivais, en particular, sobre os burgundios, Clodoveo \u00e9rguese pois como un duns primeiros reis xermanos de Occidente en adoptar a relixi\u00f3n cristi\u00e1 dominante, a de Roma, \u00e1 diferenza dos visigodos, longobardos e alam\u00e1ns, que eran arianos.\nCoa s\u00faa conversi\u00f3n, Clodoveo ga\u00f1a o apoio das elites galorromanas e consegue fundar unha dinast\u00eda duradeira (a cal toma o nome do seu ascendente xerm\u00e1nico): os merovinxios.\nEstabelecidos en Neustria, os merovinxios reinan na Galia at\u00e9 mediados do s\u00e9culo VIII. Os seus soberanos m\u00e1is co\u00f1ecidos son Dagoberto I e a ra\u00ed\u00f1a Brunehaut. Hai que sinalar que nesta \u00e9poca, como baixo a dinast\u00eda carolinxia que vir\u00e1 despois, non se fala de Francia, sen\u00f3n de Reino dos Francos (\"Regnum Francorum\") xa que os reis xermanos, de feito, non reinan sobre un territorio, sen\u00f3n sobre os seus s\u00fabditos. O reino franco viviu varias segregaci\u00f3ns e distribuci\u00f3ns, dado que os francos divid\u00edan a propiedade entre os fillos superviventes, e a falta dun amplo sentido da res publica, concib\u00edan o reino como unha propiedade privada de grandes dimensi\u00f3ns. Esta pr\u00e1ctica explica en parte a dificultade de describir con precisi\u00f3n tanto as datas como as fronteiras xeogr\u00e1ficas de calquera dos reinos francos, as\u00ed como de determinar quen gobernaba en cada unha das rexi\u00f3ns. O baixo nivel de alfabetizaci\u00f3n durante a hexemon\u00eda dos francos agrava o problema, xa que se conservan moi poucos documentos escritos. De todos os xeitos, podemos dicir que basicamente se distingu\u00edan d\u00faas dinast\u00edas de l\u00edderes que se sucederon respectivamente: en primeiro lugar os merovinxios e despois os carolinxios.\nOs primeiros francos.\nNon se sabe moito dous inicios da historia dos francos. O cronista galorromano Gregorio de Tours, autor da \"Historia Francorum\" (\u2018Historia dos francos\u2019) que cobre o per\u00edodo que chega ata o ano 594, \u00e9 a nosa fonte principal. Nela cita \u00e1 s\u00faa vez como fontes a Sulpicio Alexandre e a Frixerido (os cales ser\u00edannos desco\u00f1ecidos de non ser por el), ademais de aproveitar a s\u00faa propia relaci\u00f3n persoal con moitos francos insignes. \u00c1 parte da Historia de Gregorio, existen ademais outras fontes romanas anteriores, como Amiano Marcelino e Sidonio Apolinar.\nOs estudosos modernos dedicados ao per\u00edodo das migraci\u00f3ns suxeriron que o pobo franco poder\u00eda xurdir da unificaci\u00f3n de grupos pobos xerm\u00e1nicos anteriores m\u00e1is pequenos (Usipetes, Tenchteri, Sugambri e Bructeri), que habitaban o val do Rin e os territorios situados inmediatamente ao leste. Esta uni\u00f3n poder\u00eda estar relacionada co aumento do caos e as insurrecci\u00f3ns acontecidas na zona como resultado da guerra entre Roma e os marcomanni, que comezara no ano 166; as\u00ed como os conflitos derivados desta durante a segunda metade do s\u00e9culo II e o s\u00e9culo III. Pola s\u00faa banda, Gregorio afirma que os francos viviron orixinalmente en Panonia, pero que m\u00e1is tarde se asentaron \u00e1s beiras do Rin. Existe unha rexi\u00f3n ao nordeste da actual Holanda (ao norte do que unha vez foi a fronteira romana) que leva o nome de Salland, e poder\u00eda recibir ese nome dos salios.\nCara ao ano 250, un grupo de francos, aproveit\u00e1ndose da debilidade do Imperio Romano, chegou ata Tarragona (en Hispania), ocupando esta rexi\u00f3n durante unha d\u00e9cada antes de que as forzas romanas os dobregasen e expulsasen de territorio romano. Uns corenta anos despois, os francos tomaron o control da rexi\u00f3n de Scheldt, interferindo nas rutas mar\u00edtimas da Breta\u00f1a. Os romanos pacificaron a rexi\u00f3n, pero non expulsaron aos francos.\nAs etnias da liga dos francos.\nOs pobos que constitu\u00edan a liga dos francos comprend\u00edan probabelmente os Chamavi, os Chatti, os Ansibarii ou Ampsivarii, os Bructeri, os Quadi, os francos salios (establecidos preto do r\u00edo Sale e das bocas do Yssel), os Cherusci, os Angrivarii, os Hattuarii (quizais son os mesmos c\u00f3s Chasuarii), os Tubantes, os Tenchteri ou Tencteri, os Usipetes, os Sugambri ou Sicambri e os Chauci ou Chauchi, establecidos ao nordeste dos frisios, normalmente m\u00e1is relacionados cos sax\u00f3ns que cos francos.\nO Imperio Franco.\nFundaci\u00f3n.\nEntre os anos 355 e 358, o emperador Xuliano volveu atoparse coas v\u00edas fluviais do Rin baixo o control dos francos, e unha vez m\u00e1is volveu a pacificalos. Roma concedeulles unha parte consider\u00e1bel da Galia B\u00e9lxica, momento a partir do cal pasaron a ser \"foederati\" do Imperio Romano. A\u00ednda hoxe s\u00e9guense falando en Flandres (B\u00e9lxica) e Holanda o holand\u00e9s, unha lingua de orixe xerm\u00e1nica. Deste xeito, os francos convert\u00e9ronse no primeiro pobo xerm\u00e1nico que se asentou de xeito permanente dentro de territorio romano.\nDesde a s\u00faa rexi\u00f3n, os francos conquistaron gradualmente a maior parte da Galia romana ao norte do Loira e ao leste da Aquitania visigoda. Nun principio, axudaron a defender as fronteiras en calidade de aliados. Por exemplo, cando unha invasi\u00f3n levada a cabo no seu maior parte por tribos xerm\u00e1nicas orientais cruzou o Rin no ano 406, os francos loitaron contra estes invasores. Esta invasi\u00f3n avanzou principalmente cara aos territorios ao sur do r\u00edo Loira (na rexi\u00f3n de Par\u00eds, o control romano perdurou ata o ano 486, unha d\u00e9cada despois da ca\u00edda dos emperadores de R\u00e1vena, en parte grazas \u00e1s alianzas cos francos.)\nOs merovinxios.\nO que nos chegou sobre os reinos dos primeiros xefes francos, Faramundo (aproximadamente entre 419 e 427) e Clodio (aproximadamente entre 427 e 447, parece ter m\u00e1is de mito que de realidade, e a s\u00faa relaci\u00f3n coa dinast\u00eda dos merovinxios permanece pouco clara.\nGregorio menciona a Clodi\u00f3n (Chlodio) como o primeiro rei que iniciou a conquista da Galia ao tomar Camaracum (actual Cambrai) e expandir a fronteira ata o r\u00edo Somme. Isto probabelmente levou o seu tempo; Sidonio relata como Aecio tomou aos francos por sorpresa, fac\u00e9ndoos retroceder (probabelmente ao redor de 431). Este per\u00edodo marca o inicio dunha situaci\u00f3n que se prolongar\u00eda durante s\u00e9culos: os francos xerm\u00e1nicos convert\u00e9ronse en soberanos dun n\u00famero cada vez maior de s\u00fabditos galorromanos.\nEn 451, Aecio pediu axuda aos seus aliados xerm\u00e1nicos en chan romano para repeler unha invasi\u00f3n dos hunos. Mentres que os francos salios o apoiaron, os renanos loitaron en \u00e1mbolos bandos, dado que moitos deles viv\u00edan f\u00f3ra do Imperio. As fontes de Gregorio identifican sen demasiada seguridade a Meroveo (Merovech) como o rei dos francos e pos\u00edbel fillo de Clodi\u00f3n. Meroveo foi sucedido no trono por Khilderico I, en cuxa tumba, descuberta en 1653, se atopou un anel que o identificaba como rei dos francos.\nClodoveo.\nClodoveo I, fillo de Khilderico I comezou unha campa\u00f1a militar coa intenci\u00f3n de consolidar os varios reinos francos na Galia e Renania, dentro da cal se enmarca a derrota de Siagrio en 486. Esta vitoria supuxo o fin do control romano na rexi\u00f3n de Par\u00eds.\nNa Batalla de Vouill\u00e9 (507), Clodoveo, coa axuda dos burgundios, derrotou aos visigodos, expandindo o seu reino ao leste, ata os Pireneos.\nA conversi\u00f3n de Clodoveo ao cristianismo, tralo seu matrimonio coa princesa cat\u00f3lica burgundia Clotilde en 493, puido axudar a achegalo ao Papa e a outros soberanos cristi\u00e1ns ortodoxos. A conversi\u00f3n de Clodoveo supuxo a conversi\u00f3n do resto de francos. Ao profesar a mesma fe que os seus veci\u00f1os cat\u00f3licos, os recentemente cristianizados francos atoparon moito m\u00e1is facilmente a aceptaci\u00f3n por parte da poboaci\u00f3n local galorromana que os arios, os visigodos, os v\u00e1ndalos ou os burgundios. Desta forma, os merovinxios deron lugar \u00e1 que co tempo ser\u00eda a dinast\u00eda de reis m\u00e1is est\u00e1bel de Occidente.\nEsta estabilidade, con todo, non se estend\u00eda \u00e1 vida coti\u00e1 durante a era merovinxia. A\u00ednda que en tempos dos romanos exist\u00eda un certo grao de violencia (sobre todo na etapa final), a introduci\u00f3n da pr\u00e1ctica xerm\u00e1nica de recorrer \u00e1 violencia para liquidar disputas e conflitos legais levou a un certo grao de anarqu\u00eda. Isto afectou ao comercio, que se chegou a ver interrompido ocasionalmente, dificultando de xeito crecente a vida coti\u00e1, o que desembocou nunha progresiva fragmentaci\u00f3n e localizaci\u00f3n da sociedade en vilas. A alfabetizaci\u00f3n, \u00e1 parte das igrexas e mosteiros, era practicamente nula.\nOs soberanos merovinxios, seguindo a tradici\u00f3n xerm\u00e1nica, ti\u00f1an o costume de dividir as s\u00faas terras entre os seus fillos. Isto resultaba nunha constante divisi\u00f3n, reunificaci\u00f3n e nova divisi\u00f3n dos territorios, o cal \u00e1 s\u00faa vez desembocaba no asasinato e a guerra entre as principais familias. As\u00ed que, a\u00ednda que Clodoveo expulsou aos visigodos da Galia, ao morrer en 511, os seus catro fillos repart\u00edronse o seu reino, e durante os seguintes dous s\u00e9culos os seus descendentes compartiron a coroa.\nA \u00e1rea franca se expandiu a\u00ednda m\u00e1is baixo o reinado dos fillos de Clodoveo, chegando a cubrir a maior parte da actual Francia, pero inclu\u00edndo tam\u00e9n zonas ao leste do r\u00edo Rin, tales como Alamannia (o actual suroeste de Alema\u00f1a) e Turinxia (desde 531). Saxonia, en cambio, permaneceu f\u00f3ra das fronteiras francas ata ser conquistada por Carlomagno s\u00e9culos m\u00e1is tarde.\nTras unha reunificaci\u00f3n temporal dos reinos separados baixo o reinado de Clotario I, os territorios francos volveron dividirse en 561 en Neustria, Austrasia e Borgo\u00f1a, que foran anexionadas polos francos por medio de matrimonios e invasi\u00f3ns.\nEn cada reino franco, o mordomo de palacio exerc\u00eda as funci\u00f3ns de xefe de estado. Unha serie de mortes prematuras que comezaron coa de Dagoberto I en 639 desembocaron nunha sucesi\u00f3n de reis menores de idade. A comezos do s\u00e9culo VIII, isto permitira aos maiores austrasios consolidar o poder da s\u00faa propia li\u00f1axe, o cal levou \u00e1 fundaci\u00f3n dunha nova dinast\u00eda: os carolinxios.\nOs Carolinxios.\nTradicionalmente consid\u00e9rase que o reinado carolinxio comeza coa deposici\u00f3n do \u00faltimo rei merovinxio, co consentimento do Papa, e a ascensi\u00f3n ao poder en 751 de Pipino o Breve, pai de Carlomagno. Pipino sucedera ao seu pai, Carlos Martel, como maior de palacio dun reino franco reunido e reconstru\u00eddo a partir das partes anteriormente independentes.\nPipino reinou como rei electo. A\u00ednda que este tipo de elecci\u00f3ns eran pouco frecuentes, hab\u00eda unha regra xeral na lei xerm\u00e1nica que establec\u00eda que o rei se apoiaba nos seus homes principais. Estes homes reserv\u00e1banse o dereito de elixir a un novo l\u00edder digno de reinar de entre os membros do clan dominante, no caso de que considerasen que o vello rei non puidese conducilos a batalla vitoriosa. Mentres que no que m\u00e1is tarde ser\u00eda Francia o reinado pasou a ser hereditario, os reis do tard\u00edo Sacro Imperio Romano Xerm\u00e1nico non foron capaces de abolir a tradici\u00f3n da elecci\u00f3n, e continuaron sendo rexedores electos ata a desaparici\u00f3n do Imperio en 1806.\nPipino consolidou a s\u00faa posici\u00f3n en 754 ao fraguar unha alianza co papa Estevo III, quen obsequiou ao rei dos francos unha copia da \u2018\u2019Doaz\u00f3n de Constantino\u2019\u2019 en Par\u00eds, e o unxiu a el e \u00e1 s\u00faa familia nunha maxestosa cerimonia en Saint-Denis, declar\u00e1ndoo \"patricius Romanorum\" (\"protector dos romanos\"). O ano seguinte Pipino cumpriu a promesa feita ao Papa e recuperou o exarcado de R\u00e1vena, recentemente perdido ante os longobardos, entreg\u00e1ndollo ao Papa no canto de llo devolver ao emperador bizantino. Pipino entregou tam\u00e9n os territorios reconquistados nos arredores de Roma, dando p\u00e9 \u00e1 creaci\u00f3n dos Estados Pontificios na \u2018\u2019Doaz\u00f3n de Pipino\u2019\u2019, que deixou na tumba de San Pedro. O pont\u00edfice ti\u00f1a boas raz\u00f3ns para esperar da reconstru\u00edda monarqu\u00eda franca que proporcionase unha base de poder leal (\"potestas\") na creaci\u00f3n dunha nova orde mundial, centrado na figura do Papa.\nCarlomagno.\nTrala morte de Pipino no 768, os seus fillos Carlos e Carlom\u00e1n volveron repartirse o reino entre eles. De todos os xeitos, Carlom\u00e1n retirouse a un mosteiro e morreu pouco tempo despois, deixando ao seu irm\u00e1n como \u00fanico rei. Este pasar\u00eda m\u00e1is tarde a ser co\u00f1ecido como Carlomagno, en franc\u00e9s \"Charlemagne\" e en alem\u00e1n \"Karl der Gro\u00dfe\"; un personaxe poderoso, intelixente e relativamente culto, que se converter\u00eda nunha lenda para a historia posterior tanto de Francia como de Alema\u00f1a. Carlomagno restableceu un equilibrio de poder entre o Emperador e o Papa.\nA partir do ano 772, Carlos conquistou e derrotou aos sax\u00f3ns para incorporar o seu reino ao Imperio Franco. Esta campa\u00f1a sumouse \u00e1 pr\u00e1ctica de l\u00edderes cristi\u00e1ns non romanos que provocaban a conversi\u00f3n dos seus veci\u00f1os pola forza. Os misioneiros cat\u00f3licos francos, xunto a outros de Irlanda e da Inglaterra anglosaxoa, penetraran en territorio sax\u00f3n desde mediados do s\u00e9culo VIII, resultando nun aumento dos enfrontamentos cos sax\u00f3ns, que se resist\u00edan aos empe\u00f1os misioneiros acompa\u00f1ados de incursi\u00f3ns militares. O principal opo\u00f1ente sax\u00f3n de Carlos, Widukind, aceptou ser bautizado no 785, como parte duns acordos de paz, pero outros l\u00edderes sax\u00f3ns continuaron coa loita. Trala s\u00faa vitoria no 787 en Verd\u00fan, Carlos ordenou a matanza masiva de miles de prisioneiros sax\u00f3ns pag\u00e1ns. Tras varios levantamentos m\u00e1is, os sax\u00f3ns sufriron a derrota definitiva no 804. Isto expandiu o Imperio Franco cara ao leste, ata o r\u00edo Elba, algo que o Imperio Romano s\u00f3 intentou unha vez, e no que fallou na batalla do bosque de Teutoburgo (9). Para poder cristianizar con m\u00e1is efectividade aos sax\u00f3ns, Carlos fundou varias dioceses, entre as que se contan as de Bremen, M\u00fcnster, Paderborn e Osnabr\u00fcck.\nAo mesmo tempo, (773-774), Carlos conquistou os longobardos, inclu\u00edndo deste xeito o norte de Italia na s\u00faa esfera de influencia. Renovou o donativo ao Vaticano e a promesa ao papado de continuar a protecci\u00f3n por parte dos francos.\nNo 788, Tasil\u00f3n, \"dux\" (duque) de Baviera, rebelouse contra Carlos. Tras esmagar a revolta, Carlos incorporou Baviera ao seu reino. Ademais de expandir os horizontes dos seus dominios, reduciu de xeito dr\u00e1stico o poder e a influencia dos Axilolfingas (a familia de Tasil\u00f3n), outra das familias influentes de entre os francos e os seus potenciais rivais. Ata o 796, Carlos continuou expandindo o seu reino a\u00ednda m\u00e1is cara ao sueste, ata a actual Austria e a partes de Croacia.\nLingua.\nA lingua dos francos, o fr\u00e1ncico, era unha derivaci\u00f3n do indoeuropeo, probabelmente de ra\u00edz xerm\u00e1nica. Era un idioma moi fragmentado en dialectos, por mor de tres factores: a ruralizaci\u00f3n do reino, a falla de soporte escrito e as diversas etnias que se agrupaban so o nome de \"francos\".\nLista de reis francos salios.\ndinast\u00eda Merovinxia\nO mordomo de palacio Pipino (III) \"o Breve\" foi coroado rei e fundar\u00e1 a dinast\u00eda carolinxia.\nLista de Reis francos ripuarios.\nDesde ese momento os francos ripuarios e os salios quedan baixo o mesmo rei, Clodoveo I dos Salios.\nOs carolinxios.\nA partir do final do s\u00e9culo VII, nunha \u00e9poca marcada por loitas sanguentas entre os francos de Neustria (no oeste romance) e de Austrasia (no leste german\u00f3fono), os \u00faltimos merovinxios exercen s\u00f3 un papel de soberanos nominais ou rituais. O poder esfar\u00e9lase progresivamente e pasa \u00e1s mans dos arist\u00f3cratas rurais. A influencia da cultura latina vai esmorecendo durante os dous s\u00e9culos anteriores. Ademais, unha crise econ\u00f3mica sen precedentes afecta ao conxunto do Occidente antigo: d\u00e9bese, en particular, \u00e1 clausura de moitas v\u00edas comerciais co mundo mediterr\u00e1neo debido \u00e1s conquistas \u00e1rabes.\nNeste contexto comeza a ascensi\u00f3n dunha nova familia. Entre os verdadeiros detentores do poder, os funcionarios de palacio en Austrasia toman o control de facto do conxunto do Reino dos Francos, antes de expulsaren publicamente o \u00faltimo merovinxio e formaren a s\u00faa propia dinast\u00eda: tr\u00e1tase dos pip\u00ednidas, posteriormente co\u00f1ecidos baixo o nome de carolinxios. Preocupado de lexitimar o seu golpe de estado, os pip\u00ednidas vinculan as s\u00faas orixes a Francus, un troiano lendario, vinculado de s\u00faa vez con Roma.\nO poder dos carolinxios sinala a entrada real na Idade Media: a Galia desaparece das fontes e conv\u00e9rtese, xunto coa Xermania, en Francia, mentres que o centro do poder se desloca para ao leste, das antigas cidades episcopais para os \u00e1mbitos rurais dos condes carolinxios. Paradoxalmente, ao mesmo tempo, os literatos, conscientes da desaparici\u00f3n da cultura grecolatina, tentan facela rexurdir: \u00e9 o Renacemento carolinxio. Carlomagno, o segundo pip\u00ednida, cor\u00f3ase el mesmo en Roma como Emperador dos francos e dos romanos no ano 800. Pero estas tentativas de restaurar o Imperio de Occidente fracasan finalmente. Mediante o Tratado de Verd\u00fan (843), os netos de Carlomagno dividen entre eles o imperio e po\u00f1en fin ao gran Reino dos Francos."}
{"id": "24928", "revid": "23204", "url": "https://gl.wikipedia.org/wiki?curid=24928", "title": "Termodin\u00e1mica de equilibrio", "text": "A termodin\u00e1mica de equilibrio trata de sistemas en equilibrio, consid\u00e9rase que un sistema termodin\u00e1mico est\u00e1 en equilibrio termodin\u00e1mico se a s\u00faa distribuci\u00f3n de enerx\u00eda \u00e9 igual \u00e1 distribuci\u00f3n de Maxwell-Boltzmann. Iso permite unha \u00fanica temperatura en todo sistema.\nUn sistema illado est\u00e1 en equilibrio cando as s\u00faas propiedades macrosc\u00f3picas permanecen constantes no tempo pero un non illado so est\u00e1 en equilibrio se as propiedades do sistema permaneceren constantes \u00f3 longo do tempo e de eliminar o contacto do sistema co seu arrededor.\nHai tres tipos de equilibrio que se deben dar para que se dea equilibrio termodin\u00e1mico:"}
{"id": "24929", "revid": "98629", "url": "https://gl.wikipedia.org/wiki?curid=24929", "title": "Terceira lei da termodin\u00e1mica", "text": "A terceira lei da termodin\u00e1mica, na s\u00faa formulaci\u00f3n cl\u00e1sica, debido a Walther Hermann Nernst, estabelece que \u00e9 impos\u00edbel, por medio dun n\u00famero finito de etapas (ou estados) atinxir a temperatura do cero absoluto (cero kelvin). Adoita, por isto, recibir tam\u00e9n o nome de \"principio da inaccesibilidade do cero absoluto\".\nDe forma equivalente:\nA lei, polo tanto, establece un punto de referencia para determinaci\u00f3n do valor da entrop\u00eda. A ecuaci\u00f3n proposta por Nernst e:\nformula_1\nonde formula_2 e a variaci\u00f3n de entrop\u00eda e formula_3 a temperatura.\nNo caso dun cristal perfecto dunha substancia pura, a entrop\u00eda ach\u00e9gase a cero segundo a temperatura tende a cero. \nEsta lei entronca co principio de incerteza de Heisenberg, prohibindo do punto de vista microsc\u00f3pico, o acadar o repouso absoluto das mol\u00e9culas, \u00e1tomos ou part\u00edculas que constit\u00faen a materia.\nCo desenvolvemento da mec\u00e1nica estat\u00edstica, a terceira lei da termodin\u00e1mica (como as outras leis) pasou de ser unha lei fundamental (justificado por experiencias) a unha lei derivada (derivado de leis mais b\u00e1sicas). A lei b\u00e1sica da qual e derivada principalmente e a definici\u00f3n estat\u00edstico-mec\u00e1nica de entrop\u00eda dun sistema macrosc\u00f3pico: \nformula_4\nonde \"S\" e a entrop\u00eda, \"kB\" a constante de Boltzmann, e formula_5 o n\u00famero de microestados consistentes coa configuraci\u00f3n macrosc\u00f3pica. A conta de estados \u00e9 a partir do estado de referencia do cero absoluto, o que corresponde a entrop\u00eda de S0."}
{"id": "24930", "revid": "104907", "url": "https://gl.wikipedia.org/wiki?curid=24930", "title": "Primeira lei da termodin\u00e1mica", "text": "A primeira lei da termodin\u00e1mica \u00e9 a lei de conservaci\u00f3n da enerx\u00eda aplicada aos procesos t\u00e9rmicos. Nela observamos a equivalencia entre traballo e calor. Este principio pode enunciarse a partir do concepto de enerx\u00eda interna. Esta pode ser entendida como a enerx\u00eda asociada aos \u00e1tomos e mol\u00e9culas nos seus movementos e interacci\u00f3ns internas ao sistema. Polo tanto, non envolve outras enerx\u00edas potenciais e cin\u00e9ticas, que o sistema como un todo presenta nas s\u00faas relaci\u00f3ns co exterior.\nPodemos dicir que existe unha funci\u00f3n \u201cU\u201d(enerx\u00eda interna) cuxa variaci\u00f3n durante unha transformaci\u00f3n depende unicamente de dous estados, o inicial, e o final. Nun sistema pechado a indicaci\u00f3n desta variaci\u00f3n d\u00e1se como :\nformula_1\nonde Q \u00e9 a cantidade de calor absorbido (ou emitido) polo sistema e W o traballo realizado polo (ou no) sistema . As cantidades W e Q son expresadas alxebricamente.\nA enerx\u00eda interna dun sistema def\u00ednese como a suma das enerx\u00edas cin\u00e9ticas e de interacci\u00f3n dos seus constitu\u00edntes.\nEste principio enuncia, ent\u00f3n, a conservaci\u00f3n de enerx\u00eda. De xeito que se tivermos un sistema illado (i.e. \"o universo\") como non pode intercambiar nin calor nin traballo, mant\u00e9n constante a s\u00faa enerx\u00eda interna, sen importaren os procesos que sufra."}
{"id": "24931", "revid": "5863", "url": "https://gl.wikipedia.org/wiki?curid=24931", "title": "Segunda lei da termodin\u00e1mica", "text": "A segunda lei da termodin\u00e1mica ou segundo principio da termodin\u00e1mica expresa, dunha forma concisa, que \"a cantidade de entrop\u00eda de calquera sistema illado termodinamicamente tende a incrementarse co tempo, at\u00e9 alcanzar un valor m\u00e1ximo\".\nMatematicamente, expr\u00e9sase as\u00ed:\nonde \"S\" \u00e9 a entrop\u00eda e o s\u00edmbolo de igualdade s\u00f3 existe cando a entrop\u00eda se encontra no seu valor m\u00e1ximo (en equilibrio).\nMentres a primeira lei da termodin\u00e1mica estabelece a conservaci\u00f3n de enerx\u00eda en calquera transformaci\u00f3n, a segunda lei estabelece condici\u00f3ns para que as transformaci\u00f3ns termodin\u00e1micas poidan ocorrer. En relaci\u00f3n \u00e1 transferencia de calor, de acordo coa segunda lei: \"a calor non pasa espontaneamente dun corpo de menor temperatura (fr\u00edo) a un corpo de maior temperatura (quente)\".\nOutra maneira de ver a segunda lei \u00e9 pola observaci\u00f3n da s\u00faa relevancia. A primeira lei \u00e9 en verdade, un principio de contabilidade de enerx\u00eda: as parcelas de enerx\u00eda deben sumarse. Ou sexa, a primeira lei trata das cantidades de enerx\u00eda. A segunda lei, entrementres, ao dicir que a enerx\u00eda cin\u00e9tica (por exemplo) pode ser integramente transformada en enerx\u00eda t\u00e9rmica (calor) mais non ao contrario, indica unha cualidade para a enerx\u00eda:\nImaxine un autom\u00f3bil a 50\u00a0km/h. Subitamente \u00e9 freado. Toda a s\u00faa enerx\u00eda cin\u00e9tica ser\u00e1 eventualmente transformada en enerx\u00eda interna das pastillas de freo (e outras fontes de fricci\u00f3n) que quecer\u00e1n. Finalmente, unha certa cantidade de calor ser\u00e1 transferida ao medio ambiente. Entre tanto, se eu cedo esta mesma cantidade de calor ao autom\u00f3bil (ou ao freo), non botar\u00e1 a andar. A enerx\u00eda mec\u00e1nica \u00e9 m\u00e1is \"nobre\" que a calor.\nPara transformar calor en enerx\u00eda cin\u00e9tica \u00e9 preciso unha m\u00e1quina t\u00e9rmica e esta non \u00e9 100% eficiente; sempre ten que haber un fluxo de calor dun foco quente a un foco fr\u00edo para que alg\u00fan calor se converta en traballo, ademais a porcentaxe m\u00ednima que esa calor representa depende das temperaturas dos focos, isto \u00e9, a eficiencia m\u00e1xima dunha m\u00e1quina t\u00e9rmica depende das temperaturas dos focos de calor entre os que traballa. \u00c9 por isto que se fala de degradaci\u00f3n da calor cando este pasa a un corpo de temperatura inferior.\nPor\u00e9n o proceso inverso, a conversi\u00f3n de traballo en calor, pode ser \u00edntegra: todo o traballo \u00e9 transform\u00e1bel en calor nun proceso.\nEste principio d\u00e1 lugar \u00e1 definici\u00f3n da entrop\u00eda, de xeito que outra formulaci\u00f3n do mesmo \u00e9 que en calquera proceso f\u00edsico, a entrop\u00eda dun sistema illado (por exemplo, \"o universo\") aumenta (proceso irrevers\u00edbel) ou todo o m\u00e1is mantense constante (proceso revers\u00edbel).\nEsta caracter\u00edstica da entrop\u00eda forneceu a base para que for considerada como a garante da irreversibilidade do tempo, e daquela a imposibilidade de \"viaxar ao pasado\". As especulaci\u00f3ns neste sentido fixeron furor na literatura de ciencia ficci\u00f3n."}
{"id": "24932", "revid": "1505", "url": "https://gl.wikipedia.org/wiki?curid=24932", "title": "Lei cero da termodin\u00e1mica", "text": "A lei cero da termodin\u00e1mica parte da noci\u00f3n de comparaci\u00f3n entre quente e fr\u00edo. Se observarmos a diferenza t\u00e9rmica polo contacto coa pel podemos chegar a avaliaci\u00f3ns erradas de sensaci\u00f3n de calor e fr\u00edo . Por\u00e9n, \u00e9 pola observaci\u00f3n dos elementos quentes e fr\u00edos que chegamos \u00e1 conceptuaci\u00f3n de temperatura .\nLogo a lei cero postulouse da seguinte forma: \"se os corpos A e B est\u00e1n en equil\u00edbrio t\u00e9rmico cun corpo C, ent\u00f3n A e B est\u00e1n en equil\u00edbrio t\u00e9rmico un co outro, ou sexa, a temperatura deses sistemas \u00e9 a mesma.\"\nEste principio, realmente unha definici\u00f3n, \u00e9 o que fornece a base para a construci\u00f3n das escalas de temperatura, isto \u00e9, para a medici\u00f3n da temperatura. Tam\u00e9n permite a construci\u00f3n de instrumentos para poder medir a temperatura dun sistema.\nDeduci\u00f3n da Lei Cero a partir do Segundo Principio da Termodin\u00e1mica.\nO principio cero, de feito, pode deducirse da segundo principio da termodin\u00e1mica dunha maneira moi sinxela.\nSexa inicialmente un sistema illado \u03a3 formado por dous subsistemas \u03a31 e \u03a32 sexa \"E\" a enerx\u00eda total e \"E\"1 e \"E\"2 = \"E\" - \"E\"1 as enerx\u00edas dos dous subsistemas. Funcionalmente tense que \"S\"(\"E\") = \"S\"(\"E\"1)+\"S\"(\"E\"2), se admitimos como \u00fanica variable independente \"E\"1 e derivamos:\nformula_1\nDe onde se segue que:\nformula_2\nSe aplicamos o anterior principio a un sistema \u03a3\"AB\" formado por d\u00faas partes \u03a3\"A\" e \u03a3\"B\" de ducimos que \"TA\" = \"TB\". Facendo o mesmo cun sistema \u03a3\"BC\" formado por \u03a3\"B\" e \u03a3\"C\" chegamos a \"TB\" = \"TC\", e polo tanto, \"TA\" = \"TB\" = \"TC\"."}
{"id": "24933", "revid": "98629", "url": "https://gl.wikipedia.org/wiki?curid=24933", "title": "Termodin\u00e1mica estat\u00edstica", "text": "Ch\u00e1mase termodin\u00e1mica estat\u00edstica \u00e1 parte da termodin\u00e1mica que desenvolve relaci\u00f3ns entre as magnitudes macrosc\u00f3picas e directamente observ\u00e1beis con conceptos e magnitudes microsc\u00f3picas. E para isto, fai uso extensivo da estat\u00edstica.\nA cantidade requirida de informaci\u00f3ns para describir (no contexto da mec\u00e1nica cl\u00e1sica) mesmo un sistema pequeno da orde dun micromol implica o estabelecemento de 6 coordenadas para cada unha das formula_1 entidades microsc\u00f3picas (\u00e1tomos, mol\u00e9culas, i\u00f3ns...) , o que, por todos os aspectos, torna o estabelecemento dunha teor\u00eda determinista de todos os detalles microsc\u00f3picos do sistema realmente impos\u00edbel de se realizar.\nSe polo punto de vista da mec\u00e1nica cl\u00e1sica, esta tarefa \u00e9 impos\u00edbel en termos \"pr\u00e1cticos\", cando se ve polo aspecto cu\u00e1ntico, a situaci\u00f3n \u00e9 a\u00ednda \"peor\". Do punto de vista cu\u00e1ntico, o indeterminismo non prov\u00e9n dunha incapacidade pr\u00e1ctica, mais de \"principios\". O principio da incerteza estipula unha limitaci\u00f3n no proceso de medida de certos pares de propiedades, sendo unha lei natural, incontorn\u00e1bel, polo tanto, mesmo desde o lado puramente te\u00f3rico.\nGrandezas macrosc\u00f3picas e magnitudes microsc\u00f3picas.\nConstit\u00faen magnitudes macrosc\u00f3picas, observ\u00e1beis de forma directa:\nConstit\u00faen magnitudes microsc\u00f3picas:"}
{"id": "24934", "revid": "23204", "url": "https://gl.wikipedia.org/wiki?curid=24934", "title": "Termodin\u00e1mica cl\u00e1sica", "text": "Denom\u00ednase termodin\u00e1mica cl\u00e1sica ao ramo da Termodin\u00e1mica que *xud\u00edu primeiramente co entendemento progresivo dos conceptos de traballo, calor , enerx\u00eda e entrop\u00eda no contexto cl\u00e1sico.\nEsa abordaxe, por motivos obvios, ti\u00f1a unha natureza eminentemente fenomenol\u00f3xica, as s\u00faas leis aplic\u00e1banse aos procesos macroc\u00f3picos e proced\u00edan por completo da observaci\u00f3n dos mesmos. Non hab\u00eda ent\u00f3n unha teor\u00eda constitutiva satisfatoria para describir os sistemas macrosc\u00f3picos dun punto de vista microsc\u00f3pico, e da que se puideren deducir estas leis.\nA teor\u00eda cin\u00e9tico-molecular non fora plenamente desenvolvida a\u00ednda, e non foi sen\u00f3n na transici\u00f3n do s\u00e9culo XIX para o s\u00e9culo XX que o \"paradigma enerxeticista\", defendido por Helm, Ostwald e Mach foi cedendo terreo para o \"paradigma atomista\", defendido por Ludwig Boltzmann e Felix Klein . M\u00e1is tarde a mec\u00e1nica estat\u00edstica e a termodin\u00e1mica estat\u00edstica xurdiron como disciplinas plenas, baseadas principalmente nos estudos de Boltzmann."}
{"id": "24938", "revid": "5863", "url": "https://gl.wikipedia.org/wiki?curid=24938", "title": "Sono (hom\u00f3nimos)", "text": "Sono pode ser:"}
{"id": "24940", "revid": "23204", "url": "https://gl.wikipedia.org/wiki?curid=24940", "title": "Ernst Ludwig Kirchner", "text": "Ernst Ludwig Kirchner, nado en Aschaffenburg o 6 de maio de 1880 e finado en Frauenkirch (Su\u00edza) o 15 de xu\u00f1o de 1938, foi un pintor alem\u00e1n, un dos m\u00e1ximos expo\u00f1entes do expresionismo e principal impulsor do grupo alem\u00e1n \"Die Br\u00fccke\" ('A ponte').\nTraxectoria.\nEn 1904 traballou no estudio de Wilhelm Debschitz e Herrmann Obrist e co\u00f1eceu o gravado en madeira. Neste mesmo ano participou nunha creaci\u00f3n do grupo, de ideas revolucionarias e unha intensa actividade en com\u00fan, a\u00ednda que non tiveron un reco\u00f1ecemento inmediato. Kirchner comezou a pintar de forma autodid\u00e1ctica ao tempo que estudaba arquitectura na Technische Hochschule de Dresden na que obtivo o diploma en 1905; tratou de derivar as formas naturais a simplificaci\u00f3ns radicais, e mesmo \u00e1s veces, brutais.\nEn obras como \"Autorretrato con modelo\" (1907, Hamburgo), as s\u00faas li\u00f1as marcadas e as s\u00faas cores desentoadas crean un sentido de emoci\u00f3n violenta. O seu interese pola arte primitiva viuse reflectida tanta na s\u00faa obra como nos mobles e murais que fabricou para o estudio que compart\u00eda con Heckel nunha antiga carnizar\u00eda do barrio obreiro.\nEn outubro de 1911 trasladouse a Berl\u00edn onde pintou as obras m\u00e1is significativas do expresionismo alem\u00e1n e comezou a ter certo \u00e9xito que lle levou a ser seleccionado para o Armory Show (1913, exposici\u00f3n de arte contempor\u00e1nea europea en Nova York).\nEspecialmente as obras m\u00e1is caracter\u00edsticas eran representaci\u00f3ns de mulleres como \"Cinco mulleres na r\u00faa\", nas que se burla mediante a distorsi\u00f3n grotesca, da artificialidade amaneirada e da sociedade berlinesa.\nEn 1915 a s\u00faa sa\u00fade f\u00edsica e mental foise deteriorando e trasladouse a Davos, Su\u00edza, onde viviu illado ata o final da s\u00faa vida. Comezou de novo a pintar e a escribir cr\u00edtica de arte baixo o pseud\u00f3nimo de Louis de Marsalle.\nEn 1937 os nazis, cando chegaron \u00f3 poder en Alema\u00f1a, consider\u00e1rono un artista dexenerado e, confiscaron 639 das s\u00faas pinturas. Kirchner sufriu un reca\u00edda do seu estado depresivo e suicidouse en xu\u00f1o de 1938.\nA s\u00faa obra mantivo sempre a simplificaci\u00f3n e a deformaci\u00f3n expresionista da forma e o uso arbitrario da cor. Como os demais pintores expresionistas de \"Die Br\u00fccke\", evolucionou desde un primeiro momento de influencia de Van Gogh a un estilo mas sint\u00e9tico e bidimensional, de pinceladas grosas e unha maior autonom\u00eda da cor.\nA s\u00faa tem\u00e1tica estivo nun principio dedicada \u00e1 paisaxe, con ou sen figuras, e \u00f3 espido. Xa en Su\u00edza pintou paisaxes nas que acentuou a compo\u00f1ente m\u00edstica."}
{"id": "24942", "revid": "89787", "url": "https://gl.wikipedia.org/wiki?curid=24942", "title": "Armando Cotarelo Valledor", "text": "Armando Cotarelo Valledor, nado na Veiga (Asturias) o 28 de decembro de 1879 e finado en Madrid o 8 de decembro do ano 1950, foi un dramaturgo e escritor galego. En 1984 dedic\u00f3uselle o D\u00eda das Letras Galegas.\nTraxectoria.\nEra fillo do erudito Emilio Cotarelo Mori. Estudou Filosof\u00eda e Letras en Madrid, doutor\u00e1ndose en 1904 cunha tese sobre a literatura galega medieval. Ese mesmo ano foi nomeado Catedr\u00e1tico de Lingua e Literatura espa\u00f1olas na Universidade de Santiago de Compostela, onde chegou a ser vicerreitor e decano. Casou coa compostel\u00e1 Mar\u00eda Botana Sieiro.\nEn 1907 deu o discurso de apertura do curso universitario 1907-1908 da Universidade de Santiago de Compostela coa lectura de \"La leyenda de do\u00f1a Estefan\u00eda la desdichada\".\nFoi un dos promotores da Exposici\u00f3n Rexional de 1909 e da Exposici\u00f3n de Arte de 1926. Creou e dirixiu a revista \"Ultreya\", activa entre 1919 e 1920. En 1920 foi elixido membro da Real Academia Galega (a\u00ednda que non chegou a tomar cargo), \u00e1 que representou na Real Academia Espa\u00f1ola en 1929 xunto con Ram\u00f3n Cabanillas. En 1942 foi elixido membro da Real Academia da Historia.\nParticipou no movemento galeguista e foi membro activo das Irmandades da Fala. Foi membro fundador, primeiro presidente do Seminario de Estudos Galegos (1923-1925) e a persoa quen lle deu nome ao seminario. En 1925 trasladouse a Madrid como catedr\u00e1tico da Universidade, deixando a presidencia do Seminario. Durante a Rep\u00fablica, continuou publicando obras de teatro en galego e traballos de historia e de literatura galega e espa\u00f1ola, como os dedicados ao rei Afonso III ou a edici\u00f3n do Cancioneiro de Paio G\u00f3mez Chari\u00f1o.\nDurante a guerra civil espa\u00f1ola o autor apoiou a dereita sublevada.\nEstudou a literatura galega medieval, sendo un dos precursores en Galicia neste aspecto. Se ben os seus estudos te\u00f1en unha s\u00f3lida formaci\u00f3n e documentaci\u00f3n hist\u00f3rica, o seu criterio filol\u00f3xico e estudo literario \u00e9 m\u00e1is feble.\nObra.\nTeatro.\nNo eido do teatro foi continuador da li\u00f1a ruralista. Abrangue o drama rural (\"Treb\u00f3n\", \"O lubic\u00e1n\") e de ambiente mari\u00f1eiro (\"Beiramar\", \"Mourenza\"); a comedia sentimental (\"Sinxebra\") e a traxedia hist\u00f3rica (\"Hostia\"). Ag\u00e1s \"Mourenza\" (estreada en Madrid en 1932) e \"Hostia\", todas as pezas foron estreadas en Santiago de Compostela polo Cadro Dram\u00e1tico da Universidade con direcci\u00f3n do propio autor."}
{"id": "24944", "revid": "1131", "url": "https://gl.wikipedia.org/wiki?curid=24944", "title": "Xes\u00fas Ferro Couselo", "text": "Xes\u00fas Ferro Couselo, nado en Cordeiro (Valga) o 30 de xullo de 1906 e finado en Ourense o 23 de abril de 1975, foi un historiador e investigador galego. En 1996 a Real Academia Galega dedicoulle o D\u00eda das Letras Galegas.\nTraxectoria.\nFillo de Gumersindo Ferro Barreiro, funcionario do concello de Valga, e de Mar\u00eda Couselo Bouzas, irm\u00e1 do sacerdote agrarista, cofundador do Seminario de Estudos Galegos e profesor do seminario de Santiago Jos\u00e9 Couselo Bouzas. Xes\u00fas Ferro foi \u00e1 escola do Forno e \u00e1 escola do Coxo, no lugar da Canle.\nEn 1918 ingresou no seminario en Santiago de Compostela, co prop\u00f3sito de facerse sacerdote. En 1926 comezou os estudos de Filosof\u00eda e Letras, na especialidade de Historia, na Universidade de Santiago de Compostela, licenci\u00e1ndose en 1931. En 1947 doutorar\u00edase en Madrid, cunha tese sobre os petr\u00f3glifos galegos. Aproveitou eses anos universitarios para colaborar co SEG, onde fai amizade con Xaqu\u00edn Lorenzo. Ao tempo, acadou o doutoramento en Teolox\u00eda a trav\u00e9s da Universidade Pontificia, mais deixou o seminario ao decatarse de non ter a vocaci\u00f3n de sacerdote.\nEn 1931 trasladouse a Vigo para dar clases no colexio Ap\u00f3stolo Santiago dos xesu\u00edtas en Teis, onde coincidiu con Xos\u00e9 Manuel Cabada V\u00e1zquez. Foi un dos fundadores da revista \"Logos\" e como delegado por Vigo participou na fundaci\u00f3n do Partido Galeguista. Logo da expulsi\u00f3n dos xesu\u00edtas marchou en 1933 a Tui para ensinar no colexio L\u00e1bor, fundado por Serxio Saborido ao tempo que preparaba as oposici\u00f3ns para ser catedr\u00e1tico de instituto. Malia suspender as probas, entrou a dar clases de Filosof\u00eda de forma interina no instituto da vila, e al\u00ed fundou a revista \"Tude\" (1935). O 1 de abril de 1935 afiliouse aos grupos galeguistas Ultreya.\nFerro Couselo estaba en Madrid para facer as oposici\u00f3ns cando estoupou a Guerra civil espa\u00f1ola. Malia ser cat\u00f3lico, inscribiuse nas Milicias Populares Galegas e na secci\u00f3n de ensino da CNT. Rematada a guerra, instalouse na s\u00faa casa natal do Nova\u00ed\u00f1o. En 1940 morreu a s\u00faa nai, e o seu pai far\u00edao en 1947. O 30 de xullo de 1941 casou con Mar\u00eda Teresa Delgado Pilar, \u00e1 que co\u00f1ecera en Tui e coa que coincidira en Madrid. Tiveron dous fillos: Xes\u00fas e Teresa.\nEn 1941 Ferro Couselo marchou a Ourense, logo de aprobar as oposici\u00f3ns para o Corpo facultativo de Arquiveiros, Bibliotecarios e Arque\u00f3logos. Esta cidade, na que permaneceu o resto da s\u00faa vida, f\u00edxoo Fillo de Adopci\u00f3n. En 1942 creou o equipo de colaboradores do Museo Arqueol\u00f3xico con Vicente Risco, Xaqu\u00edn Lorenzo e Florentino L\u00f3pez Cuevillas. Trala inauguraci\u00f3n do mesmo en 1968, foi nomeado director. Foi designado perito cal\u00edgrafo, participando en audiencias e xulgados galegos para comprobar se certas sinaturas e documentos eran reais ou falsificaci\u00f3ns.\nAo tempo, non esqueceu o galeguismo pol\u00edtico: en 1945 participou na xuntanza que se celebrou na casa de Francisco Fern\u00e1ndez del Riego en Coruxo para reorganizar o Partido Galeguista no interior, e en 1950 foi un dos vogais do Consello de Administraci\u00f3n que dirix\u00eda a Editorial Galaxia, clave para a recuperaci\u00f3n do galeguismo cultural en Galicia. Ademais participou na fundaci\u00f3n en 1950 da revista \"Pos\u00edo.\"\nEn 1951 foi elixido membro numerario da Real Academia Galega, lendo o seu discurso de ingreso en Celanova en 1952. Nese mesmo ano fundou en Ourense a revista \"Pos\u00edo, Arte y Letras\", da que foi director. En 1963 entrou a formar parte do consello de redacci\u00f3n da revista \"Grial\", ano en que xunto co autor da idea Francisco Fern\u00e1ndez del Riego e mais Manuel G\u00f3mez Rom\u00e1n propuxo que a Real Academia Galega institu\u00edse a data do 17 de maio como D\u00eda das Letras Galegas.\nFoi un dos fundadores en 1967 da Asociaci\u00f3n Cultural Auriense, que presidiu entre 1969 e 1973. En 1971 creou o \"Bolet\u00edn Avriense\", publicaci\u00f3n hist\u00f3rica de grande importancia.\nTen unha extensa bibliograf\u00eda composta de 121 traballos dos cales hai 5 escritos en portugu\u00e9s e 14 en lingua galega; os restantes est\u00e1n redactados en castel\u00e1n. En 1972 recibiu a Encomenda de Afonso X o Sabio polo seu labor cient\u00edfico."}
{"id": "24945", "revid": "107018", "url": "https://gl.wikipedia.org/wiki?curid=24945", "title": "Xoh\u00e1n de Cangas", "text": ""}
{"id": "24946", "revid": "89787", "url": "https://gl.wikipedia.org/wiki?curid=24946", "title": "Johan de Cangas", "text": "Johan de Cangas, nado no s\u00e9culo XIII, foi un trobador galego activo no \u00faltimo cuarto do XIII e comezos do XIV, procedente da Pen\u00ednsula do Morrazo.\nFoi homenaxeado no D\u00eda das Letras Galegas de 1998 xunto a Mart\u00edn Codax e Mendinho.\nCantigas.\nRecollidas no \"Cancioneiro da Biblioteca Nacional\" (B) de Lisboa \u2014ou \"Cancioneiro Colocci-Brancuti\"\u2014 e no \"Cancioneiro da Biblioteca Vaticana\" (V), cons\u00e9rvanse unicamente tres cantigas de amigo da s\u00faa autor\u00eda.\nDo subx\u00e9nero de romar\u00eda, sobre a capela de San Mamede, situado en Beluso, Bueu, as s\u00faas composici\u00f3ns te\u00f1en como elemento importante o mar. Empregaba mozas namoradas como voz po\u00e9tica."}
{"id": "24950", "revid": "22570", "url": "https://gl.wikipedia.org/wiki?curid=24950", "title": "Ton (m\u00fasica)", "text": "O ton \u00e9 a sexta parte do intervalo entre unha nota e a s\u00faa oitava, correspondendo por tanto co dobre dun semit\u00f3n."}
{"id": "24952", "revid": "23204", "url": "https://gl.wikipedia.org/wiki?curid=24952", "title": "Tenerife", "text": "Tenerife \u00e9 unha illa situada no Oc\u00e9ano Atl\u00e1ntico fronte \u00e1s costas africanas, e que pertence \u00e1 Comunidade Aut\u00f3noma das Canarias (Espa\u00f1a). Xunto coas illas de La Palma, La Gomera e El Hierro conforma a provincia de Santa Cruz de Tenerife. Cunha poboaci\u00f3n de 904.713 (2018) habitantes \u00e9 a illa m\u00e1is poboada das illas Canarias e de Espa\u00f1a. Santa Cruz de Tenerife \u00e9 a capital e a sede do Parlamento das Illas Canarias e Cabido de Tenerife. San Crist\u00f3bal de la Laguna foi declarada Patrimonio da Humanidade pola UNESCO e \u00e9 a s\u00faa sede na Universidade de La Laguna (a primeira universidade das Canarias). O volc\u00e1n Teide, cos seus 3.718 metros \u00e9 a m\u00e1is elevada en Espa\u00f1a e no volc\u00e1n a terceira maior do mundo a partir da s\u00faa base. O Teide e todo o parque nacional son tam\u00e9n Patrimonio da Humanidade desde 2007.\nDescrici\u00f3n.\nA s\u00faa orograf\u00eda \u00e9 abrupta e volc\u00e1nica, produto de sucesivas erupci\u00f3ns ao longo da historia (a m\u00e1is recente foi o Chinyero en 1909). \u00c9 a illa m\u00e1is poboada e extensa das Canarias, con 2.034,38\u00a0km\u00b2 de superficie. Os seus 908.555 habitantes (2012) conv\u00e9rtena ademais na illa m\u00e1is poboada de Espa\u00f1a.\nSituaci\u00f3n e extensi\u00f3n.\nTenerife \u00e9 a maior das sete illas que comp\u00f3n o Arquip\u00e9lago Canario. Est\u00e1 situada entre os paralelos 28 e 29 N e os meridianos 16 e 17 O, lixeiramente ao norte do Tr\u00f3pico de C\u00e1ncer, e ocupa unha posici\u00f3n central entre as illas de Gran Canaria, La Gomera e La Palma.\nA illa at\u00f3pase a un pouco m\u00e1is de 300\u00a0km do continente africano e a uns 1.000\u00a0km da Pen\u00ednsula Ib\u00e9rica. Ten 2.034\u00a0km\u00b2 de superficie e unha forma triangular, alz\u00e1ndose no seu centro o Teide.\nPaisaxe e orograf\u00eda.\nTenerife \u00e9 unha illa de orixe volc\u00e1nica, cuxa formaci\u00f3n comezou a xestarse no fondo oce\u00e1nico hai uns 20-50 mill\u00f3ns de anos (m.a.). Tras longo tempo de acumulaci\u00f3n de materiais o nacemento da illa produciuse no final do Mioceno (Era Terciaria). Hai sete mill\u00f3ns de anos emerxeron as zonas de Teno, Anaga e Macizo de Adeje, na que se denomina Serie Bas\u00e1ltica Antiga ou Serie I. Constitu\u00edronse deste xeito tres illas cronol\u00f3xica e estratigraficamente distintas nos extremos oeste, leste e sur da actual Tenerife. Fai aproximadamente 3 m.a. comeza un segundo ciclo volc\u00e1nico (Formaci\u00f3ns Postmiocenas ou Series Recentes II, III e IV), moito m\u00e1is intenso, que incorpora elementos na zona central da illa, a cal tam\u00e9n emerxe e unifica nun s\u00f3 aos tres edificios anteriormente descritos. A estrutura conformada nese momento recibe o nome de \"Edificio pre-Ca\u00f1adas\", sobre cuxos restos se erixir\u00eda m\u00e1is tarde o \"Edificio Ca\u00f1adas I\". Este ultimou experimentou diversos colapsos e emitiu unha gran variedade de materiais explosivos que deron lugar \u00e1s chamadas \"Bandas do sur\" (sur-sueste actual). Posteriormente, sobre as ru\u00ednas deste complexo xurdir\u00eda o \"Edificio Ca\u00f1adas II\", xa por encima dos 2.500 metros, tam\u00e9n con intensos procesos explosivos. Fai ao redor de 1 m.a. iniciouse a construci\u00f3n da Cordilleira Dorsal, cun vulcanismo do tipo f\u00edsgoa, a partir dos restos dos edificios xa parcialmente desmantelados da Serie I. A Cordilleira Dorsal \u00e9 a de maior altitude e longo do Arquip\u00e9lago Canario, con 1.600 metros de altura e 25 quil\u00f3metros de lonxitude. Neste mesmo espazo cronol\u00f3xico (hai 800.000 anos) te\u00f1en lugar dous deslizamientos gravitacionais que motivaron a aparici\u00f3n dos vales de La Orotava e G\u00fc\u00edmar.\nFinalmente, xa en tempos m\u00e1is pr\u00f3ximos (200.000 anos), comezan as erupci\u00f3ns que levantar\u00edan o Edificio Pico Vello-Teide no centro da illa, sobre a Caldera das Ca\u00f1adas. O Pico do Teide, o terceiro volc\u00e1n m\u00e1is grande do planeta, \u00e9 por antonomasia o s\u00edmbolo de Tenerife e das Canarias. A s\u00faa situaci\u00f3n central, as s\u00faas importantes dimensi\u00f3ns, a s\u00faa silueta e a s\u00faa paisaxe nevada, d\u00f3tano dunha singular personalidade. Xa os aborixes o consideraban lugar de culto e adoraci\u00f3n.\nDesde 1954 o Teide e todo o circo do seu ao redor (a\u00ednda que houbo unha ampliaci\u00f3n posterior dos seus l\u00edmites), est\u00e1 declarado como Parque nacional. Ademais, desde xu\u00f1o de 2007 est\u00e1 inclu\u00eddo, pola UNESCO, dentro dos espazos Patrimonio da Humanidade como Ben Natural.\nA abrupta orograf\u00eda insular e a s\u00faa variedade de climas dan como resultado un territorio de m\u00faltiples paisaxes e formas, desde o Parque Nacional do Teide coa s\u00faa am\u00e1lgama de cores froito das sucesivas erupci\u00f3ns volc\u00e1nicas, ata os Cant\u00eds dos Xigantes coas s\u00faas paredes verticais, pasando por zonas semides\u00e9rticas con plantas resistentes \u00e1 sequidade no sur, ou por ambientes de car\u00e1cter soamente volc\u00e1nico como \u00e9 o Malpa\u00eds de G\u00fc\u00edmar. Tam\u00e9n conta con praias naturais como a d'O M\u00e9dano, con paraxes protexidas na s\u00faa contorna como Monta\u00f1a Vermella e Monta\u00f1a Pelada, vales con cultivos tropicais e subtropicais, boscosas paraxes de laurisilva nos macizos de Anaga e Teno con profundos e escarpados barrancos e extensos bosques de pi\u00f1eiros por encima desta \u00faltima formaci\u00f3n vexetal.\nFlora e fauna.\nA illa de Tenerife, a pesar da s\u00faa reducida superficie, goza dunha diversidade ecol\u00f3xica que \u00e9 consecuencia dunhas condici\u00f3ns ambientais especiais, xa que a accidentada orograf\u00eda reinante modifica localmente as condici\u00f3ns clim\u00e1ticas xenerais, orixinando unha exquisita variedade de microclimas. Esta vasta existencia de microclimas e, polo tanto, de h\u00e1bitats naturais, faise manifesta na vexetaci\u00f3n insular, constitu\u00edda por unha flora rica e variada (1400 especies de plantas superiores), entre as que destacan numerosos endemismos canarios (200) e tinerfe\u00f1os (140). Ao concentrar este patrimonio vexetal dunhas 140 especies exclusivas, a illa de Tenerife mostra a maior relaci\u00f3n de endemismos flor\u00edsticos da denominada Macaronesia. Ademais, a diferente composici\u00f3n qu\u00edmica dos diversos materiais volc\u00e1nicos que constr\u00faen o edificio insular, sempre baixo a acci\u00f3n combinada dos factores clim\u00e1ticos, dan lugar a unha gran diversidade de chans. A conxunci\u00f3n destes axentes determina a presenza de m\u00faltiples h\u00e1bitats que albergan numerosas comunidades de plantas e animais que constit\u00faen os singulares ecosistemas de Tenerife.\nO estudo da flora e a fauna tinerfe\u00f1a pode realizarse dun modo m\u00e1is ordenado se \u00e9 clasificada segundo os diferentes pisos ecol\u00f3xicos nos que se divide o terreo da illa. Devandita divisi\u00f3n atende especialmente \u00e1 orientaci\u00f3n norte ou sur das vertentes da illa e por suposto \u00e1 altitude:\nTam\u00e9n existe unha extensa fauna mari\u00f1a, entre a que destacan vellas, meros, abades, sabogas, samas ou pragos, xunto coa tartaruga boba e as colonias permanentes de baleas e golfi\u00f1os que habitan o litoral sur da illa. Tenerife pos\u00fae un inventario faun\u00edstico que ascende a 56 especies de aves, 13 de mam\u00edferos terrestres, 5 de r\u00e9ptiles, varios miles de invertebrados, 2 de anfibios e 400 de peixes ademais dalgunhas especies de tartarugas mari\u00f1as e cet\u00e1ceos.\nClima.\nTenerife co\u00f1\u00e9cese internacionalmente como a \"illa da eterna primavera\". A atribuci\u00f3n desta denominaci\u00f3n clim\u00e1tica prod\u00facese en gran medida grazas aos ventos alisios, cuxa humidade, principalmente, se condensa nas zonas de median\u00edas do norte e nordeste insular, constitu\u00edndo amplos mares de nubes que se disp\u00f3n preferentemente entre os 600 e 1.800 metros de altura; outro factor que infl\u00fae na suavidade do clima das Illas con respecto ao que por latitude corresponder\u00eda (Deserto do S\u00e1hara), \u00e9 a corrente mari\u00f1a fr\u00eda das Canarias, que arrefr\u00eda a temperatura das augas que ba\u00f1an as costas e praias insulares con respecto \u00e1 ambiental. Para rematar, a propia orograf\u00eda tinerfe\u00f1a tam\u00e9n haber\u00eda que tela en conta nesta terna de axentes encargados de facer realidade o anteriormente citado slogan.\nA grandes li\u00f1as, o clima de Tenerife \u00e9 moderado, amornado e moi suave en calquera estaci\u00f3n do ano. Non hai per\u00edodos de moito fr\u00edo pero tampouco os hai de calor asfixiante. As temperaturas medias flut\u00faan entre os 17-18\u00a0\u00b0C no inverno e os 24-25\u00a0\u00b0C na estaci\u00f3n estival, a\u00ednda que estes sexan valores relativos e xerais. Evidentemente prod\u00facense importantes contrastes, como o que se produce durante os meses de inverno, nos cales \u00e9 posible gozar do sol en zonas de costa e, con todo, 3.000 metros por encima poder contemplar a branca estampa nevada do Teide e os seus arredores, lugar no que neva todos os anos.\nOutro exemplo de contraste clim\u00e1tico atopari\u00e1molo na cidade de Santa Cruz con respecto \u00e1 cidade da Laguna. Municipios unidos fisicamente pero distanciados en canto a condici\u00f3ns clim\u00e1ticas. Xeralmente Santa Cruz ten durante todo o ano un clima c\u00e1lido con temperaturas sensiblemente superiores \u00e1s que se gozan na contigua La Laguna, onde frecuentemente fai m\u00e1is fr\u00edo e existe maior probabilidade de precipitaci\u00f3ns.\nO norte e o sur de Tenerife pos\u00faen igualmente diferentes caracter\u00edsticas clim\u00e1ticas. En barlovento rex\u00edstrase un 73% das precipitaci\u00f3ns totais ademais, a humidade relativa do aire \u00e9 superior e a insolaci\u00f3n inferior. Os m\u00e1ximos pluviom\u00e9tricos rex\u00edstranse en barlovento a unha altitude media entre 1.000-1.200 metros, case exclusivamente nos montes de La Orotava. Pero quizais sexa m\u00e1is significativo que todo o norte da illa careza dun espazo no que a pluviosidade media sexa inferior aos 250\u00a0mm anuais. En cambio, na vertente sur da illa os valores pluviais son substancialmente menores. Os \u00fanicos redutos do sur que se salvan desta situaci\u00f3n son Masca e G\u00fc\u00edmar, probablemente debido \u00e1s s\u00faas caracter\u00edsticas f\u00edsicas que posibilitan unha maior presenza do alisio.\nA modo de an\u00e9cdota \u00e9 interesante saber que os m\u00e9dicos europeos, sobre todo ingleses e holandeses, do pasado s\u00e9culo XIX eloxiaban o clima do norte de Tenerife, e recomend\u00e1bano aos seus pacientes para aliviar doenzas da idade e do aparello circulatorio.\nA auga.\nO chan volc\u00e1nico de Tenerife, xeralmente de car\u00e1cter poroso e permeable \u00e9 motivo para que unha considerable fracci\u00f3n da auga procedente da choiva, unida a aquela produto de condensaci\u00f3ns en zonas boscosas e \u00e1 proveniente do desxeo dos cumes m\u00e1is elevados da illa, inf\u00edltrese no subsolo. A construci\u00f3n de encoros e presas como principais m\u00e9todos de obtenci\u00f3n de auga esta desaconsellada debido \u00e1s mencionadas condici\u00f3ns xeol\u00f3xicas, que non permiten o almacenamento do prezado l\u00edquido en superficie, as\u00ed como \u00e1 irregularidade das precipitaci\u00f3ns. Deste xeito, a maior parte da auga (90%) procede de pozos e principalmente de galer\u00edas, importantes sistemas que serven para extraer o recurso h\u00eddrico do acu\u00edfero. Tenerife disp\u00f3n na actualidade de m\u00e1is dun milleiro de galer\u00edas perforadas.\nHistoria.\nOrganizaci\u00f3n pol\u00edtica anterior \u00e1 conquista.\nO nome orixinal guanche da illa era Achinet ou Chenet. Uns cen anos antes da conquista, exist\u00eda un mencey chamado Tinerfe o Grande, fillo do Mencey Sunta. Tinerfe ti\u00f1a o seu corte en Adeje ata que os seus nove fillos se rebelaron e se repartiron a illa en 9 menceyatos e 2 achimenceyatos independentes (chamados \"capitan\u00edas\" polos conquistadores). Os menceyatos e os seus menceys (por orde de descendencia) foron os seguintes:\nTam\u00e9n se atopaba o Achimenceyato de Punta del Hidalgo gobernado por Aguahuco (o \"Hidalgo pobre\", fillo ilex\u00edtimo do Gran Tinerfe) e Zebenzui.\nConquista.\nCo\u00f1ecida polos romanos como \"Nivaria\" (do lat\u00edn \"nix\", \"nivis\", \"neve\"), en clara referencia \u00e1s neves pousadas sobre o volc\u00e1n co\u00f1ecido como o Teide. O nome da illa tam\u00e9n garda relaci\u00f3n co volc\u00e1n, xa que foi posto polos benehaoritas (aborixes da Palma): \"Tene-\" (monta\u00f1a) \"-ife\" (branca), a castelanizaci\u00f3n do nome provocou que se engadise unha -r para unir ambas as palabras quedando Tenerife. Para os nativos de Tenerife, a illa era co\u00f1ecida como \"Chenech\", \"Chinech\" ou \"Achinech\".\nTenerife, no momento da s\u00faa conquista, comp\u00fa\u00f1ase de nove \"menceyatos\", nome polo que se co\u00f1ec\u00eda os pequenos reinos guanches. Con todo, as forzas militares da Coroa de Castela, baixo o mando do Adiantado (\"gobernador militar\") Alonso Fern\u00e1ndez de Lugo, sufriron unha derrota \u00e1s mans dos guanches na primeira Batalla de Acentejo en 1494. Os guanches, superados pola tecnolox\u00eda e polas novas enfermidades, \u00e1s cales non eran inmunes, caeron fronte \u00e1s tropas da Coroa de Castela o 25 de decembro de 1495.\nComo no resto das Illas, os aborixes foron escravizados e unha boa parte da poboaci\u00f3n ind\u00edxena sucumbiu \u00e1s enfermidades importadas, ao mesmo tempo en que os inmigrantes provenientes de protectorados do Imperio Espa\u00f1ol (Portugal, Flandres, Italia, Alema\u00f1a) se asentaban na illa. Os bosques de pi\u00f1eiro canario de Tenerife foron cortados para deixar paso ao cultivo da cana de azucre en 1520. En s\u00e9culos sucesivos, a econom\u00eda da illa centrouse no cultivo doutras materias tales como a vide e a cochinilla para facer as tinguiduras, as\u00ed como o pl\u00e1tano.\nO ataque de Horacio Nelson.\nTenerife foi atacada, como as outras illas, por corsarios de varias nacionalidades (ingleses, franceses, holandeses e berberiscos) varias veces ao longo da s\u00faa historia, segundo o devir das alianzas e guerras de Espa\u00f1a. De entre estes ataques destaca polo seu lugar na Historia o ataque dos brit\u00e1nicos de 1797. O 25 de xullo, o Almirante Horacio Nelson atacou Santa Cruz de Tenerife, capital da illa e Xefatura da Capitan\u00eda Xeneral. Tras un feroz ataque, a defensa organizada polo Xeneral Guti\u00e9rrez repeleu aos brit\u00e1nicos. Nelson perdeu o seu brazo dereito por unha bala de can\u00f3n (di a lenda que do can\u00f3n \"Tigre\") mentres intentaba desembarcar na beira da costa da zona de \"Paso Alto\".\nO 5 de setembro, outro intento de desembarco na rexi\u00f3n de Porto Santiago foi repelido polos habitantes do Val de Santiago del Teide, que lanzaron pedras aos brit\u00e1nicos desde o alto dos Cant\u00eds dos Xigantes.\nHistoria recente.\nOutros visitantes menos host\u00eds chegar\u00edan \u00e1 illa en s\u00e9culos sucesivos. O naturalista Alexander von Humboldt ascendeu o pico do Teide e comentou a beleza da illa. Numerosos turistas comezaron a visitar Tenerife a partir da d\u00e9cada de 1890, especialmente as cidades do norte de Puerto de la Cruz (primeiro municipio tur\u00edstico de Tenerife mediante orde ministerial do 13 de outubro de 1955 que o declarou -Lugar de Interese Tur\u00edstico-) e Santa Cruz de Tenerife.\nEn marzo de 1936, antes de subir ao poder, Francisco Franco foi destinado a Tenerife polo Goberno Republicano, medorento da s\u00faa influencia militar e pol\u00edtica, a fin de o afastar dos centros de poder. No Monte da Esperanza no municipio tinerfe\u00f1o de El Rosario, Franco organizou a conspiraci\u00f3n militar que dar\u00eda lugar \u00e1 Guerra civil espa\u00f1ola e posterior ca\u00edda da II Rep\u00fablica. As Illas Canarias caeron baixo o bando dos nacionais en xullo de 1936 e a s\u00faa poboaci\u00f3n sufriu as masivas execuci\u00f3ns de opositores ao novo r\u00e9xime fascista. Nos anos 50, a miseria da posguerra fixo que miles de tinerfe\u00f1os emigrasen para Am\u00e9rica latina, principalmente para Cuba e Venezuela.\nA colisi\u00f3n ocorrida o 27 de marzo de 1977 no aeroporto de Los Rodeos, situado no norte da illa, era o desastre mortal de aviaci\u00f3n m\u00e1is importante da historia ata os atentados do 11 de setembro de 2001.\nS\u00edmbolos da illa.\nA bandeira foi adoptada orixinariamente en 1845 a modo de distintivo ou bandeira de matr\u00edcula da que naquel tempo se denominaba provincia mar\u00edtima das Canarias con base no Porto de Santa Cruz de Tenerife. Na actualidade, esta insignia representa a toda a illa de Tenerife. Foi aprobada a instancia do Cabido Insular por Orde do Goberno das Canarias o 9 de maio de 1989 e publicada o 22 de maio de 1989 no Bolet\u00edn Oficial das Canarias.\nO escudo her\u00e1ldico de Tenerife foi outorgado mediante diploma real o 23 de marzo de 1510, concedido polo Rei Fernando V \"O Cat\u00f3lico\", foi expedido en Madrid, no nome da s\u00faa filla Xoana I, Ra\u00ed\u00f1a de Castela. O escudo descr\u00edbese en campo de ouro, cun San Miguel (pois a illa foi conquistada o d\u00eda de San Miguel) armado superando unha monta\u00f1a da s\u00faa cor natural, da que brotan chamas, e que representa o pico do Teide. Baixo esta monta\u00f1a a illa de sinople sobre ondas azul e prata. \u00c1 dereita obs\u00e9rvase un castelo de goles, e \u00e1 esquerda un le\u00f3n rampante tam\u00e9n de goles. O escudo que usa o Cabido Insular difer\u00e9nciase do que usa o Concello da Laguna no lema que aparece na bordura e no engadido dunhas ramas de palma.\nSegundo unha lei do Goberno das Canarias os s\u00edmbolos naturais da illa son o pimp\u00edn azul e o drago.\n\u00d3rgano de goberno.\nO \u00f3rgano de goberno da illa de Tenerife \u00e9 o Cabido Insular de Tenerife. A organizaci\u00f3n pol\u00edtica das Canarias caracter\u00edzase porque non pos\u00fae \u00f3rgano pol\u00edtico provincial sen\u00f3n que cada illa pos\u00fae un cabido insular propio. Desde que se constitu\u00edu en marzo de 1913 disp\u00f3n dunha ampla serie de competencias propias, hoxe recollidas no Estatuto de Autonom\u00eda das Canarias.\nMunicipios.\nA illa de Tenerife est\u00e1 dividida en 31 municipios, sendo a illa canaria con maior n\u00famero de municipios.\nDe todos eles, s\u00f3 tres non te\u00f1en costa: Tegueste, El Tanque e Vilaflor de Chasna que destaca ademais por ser o municipio m\u00e1is alto de todas as Canarias ao ter o seu capital a 1.400 metros de altitude.\nO municipio m\u00e1is extenso con 207,31\u00a0km\u00b2 \u00e9 o de La Orotava, que abarca gran parte do Parque nacional do Teide. O municipio m\u00e1is pequeno da illa e do arquip\u00e9lago \u00e9 Puerto de la Cruz, cunha superficie inferior aos 9\u00a0km\u00b2.\nA gran maior\u00eda destes municipios confl\u00faen na zona de cume central da illa e a partir de a\u00ed est\u00e9ndense cara \u00e1 costa, orient\u00e1ndose uns cara ao norte e outros cara ao sur.\n\u00c1 s\u00faa vez, \u00e9 frecuente atopar outro tipo de divisi\u00f3n insular, \u00e9 aquela que establece o territorio segundo unha Zona Metropolitana, ao redor da \u00e1rea de influencia das cidades de Santa Cruz e La Laguna, Zona Norte (aqueles municipios que se abren ao oc\u00e9ano polo norte) e Zona Sur (aqueles que o fan cara ao sur).\nA continuaci\u00f3n m\u00f3strase a relaci\u00f3n de todos os municipios tinerfe\u00f1os ordenados alfabeticamente:\nDemograf\u00eda.\nA illa de Tenerife, a m\u00e1is poboada do arquip\u00e9lago, albergaba a data de 1 de xaneiro de 2006 e segundo fontes do INE un total de 852.945 habitantes censados, dos cales, m\u00e1is dun 26% (223.148 habitantes) est\u00e1bano no seu capital, Santa Cruz de Tenerife, e cerca do 50% (423.022 persoas) na s\u00faa \u00e1rea metropolitana. \u00c1 cidade de Santa Cruz de Tenerife seguen en poboaci\u00f3n San Crist\u00f3bal de la Laguna (142.161), Arona (69.100), La Orotava (40.644), Adeje (36.764), Los Realejos (36.746), Granadilla de Abona (34.595) e Puerto de la Cruz (30.585). Ata a\u00ed os municipios que exceden os 30.000 habitantes. O municipio de Vilaflor de Chasna \u00e9 o que conta con menor poboaci\u00f3n de toda a illa (1.905). Ademais, Tenerife rexistra un moi alto nivel de poboaci\u00f3n non censada xa que o elevado n\u00famero de turistas que recibe anualmente e os crecentes fen\u00f3menos migratorios pono de manifesto.\nXentilicio.\nO xentilicio formal \u00e9 \"tinerfe\u00f1o/a\", a\u00ednda que tam\u00e9n de xeito coloquial util\u00edzase o xentilicio \"chicharrero/a\", a\u00ednda que na propia illa este res\u00e9rvase para os habitantes da capital, Santa Cruz.\nO xentilicio \"chicharrero\" ten a s\u00faa orixe nun termo despectivo empregado polos habitantes da pr\u00f3xima cidade de La Laguna, ent\u00f3n capital da illa, para os habitantes do ent\u00f3n pobre e pequeno porto de pescadores. Xustamente por devandita pobreza deb\u00edan os habitantes de Santa Cruz rebaixarse a comer chicharros, un peixe pequeno e barato de relativa baixa calidade, de onde procede o termo, ent\u00f3n despectivo. Co tempo e o crecemento de Santa Cruz, ata conseguir o traslado da capitalidade desde La Laguna, baixo o reinado de Fernando VII (s\u00e9culo XIX), os seus cidad\u00e1ns tomaron o insulto a honra e asumiron como propio o xentilicio.\nEconom\u00eda.\nA econom\u00eda tinerfe\u00f1a, do mesmo xeito que a doutras illas das Canarias, bas\u00e9ase fundamentalmente no turismo. Xa no s\u00e9culo XIX e gran parte do XX destacaba a afluencia de turismo estranxeiro, sobre todo do ingl\u00e9s debido aos intereses agrarios que posu\u00eda nesta illa.\nM\u00e1is tarde coas guerras mundiais este sector res\u00e9ntese, pero entrada a segunda metade do pasado s\u00e9culo comeza a evolucionar dun modo moi notable. Nun principio destaca o Puerto de la Cruz polo seu bondadoso clima e por todos os atractivos que o Val do norte de La Orotava concentraba, pero perseguindo captar o turismo de sol e praia, ao redor de 1980 nace o boom tur\u00edstico do sur de Tenerife, onde destacan cidades como Arona ou Adeje, que hoxe albergan m\u00e1is do 65% das prazas hoteleiras de toda a illa. Tenerife recibe cada ano m\u00e1is de 5.000.000 de turistas, sendo deste xeito, de entre todo o arquip\u00e9lago canario, a illa preferida a este respecto. Con todo, este dato tam\u00e9n pon de manifesto a gran cantidade de recursos que esta actividade consome (espazo, enerx\u00eda, auga etc.). A pesar de que m\u00e1is do 60% do PIB tinerfe\u00f1o constit\u00faeo o turismo, e en consecuencia o sector servizos, o sector primario e a industria son responsables do 40% restante. En canto \u00e1 agricultura destacan o cultivo de pl\u00e1tanos, os tomates, a vide\u00e9, as papas e as flores. A pesca sup\u00f3n tam\u00e9n gran parte da econom\u00eda tinerfe\u00f1a (As Canarias \u00e9 a segunda rexi\u00f3n pesqueira do estado espa\u00f1ol). Xa finalmente, e a pesar dos diversos pol\u00edgonos industriais que existen no territorio insular, a importancia da actividade industrial radica na refinar\u00eda de petr\u00f3leo de Santa Cruz de Tenerife, a cal fornece produtos petrol\u00edferos non s\u00f3 ao arquip\u00e9lago canario sen\u00f3n tam\u00e9n ao mercado peninsular, africano e americano.\nArte.\nLiteratura.\nNos s\u00e9culos XVI e XVII destaca, no campo da poes\u00eda \u00e9pica, Antonio de Viana. Este escritor que nace na Laguna compuxo o poema \"Antig\u00fcidades das Illas Afortunadas\", un material de gran valor antropol\u00f3xico para entender as formas de vida daquel tempo.\nXa posteriormente, no chamado S\u00e9culo das Luces (s\u00e9culo XVIII) aparecen figuras relevantes da Ilustraci\u00f3n en Tenerife como Jos\u00e9 Vise y Clavijo, Tom\u00e1s de Iriarte, Angel Guimer\u00e1 y Jorge, Merc\u00e9s Pinto ou Domingo P\u00e9rez Minik, entre outros, que achegan as s\u00faas obras dentro desta escena literaria.\nPintura.\nO primeiro n\u00facleo de arte pict\u00f3rica en Tenerife dist\u00ednguese na cidade da Laguna, onde no transcurso do s\u00e9culo XVI aparecen alg\u00fans pintores de renome. M\u00e1is adiante s\u00famanse artistas doutros lugares como Garachico, Santa Cruz, La Orotava e Puerto de la Cruz. Orixinarios de La Orotava son dous dos mellores pintores do arquip\u00e9lago do s\u00e9culo XVII, refer\u00edmonos a Crist\u00f3bal Hern\u00e1ndez de Quintana e Gaspar de Quevedo, con numerosas obras distribu\u00eddas por igrexas da illa. No Puerto de la Cruz, concretamente na igrexa da nosa Se\u00f1ora da Pena de Francia, p\u00f3dese contemplar a achega realizada por Lu\u00eds de la Cruz y R\u00edos. Nado en 1775, o que fose pintor de c\u00e1mara do rei Fernando VII e miniaturista, obt\u00e9n un reco\u00f1ecido prestixio na Corte, onde \u00e9 co\u00f1ecido como \"O Canario\".\nNo ano 1849 nace en Santa Cruz de Tenerife o paisaxista Valent\u00edn Sanz. O Museo Municipal de Belas Artes de Santa Cruz conta cunha abundante mostra do seu quefacer. Tam\u00e9n neste museo da capital se poden observar cadros de Juan Rodr\u00edguez Botas (1880-1917), que \u00e9 considerado o primeiro impresionista canario. Do mesmo xeito cabe citar, dentro do grupo expresionista, a Mariano de Coss\u00edo. A este autor hai que atribu\u00edr os frescos da igrexa de Santo Domingo, en San Crist\u00f3bal de la Laguna. Doutra banda, en 1874 nace Francisco Bonn\u00edn Guer\u00edn, acuarelista de Santa Cruz que formou unha escola para promover o seu labor pict\u00f3rico.\nPara rematar, en 1906 nace na Lagoa un dos pintores canarios m\u00e1is universais, \u00d3scar Dom\u00ednguez. Pertencente ao surrealismo, inventou a t\u00e9cnica da decalcoman\u00eda e contribu\u00edu cunha obra pict\u00f3rica de internacional reco\u00f1ecemento.\nEscultura.\nPoder\u00edase considerar que a pr\u00e1ctica escult\u00f3rica comeza en Tenerife a partir do s\u00e9culo XVII, momento no cal chega \u00e1 illa o arquitecto e escultor Mart\u00edn de And\u00fajar Cantos desde Sevilla, onde recibira instruci\u00f3ns do mestre Juan Mart\u00ednez Monta\u00f1\u00e9s. Con el arribaron novas t\u00e9cnicas e formulaci\u00f3ns da escola hispalense que transmitiu aos seus disc\u00edpulos, entre os que destaca o garachiquense Blas Garc\u00eda Ravelo.\nOutros escultores que, nesta \u00e9poca e no posterior s\u00e9culo XVIII, irrompen \u00e1 escena son Sebasti\u00e1n Fern\u00e1ndez, L\u00e1zaro Gonz\u00e1lez, Rodr\u00edguez da Oliva, e principalmente o orotavense Fernando Est\u00e9vez, alumno de Luj\u00e1n P\u00e9rez, quen contrib\u00fae cunha extensa colecci\u00f3n de imaxes relixiosas e tallas repartidas por diversas igrexas de Tenerife, por exemplo, na Catedral da Laguna, a Igrexa da Concepci\u00f3n tam\u00e9n na Laguna, a Bas\u00edlica de Candelaria e en distintos lugares de culto de La Orotava.\nActualmente, o \u00e1mbito escult\u00f3rico tinerfe\u00f1o at\u00f3pase representado entre outros por Jos\u00e9 Abad, Fernando Garc\u00edarramos e Jos\u00e9 Lu\u00eds Fajardo.\nM\u00fasica.\nO \u00e1mbito musical ten na figura de Teobaldo Power y Lugo Vi\u00f1a un dos seus expo\u00f1entes m\u00e1is claros. Natural de Santa Cruz, tr\u00e1tase dun pianista e compositor, autor dos Cantos Canarios. En concreto, os arranxos da melod\u00eda do arrorr\u00f3 destes Cantos Canarios constit\u00faen o Himno da Comunidade Aut\u00f3noma.\nNeste campo tam\u00e9n destaca o folclore. Similar ao do resto das illas, caracter\u00edzase pola participaci\u00f3n de timples, guitarras, bandurras, la\u00fades e distintos tipos de instrumentos de percusi\u00f3n. Son numerosos os grupos folcl\u00f3ricos que se reparten pola xeograf\u00eda insular e que adoitan aparecer en distintas celebraci\u00f3ns populares como as romar\u00edas. Neste aspecto haber\u00eda que citar a Os Sabande\u00f1os, que conforman un importante s\u00edmbolo da cultura canaria. Este grupo folcl\u00f3rico rescatou a idiosincrasia do pobo insular nun momento no que o car\u00e1cter uniformador da cultura espa\u00f1ola dos anos setenta fai caer practicamente na decadencia e o esquecemento diferentes elementos da m\u00fasica canaria.\nAs canci\u00f3ns t\u00edpicas das illas: isa, fol\u00eda, tajaraste, malague\u00f1a. Config\u00faranse como melod\u00edas mestizas entre a m\u00fasica ancestral dos guanches con distintos enlaces entre o andaluz e hispanoamericano.\nArquitectura.\nDo mesmo xeito que a que predomina nas outras illas, na arquitectura tinerfe\u00f1a sobresaen as directrices dos caser\u00f3ns se\u00f1oriais e as das casas m\u00e1is humildes e populares. Este tipo arquitect\u00f3nico, que ten notables influencias de Andaluc\u00eda e Portugal, presenta, no entanto unha forte personalidade propia.\nDas casas se\u00f1oriais hai que subli\u00f1ar os exemplos que existen en La Orotava e na Laguna. Estas edificaci\u00f3ns caracter\u00edzanse polos seus balc\u00f3ns t\u00edpicos e pola presenza de patios interiores. A madeira, especialmente a tea (pi\u00f1eiro), cobra un gran protagonismo nestas construci\u00f3ns. Estas casas presentan fachadas non demasiado complexas con pouca ornamentaci\u00f3n. Son t\u00edpicos os grandes balc\u00f3ns de madeira e o uso de celos\u00edas. As fiestras pechan en guillotina e son habituais os asentos interiores encostados a elas. Os patios interiores funcionan como verdadeiros xard\u00edns que serven para dar iluminaci\u00f3n \u00e1s habitaci\u00f3ns. Estas comun\u00edcanse co patio por medio de galer\u00edas rematadas frecuentemente en pedra e madeira. Dispositivos como as destiladeras, as bombas de auga, os bancos e mes\u00f3ns son elementos que moitas veces forman parte destes patios interiores.\nEn canto \u00e1s casas tradicionais, estas caracter\u00edzanse por ser edificios de escasa altura, con bastas paredes de cores variadas. En ocasi\u00f3ns a continuidade destas paredes vese interrompida pola presenza de bloques de pedra que asoman \u00e1 superficie de forma ornamental. Ao longo de toda a illa son moitos os exemplos a contemplar desta arquitectura.\nOs edificios oficiais ou de car\u00e1cter relixioso f\u00f3ronse conformando segundo as distintas correntes arquitect\u00f3nicas que en cada momento imperaron. Os n\u00facleos urbanos das cidades da La Laguna e La Orotava est\u00e1n declarados como monumentos hist\u00f3rico-art\u00edstico nacionais. Nos \u00faltimos anos, por parte dos diferentes gobernos, predominou o concepto de levar a cabo grandes proxectos, en ocasi\u00f3ns ostentosos, dese\u00f1ados por reco\u00f1ecidos arquitectos. Entre eles poder\u00edase inclu\u00edr por exemplo, a remodelaci\u00f3n da Praza de Espa\u00f1a polos arquitectos su\u00edzos Herzog De Meuron, o novo proxecto do franc\u00e9s Dominique Perrault da Praia das Teresitas, o Centro Magma Arte Congresos, as Torres de Santa Cruz ou o Auditorio de Tenerife. Este \u00faltimo edificio, obra do arquitecto espa\u00f1ol Santiago Calatrava \u00e1lzase ao leste do Parque Mar\u00edtimo, na capital tinerfe\u00f1a. Un dos seus elementos m\u00e1is destacables \u00e9 a estampa da s\u00faa vea alada simulando un barco, que se converteu nun dos s\u00edmbolos da illa. Tam\u00e9n destaca a Bas\u00edlica de Nosa Se\u00f1ora da Candelaria, un lugar onde eles adoran a Virxe da Candeloria, padroeira das Illas Canarias.\nCultura.\nEducaci\u00f3n.\nO nacemento da educaci\u00f3n d\u00e9bese na illa \u00e1s ordes relixiosas. No ano 1530, Tenerife accedeu \u00e1 cultura da man da c\u00e1tedra de filosof\u00eda que, pos\u00faen os dominicos no convento d'A Concepci\u00f3n da Laguna. A pesar diso, ata ben avanzado o s\u00e9culo XVIII non comezan a funcionar as poucas escolas que naquel tempo exist\u00edan. Neste sentido, hai que recalcar o traballo desempe\u00f1ado pola Real Sociedade Econ\u00f3mica de Amigos do Pa\u00eds, que creou diversas escolas en San Crist\u00f3bal de la Laguna. Foi en 1846 cando se instaurou o primeiro instituto de ensino secundario, a fin de suplir o peche da Universidade de San Fernando (\"v\u00e9xase\" Universidade da Lagoa). Anexa a este edificio fundouse en 1850 a primeira Escola Normal Elemental do arquip\u00e9lago que pasar\u00eda a denominarse Escola Normal Superior de Maxisterio en 1866. As\u00ed se mantivo esta situaci\u00f3n xa que a pesar de que o ditador Primo de Rivera crease alg\u00fans centros, o punto de inflexi\u00f3n supono a pol\u00edtica educativa que desenvolveu a Segunda Rep\u00fablica, de modo que en apenas catro anos (1929-1933) case se dobra o n\u00famero de escolas existentes. Posteriormente, o inicio da Guerra Civil e a ulterior ditadura de Francisco Franco constitu\u00edron un considerable retroceso. A educaci\u00f3n nas mans de ordes relixiosas tivo certa importancia no devir dos tinerfe\u00f1os ata que en 1970 a Lei Xeral de Educaci\u00f3n restou peso a estas instituci\u00f3ns relixiosas en favor dos centros p\u00fablicos. Estes \u00faltimos, e xa en menor grao os primeiros, comezaron a multiplicarse desde ent\u00f3n e foron impulsados coa instauraci\u00f3n da democracia. Tenerife conta actualmente con 301 centros de educaci\u00f3n infantil, 297 colexios de primaria, 140 de secundaria e 86 institutos de bacharel. Ademais, na illa existen ata 5 centros de estudos universitarios ou de posgrao: Universidade de La Laguna (a de maior presenza), Universidade Nacional de Educaci\u00f3n a Distancia, Universidade Internacional Men\u00e9ndez Pelayo, Universidade Alfonso X el Sabio e Universidade de Vic (Escola Universitaria de Turismo de Santa Cruz de Tenerife).\nInvestigaci\u00f3n.\nO campo da investigaci\u00f3n, historicamente, non se desenvolveu dun modo especialmente relevante. Por\u00e9n, entre os centros que se dedican a este labor destaca sobre todo o Instituto de Astrof\u00edsica das Canarias que ten sede nesta illa. As\u00ed mesmo caber\u00eda citar o Instituto de Bio-Org\u00e1nica Antonio Gonz\u00e1lez, vinculado \u00e1 Universidade da Laguna. Tam\u00e9n adheridos a esta universidade se atopan o Instituto de Ling\u00fc\u00edstica Andr\u00e9s Belo, o Instituto Universitario da Empresa, o Instituto de Dereito Rexional e o Instituto Universitario de Ciencias Pol\u00edticas e Sociais, do mesmo xeito que o Instituto de Enfermidades Tropicais (pertencente \u00e1 Rede de Investigaci\u00f3n de Centros de Enfermidades Tropicais, que disp\u00f3n de sete nodos estendidos ao longo do pa\u00eds, un deles nas Canarias). Na cidade da Laguna at\u00f3pase o Instituto Canario de Investigaci\u00f3ns Agrarias. Outros organismos que traballan no \u00e1mbito da investigaci\u00f3n que te\u00f1en sede en Tenerife son o Instituto Tecnol\u00f3xico das Canarias, o Instituto Vulcanol\u00f3gico das Canarias, a Asociaci\u00f3n Industrial das Canarias, o Instituto Tecnol\u00f3xico de Enerx\u00edas Renovables e o Instituto Oceanogr\u00e1fico das Canarias situado na cidade de Santa Cruz de Tenerife.\nComunicaci\u00f3ns.\nAeroportos.\nO principal medio para chegar a Tenerife \u00e9 o avi\u00f3n. Existen dous aeroportos na illa: o aeroporto Reina Sof\u00eda (Tenerife Sur) e o aeroporto de Los Rodeos (Tenerife Norte). A pesar de que o aeroporto Tenerife Sur \u00e9 o que recibe maior n\u00famero de pasaxeiros, ambos disp\u00f3n de voos regulares coas capitais doutras illas, con moitas cidades peninsulares (Madrid, Barcelona, Sevilla, Valencia, M\u00e1laga, Bilbao etc.), con cidades europeas do Reino Unido, Alema\u00f1a, Francia e Italia entre outras e tam\u00e9n con cidades americanas e africanas. Tendo en conta os dous aeroportos, Tenerife \u00e9 a illa canaria que m\u00e1is pasaxeiros recibe anualmente. Debido ao turismo, \u00e9 f\u00e1cil atopar voos directos m\u00e1is econ\u00f3micos coas principais cidades alem\u00e1s ou brit\u00e1nicas que coas peninsulares.\nPortos.\nAdemais do avi\u00f3n, Tenerife ten dous portos mar\u00edtimos principais que lle serven de conexi\u00f3n. O Porto de Santa Cruz que conecta coas capitais de cada illa, e en particular con aquelas da provincia oriental, e o Porto de Los Cristianos que se centra en maior medida nas comunicaci\u00f3ns coas capitais da provincia de Santa Cruz de Tenerife. Ademais \u00e9 posible o tr\u00e1fico de pasaxeiros entre os Portos de Santa Cruz de Tenerife e C\u00e1diz e viceversa. Est\u00e1 previsto constru\u00edr un gran porto de importancia no sur da Illa, o de Granadilla, e outro na parte oeste, en Fonsal\u00eda.\nGuaguas.\nA illa conta tam\u00e9n cunha extensa rede de guaguas Nome polo que se co\u00f1ece nas Canarias os autobuses, tanto urbanos como interurbanos que conectan a gran maior\u00eda dos n\u00facleos de poboaci\u00f3n. Para iso conta con estaci\u00f3ns de guaguas en todas as cidades, como o Intercambiador de Transportes de Santa Cruz de Tenerife.\nTranv\u00eda.\nO 2 de xu\u00f1o de 2007 inaugurouse a li\u00f1a 1 do Tranv\u00eda de Tenerife, que une destacados sectores do conurbaci\u00f3n Santa Cruz-La Laguna e puntos como os dous centros hospitalarios da zona. A segunda fase chegar\u00e1 ata o Aeroporto de Tenerife Norte (Os Rodeos).\nPertencente \u00e1 mesma empresa que explota o Tranv\u00eda de Tenerife, en 2008 esp\u00e9rase que comece, tras a aprobaci\u00f3n da s\u00faa construci\u00f3n polo pleno do Cabido Insular de Tenerife o 27 de abril de 2007, os traballos para habilitar un tren que unir\u00e1 Santa Cruz de Tenerife co sur da illa. O percorrido total ser\u00e1 de 80 quil\u00f3metros e ten previsto realizar o seu traxecto completo en 35 minutos e se tivese que parar en todas as estaci\u00f3ns, far\u00edao en 45 minutos. Na reforma actual da autoestrada do sur (TF-1), nalg\u00fans tramos xa \u00e9 visible o lugar por onde discorrer\u00e1 ese tren.\nGastronom\u00eda.\nPeixes.\nComo resulta l\u00f3xico pola influencia mari\u00f1a, os produtos do mar gozan aqu\u00ed de certa abundancia tanto en cantidade como en variedade. Entre as especies m\u00e1is apreciadas est\u00e1n as vellas, e tam\u00e9n, entre outros, a sama, o bocinegro, a saboga, o cherne, o mero. Destacan as\u00ed mesmo os diversos tipos de t\u00fanidos que abundan nas s\u00faas costas. As xardas, sardi\u00f1as e chicharros tam\u00e9n deben ser citadas entre os peixes m\u00e1is consumidos. Outra especie que goza de certa fama \u00e9 a morena, que \u00e9 costume servir frita. Estas variedades mari\u00f1as ad\u00f3itanse preparar simplemente sancochadas (cocidas), ou \u00e1s costas, ao sal etc. \u00c9 frecuente que se acompa\u00f1en con mollo e papas engurradas.\nCarnes.\nNo apartado de carnes, \u00e9 un prato moi popular a t\u00edpica carne de festa (tacos de porco adobados) que se prepara para os festexos dos pobos en ventorrillos, bares e casas particulares. O coello en salmorejo, o cabrito, e por suposto o vac\u00fan, o porcino e as carnes de ave son tam\u00e9n consumidas habitualmente.\nPapas engurradas.\nTanto os peixes como as carnes adoitan acompa\u00f1arse con patacas engurradas. \u00c9 este un prato t\u00edpico do conxunto das Canarias que responde simplemente \u00e1 forma de coci\u00f1ar as papas. Con auga, moito sal, e sen pelar.\nMojos.\nCon esta palabra, seguramente de ascendencia portuguesa, des\u00edgnanse as salsas t\u00edpicas do as illas. Os mollos constit\u00faen un aut\u00e9ntico mundo de sabores, cores, texturas etc., entre os que se atopan o mollo de coandro, de perexil, de pemento e o distinguido mollo pic\u00f3n a base de pementa. Por\u00e9n o abanico destas salsas \u00e9 moi amplo e permite o uso de distintos ingredientes na s\u00faa elaboraci\u00f3n como am\u00e9ndoas, queixo, azafr\u00e1n, pan frito, entre outras posibilidades.\nQueixos.\nV\u00e9n ser outro dos pratos m\u00e1is comunmente elaborados e consumidos. Destacan os producidos en granxas de Arico, La Orotava ou Teno. \u00c1 s\u00faa vez, son diversas variedades as que existen: queixos tenros, curados, semicurados, afumados. Hoxe en d\u00eda predominan os queixos de cabra, a\u00ednda que por veces se confeccionan con certa cantidades de leite de ovella ou de vaca. Adoitan servirse a modo de entrante ou simplemente como refrixerio. Os queixos canarios gozan dunha boa cr\u00edtica internacional, entre outras cousas pola s\u00faa suavidade e polo seu sabor, dot\u00e1ndoos dunha personalidade que os diferenza doutros queixos europeos.\nGofio.\nO gofio \u00e9 un m\u00e1is dos elementos tradicionais da coci\u00f1a canaria e particularmente de Tenerife. Real\u00edzase con grans de cereais que son torrados e posteriormente mo\u00eddos. O x\u00e9nero de maior consumo na illa \u00e9 o de trigo, a\u00ednda que existen outros tipos como o de millo ou en menor medida o de garavanzo. \u00c9 tam\u00e9n relativamente frecuente aquel de tipo mixto, trigo-millo. Anntes da conquista das Canarias xa serv\u00eda de sustento para os guanches. En posteriores tempos de fame negra e escaseza de alimentos fixo parte da dieta popular canaria. Hoxe en d\u00eda util\u00edzase como prato \u00fanico (gofio escaldado) ou como complemento en pratos de distinta \u00edndole, carnes, peixes, potaxes, sobremesas, ata alg\u00fan coci\u00f1eiro de prestixio confeccionou xeados de gofio, recibindo boas cr\u00edticas.\nReposter\u00eda.\nA reposter\u00eda en Tenerife at\u00f3pase representada e fortemente influenciada pola reposter\u00eda palmeira, con exquisiteces como o \"bienmesabe\", o leite asado, o Pr\u00edncipe Alberto, o frangollo, os ovos moles, o \"quesillo\" e un longo etc\u00e9tera. Do mesmo xeito, os \"rosquetes\", as troitas, e diversos tipos de pasteis, entre os que se atopan os laguneros e os singulares \"rosquetes\" de Gu\u00eda de Isora, fan parte deste cap\u00edtulo do receitario.\nVi\u00f1os.\nO cultivo da vide no arquip\u00e9lago e especialmente en Tenerife nace tras a conquista, cando os colonizadores traen variedades de vi\u00f1as e comproban a nobreza que adquir\u00edan os caldos canarios. Nos s\u00e9culos XVI e XVII, o vi\u00f1o alcanza un gran peso na econom\u00eda tinerfe\u00f1a pois son moitas as familias que se dedicaban ao seu cultivo e posterior negocio. Especial menci\u00f3n merece o malvas\u00eda canario, que chegou a ser considerado o mellor vi\u00f1o do mundo e era ansiado polas cortes europeas e as maiores adegas de Europa e Am\u00e9rica. Escritores como William Shakespeare ou Walter Scott fan referencia nalgunhas das s\u00faas obras a estes vi\u00f1os."}
{"id": "24953", "revid": "132", "url": "https://gl.wikipedia.org/wiki?curid=24953", "title": "Caudal", "text": ""}
{"id": "24954", "revid": "1131", "url": "https://gl.wikipedia.org/wiki?curid=24954", "title": "Caudal (flu\u00eddo)", "text": "En din\u00e1mica de flu\u00eddos, o caudal \u00e9 o volume de flu\u00eddo que pasa por determinado elemento na unidade de tempo en determinado sistema ou elemento. Expr\u00e9sase na unidade de volume dividida pola unidade de tempo (ex: m\u00b3/s).\nNo caso de concas de r\u00edos, os caudais ad\u00f3itanse expresar en metros c\u00fabicos por segundo ou miles de metros c\u00fabicos por segundo. Son variables no tempo e no espazo e esta evoluci\u00f3n p\u00f3dese representar cos denominados hidrogramas.\nF\u00f3rmula.\nDada unha \u00e1rea \"A\", e un flu\u00eddo con velocidade uniforme \"v\" e un \u00e1ngulo \u03b8 (respecto da perpendicular \u00e1 superficie), ent\u00f3n o fluxo \u00e9\nNo caso particular de que o fluxo sexa perpendicular \u00e1 \u00e1rea A (sendo \u03b8 = 0 e formula_2), logo o fluxo \u00e9:\nformula_3\nSe a velocidade do flu\u00eddo non \u00e9 uniforme ou a \u00e1rea non \u00e9 plana, o fluxo debe calcularse por medio dunha integral:\nformula_4\nonde \"d\"S \u00e9 a superficie descrita por:\nformula_5\ncon n (vector unitario) normal \u00e1 superficie e \"dA\" a magnitude diferencial da \u00e1rea.\nSe se ten unha superficie \"S\" que pecha un volume \"V\", o teorema da diverxencia establece que o fluxo ao trav\u00e9s da superficie \u00e9 a integral da diverxencia da velocidade v nese volume:\nformula_6\nO caudal na enxe\u00f1er\u00eda civil.\nO caudal dun r\u00edo \u00e9 fundamental no dimensionamiento de:"}
{"id": "24956", "revid": "98629", "url": "https://gl.wikipedia.org/wiki?curid=24956", "title": "F\u00e9lix Rodr\u00edguez de la Fuente", "text": "F\u00e9lix Samuel Rodr\u00edguez de la Fuente, nado en Poza de la Sal (provincia de Burgos), o 14 de marzo de 1928 e finado en Shaktoolik, Alasca, o 14 de marzo de 1980, foi un et\u00f3logo e divulgador ambientalista espa\u00f1ol. Licenciado en Medicina e autodidacta en biolox\u00eda, foi pioneiro na defensa da natureza no Estado espa\u00f1ol. Sonada foi tam\u00e9n a s\u00faa serie documental \"El Hombre y la Tierra\", emitida por Televisi\u00f3n Espa\u00f1ola por primeira vez entre 1974 e 1980.\nTraxectoria.\nNon comezou a s\u00faa escolarizaci\u00f3n ata 1938, polo que as s\u00faas incursi\u00f3ns na natureza foron continuas durante toda a s\u00faa nenez, o que fixo que nacera nel unha sensaci\u00f3n de proximidade cara \u00e1 vida, tanto animal como vexetal, asimilando as relaci\u00f3ns existentes entre t\u00f3dolos integrantes do ecosistema. En Valladolid estudou Medicina, a\u00ednda que as s\u00faas sa\u00eddas \u00f3 campo para observar a natureza segu\u00edan sendo moi habituais. Os falc\u00f3ns que tanto chamaban a s\u00faa atenci\u00f3n foron a causa da s\u00faa paix\u00f3n pola cetrer\u00eda. Tivo grande influencia nel o bi\u00f3logo Jos\u00e9 Antonio Valverde, un dos creadores do Parque Nacional de Do\u00f1ana.\nEn 1965 F\u00e9lix aparece no programa \"Fin de Semana\" de Televisi\u00f3n Espa\u00f1ola cos seus falc\u00f3ns, chamando a atenci\u00f3n do p\u00fablico que insist\u00eda en velo novamente. Isto far\u00eda que tivese pequenas aparici\u00f3ns en televisi\u00f3n. O seu primeiro documental, \"Se\u00f1ores del Espacio\" (realizado grazas \u00f3 rei Saud de Arabia e varios arist\u00f3cratas) tivo o suficiente \u00e9xito como para que lle permitise estudar en profundidade o comportamento dos lobos, chegando a convivir cunha manda. Ao ano seguinte dirixe a pel\u00edcula \"Alas y garras\", da cal tam\u00e9n foi guionista, acadando o \"Arquero de Bronce\" do Festival de Cine de Xix\u00f3n. Posteriormente participou en varios programas de radio e televisi\u00f3n, entre os que destaca \"Planeta Azul\". Viaxou por \u00c1frica e percorreu, entre outros pa\u00edses, Tanzania e Kenya onde fixo cinco episodios da serie \"A toda plana\". Foi o coordinador dos equipos que elaboraron e publicaron as colecci\u00f3ns de libros tituladas: \"Fauna\", \"Los Cuadernos de Campo\" e \"Fauna Ib\u00e9rica\". Co t\u00edtulo desta \u00faltima tam\u00e9n realizou un programa televisivo.\nNo plano do activismo medioambiental, colaborou na fundaci\u00f3n da \"Asociaci\u00f3n para la Defensa de la Naturaleza\" (Adena), a delegaci\u00f3n espa\u00f1ola do \"Fondo Mundial para a Vida Salvaxe\" (W.W.F.) e foi membro do Consello Superior de Investigaci\u00f3ns Cient\u00edficas (CSIC).\n\"El Hombre y la Tierra\".\nEn 1974 iniciou o proxecto m\u00e1is ambicioso: \"El hombre y la tierra\", nas s\u00faas tres series: venezolana, ib\u00e9rica e norteamericana. A serie venezolana contou con 18 cap\u00edtulos rodados en Los Llanos, no Orinoco e no Amazonas. A serie ib\u00e9rica constou de tres partes completadas e unha inconclusa, mentres que da serie norteamericana s\u00f3 puido rematar a parte adicada ao Canad\u00e1 e rodar dous cap\u00edtulos en Alasca. En total, foron 124 cap\u00edtulos, a maior\u00eda pertencentes \u00e1 serie ib\u00e9rica, cunha reco\u00f1ecida banda sonora composta por Ant\u00f3n Garc\u00eda Abril. Entre os fitos acadados por \"El Hombre y la Tierra\" c\u00f3mpre salientar a filmaci\u00f3n por vez primeira dalg\u00fans animais, coma o aguaneiro, ou a rodaxe de escenas memorables como os labores de caza efectuados por mandas de lobos ou a captura dun carneiro bravo por unha aguia real. Estas escenas consegu\u00edronse grazas a animais troquelados, quere dicir, animais afeitos \u00e1 presenza humana pero sen estaren domesticados, polo que conservan as s\u00faas pautas naturais de comportamento.\nFalecemento.\nPrecisamente cando estaba rodando un episodio da serie norteamericana, e mentres filmaba unha carreira de cans de zorra na \"National Eskimo Dog Race Contest\" en Shaktoolik (Alasca), a avioneta na que \u00eda estrelouse como consecuencia do desprendemento dun dos hidropat\u00edns que desequilibrou ao aparello. Ademais de F\u00e9lix, faleceron o piloto Warren Dobson, o c\u00e1mara de TVE Teodoro Roa e o axudante Alberto Mariano Hu\u00e9scar. O sinistro aconteceu en Shaktoolik, poboaci\u00f3n de esquim\u00f3s situada a 25\u00a0km da costa do Mar de Bering.\nFoi soterrado na s\u00faa localidade natal o 19 de marzo de 1980, a\u00ednda que no mes de xu\u00f1o do mesmo ano os seus restos mortais foron trasladados ao cemiterio de Burgos, onde descansan nun pante\u00f3n dese\u00f1ado polo arquitecto Miguel Fisac xunto a unha escultura na s\u00faa memoria elaborada por Pablo Serrano."}
{"id": "24957", "revid": "6296796", "url": "https://gl.wikipedia.org/wiki?curid=24957", "title": "Grixoa, Santiago de Compostela", "text": "Santa Mar\u00eda de Grixoa \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 261 habitantes (132 mulleres e 129 homes) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 235 habitantes."}
{"id": "24958", "revid": "6296797", "url": "https://gl.wikipedia.org/wiki?curid=24958", "title": "Lara\u00f1o, Santiago de Compostela", "text": "San Marti\u00f1o de Lara\u00f1o \u00e9 unha parroquia que se localiza no concello de Santiago de Compostela. Segundo o padr\u00f3n municipal (INE 2013) ten 1.180 habitantes (561 homes e 619 mulleres) distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.069 habitantes.\nXeograf\u00eda.\nNo lugar da Barcia, na estrema do seu territorio, est\u00e1 o Sistema de Informaci\u00f3n Territorial de Galicia, TurGalicia e o Centro Superior de Hostalar\u00eda de Galicia. Ata o ano 2014 tam\u00e9n estivo o Centro Ram\u00f3n Pi\u00f1eiro."}
{"id": "24959", "revid": "1131", "url": "https://gl.wikipedia.org/wiki?curid=24959", "title": "Marantes, Santiago de Compostela", "text": "San Vicente de Marantes \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 382 habitantes (186 homes e 196 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 389 habitantes.\nO Cami\u00f1o Ingl\u00e9s atravesa a parroquia cara a Santiago."}
{"id": "24960", "revid": "6296803", "url": "https://gl.wikipedia.org/wiki?curid=24960", "title": "Marrozos, Santiago de Compostela", "text": "Santa Mar\u00eda de Marrozos \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 1.081 habitantes (579 mulleres e 502 homes) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.044 habitantes."}
{"id": "24962", "revid": "6296805", "url": "https://gl.wikipedia.org/wiki?curid=24962", "title": "Nemenzo, Santiago de Compostela", "text": "Santa Cristina de Nemenzo \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 218 habitantes (110 homes e 108 mulleres), 30 menos ca en 1999. Ten dez entidades de poboaci\u00f3n.\nNa aldea de Nemenzo est\u00e1 o castro das Uces Brancas.\nAt\u00e9 1962 pertenceu ao Concello da Enfesta."}
{"id": "24963", "revid": "6296809", "url": "https://gl.wikipedia.org/wiki?curid=24963", "title": "A Peregrina, Santiago de Compostela", "text": "Santa Mar\u00eda da Peregrina \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 552 habitantes (276 homes e 276 mulleres) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 524 habitantes.\nXeograf\u00eda.\nSegundo o Nomencl\u00e1tor do IGE consta dos seguinte n\u00facleos de poboaci\u00f3n: Aradas, O Bargo, Pardaces de Abaixo, Pardaces de Arriba, A Peregrina, Sarela de Arriba, Monte da Vila e O Queiroal.\nCultura.\nNeste lugar nace o r\u00edo Sarela, que lle d\u00e1 nome ao grupo de danza e m\u00fasica da aldea. Este mant\u00e9n unha tradici\u00f3n antiga que consiste en xuntarse na carballeira ao lado da igrexa, nas festas da parroquia, para bailar e tocar pezas populares con gaita, pandeireta, tamboril e bombo. Tam\u00e9n acompa\u00f1a a Virxe no primeiro domingo de setembro, na procesi\u00f3n que vai dende a Algalia de Abaixo, na zona antiga de Santiago de Compostela, at\u00e9 a igrexa da Peregrina. Ao chegar, t\u00f3canlle e b\u00e1ilanlle \u00e1 Virxe na carballeira, antes de que entre na igrexa. \nAdemais, na parroquia situouse o Furancho de Arte Contempor\u00e1nea."}
{"id": "24965", "revid": "54334", "url": "https://gl.wikipedia.org/wiki?curid=24965", "title": "Sabugueira, Santiago de Compostela", "text": "San Paio de Sabugueira \u00e9 unha parroquia que se localiza no concello de Santiago de Compostela. Segundo o IGE en 2022 ti\u00f1a 969 habitantes (460 homes e 509 mulleres) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.135 habitantes.\nEtimolox\u00eda.\nSan Paio, o patr\u00f3n de Sabugueira, naceu en Galicia no ano 912 e morreu martirizado en C\u00f3rdoba o 26 de xu\u00f1o do ano 925. \"Sabugueira\", designa un lugar poboado de sabugueiros, palabra de orixe latina \"\"sambucus\"\". \nXeograf\u00eda.\nA parroquia at\u00f3pase a uns 12 km ao leste de Santiago de Compostela. Limita ao norte con San Xuli\u00e1n de Carballal, ao noroeste coa parroquia de San Cristovo da Enfesta, polo oeste e suroeste con de Santa Eulalia de Bando, pertencendo as tres parroquias a Santiago. Polo leste linda cos concellos do Pino ( San Miguel de Pereira e Santa Mar\u00eda de Castrofeito) e polo sur con Boqueix\u00f3n ( Santa Mar\u00eda de Lamas, Santa Eulalia de Vigo, e San Pedro de Loureda ). Regada polo rego da Sionlla, rexistra a s\u00faa altitude m\u00e1xima no aeroporto de Lavacolla con 360 m, mentres que o resto do territorio mant\u00e9n unha media duns 300 m e 260 m a nivel do mar. A parroquia ten boas comunicaci\u00f3ns xa que est\u00e1 atravesada por d\u00faas estradas, a N-634 de San Sebasti\u00e1n a Santiago de Compostela e a autov\u00eda Lugo-Santiago A-54.\nHistoria.\nO Curtidoiro de Lavacolla \u00e9 representativo da industria da zona. Os edificios, situados \u00e1 beira do r\u00edo Sionlla, conservan a s\u00faa volumetr\u00eda orixinal. A porta principal do recinto, con arco de pedra, est\u00e1 flanqueada por dous edificios, \u00e1 dereita a Casa do Balc\u00f3n, onde viv\u00edan os propietarios da f\u00e1brica, e detr\u00e1s a Casa do Forno. Detr\u00e1s, un dos almac\u00e9ns da antiga curtidur\u00eda. No centro e ao fondo, o corpo principal da f\u00e1brica, moi transformado.\nEn 1801, o comerciante de coiro Gregorio Ambr\u00f3s constru\u00edu unha pequena f\u00e1brica de curtidos en Lavacolla. En 1811 vendeuse a f\u00e1brica a un comerciante dos Ancares, Francisco Rodr\u00edguez Abella, quen decidiu investir na f\u00e1brica e ampliala, convert\u00e9ndoa nunha das maiores f\u00e1bricas da comarca. Exportan os seus produtos a Andaluc\u00eda e Madrid. O seu valor en 1849 \u00e9 de 800.000 reais, o que explica a s\u00faa produtividade.\nA principios do s\u00e9culo XX, coa crise do sector, a f\u00e1brica foi pechada en 1910. Pouco despois, o local foi utilizado como explotaci\u00f3n gandeira e almac\u00e9n de fertilizantes e maquinaria agr\u00edcola.\nAo remate da Guerra Civil, o complexo serviu para albergar a uns dous mil presos pol\u00edticos que conformaron O Campo de Concentraci\u00f3n de Lavacollae que traballaron desde 1940 na construci\u00f3n e ampliaci\u00f3n do Aeroporto de Lavacolla, inaugurado en 1935.\nA Sabugueira formou parte do Concello de Enfesta, xunto con San Xo\u00e1n de Fecha, Santa Cristina de Fecha, Grixoa, Verd\u00eda, Busto, Nemenzo, Marantes, Barciela, Cesar, Carballal e Enfesta, ata 1962, cando se incorporou \u00f3 Concello de Santiago.\nO 3 de marzo de 1978 no aeroporto de Lavacolla produciuse o accidente do Espa\u00f1oleto.\nEconom\u00eda.\nDestaca o aeroporto e os negocios relacionados con el, como o de Correos pos\u00fae na Lavacolla unha central dende o ano 1998 que recibe, clasifica e prepara para a s\u00faa distribuci\u00f3n cartas e paquetes na que traballan unhas cento cincuenta persoas. Tam\u00e9n son importantes as actividades do sector servizos ligadas ao Cami\u00f1o Franc\u00e9s que pasa pola parroquia, e que cada vez te\u00f1en m\u00e1is relevancia fronte a agricultura e gandar\u00eda que hoxe xa non son a base da econom\u00eda da zona. Na parroquia at\u00f3pase dende o 1971 o CEIP Mestre Rodr\u00edguez Xixirei para rapaces e rapazas de Infantil e Primaria.\nFestas.\nNa parroquia cel\u00e9branse festas pola Santa Luc\u00eda o primeiro domingo de maio, por San Paio o 26 de xu\u00f1o, San Roque terceiro domingo de agosto e Nosa Se\u00f1ora do Carme, o terceiro domingo de outubro."}
{"id": "24966", "revid": "6296812", "url": "https://gl.wikipedia.org/wiki?curid=24966", "title": "San Caetano, Santiago de Compostela", "text": "San Caetano \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 919 habitantes (474 mulleres e 445 homes) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 838 habitantes.\nNa parroquia est\u00e1n os edificios administrativos da Xunta de Galicia, amais do cemiterio de Boisaca."}
{"id": "24967", "revid": "6296816", "url": "https://gl.wikipedia.org/wiki?curid=24967", "title": "San L\u00e1zaro, Santiago de Compostela", "text": "San L\u00e1zaro \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 206 habitantes (100 homes e 106 mulleres) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 244 habitantes.\nXeograf\u00eda.\nNa parroquia sit\u00faase o Estadio Vero Boquete de San L\u00e1zaro e o Museo Pedag\u00f3xico de Galicia."}
{"id": "24968", "revid": "6296824", "url": "https://gl.wikipedia.org/wiki?curid=24968", "title": "Santa Cristina de Fecha, Santiago de Compostela", "text": "Santa Cristina de Fecha \u00e9 unha parroquia que se localiza no concello de Santiago de Compostela. Segundo o IGE en 2013 ti\u00f1a 167 habitantes (99 mulleres e 68 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 221 habitantes."}
{"id": "24969", "revid": "6296827", "url": "https://gl.wikipedia.org/wiki?curid=24969", "title": "Verd\u00eda, Santiago de Compostela", "text": "Santa Mari\u00f1a de Verd\u00eda \u00e9 unha parroquia que se localiza no concello de Santiago de Compostela. Segundo o IGE en 2009 ti\u00f1a 306 habitantes (162 mulleres e 144 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 323 habitantes.\nFestas.\nAs festas parroquiais son o 18 e 19 de xullo."}
{"id": "24970", "revid": "6296831", "url": "https://gl.wikipedia.org/wiki?curid=24970", "title": "Vid\u00e1n, Santiago de Compostela", "text": "Divino Salvador de Vid\u00e1n \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 30 habitantes (12 homes e 18 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 57 habitantes.\nXeograf\u00eda.\nSituado na sa\u00edda suroeste cara Noia, nun val que forman os r\u00edos Sar e Sarela.\nHistoria.\nFoi constitu\u00edda como parroquia nos anos 1940, segregada da parroquia de Conxo. Ten diferentes zonas como o Chouchi\u00f1o, Ponte Vella, a Rocha Nova, Vid\u00e1n Vello, Brandia, a Cantaleta..., sendo a Av. Mestra Victoria M\u00edguez o n\u00facleo principal."}
{"id": "24971", "revid": "6296832", "url": "https://gl.wikipedia.org/wiki?curid=24971", "title": "Villestro, Santiago de Compostela", "text": "Santa Mar\u00eda de Villestro \u00e9 unha parroquia que se localiza no concello de Santiago de Compostela na comarca de Santiago. Segundo o padr\u00f3n municipal (INE 2013) ten 1.807 habitantes (873 homes e 934 mulleres) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.557 habitantes.\nDesta parroquia \u00e9 a Sociedade Deportiva Villestro. Est\u00e1 comunicada co n\u00facleo urbano compostel\u00e1n a trav\u00e9s da li\u00f1a de autob\u00fas P8 en direcci\u00f3n a San Roque."}
{"id": "24980", "revid": "5863", "url": "https://gl.wikipedia.org/wiki?curid=24980", "title": "Acadia, Luisiana", "text": "A Parroquia de Acadia \u00e9 unha das 64 parroquias do Estado de Louisiana. A sede da parroquia \u00e9 Crowley, e a s\u00faa maior cidade \u00e9 Crowley. A parroquia pos\u00fae unha \u00e1rea de 1\u00a0703 km\u00b2 (dos cales 6\u00a0km\u00b2 est\u00e1n cubertos por auga), unha poboaci\u00f3n de 58\u00a0861 habitantes, e unha densidade de poboaci\u00f3n de 35 hab./km\u00b2 (segundo o censo nacional de 2000)."}
