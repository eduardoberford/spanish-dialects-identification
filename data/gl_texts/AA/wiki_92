{"id": "64157", "revid": "7596", "url": "https://gl.wikipedia.org/wiki?curid=64157", "title": "Zh\u00f9y\u012bn f\u00fah\u00e0o", "text": "Zh\u00f9y\u012bn F\u00fah\u00e0o (\u6ce8\u97f3\u7b26\u865f), ou \"S\u00edmbolos para anotar sons\", \u00e1s veces abreviado como Zhuyin, \u00e9 o sistema fon\u00e9tico usado na Rep\u00fablica da China para transcribir chin\u00e9s, especialmente o mandar\u00edn padr\u00f3n, e como axuda para ensinar a ler, escribir e falar mandar\u00edn.\nO sistema usa 37 s\u00edmbolos especiais para representar cada un deles un son ou grupos de sons do mandar\u00edn: 21 consoantes e 16 vogais. Cada s\u00edmbolo representa un grupo de s\u00edmbolos sen moita ambig\u00fcidade.\nTam\u00e9n \u00e9 co\u00f1ecido como Bopomofo (\u3105\u3106\u3107\u3108), ou incluso \"bopomo\", debido \u00e1s primeiras letras deste alfabeto fon\u00e9mico chin\u00e9s (bo po mo fo).\nHistoria.\nA Comisi\u00f3n da Unificaci\u00f3n da Pronunciaci\u00f3n, dirixida por Woo Tsin-hang de 1912 a 1913, creou un sistema chamado Gouyin Zimu (\u570b\u97f3\u5b57\u6bcd \"Letras de Pronunciaci\u00f3n Nacional\") ou Zhuyin Zimu (\u8a3b\u97f3\u5b57\u6bcd ou \u6ce8\u97f3\u5b57\u6bcd \"Letras de anotaci\u00f3n de sons\") que se baseaban na taquigraf\u00eda de Zhang Binglin. Un borrador foi presentado o 11 de xullo de 1913 polo Ministerio Nacional de Educaci\u00f3n da Rep\u00fablica da China, mais non foi oficialmente proclamado ata o 23 de novembro de 1918. O Zhuyin Zimu foi renomeado a Zhuyin Fuhao en abril de 1930. O uso do Zhuyin Fuhao continuou despois de 1949 en Taiw\u00e1n e as demais illas baixo a soberan\u00eda da Rep\u00fablica da China. Na China continental, o Zhuyin Fuhao foi substitu\u00eddo polo sistema pinyin promulgado pola Rep\u00fablica Popular da China.\nO Ministerio de Educaci\u00f3n da Rep\u00fablica da China intentou por varios anos en eliminar gradualmente o uso do Zhuyin en favor dun sistema baseado en caracteres romanos, o MPS II. As\u00ed e todo, esta transici\u00f3n foi extremadamente lenta debido \u00e1 dificultade en ensinar aos mestres das escolas b\u00e1sicas un novo sistema romanizado.\nOrixe dos s\u00edmbolos.\nNon existe un documento oficial que explique os detalles das orixes dos caracteres, mais son f\u00e1ciles de identificar se un entende alg\u00fans caracteres chineses b\u00e1sicos. Os s\u00edmbolos zhuyin son principalmente fragmentos de caracteres que conte\u00f1en o son que cada s\u00edmbolo representa. Por exemplo:\nUns poucos foron feitos engad\u00edndolle trazos adicionais, por exemplo:\nUns poucos son virtualmente id\u00e9nticos aos caracteres chineses a\u00ednda en uso, por exemplo:\nMoitos son case id\u00e9nticos a radicais cos mesmos sons, por exemplo:\nOutros s\u00edmbolos, principalmente vogais, est\u00e1n baseados parcial ou totalmente en variantes obsoletas de caracteres, por exemplo:\nZhuyin vs. Tongyong Pinyin e Hanyu Pinyin.\nO Zhuyin e o Pinyin bas\u00e9anse nas mesmas pronunciaci\u00f3ns do Mandar\u00edn, polo que hai practicamente unha correspondencia 1 a 1 entre os dous sistemas. Na t\u00e1boa de embaixo, as columnas do 'zhuyin' e 'pinyin' mostran a equivalencia.\nAs letras do dialecto \u00fasanse para escribir sons que non se atopan no Mandar\u00edn padr\u00f3n (non todos os navegadores web poden mostrar estes caracteres, vaia \u00e1s #Ligaz\u00f3ns externas para ver imaxes PDF.)\nA t\u00e1boa deber\u00eda lerse de esquerda a dereita, fila por fila, e non columna por columna.\nBopomofo estendido para Min-nan e Hakka"}
{"id": "64158", "revid": "1888", "url": "https://gl.wikipedia.org/wiki?curid=64158", "title": "Locke", "text": ""}
{"id": "64159", "revid": "2373", "url": "https://gl.wikipedia.org/wiki?curid=64159", "title": "Zhuyin", "text": ""}
{"id": "64160", "revid": "2373", "url": "https://gl.wikipedia.org/wiki?curid=64160", "title": "Bopomofo", "text": ""}
{"id": "64161", "revid": "2373", "url": "https://gl.wikipedia.org/wiki?curid=64161", "title": "Zh\u00f9y\u012bn F\u00fah\u00e0o", "text": ""}
{"id": "64164", "revid": "22570", "url": "https://gl.wikipedia.org/wiki?curid=64164", "title": "Jimmy Somerville", "text": "Jimmy Somerville, nado en Glasgow o 22 de xu\u00f1o de 1961, \u00e9 un cantante escoc\u00e9s de m\u00fasica pop. Ten un peculiar estilo cantando en falsete (ton agudo). Tivo un \u00e9xito consider\u00e1bel nos anos oitenta cos grupos musicais Bronski Beat e The Communards, as\u00ed como na s\u00faa posterior carreira en solitario.\nTraxectoria.\nSomerville naceu e criouse en Glasgow. A maior parte da s\u00faa m\u00fasica consiste en m\u00fasica disco, frecuentemente cargada con comentarios de concienciaci\u00f3n social en temas como a homosexualidade ou o Sida. Tam\u00e9n \u00e9 un activista de esquerdas e a favor dos dereitos humanos.\nEn 1983 formou o grupo Bronski Beat, que obtivo varios \u00e9xitos no Reino Unido. O seu maior \u00e9xito con este grupo, \"Smalltown Boy\", describe a marxinaci\u00f3n por homofobia sufrida por un mozo e que o leva a abandonar a s\u00faa casa.\nSomerville abandona Bronski Beat en 1985 e forma The Communards xunto ao pianista Richard Coles. Obtivo varios \u00e9xitos, inclu\u00edndo unha versi\u00f3n de \"Don't Leave Me This Way\" de Thelma Houston, que conseguiu manterse catro semanas como n\u00famero un de vendas e chegou a ser o single m\u00e1is vendido no Reino Unido durante 1986. Tam\u00e9n cantou como voz acompa\u00f1ante na versi\u00f3n que Fine Young Cannibals fixo de \"Suspicious Minds\", que chegou a ser Top 10 no Reino Unido.\nThe Communards disolveuse en 1988 e Somerville comezou a s\u00faa carreira en solitario. Tivo varios \u00e9xitos entre 1989 e 1991, e participou no segundo proxecto da Band Aid para recadar axudas para Etiop\u00eda. En 1989 lanza o seu \u00e1lbum Read My Lips, que incl\u00fae unha versi\u00f3n de \"You Make Me Feel (Mighty Real)\" de Sylvester James). En 1991, Somerville edita \"The Singles Collection\", un disco cos seus \u00e9xitos en solitario, con The Communards e con Bronski Beat. Neste compilatorio incl\u00faese unha versi\u00f3n reggae do \"To Love Somebody\" dos Bee Gees que acadou certo \u00e9xito.\nTras un descanso de tres anos, Jimmy Somerville regresa en 1995 apostando por un son m\u00e1is pop co disco Dare to Love, que incl\u00fae \"Heartbeat\", n\u00famero un nos Estados Unidos. En 1999 publica Manage the Damage, e un ano despois o \u00e1lbum de mesturas Root Beer. En 2005 publica o seu cuarto \u00e1lbum en solitario, Home Again, que sup\u00f3n unha volta ao son disco.\nAdemais da s\u00faa carreira como cantante, Jimmy Somerville realizou en 1992 unha aparici\u00f3n no filme \"Orlando\", dirixido por Sally Potter e baseado na novela hom\u00f3nima de Virginia Woolf. Somerville encargouse, ademais, de parte da banda sonora do filme. M\u00e1is recentemente, fixo unha aparici\u00f3n nun cap\u00edtulo (\"Girltown\") da serie de culto Lexx."}
{"id": "64166", "revid": "120221", "url": "https://gl.wikipedia.org/wiki?curid=64166", "title": "Corrente de Foucault", "text": "As correntes de Foucault ou correntes parasitas son correntes inducidas nun condutor cando o fluxo magn\u00e9tico a trav\u00e9s dunha mostra razoabelmente grande de material condutor var\u00eda. O nome foi dado en homenaxe a Jean Bernard L\u00e9on Foucault, que estudou ese efecto.\nSe o material o permite, f\u00e9chanse circu\u00edtos a trav\u00e9s dos cales circulan correntes inducidas seguindo a Lei de Faraday. Estas correntes poden producir resultados indesex\u00e1beis, como a disipaci\u00f3n por efecto Joule, o que fai que a temperatura do material aumente. Para evitar a disipaci\u00f3n por efecto Joule, os materiais suxeitos a campos magn\u00e9ticos vari\u00e1beis son frecuentemente laminados ou constru\u00eddos con placas moi finas illadas unhas das outras. Con isto faise que os circu\u00edtos formados estean orientados co campo, a corente te\u00f1a un percorrido moi pequeno e a disipaci\u00f3n sexa m\u00ednima."}
{"id": "64167", "revid": "745", "url": "https://gl.wikipedia.org/wiki?curid=64167", "title": "Correntes de Foucault", "text": ""}
{"id": "64169", "revid": "98629", "url": "https://gl.wikipedia.org/wiki?curid=64169", "title": "Efecto Joule", "text": "Lei de Joule (tam\u00e9n co\u00f1ecida como efecto Joule) \u00e9 unha lei f\u00edsica que expresa a relaci\u00f3n entre a calor xerada e a corrente el\u00e9ctrica que percorre un condutor en determinado tempo. O nome \u00e9 debido a James Prescott Joule (1818-1889) que estudou o fen\u00f3meno en 1840.\nDefinici\u00f3n.\nEla pode ser expresa por:\nonde:\nSe a corrente non for constante:\nTermodin\u00e1mica.\nCando unha corrente el\u00e9ctrica atravesa un material condutor, hai produci\u00f3n de calor. Esa produci\u00f3n de calor \u00e9 debida aos choques e rozamentos dos electr\u00f3ns (as cargas) a trav\u00e9s do material.\nPotencia disipada.\nNos resistores el\u00e9ctricos p\u00f3dese calcular a potencia disipada utilizando a lei de Joule:\nAplicaci\u00f3ns.\n\u00c9, principalmente, por causa do efecto Joule que a enerx\u00eda el\u00e9ctrica \u00e9 transportada en longas distancias en tensi\u00f3ns m\u00e1is altas. A maior tensi\u00f3n permite que a corrente sexa menor (para unha mesma potencia , P = V.i) e as\u00ed menos enerx\u00eda desperdizada no efecto Joule (o outro motivo \u00e9 o uso de cables de menor secci\u00f3n coa econom\u00eda do material condutor e estrutura de sustentaci\u00f3n)."}
{"id": "64176", "revid": "98629", "url": "https://gl.wikipedia.org/wiki?curid=64176", "title": "Alcatr\u00e1n", "text": "O alcatr\u00e1n \u00e9 unha substancia bituminosa, graxa, escura e de cheiro forte, que se obt\u00e9n da destilaci\u00f3n de certas materias org\u00e1nicas, principalmente da hulla, turba, carb\u00f3n, \u00f3sos e dalgunhas madeiras resinosas.\nUsos.\nO alcatr\u00e1n de madeira (producido polo quecemento ou o queimado parcial de dito material), foi amplamente empregado para calafetar o casco das embarcaci\u00f3ns de madeira. Hoxe empr\u00e9gase principalmente na elaboraci\u00f3n de diversos produtos, como xab\u00f3ns, pinturas, pl\u00e1sticos, asfalto (para a pavimentaci\u00f3n) e produtos qu\u00edmicos. Tam\u00e9n se emprega como combustible."}
{"id": "64178", "revid": "22570", "url": "https://gl.wikipedia.org/wiki?curid=64178", "title": "Embri\u00f3n", "text": "Nos animais, embri\u00f3n (do grego \u1f14\u03bc\u03b2\u03c1\u03c5\u03bf\u03bd \"\u00e9mbryon\", \"acabado de nacer\", \"feto\") \u00e9 un organismo pluricelular que se atopa nas s\u00faas primeiras etapas de desenvolvemento. Nos organismos con reproduci\u00f3n sexual, a fusi\u00f3n do espermatozoide e do \u00f3vulo no proceso chamado fecundaci\u00f3n, determina a formaci\u00f3n dun cigoto, que cont\u00e9n unha combinaci\u00f3n do ADN de ambos os dous proxenitores.\nXusto despois da s\u00faa formaci\u00f3n, o cigoto comeza un proceso de divisi\u00f3n, o cal produce un incremento do n\u00famero de c\u00e9lulas, chamadas blast\u00f3meros. Logo diso in\u00edciase un proceso de diferenciaci\u00f3n celular que determinar\u00e1 a formaci\u00f3n dos diferentes \u00f3rganos e tecidos de acordo a un patr\u00f3n establecido para dar lugar a un organismo final.\nPerante este proceso de diferenciaci\u00f3n celular podemos diferenciar tres etapas: blastulaci\u00f3n, gastrulaci\u00f3n e organox\u00e9nese.\nAo rematar o desenvolvemento embrionario, o organismo resultante recibe o nome de feto e completar\u00e1 o seu crecemento at\u00e9 o momento do parto.\nDesenvolvemento embrionario na especie humana.\nO embarazo comeza cando un espermatozoide fecunda a un \u00f3vulo e f\u00f3rmase un cigoto, proceso que ocorre no oviduto da muller (trompa de Falopio). Trinta horas despois da concepci\u00f3n, o cigoto sofre a primeira divisi\u00f3n celular. O embri\u00f3n, como se chama a partir dese momento, segue a se dividir en d\u00faas c\u00e9lulas, posteriormente en catro, en oito, dezaseis, trinta e d\u00faas, a medida que percorre a trompa de Falopio. Ao cuarto d\u00eda chega \u00e1 fase de m\u00f3rula, unha esfera de c\u00e9lulas nunha masa embrionaria discoidal. O cigoto segue o seu cami\u00f1o at\u00e9 implantarse no \u00fatero, entre 4 e 7 d\u00edas despois da fecundaci\u00f3n.\nNa segunda semana comeza a formarse a placenta, que nutre ao embri\u00f3n, formado xa por tres tipos de tecido primordial: endoderma, ectoderma e mesoderma. No curso da terceira semana f\u00f3rmase o tubo neural, precursor do sistema nervioso. Na cara dorsal do embri\u00f3n comenzan a formarse masas de tecido muscular chamadas \"s\u00f3mitas\" ou \"s\u00f3mites\", das que xurdir\u00e1n os principais \u00f3rganos e gl\u00e1ndulas. Os vasos sangu\u00edneos e os primordios da cavidade dixestiva xorden cara ao final desta semana. Cando remata o primeiro mes, xa comezaron a desenvolverse todos os \u00f3rganos importantes. Os ollos son perceptibles, os brazos e as pernas comezan a aparecer e late por primeira vez un coraz\u00f3n de catro cavidades.\nPerante ese proceso comeza a segmentarse no \u00fatero e alcanza o estadio de bl\u00e1stula. Certos trocos no blastocito determinan a diferenciaci\u00f3n e a formaci\u00f3n de dous macizos celulares: un interno, o embrioblasto, que orixina as estruturas propias do embri\u00f3n, e outro externo, o trofoblasto que forma a placenta e os demais anexos embrionarios. O endometrio n\u00fatrese e pode recibir o blastocito e, unha vez al\u00ed, este entra en contacto cos vasos sangu\u00edneos maternos. Do mesmo xeito, f\u00f3rmase o cord\u00f3n umbilical, que une o embri\u00f3n \u00e1 placenta."}
{"id": "64181", "revid": "98629", "url": "https://gl.wikipedia.org/wiki?curid=64181", "title": "Algas vermellas", "text": "A divisi\u00f3n ou filo Rhodophyta integra o que co\u00f1ecemos vulgarmente coma algas vermellas. Probabelmente constit\u00faen un dos grupos de algas eucariotas m\u00e1is antigos. Semella que te\u00f1en moitas caracter\u00edsticas com\u00fans coa divisi\u00f3n Glaucophyta. Son un grupo homox\u00e9neo, xa que s\u00f3 cont\u00e9n unha clase sistem\u00e1tica, Rhodophyceae, e que conta con aproximadamente unhas 5.000 especies de auga mari\u00f1a na s\u00faa meirande parte. As especies dulceacu\u00edcolas adoitan atoparse en ambientes l\u00f3ticos. A maior\u00eda das rodof\u00edceas son pluricelulares, e s\u00f3 co\u00f1ecemos uns once x\u00e9neros unicelulares.\nOs principais pigmentos fotosint\u00e9ticos son a clorofila \"a\" e \"d\", e \u00e1s veces incluso poden presentar clorofila \"e\". O pigmento carotenoide por excelencia \u00e9 a zeaxantina. Mais os pigmentos caracter\u00edsticos deste grupo bot\u00e1nico constit\u00faeno as chamadas ficobiliprote\u00ednas, que forma parte dos ficobilisomas. Como substancia de reerva empregan o florid\u00f3sido, e a longo prazo ac\u00e1bano por transformar nunha substancia amil\u00e1cea chamada amid\u00f3n de flor\u00eddeas.\nNeste grupo at\u00f3panse a maior\u00eda das algas que secretan carbonato de calcio e cumpren un rol maior na formaci\u00f3n dos arrecifes de coral. Algunhas algas vermellas, por exemplo a dulse ou o nori, son empregadas como alimento e para producir agar, carraxenanos e outros aditivos alimenticios.\nTaxonom\u00eda.\nAs diversas eucariotas que compo\u00f1en as algas vermellas foron foco de numerosas investigaci\u00f3ns recentes e fica unha rica fonte de especies pequenas a\u00ednda non descritas pola taxonom\u00eda tradicional. Os estudos moleculares deixan \u00e1s algas nas Arqueopl\u00e1stidas (Plantae sensu lato), mais a clasificaci\u00f3n supraordinal limitouse ao debate do nivel clase vs. subclase para os dous subgrupos reco\u00f1ecidos, un dos cales \u00e9 considerado como parafil\u00e9tico. Este limitado enfoque ocultou en gran medida a necesidade de modificaci\u00f3n da clasificaci\u00f3n algal.\nAbaixo hai d\u00faas taxonom\u00edas de algas vermellas publicadas que son v\u00e1lidas, a\u00ednda que necesariamente ningunha das d\u00faas ha ser definitiva, xa que a taxonom\u00eda algal est\u00e1 a\u00ednda en continuo desenvolvemento. N\u00f3tese tam\u00e9n que hai un debate cient\u00edfico continuo sobre se as Rodofitas han ser inclu\u00eddas no Reino Protista ou no Reino plantae. Estes dous sistemas de clasificaci\u00f3n, nos cales as algas ub\u00edcanse no Reino Plantae, son amosados na t\u00e1boa.\nPigmentos.\nAs Rodofitas pos\u00faen tres tipos de pigmentos:\nEcolox\u00eda.\nA maior\u00eda das especies mari\u00f1as ou dulcicu\u00edcolas forman parte do bentos, e se reparten por case t\u00f3dolos mares do planeta. Especies como \"Bangia\" adapt\u00e1ronse a viviren na zona intermareal, a\u00ednda que no ver\u00e1n sobrevive na zona infralitoral en fase \"Conchocelis\".\nAs algas vermellas poden ser tam\u00e9n parasitas. Distinguimos dous tipos de parasitos:\nUsos.\nNeste grupo at\u00f3panse a maior\u00eda das algas que secretan carbonato de calcio e cumpren un rol maior na formaci\u00f3n dos arrecifes de coral. Algunhas algas vermellas, por exemplo a dulse ou o nori, son empregadas como alimento e para producir agar, carraxenanos e outros aditivos alimenticios."}
{"id": "64182", "revid": "72012", "url": "https://gl.wikipedia.org/wiki?curid=64182", "title": "Rodophyta", "text": ""}
{"id": "64190", "revid": "23204", "url": "https://gl.wikipedia.org/wiki?curid=64190", "title": "Francisco Javier Comesa\u00f1a", "text": "Francisco Javier Comesa\u00f1a Concheiro, nado na Habana en 1944 e finado en El Escorial o 8 de abril de 2011, foi un violinista galego.\nTraxectoria.\nFillo de Francisco Comesa\u00f1a Rendo, exiliado republicano en M\u00e9xico, comezou os seus estudos musicais no Conservatorio Nacional de M\u00e9xico. Continuou a s\u00faa formaci\u00f3n no Conservatorio Chaikovsky de Moscova con Igor Bezrodny.\nEntre 1974 e 2003 foi profesor da Orquestra Sinf\u00f3nica de Radiotelevisi\u00f3n Espa\u00f1ola. Foi un dos integrantes do \"Cuarteto Hisp\u00e1nico-Numen\", co que estreou o \"Concerto para frauta e sexteto de corda\" de Crist\u00f3bal Halffter tocando cos Stradivarius da colecci\u00f3n da Casa Real.\nActuou como solista con diferentes orquestras en Espa\u00f1a, M\u00e9xico, Canad\u00e1 e Rusia, entre as cales se atopa a Orquestra Filharm\u00f3nica da Universidade Nacional de M\u00e9xico, a Orquestra Sinf\u00f3nica de Galicia e a Orquestra Sinf\u00f3nica Portuguesa.\nEstreou en Espa\u00f1a o \"Concerto n\u00famero 2\" e a \"Sonata\" de Dmitrii Shostakovich, o \"Concerto n\u00famero 3\" e o \"Concerto n\u00famero 4\" de A. Schnittke e o \"Offertorium\" de Sofiia Gubaidulina."}
{"id": "64192", "revid": "98629", "url": "https://gl.wikipedia.org/wiki?curid=64192", "title": "Malvas\u00eda (ave)", "text": "A malvas\u00eda (ou malvas\u00eda de cabeza branca) (\"Oxyura leucocephala\") \u00e9 unha das aves reprodutoras menos frecuentes do continente europeo. A situaci\u00f3n das s\u00faas poboaci\u00f3ns \u00e9 cr\u00edtica, en parte pola hibridaci\u00f3n coa especie americana da malvas\u00eda caribranca. A s\u00faa conduta na vida salvaxe \u00e9 mal co\u00f1ecida, e os m\u00e1is dos datos sobre os seus costumes foron obtidos dos exemplares conservados en zool\u00f3xicos con vistas a facilitar a recuperaci\u00f3n da especie.\nDescrici\u00f3n.\nComa outros parrulos do x\u00e9nero \"Oxyura\" te\u00f1en a cabeza grande en relaci\u00f3n co corpo e o bico ancho e avultado na zona nasal. O corpo \u00e9 groso, duns 46\u00a0cm de lonxitude. Te\u00f1en a cola longa e \u00e1mbolos dous sexos l\u00e1vana a mi\u00fado. Malia as s\u00faas \u00e1s pequenas son voadores r\u00e1pidos e h\u00e1biles. As patas est\u00e1n colocadas, como \u00e9 t\u00edpico do x\u00e9nero, m\u00e1is atr\u00e1s do corpo c\u00e1s doutros patos, al\u00e9n do centro de gravidade, isto fai que sexan bos nadadores e mergulladores mais d\u00e1lles un aspecto torpe cando cami\u00f1an.\nAmosan un gran dimorfismo sexual na plumaxe. Na \u00e9poca reprodutora os machos te\u00f1en os lados da cabeza brancos, cun debuxo negro de forma variable individualmente, da parte superior \u00e1 caluga. Este debuxo permite diferencialo con facilidade da especie americana semellante, a malvas\u00eda cariblanca.\nAs plumas do corpo son casta\u00f1o avermelladas cun fino dese\u00f1o negro. O bico, moi rechamente nesta \u00e9poca, \u00e9 azul claro brillante. Conservan esta plumaxe entre finais de febreiro ou primeiros de marzo e setembro. O resto do ano a plumaxe dos machos \u00e9 m\u00e1is mate e o bico vira a gris escuro.\nAs femias te\u00f1en o peteiro gris escuro e menos arqueado. A s\u00faa plumaxe \u00e9 m\u00e1is escura c\u00e1 dos machos. En ocasi\u00f3ns te\u00f1en unha coloraci\u00f3n branca na parte inferior das meixelas, e unha li\u00f1a branca algo arqueada c\u00f3rrelles por debaixo dos ollos.\nAs plumas dos polos son da cor das xibas pola parte superior, e de cor crema no peito e a barriga. Destacan un debuxo negro na cabeza e as raias casta\u00f1as de xiba nas meixelas, contrastadas coas li\u00f1as crema de debaixo dos ollos e a \"barba\". As aves novas de \u00e1mbolos dous sexos son semellantes \u00e1s femias. Nos machos novos, a coloraci\u00f3n azulada do bico aparece no primeiro outono de vida, e a primeira plumaxe de gala no maio seguinte, pouco despois de cumpriren o ano.\nDistribuci\u00f3n, h\u00e1bitat e situaci\u00f3n das poboaci\u00f3ns.\nDistribuci\u00f3n.\nComo aves de cr\u00eda te\u00f1en unha distribuci\u00f3n irregular, ocupando pequenas \u00e1reas illadas no noroeste de \u00c1frica, Oriente pr\u00f3ximo e Asia central e o sur e suroeste de Europa. As\u00ed, aparecen en partes de Rusia, Casaquist\u00e1n, Uzbekist\u00e1n, Mongolia, Armenia, Ir\u00e1n, Afganist\u00e1n, Turqu\u00eda, sur de Espa\u00f1a, Alxeria e Tunisia. Pret\u00e9ndese restablecer as poboaci\u00f3ns en Hungr\u00eda, que se extinguiran, con soltas de exemplares.\nH\u00e1bitat.\nA malvas\u00eda escolle preferentemente para vivir lagos con zonas de canaval, preferindo as augas algo salgadas \u00e1s doces. Non cr\u00edan, por\u00e9n, en augas moi salgadas, nas que non atopan vexetaci\u00f3n de ribeira dabondo. Non toleran tampouco rexi\u00f3ns con altas temperaturas no ver\u00e1n ou insolaci\u00f3n excesiva.\nStatus das poboaci\u00f3ns.\nHartmut Kolbe calculou o n\u00famero total de exemplares da especie contra 1990 nuns 19.000, dos que o 80% viv\u00edan en Kazakhstan e Rusia e pasaban os invernos nuns poucos lagos da pen\u00ednsula de Anatolia. Os c\u00e1lculos de Kolbe cuantificaban no ano 1992 nuns 1.000 individuos as poboaci\u00f3ns reprodutoras do sur de Espa\u00f1a, Alxeria e Tunisia. Os c\u00e1lculos do goberno brit\u00e1nico estimaban \u00f3 n\u00famero total de exemplares europeos no 2003 en 2.700 exemplares e o n\u00famero total mundial nunhas 10.000 aves adultas. O IUCN, que establece a lista vermella de especies ameazadas a nivel mundial, ten clasificada a especie dende o 2004 como ameazada, a causa da reduci\u00f3n da s\u00faa poboaci\u00f3n nun 60% en 10 anos. A recuperaci\u00f3n da especie en Espa\u00f1a poder\u00eda facer nos anos vindeiros menos dram\u00e1tico o seu estado.\nAmeazas e hibridaci\u00f3n.\nA especie \"Oxyura jamaicensis\", semellante \u00e1 malvas\u00eda, apareceu en estado salvaxe en Europa contra os anos 1960, procedente de exemplares fuxidos da catividade sobre todo no Reino Unido. En 1993 criaban en Europa uns 3.500 exemplares, e a especie estaba a espallarse cara \u00f3 sur do continente e o norte de \u00c1frica. No ano 2003 a s\u00faa poboaci\u00f3n en Gran Breta\u00f1a era duns 6.000 individuos, superando xa a da especie aut\u00f3ctona. A hibridaci\u00f3n coa especie local est\u00e1 a ameazar as poboaci\u00f3ns relictas desta e a dificultar as reintroduci\u00f3ns. Os machos da especie americana son m\u00e1is agresivos c\u00f3s da europea e exp\u00falsanos dos seus territorios, forzando as femias a copular con eles. T\u00e9mese que a hibridaci\u00f3n produza a desaparici\u00f3n total da malvas\u00eda en Europa.\nReproduci\u00f3n.\nO cortexo comeza cando regresan as \u00e1reas de cr\u00eda en abril. Entre as diferentes t\u00e9cnicas dos machos para atraer \u00e1s femias destacan as exhibici\u00f3ns coa cola dereita e movementos r\u00e1pidos da cabeza. Este comportamento alterna con exhibici\u00f3ns natatorias xirando rapidamente en c\u00edrculos amplos \u00f3 redor da femia co corpo moi elevado por sobre da tona da auga ou ben facendo pasadas a car\u00f3n da femia, case mergullados e coa cabeza pousada no lombo.\nAs femias son pouco activas durante a cerimonia. S\u00f3 ocasionalmente amosan a actitude de estaren coidando as plumas. Fan os ni\u00f1os preferentemente en zonas de vexetaci\u00f3n acu\u00e1tica mesta. A mi\u00fado usan as illas de reproduci\u00f3n das pitas de auga ou de patos mergulladores. De feito cando a Wildfowl Trust comezou nos anos 1970 as campa\u00f1as de recuperaci\u00f3n da especie, comprobouse que as parellas que cortexaban comezaban a reproduci\u00f3n s\u00f3 cando se lles ofrec\u00edan lugares semellantes constru\u00eddos artificialmente.\nA posta componse de entre 6 e 13 ovos de casca \u00e1spera que son \u00f3 principio verdes claros e van tomando unha cor branca sucia. Choca exclusivamente a femia, que se \u00e9 molestada t\u00edrase a auga e sae a superficie de novo ben lonxe do ni\u00f1o, permanecendo acot\u00edo ata 2 minutos mergullada. Estas ausencias da femia do ni\u00f1o foron confundidas nun tempo cunha falta de atenci\u00f3n \u00f3s ovos. O macho fica preto do ni\u00f1o ata que os polos saen do ovo, momento no que se xunta con outros machos para formar grupos de muda das plumas.\nOs polos tardan entre 23 e 25 d\u00edas en romper a casca. Son guiados despois pola femia \u00f3 longo dos canavais e xunqueiras. \u00c1s veces poden verse pola noite coa nai en augas abertas. Poden voar \u00f3s 60 d\u00edas de vida e acadan a madureza sexual no segundo ano.\nAlimentaci\u00f3n.\nSon aves vexetarianas, que consomen tanto as partes verdes das plantas coma as sementes. S\u00f3 por casualidade inxiren pequenos seres vivos. Os polos e as aves m\u00e1is novas comen en cambio case exclusivamente insectos acu\u00e1ticos, pequenos crust\u00e1ceos e moluscos.\nRelaci\u00f3ns cos seres humanos.\nAs malvas\u00edas non son parrulos doados de manter en catividade. Nos anos 1960 foron criados nun zoo espa\u00f1ol dous exemplares capturados na natureza, pero ata 1973 non se conseguiu, en concreto polo Wildfowl Trust, que criasen nesas condici\u00f3ns. Hoxe mant\u00e9\u00f1ense aves reprodutoras en varios zoos co obxectivo de recuperar a especie en liberdade mediante soltas.\nMedidas de protecci\u00f3n.\nDende 1993 desenv\u00f3lvese un programa de protecci\u00f3n da especie de \u00e1mbito internacional que levou, por exemplo, \u00e1 eliminaci\u00f3n en Espa\u00f1a dos exemplares h\u00edbridos. Diversos programas de reintroduci\u00f3n tentan a recuperaci\u00f3n da especie en Francia, Hungr\u00eda e Italia.\nA caza de exemplares h\u00edbridos ou da invasora malvas\u00eda americana provocou discusi\u00f3ns entre os detractores, que v\u00edan na hibridaci\u00f3n un xeito de reforzar a especie, e partidarios que ven como inexorable a desaparici\u00f3n da malvas\u00eda europea se non se suprime a especie importada.\nV\u00e9xase tam\u00e9n.\nBibliograf\u00eda.\n1-85-223650-7\n3-80-017442-1"}
{"id": "64193", "revid": "23204", "url": "https://gl.wikipedia.org/wiki?curid=64193", "title": "Organismo pluricelular", "text": "Un organismo pluricelular ou multicelular (das formas do lat\u00edn \"plures, plura, plurium\" que significan \"varios\", \"moitos\"; e \"cellula\", diminutivo tam\u00e9n latino de \"cella\", \"cela\", \"cuarto pequeno\") \u00e9 aquel organismo que est\u00e1 constitu\u00eddo por m\u00e1is dunha c\u00e9lula e que pos\u00fae c\u00e9lulas diferenciadas que realizan funci\u00f3ns especializadas, en contraposici\u00f3n aos organismos unicelulares (protozoos e bacterias, entre moitos outros) que re\u00fanen todas as s\u00faas funci\u00f3ns vitais nunha \u00fanica c\u00e9lula.\nA pluricelularidade ten a vantaxe de que permite a especializaci\u00f3n de diferentes grupos celulares, ao liberar as c\u00e9lulas de ter que asumir todas as funci\u00f3ns vitais. As\u00ed, posibil\u00edtase a formaci\u00f3n de diferentes tecidos e \u00f3rganos. Un grupo de c\u00e9lulas similarmente diferenciadas que levan a cabo unha determinada funci\u00f3n nun organismo multicelular co\u00f1\u00e9cese como un tecido. Non obstante, nalg\u00fans organismos unicelulares, tales como as \"Myxobacteria\", at\u00f3panse c\u00e9lulas diferenciadas, a\u00ednda que a diferenciaci\u00f3n \u00e9 menos pronunciada que a que se atopa tipicamente en organismos pluricelulares.\nOs organismos pluricelulares deben afrontar o problema de rexenerar o organismo enteiro a partir de c\u00e9lulas xerminais, obxecto de estudo pola biolox\u00eda do desenvolvemento. A organizaci\u00f3n espacial das c\u00e9lulas diferenciadas como un todo o estuda a anatom\u00eda.\nOs organismos pluricelulares poden sufrir de cancro, cando falla a regulaci\u00f3n do crecemento das c\u00e9lulas dentro do marco de desenvolvemento normal."}
{"id": "64194", "revid": "51526", "url": "https://gl.wikipedia.org/wiki?curid=64194", "title": "Ren\u00e9 Robert Cavelier de La Salle", "text": "Ren\u00e9 Robert Cavelier de La Salle, nado en Ru\u00e1n o 22 de novembro de 1643 e finado o 19 de marzo de 1687 ao sur da ent\u00f3n colonia francesa de Luisiana, preto de onde actualmente se atopa a cidade de Navasota, no estado americano de Texas, foi un explorador franc\u00e9s de sona, dadas as s\u00faas incursi\u00f3ns en Am\u00e9rica do Norte onde percorreu a rexi\u00f3n dos Grandes Lagos dos Estados Unidos e do Canad\u00e1, despois o r\u00edo Mississippi, explorando os territorios situados entre a rexi\u00f3n do Quebec e o delta do Mississippi.\nTraxectoria.\nXesu\u00edta.\nFoi novizo na Compa\u00f1\u00eda de Xes\u00fas, na que formula os seus votos en 1660. Dentro da Compa\u00f1\u00eda exerceu a docencia pero posteriormente renunciou aos seus votos, o que lle foi concedido o 27 de marzo de 1667.\nPrimeira viaxe.\nInicia ent\u00f3n a s\u00faa primeira viaxe a Am\u00e9rica, desembarcando en 1667 en Nova Francia, concretamente en Montreal, onde o seu irm\u00e1n Jean, p\u00e1rroco na Igrexa de Saint-Sulpice, chegara un ano antes. Ocupa unha leira no extremo occidental da Illa de Montreal e baut\u00edzaa como \"A China\", en referencia ao seu desexo de atopar unha ruta para ir a China.\nEn 1669, financia unha pequena expedici\u00f3n que explora os lagos Ontario e Erie. Chega ao r\u00edo Ohio, pero non alcanza o Mississippi, que ser\u00eda descuberto por Louis Jolliet en 1672. A expedici\u00f3n comp\u00fa\u00f1ase de cinco canoas e quince homes. O Pai Dollier de Casson e outros sete homes viaxaban con el en tres canoas suplementarias.\nEn 1674, establece o Forte Frontenac (actualmente Kingston) no lago Ontario, como primeiro elemento dunha empresa de comercio de peles de vis\u00f3n. O forte foi bautizado co nome do gobernador de Nova Francia, Louis de Baude de Frontenac. A continuaci\u00f3n parte cara a Francia (1674-1675). Co apoio de Frontenac recibe non s\u00f3 a concesi\u00f3n para o comercio de peles xunto co permiso para instalar fortes fronteirizos, sen\u00f3n tam\u00e9n un t\u00edtulo nobiliario.\nSegunda viaxe.\nNa viaxe de volta a Nova Francia acomp\u00e1\u00f1alle Henri de Tonti, quen se unir\u00e1 \u00e1s s\u00faas exploraci\u00f3ns. O 7 de agosto de 1678, La Salle chega ao Forte Conti, preto das cataratas do Ni\u00e1gara a bordo do \"Le Griffo\", o barco que constru\u00edran el e Tonti. foron os primeiros europeos en asucar os Grandes Lagos. A remo alcanzan o lago Erie e o lago Huron e volven r\u00edo abaixo ata o lago Michigan.\nO 1 de novembro de 1678, La Salle edifica o Forte Miami na desembocadura do r\u00edo Miami, hoxe r\u00edo Saint-Joseph (lago Michigan), e espera o regreso dun grupo dirixido por Tonti, que atravesa a pen\u00ednsula a p\u00e9. Tonti chega o 20 de novembro, e o 3 de decembro todo o grupo remonta o Saint-Joseph, ata alcanzar un porto no r\u00edo Kankakee. Seguen o seu curso ata o r\u00edo Illinois, onde emprazan o Forte Cr\u00e8vec\u0153ur, preto da actual Peoria (Illinois).\nLa Salle parte ent\u00f3n cara ao Forte Frontenac para fornecerse. Mentres tanto, Louis Hennepin segue o r\u00edo Illinois ata a s\u00faa uni\u00f3n co Mississippi, pero durante unha guerra entre s\u00edux \u00e9 feito prisioneiro e trasladado a Minnesota. Durante a ausencia de La Salle, os soldados de Forte Cr\u00e8vec\u0153ur amot\u00ednanse e expulsan a Tonti, a quen La Salle deixara a cargo do forte. La Salle captura aos amotinados no lago Ontario e atopa a Tonti en Mackinaw.\nExploraci\u00f3n do Mississippi.\nLa Salle prepara ent\u00f3n todo o necesario para unha nova expedici\u00f3n. Deixando en Forte Cr\u00e8vec\u0153ur unha dotaci\u00f3n de 23 franceses e 18 amerindios, chegan ao extremo sur do lago Michigan en 1680 e en 1682 descenden o Mississippi ata chegar ao Golfo de M\u00e9xico. O 9 de abril toma posesi\u00f3n deste vasto territorio en nome de Francia e d\u00e1lle o nome de Luisiana en honra do rei Lu\u00eds XIV. Na desembocadura do Mississippi, preto da actual Venice en Luisiana, La Salle enterra un prato gravado e unha cruz reivindicando o territorio para Francia.\nEn 1683, durante a s\u00faa viaxe de volta, para substitu\u00edr o Forte Cr\u00e8vec\u0153ur establece un novo forte en Starved Rock xunto ao r\u00edo Illinois. Tonti queda a cargo do forte mentres que La Salle volve de novo a Francia a fin de reunir medios para unha nova expedici\u00f3n, co fin de instalar un posto comercial na desembocadura do r\u00edo Mississippi e desenvolver un comercio de peles competidor ao dos xesu\u00edtas do Quebec.\nTerceira viaxe.\n\u00c9 o rei de Francia Luis XIV, ao que Espa\u00f1a acaba de declararlle a guerra en outubro de 1683, o que achega os fondos necesarios para montar unha expedici\u00f3n co fin de asegurarse un mellor control de Francia sobre Am\u00e9rica do Norte, e tam\u00e9n para vixiar as minas de prata de M\u00e9xico que alimentan as caixas de Carlos II de Espa\u00f1a. Ao seu regreso en 1684, La Salle ostenta o t\u00edtulo de Gobernador de Luisiana e encabeza unha gran expedici\u00f3n co fin de establecer unha colonia francesa no Golfo de M\u00e9xico, na desembocadura do r\u00edo Mississippi, composta de catro barcos e 300 colonos inclu\u00edndo militares. O \"Rei Sol\" conc\u00e9delle o buque de guerra \"Joly\" e unha ampla barcaza \u2014unha especie de pequena fragata\u2014 o \"Belle\". Para transportar a estes colonos, soldados e a tripulaci\u00f3n, sen contar a carga, La Salle debe alugar outros dous buques: a fragata \"Aimable\" e o ketch \"Saint-Fran\u00e7ois\".\nA expedici\u00f3n padecer\u00e1 ataques dos piratas, indios host\u00eds e erros de navegaci\u00f3n. O \"Saint-Fran\u00e7ois\" p\u00e9rdese fronte a corsarios espa\u00f1ois nas Indias Occidentais, \u00e1 altura de A Espa\u00f1ola. A expedici\u00f3n excede a desembocadura do Mississippi e contin\u00faa durante d\u00faas semanas ao longo da costa cara ao oeste, chegando preto da ba\u00eda de Matagorda, Texas. La Salle d\u00e1se conta do seu erro e decide facer escala na ba\u00eda. O momento da manobra para entrar na ba\u00eda o \"Aimable\" encalla sobre un banco de area. Finalmente, os colonos establecen o Forte San Lu\u00eds preto de Vitoria, en Texas. O \"Joly\" regresa a Francia, en marzo de 1685, unha vez desembarca a s\u00faa carga. A expedici\u00f3n conta ent\u00f3n s\u00f3 cun buque, a \"Belle\".\nLa Salle contin\u00faa coa s\u00faa exploraci\u00f3n, esta vez cara ao leste para intentar atopar o Mississippi. Desgraciadamente para el, est\u00e1 a m\u00e1is de 600\u00a0km. do r\u00edo. Nunha expedici\u00f3n, o seu \u00faltimo barco, o \"Belle\", \u00e9 atrapado nunha tempestade e encalla na ba\u00eda de Matagorda en febreiro de 1686. Durante a terceira expedici\u00f3n a p\u00e9, os 36 homes que lle acompa\u00f1aban amot\u00ednanse e el \u00e9 asasinado o 19 de marzo de 1687 preto de Navasota.\nA colonia perdurar\u00e1 s\u00f3 ata 1688, cando os indios karankawa masacran aos 20 adultos que segu\u00edan habitando o forte e toman a cinco nenos como cativos. Ao decatarse da noticia, en 1689 Tonti env\u00eda varias misi\u00f3ns de procura, pero non se atopou a ning\u00fan sobrevivente. Henri Joutel que recollera a todos os colonos que quixeron seguirlle e levounos con el a Quebec, onde a maior parte deles quedaron.\nLa Salle hoxe.\nO primeiro barco de La Salle, o \"Belle\" foi descuberto na Ba\u00eda de Matagorda en 1995 e actualmente os seus restos son obxecto de estudo por parte dos arque\u00f3logos (ver ligaz\u00f3ns externas).\nO modelo de autom\u00f3bil \"LaSalle\", e moitos lugares foron nomeados na s\u00faa honra, como o distrito de LaSalle da cidade de Montreal, ou o Forte La Salle da Royal Military College of Canada en Kingston, Ontario, nomeado en 1913."}
{"id": "64195", "revid": "98629", "url": "https://gl.wikipedia.org/wiki?curid=64195", "title": "Xaime I de Arag\u00f3n", "text": "Xaime I de Arag\u00f3n, \"o Conquistador\", nado en Montpellier o 2 de febreiro de 1208 e finado en Valencia o 27 de xullo de 1276, foi rei de Arag\u00f3n, de Valencia (1239-76) e de Mallorca (1229-1276), conde de Barcelona (1213-1276), se\u00f1or de Montpellier (1219-1276) e doutros feudos en Occitania.\nMocidade.\nFillo de Pedro o Cat\u00f3lico e de Mar\u00eda de Montpellier. \u00c1 morte do seu pai na batalla de Muret (1213) na que participou defendendo aos seus vasalos occitanos, Xaime quedou en poder de Sim\u00f3n de Montfort, o l\u00edder da cruzada contra os albixenses e inimigo dos l\u00edderes occitanos. Non o entregou aos aragoneses at\u00e9 pasado un ano de reclamaci\u00f3ns e s\u00f3 por mandato do papa Inocencio III. Durante a s\u00faa minor\u00eda, estivo baixo a tutela dos templarios no castelo de Monz\u00f3n. Actuou como rexente o conde Sancho Raim\u00fandez, fillo de Ram\u00f3n Berenguer IV e t\u00edo av\u00f3 de Xaime. Herdou o se\u00f1or\u00edo de Montpellier \u00e1 morte da s\u00faa nai (1213).\nTi\u00f1a uns seis anos cando foi xurado nas Cortes de Lleida de 1214. En setembro de 1218 celebr\u00e1ronse por primeira vez en Lleida unhas Cortes xerais de aragoneses e catal\u00e1ns, nas cales foi declarado maior de idade.\nEn febreiro de 1221 desposouse con Leonor de Castela, irm\u00e1 de Berenguela de Le\u00f3n e Castela e t\u00eda de Fernando III. Anulado o seu primeiro casamento por raz\u00f3n de parentesco, contraeu segundo matrimonio coa princesa Violante (8 de setembro de 1235), filla de Andr\u00e9 II, rei de Hungr\u00eda. Polo testamento do seu curm\u00e1n Nu\u00f1o S\u00e1nchez, herdou os condados de Rosell\u00f3n e Cerda\u00f1a e o vizcondado de Fenolledas en Francia (1241).\nReinado.\nDurante os quince primeiros anos do seu reinado, mantivo diversas loitas contra a nobreza aragonesa que at\u00e9 chegou a facelo prisioneiro en 1224. En 1227 afrontou un novo alzamento nobiliario aragon\u00e9s, dirixido polo infante Fernando, t\u00edo do rei, que terminou, grazas \u00e1 intervenci\u00f3n papal a trav\u00e9s do arcebispo de Tortosa, coa sinatura da concordia de Alcal\u00e1 (marzo de 1227). Este tratado marcou o triunfo da monarqu\u00eda sobre os revoltosos nobres, d\u00e1ndolle a estabilidade necesaria para iniciar as campa\u00f1as contra os musulm\u00e1ns. Esta estabilidade logrou acalmar as reclamaci\u00f3ns da nobreza.\nConquista de Mallorca.\nAnte os ataques dos piratas mallorquinos, os mercadores de Barcelona, Tarragona e Tortosa pediron axuda ao monarca para acabar coa ameaza. As\u00ed, nunha reuni\u00f3n de Barcelona (decembro de 1228) ofrec\u00e9ronlle as s\u00faas naves, mentres que os nobres catal\u00e1ns acordaron participar na empresa a cambio do bot\u00edn e dominios territoriais. Noutra reuni\u00f3n en Lleida, os nobres aragoneses aceptaron as mesmas condici\u00f3ns, pero suxeriron ao rei que a empresa se dirixise contra os musulm\u00e1ns de Valencia, polo que a s\u00faa participaci\u00f3n non ser\u00eda significativa.\nA\u00ednda que un grupo de cabaleiros aragoneses participou na campa\u00f1a debido \u00e1s s\u00faas obrigaci\u00f3ns co rei, a conquista de Mallorca ser\u00eda unha empresa fundamentalmente catal\u00e1 (catal\u00e1ns ser\u00edan tam\u00e9n posteriormente a maior\u00eda dos seu repoboadores). O 6 de setembro de 1229, a escuadra catal\u00e1 partiu de Salou, e conquistou Mallorca a Ab\u00fa Yahya, o gobernador almohade semi-independente da illa.\nAs tropas aragonesas desembarcaron en Santa Ponsa e venceron aos musulm\u00e1ns na batalla de Portopi (13 de setembro de 1229). Os musulm\u00e1ns refuxi\u00e1ronse trala murallas de Palma (Madina Mayurqa) e crucificaron a varios soldados aragoneses \u00e1 vista das tropas de Xaime. Estas pouco despois tomaron e pasaron a coitelo \u00e1 poboaci\u00f3n da cidade (decembro de 1229) e apoder\u00e1ronse da illa en poucos meses, salvo un pequeno n\u00facleo de resistencia musulm\u00e1 que logrou manterse na serra de Tramontana ata 1232. Os poboadores musulm\u00e1ns fuxiron a \u00c1frica ou foron escravizados, mentres que a illa foi repoboada con catal\u00e1ns.\nLogo de pasar a coitelo a poboaci\u00f3n de Madina Mayurqa, a cantidade de cad\u00e1veres foi tal que se produciu unha epidemia que decimou o ex\u00e9rcito de Xaime I. Por riba, os nobres catal\u00e1ns intentaron quedar co bot\u00edn, provocando unha revolta que debilitar\u00eda a\u00ednda m\u00e1is o poder militar de Xaime I.\nMallorca constitu\u00edse como un reino m\u00e1is da Coroa de Arag\u00f3n baixo o nome de \"regnum Maioricarum et insulae adxacentes\", o cal obtivo unha carta de franqu\u00eda en 1230. A instituci\u00f3n en 1249 do municipio de Mallorca (actual Palma) contribuir\u00eda \u00e1 institucionalizaci\u00f3n do reino.\nConquista de Menorca.\nO monarca aragon\u00e9s viuse incapacitado para conquistar Menorca debido \u00e1s divisi\u00f3ns internas dentro do seu ex\u00e9rcito catal\u00e1n polo bot\u00edn e a reduci\u00f3n do seu ex\u00e9rcito debido a unhas malas decisi\u00f3ns; a\u00ednda as\u00ed, o monarca conseguiu sobre Menorca unha vasalaxe, rubricado polo tratado de Capdepera, polo cal os musulm\u00e1ns menorquinos aceptaron a s\u00faa soberan\u00eda (1231). A vasalaxe sobre Menorca ser\u00eda transferido ao reino de Mallorca como parte do testamento de Xaime I. Afonso III de Arag\u00f3n conquistar\u00eda de forma efectiva esta illa, logo da capitulaci\u00f3n de Ab\u00fb Umar (1287). Foi repoboada por catal\u00e1ns, a\u00ednda que quedou unha abundante poboaci\u00f3n musulm\u00e1, que m\u00e1is tarde foi desterrada.\nConquista de Eivisa e Formentera.\nPara rematar, cedeu a submisi\u00f3n de Eivisa e Formentera \u00e1 alta aristocracia catal\u00e1 (Guillerme de Montgr\u00ed, arcebispo de Tarragona, e o seu irm\u00e1n Bernardo de Santa Euxenia), que a fixo efectiva en 1235. A illa repoboouse con campesi\u00f1os de Emp\u00faries (1236).\nConquista de Valencia.\nA Conquista de Valencia polo rei Xaime I a diferenza da de Mallorca foi feita cun importante continxente de aragoneses. De feito, en 1231, Xaime I reuniuse co nobre Blasco de Alag\u00f3n e o mestre da Orde Militar do Hospital en Alca\u00f1iz para fixar un plan de conquista das terras valencianas. Blasco de Alag\u00f3n recomendou asediar as poboaci\u00f3ns en terreo chan e evitar as fortificadas. Con todo, o primeiro que se tomou foron dous enclaves monta\u00f1osos: Morella, aproveitando Blasco a debilidade do seu goberno musulm\u00e1n; e Ares, lugar pr\u00f3ximo a Morella tomado por Xaime I para obrigar a Blasco de Alag\u00f3n a que lle entregase Morella.\nA conquista do que posteriormente se converter\u00eda no reino de Valencia comeza en 1232, coa toma de Morella. En 1233 plan\u00e9ase a campa\u00f1a en Alca\u00f1iz, que constar\u00eda de tres etapas:\nNesta \u00faltima etapa e nos anos seguintes, Xaime I tivo que facer fronte a diversas revoltas da poboaci\u00f3n mud\u00e9xar, encabezadas polo caudillo al-Azraq.\nXaime I obtivo un gran triunfo sobre a nobreza aragonesa ao converter as terras conquistadas, respectando os seus usos e costumes e establecendo os foros \"els Furs\", en Valencia nun reino diferenciado unido \u00e1 Coroa de Arag\u00f3n (1239), xa que aquela consideraba ditos territorios como unha prolongaci\u00f3n das s\u00faas se\u00f1or\u00edos. A creaci\u00f3n do reino provocou unha iracunda reacci\u00f3n da nobreza aragonesa, que v\u00eda as\u00ed imposible a posibilidade de prolongar as s\u00faas se\u00f1or\u00edos aragoneses nas terras valencianas.\nPol\u00edtica ultrapirenaica.\nMediante o tratado de Corbeil (1258) Xaime finalizou as pretensi\u00f3ns sobre Occitania dos antigos condes de Barcelona. En contrapartida, San Lu\u00eds de Francia renunciaba aos seus dereitos, como descendente de Carlomagno, sobre os condados catal\u00e1ns, herdeiros da Marca Hisp\u00e1nica.\nConquista do reino de Murcia.\nO Reino de Castela sometera a vasalaxe o reino de Murcia (1243), pero os murcianos rebel\u00e1ronse co apoio de Granada e os gobernantes do Norte de \u00c1frica (1264). A ra\u00ed\u00f1a Violante (esposa de Afonso X o Sabio) pediu axuda ao seu pai Xaime I. Ent\u00f3n, tropas aragonesas mandadas polo infante Pedro (o futuro Pedro III o Grande) conquistaron a Muhammad ibn H\u00fbd Biha al-Dawla o reino de Murcia (1265-66), deixando despois a m\u00e1is de 10.000 aragoneses en Murcia. En efecto, hai que recordar que segundo as condici\u00f3ns do tratado de Almizra (1244), Murcia pertencer\u00eda a Castela.\n\u00daltimos anos.\nEn setembro de 1269 sa\u00edu de Barcelona coa s\u00faa armada para unha expedici\u00f3n a Terra Santa, pero dispersadas as s\u00faas naves polas tormentas, tivo que desembarcar en Aig\u00fces-Mortes, preto de Montpellier, e houbo de renunciar a aquela empresa.\nMorreu en Alzira (Valencia) o 27 de xullo de 1276 logo dun reinado de sesenta e tres anos.\nDitou a s\u00faa biograf\u00eda (e primeira das catro grandes cr\u00f3nicas reais catal\u00e1s), denominada \"Llibre dels fets\" (en catal\u00e1n).\nDescendencia e herdanza.\nDa s\u00faa primeira muller, Leonor, tivo a Afonso (1229-1260). Casou con Constanza de Moncada.\nDa segunda, Violante de Hungr\u00eda, tivo a:\nTradicionalmente considerouse que foi o desexo de Violante de conseguir boas herdanzas para os seus fillos o motivo polo que Xaime I procedeu \u00e1 partici\u00f3n dos seus reinos. Con todo, parece ter m\u00e1is sentido a concepci\u00f3n patrimonial dos reinos que ti\u00f1a o rei. As\u00ed, fixo un primeiro repartimento no seu testamento de 1241. Segundo este testamento, o primox\u00e9nito Afonso herdar\u00eda Arag\u00f3n e Catalu\u00f1a, e Pedro, fillo de Violante, Valencia, as illas Baleares, o Rosell\u00f3n, a Cerda\u00f1a e as posesi\u00f3ns occitanas. Dous anos despois, un novo testamento introduce ao seu terceiro fillo na repartici\u00f3n. Catalu\u00f1a pasa de Afonso a Pedro, o cal cede as illas Baleares, Rosell\u00f3n, Cerda\u00f1a e as posesi\u00f3ns occitanas a Xaime. Novo testamento en 1248, inclu\u00edndo no repartimento ao novo fillo, Fernando. \u00c1 morte de Afonso (1260), outorgou novo testamento (1262), o cal dar\u00eda a configuraci\u00f3n definitiva da herdanza.\nTrala morte de Violante (1251) o rei lanzouse a unha carreira de amor\u00edos, tendo m\u00faltiples fillos. De Teresa Gil de Vidaure tivo a Xaime, se\u00f1or de J\u00e9rica, e a Pedro, se\u00f1or de Ayerbe. Das s\u00faas relaci\u00f3ns amorosas con Guillema de Cabrera naceu Fern\u00e1n S\u00e1nchez, a quen deu a baron\u00eda de Castro; Con Berenguela Fern\u00e1ndez tivo a Pedro Fern\u00e1ndez, se\u00f1or da baron\u00eda de H\u00edjar, mentres que con Berenguela Afonso, filla do infante Afonso de Molina, non tivo descendencia. Estes bastardos reais foron a orixe dalgunhas das m\u00e1is importantes casas nobiliarias de Arag\u00f3n e Valencia.\nValoraci\u00f3ns.\nO reinado de Xaime I marcou o nacemento dunha conciencia territorial nos distintos reinos da Coroa de Arag\u00f3n, especialmente en Arag\u00f3n, reino de Valencia e en Catalu\u00f1a. Dous son os factores que contribu\u00edron a este feito: a normalizaci\u00f3n do Dereito e a transformaci\u00f3n das Cortes nun \u00f3rgano reivindicativo e representativa da vontade do reino, actuando como catalizadores da creaci\u00f3n dunha conciencia diferenciadora de cada territorio. Os \"Foros de Arag\u00f3n\" promulg\u00e1ronse nas cortes de Huesca (1247), substitu\u00edndo aos diferentes c\u00f3digos locais do reino. Os \"Usatges de Barcelona\", grazas \u00e1 protecci\u00f3n real, estend\u00e9ronse por todos os condados catal\u00e1ns (mediados do s\u00e9culo XIII). A situaci\u00f3n en Valencia foi diferente, posto que a oposici\u00f3n da nobreza aragonesa \u00e1 consolidaci\u00f3n do reino fixo que os foros valencianos (\"Foris et consuetudines Valentiae\"), outorgados por Xaime I en 1240 non triunfen definitivamente ata 1329. En 1244, Xaime I establece que o r\u00edo Cinca ser\u00eda a divisoria entre Arag\u00f3n e Catalu\u00f1a. Desde ent\u00f3n, as Cortes de cada reino reun\u00edronse de forma separada.\nO reinado de Xaime I marcou tam\u00e9n o desprazamento do centro de gravidade da monarqu\u00eda cara \u00e1 costa mediterr\u00e1nea. As\u00ed, a Corte e a chancelar\u00eda base do actual Arquivo da Coroa de Arag\u00f3n estabelec\u00e9ronse en Barcelona.\nComo elementos positivos do seu reinado poden sinalarse:\nComo elementos negativos, \u00e9 preciso advertir que o xu\u00edzo hist\u00f3rico sobre Xaime I depende do reino no que se centra o historiador. Para os historiadores aragoneses as conclusi\u00f3ns adoitan ser negativas, aducindo o car\u00e1cter patrimonial que deu aos seus reinos, sen importarlle repartir os seus dominios entre os seus fillos. Tam\u00e9n \u00e9 criticada a fixaci\u00f3n da fronteira catal\u00e1-aragonesa no Cinca, o que supuxo a adxudicaci\u00f3n final de Lleida a Catalu\u00f1a e a separaci\u00f3n definitiva de Arag\u00f3n e Catalu\u00f1a en d\u00faas entidades con dereito e Cortes diferentes, tras levaren cen anos unidos. A expansi\u00f3n territorial tam\u00e9n \u00e9 axuizada negativamente, posto que coa conquista e creaci\u00f3n dos reinos de Mallorca e Valencia, a Coroa converteuse definitivamente nunha entidade de car\u00e1cter confederal, coa monarqu\u00eda como \u00fanica instituci\u00f3n com\u00fan e sen ningunha aspiraci\u00f3n com\u00fan entre os diversos reinos.\nDo outro lado, para mallorquinos e valencianos, a valoraci\u00f3n \u00e9 completamente oposta: Xaime I \u00e9 un gran rei, o pai fundador dos reinos, o creador dos seus acenos de identidade ata os nosos d\u00edas: territorio, lingua, foros, moeda, instituci\u00f3ns etc."}
{"id": "64196", "revid": "25871", "url": "https://gl.wikipedia.org/wiki?curid=64196", "title": "Moodswinger", "text": "A Moodswinger \u00e9 un instrumento de corda el\u00e9ctrico creado por Yuri Landman por encarga da banda Liars. A\u00ednda que semella unha guitarra \u00e9 realmente unha c\u00edtara."}
{"id": "64197", "revid": "43327", "url": "https://gl.wikipedia.org/wiki?curid=64197", "title": "Xaime I", "text": "Xaime I pode referirse a:"}
{"id": "64199", "revid": "1556", "url": "https://gl.wikipedia.org/wiki?curid=64199", "title": "Afonso X de Castela e Le\u00f3n", "text": ""}
{"id": "64201", "revid": "56817", "url": "https://gl.wikipedia.org/wiki?curid=64201", "title": "215", "text": ""}
{"id": "64202", "revid": "56817", "url": "https://gl.wikipedia.org/wiki?curid=64202", "title": "216", "text": ""}
{"id": "64203", "revid": "1987", "url": "https://gl.wikipedia.org/wiki?curid=64203", "title": "217", "text": ""}
{"id": "64204", "revid": "736", "url": "https://gl.wikipedia.org/wiki?curid=64204", "title": "Marcus Opellius Macrinus", "text": ""}
{"id": "64205", "revid": "5863", "url": "https://gl.wikipedia.org/wiki?curid=64205", "title": "Pedro de Castro y Figueroa", "text": "Pedro de Castro y Figueroa, nado en San Xuli\u00e1n de Cela (Cambre) en 1685 e finado en M\u00e9xico o 22 de agosto de 1741, foi un militar galego.\nTraxectoria.\nTi\u00f1a o t\u00edtulo de duque da Conquista e cabaleiro de Santiago e de San Xenaro, foi nomeado vicerrei da Nueva Espa\u00f1a en 1740. Embarcou nun buque de comercio holand\u00e9s con destino a Cuba e Veracruz, mais ao chegar ao litoral americano foi alcanzado por unha fragata inglesa que estivo a piques de facelo prisioneiro, a\u00ednda que logrou que botasen un bote ao mar e xunto con outros pasaxeiros e \u00e1 vista de San Juan de Porto Rico, ga\u00f1ou ese porto sen levar con el ning\u00fan documento que o acreditase. Posteriormente fixo a viaxe de Porto Rico a Veracruz onde chegou o 30 de xu\u00f1o, e de al\u00ed escribiu ao arcebispo-vicerrei que por outro conduto recibira aviso e instruci\u00f3ns sobre o particular. Fixo a s\u00faa entrada oficial na Cidade de M\u00e9xico o d\u00eda 17 de agosto do mesmo ano.\nAtopou \u00e1 Nova Espa\u00f1a sobresaltada polo estado de guerra existente, ameazada no norte polos franceses e sobre o gran litoral do Golfo de M\u00e9xico polos ingleses, a\u00ednda que ata ent\u00f3n non atacaran Veracruz, que era o cami\u00f1o m\u00e1is directo e de m\u00e1is coidado cara \u00e1 capital do vicerreinado. S\u00f3ubose que intentaron apoderarse de San Agust\u00edn da Florida, de onde foron rexeitados pola guarnici\u00f3n, moi exigua, que defend\u00eda esa praza, polo que o vicerrei apresurouse a enviar trescentos homes, armas, v\u00edveres e munici\u00f3ns, para reforzar aos defensores daquel afastado lugar. Puxo especial empe\u00f1o en desaugar as minas de Zacatecas, para obter maiores rendementos; fixo unha consider\u00e1bel remisi\u00f3n de \"situados\" -di\u00f1eiro co que a Nova Espa\u00f1a axudaba \u00e1s posesi\u00f3ns espa\u00f1olas que ti\u00f1an necesidades ou carencias- \u00e1s Filipinas, para labor misioneiro e deu as ordes pertinentes para limpar o porto de Veracruz, que estaba moi azolvado.\nOs ingleses, coa s\u00faa poderosa mari\u00f1a e xefes moi h\u00e1biles, apoder\u00e1ronse dalg\u00fans fortes de Cartaxena de Indias e Puerto Bello, t\u00e9ndose en M\u00e9xico a seguridade de que intentar\u00edan un desembarco en Veracruz, polo que o vicerrei fixo constru\u00edr novos fort\u00edns artillados e ben orientados en Ul\u00faa e mandou p\u00f3r sobre as armas a unha parte da poboaci\u00f3n para estar en capacidade de defender o porto. Estes milicianos sacados da poboaci\u00f3n civil en forma de leva, formaron a guarnici\u00f3n e un batall\u00f3n moi efectivo que se chamou da Coroa, famoso no ex\u00e9rcito realista durante a revoluci\u00f3n de independencia.\nEstaba o vicerrei conde da Conquista en Veracruz, revisando as obras daquel porto; cando enfermou dunha disenter\u00eda hemorr\u00e1xica. Foi tra\u00eddo apresuradamente a M\u00e9xico, onde morreu o 22 de agosto de 1741. Foi sepultado no convento da Piedade, \u00e1 sa\u00edda sur da cidade."}
{"id": "64206", "revid": "745", "url": "https://gl.wikipedia.org/wiki?curid=64206", "title": "Afonso X de Castela", "text": ""}
{"id": "64207", "revid": "23204", "url": "https://gl.wikipedia.org/wiki?curid=64207", "title": "H. R. Giger", "text": "Hans Ruedi Giger, tam\u00e9n chamado Hans Rudolf Giger, nado o 5 de febreiro de 1940 en Chur, Su\u00edza e finado o 12 de maio de 2014 en Z\u00faric foi un artista gr\u00e1fico e escultor, que foi amigo persoal de Timothy Leary.\nTraxectoria.\nEn 1966 comezou a traballar como dese\u00f1ador de interiores. A partir de 1968 Giger dedicouse exclusivamente \u00e1 arte e os seus primeiros p\u00f3sters foron publicados cara a 1969.\nDurante esa \u00e9poca mantivo unha relaci\u00f3n con Li Tobler, coa que gravar\u00eda varias curtas. O suicidio da s\u00faa amada en 1975 marcou para sempre a obra de Giger.\nCo\u00f1ecido entre o gran p\u00fablico por dese\u00f1ar e desenvolver xunto a Carlo Rambaldi a criatura e alg\u00fans escenarios da pel\u00edcula \"Alien, o oitavo pasaxeiro\" de Ridley Scott (1979, base\u00e1ndose nas s\u00faas propias obras anteriores, como \"Necronomicon V\") pola que lle concederon en 1980 o \u00d3scar aos mellores efectos visuais.\nTam\u00e9n participou na parte est\u00e9tica doutras pel\u00edculas, como \"Species. Especies asasinas\" (Roger Donaldson, 1995) sendo os seus traballos usados nas portadas de moitos libros e discos. As\u00ed mesmo, realizou traballos para videoxogos como Dark Seed, unha aventura gr\u00e1fica de ambientaci\u00f3n lovecraftiana.\nPosteriormente prestouse voluntario como dese\u00f1ador de \"Alien 3\", xa que James Cameron, reusou do seu traballo para \"Aliens\". Tam\u00e9n participou no dese\u00f1o ao lado escuro de \"Poltergeist II\", quedando bastante desilusionado do tratamento que lle deron na pel\u00edcula aos seus dese\u00f1os.\nExiste un museo dedicado a H. R. Giger na cidade de Gruy\u00e8res, en Friburgo, Su\u00edza.\nEstilo.\nGiger utilizou maiormente o aer\u00f3grafo creando imaxes surrealistas e paisaxes de pesadelo. Destaca tam\u00e9n a s\u00faa mestura de representaci\u00f3ns de corpos humanos mesturados con m\u00e1quinas, descritas por el como Biomechanical. Estas imaxes conte\u00f1en un alto grao de fetichismo \u00e1 vez que engade simbolox\u00eda sexual un tanto subliminar.\nNa s\u00faa obra podemos atopar a influencia de artistas como Erns Fuchs, Jean Cocteau e Salvador Dal\u00ed."}
{"id": "64208", "revid": "23204", "url": "https://gl.wikipedia.org/wiki?curid=64208", "title": "Weimar", "text": "Weimar \u00e9 unha cidade de Alema\u00f1a. Est\u00e1 situada a beiras do r\u00edo \"Ilm\" e ao p\u00e9 da monta\u00f1a \"Ettersberg\", no Bundesland de Turinxia (alem\u00e1n \"Th\u00fcringen\"). A s\u00faa poboaci\u00f3n actual \u00e9 de 64.594 habitantes (31 de decembro de 2005), o cal conv\u00e9rtea na cuarta cidade m\u00e1is grande de Turinxia, logo de Erfurt, Gera e Jena. Ademais, \u00e9 unha das poucas cidades grandes deste estado, cuxa poboaci\u00f3n aumenta anualmente. O rexistro m\u00e1is antigo da cidade data do ano 899.\nWeimar \u00e9 un dos lugares con maior riqueza cultural de Europa, xa que foi fogar de grandes personaxes como o pintor Lucas Cranach o Vello, o reformador Marti\u00f1o Lutero, o compositor Johann Sebastian Bach, os escritores Johann Wolfgang von Goethe, Friedrich Schiller e Christoph Martin Wieland, os fil\u00f3sofos Johann Gottfried von Herder, Friedrich Wilhelm Nietzsche e Arthur Schopenhauer, o m\u00fasico Franz Liszt e os fundadores da escola de dese\u00f1o, arte e arquitectura Bauhaus.\nFoi un lugar de peregrinaci\u00f3n para a intelectualidade alem\u00e1, desde que Goethe se trasladou por primeira vez \u00e1 cidade a finais do s\u00e9culo XVIII. Na cidade p\u00f3dense atopar as tumbas de Goethe, Schiller, e Nietzsche, as\u00ed como o Arquivo de Goethe e Schiller, o Arquivo Estatal de Turinxia, o Arquivo Musical de Turinxia e a Biblioteca da princesa Anna Amalia.\nDurante o per\u00edodo da Historia de Alema\u00f1a de 1919-1933 f\u00e1lase da Rep\u00fablica de Weimar, pola constituci\u00f3n da Rep\u00fablica, que foi redactada na cidade, mentres que a capital, Berl\u00edn, cos seus disturbios rueiros logo da revoluci\u00f3n de 1918, foi considerada demasiado perigosa para convocar \u00e1 Asemblea Nacional constitu\u00ednte.\nWeimar foi o centro do movemento Bauhaus e actualmente ten diversas galer\u00edas de arte, museos, o Teatro Nacional Alem\u00e1n, e dous institutos de educaci\u00f3n superior: a Universidade Bauhaus e a Escola Superior de M\u00fasica Franz Liszt. Durante a segunda guerra mundial, houbo un campo de concentraci\u00f3n ao noroeste da cidade, en Buchenwald, un pequeno bosque ao que Goethe gust\u00e1balle frecuentar. Con todo, a diferenza de moitas outras cidades alem\u00e1s, Weimar non sufriu demasiados danos durante esta guerra, polo que o seu centro antigo cons\u00e9rvase no seu maior parte.\nA parte cl\u00e1sica de Weimar \u00e9 considerada Patrimonio da Humanidade pola UNESCO desde 1998. Igualmente, a cidade foi seleccionada Capital Europea da Cultura en 1999."}
{"id": "64209", "revid": "20266", "url": "https://gl.wikipedia.org/wiki?curid=64209", "title": "Trento", "text": "Trento (en italiano \"Trento\", en alem\u00e1n \"Trient\", en lat\u00edn \"Tridentum\") \u00e9 unha cidade situada na rexi\u00f3n italiana de Trentino-Alto Adige ou Trentino-S\u00fcdtirol. \u00c9 a capital da rexi\u00f3n e da provincia aut\u00f3noma de Trento. Trento foi territorio austr\u00edaco cando Benito Mussolini entrou a traballar nun xornal da cidade en 1908.\nCaracter\u00edsticas.\nA poboaci\u00f3n da cidade no 2001 era de 104.946 habitantes. A poboaci\u00f3n vive nunha provincia que \u00e9 completamente monta\u00f1osa. A provincia comprende 6.207 km\u00b2 e unha poboaci\u00f3n de 477.017 (2001).\nEst\u00e1 comunicado pola autoestrada A22-E45 cara a Verona e a Bolzano, Innsbruck e M\u00fanic. Est\u00e1 atravesada pola v\u00eda de ferrocarril que une Italia con Alema\u00f1a.\nOrixinariamente unha cidade celta conquistada despois polos romanos, Trento volveuse famosa co Concilio de Trento (1545-1563), co que se apoiou \u00e1 Contra-Reforma. O adxectivo tridentino literalmente significa pertencente a Trento, pero debido ao Consello Tridentino, p\u00f3dese referir tam\u00e9n a este espec\u00edfico evento.\nO r\u00edo Fersina, afluente do r\u00edo Adigio, pasa pr\u00f3ximo a Trento."}
{"id": "64213", "revid": "109216", "url": "https://gl.wikipedia.org/wiki?curid=64213", "title": "Vitantonio Liuzzi", "text": "Vitantonio \"Tonio\" Liuzzi (Locorotondo (Italia), 6 de agosto do 1980 ) \u00c9 un piloto automobil\u00edstico italiano, campi\u00f3n de F\u00f3rmula 3000 no 2004 e que competiu na F\u00f3rmula Un nos equipos Red Bull, Toro Rosso, Force India e HRT. Ten casas en Lugano, Su\u00edza e Pescara, Italia.\nTraxectoria.\nNo ano 2005 correu para a escuder\u00eda Red Bull Racing en F1, altern\u00e1ndose no volante con Christian Klien, correndo no Gran Premio de San Marino e atinxindo unha oitava posici\u00f3n, o que lle daba dereito a 1 punto para o mundial de pilotos. Nas restantes carreiras, Liuzzi foi piloto probador, xa que pola presi\u00f3n dun patrocinador austr\u00edaco do equipo, Klien disputou moitos m\u00e1is premios dos previemente pactados.\nDespois da adquisici\u00f3n por parte de Red Bull de parte da antiga Minardi, Liuzzi \u00e9 traspasado \u00e1 renomeada Scuderia Toro Rosso da cal \u00e9 piloto oficial no ano 2006 e para a cal consegue o primeiro punto mundial cun 8\u00b0 posto no Gran Premio dos Estados Unidos.\nNa tempada 2007 non tivo moita fortuna e retirouse moitas veces debido \u00e1 pouca fiabilidade do seu b\u00f3lido. Por\u00e9n, no GP da China en Shanghai alcanzou o 6\u00b0posto e conquistou os primeiros puntos da tempada.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Piloto que non terminou o Gran Premio, pero se clasificou ao completar m\u00e1is do 90% da distancia de carreira."}
{"id": "64215", "revid": "2373", "url": "https://gl.wikipedia.org/wiki?curid=64215", "title": "Escritura chinesa", "text": ""}
{"id": "64218", "revid": "2465", "url": "https://gl.wikipedia.org/wiki?curid=64218", "title": "The Godfather", "text": ""}
{"id": "64220", "revid": "2465", "url": "https://gl.wikipedia.org/wiki?curid=64220", "title": "The English Patient", "text": ""}
{"id": "64221", "revid": "89787", "url": "https://gl.wikipedia.org/wiki?curid=64221", "title": "Domingos Merino", "text": "Domingos Rafael Merino Mexuto, nado na Coru\u00f1a o 21 de xu\u00f1o de 1939 e finado o 31 de xaneiro de 2018, foi un pol\u00edtico galego. Foi o primeiro alcalde que tivo a cidade da Coru\u00f1a trala aprobaci\u00f3n da constituci\u00f3n de 1978. Tam\u00e9n foi deputado no Parlamento galego na 3\u00aa, 5\u00aa e 6\u00aa lexislatura.\nTraxectoria.\nNos anos 70 comezou a s\u00faa carreira pol\u00edtica no PSG, encabezando a lista coru\u00f1esa da coalici\u00f3n Unidade Galega para as elecci\u00f3ns municipais do 3 de abril de 1979. UG obtivo 5 concelleiros, un menos que o PSdeG-PSOE, mais \u00e9 elixido alcalde a cambio do apoio de UG aos candidatos socialistas en Vigo e Ferrol.\nMant\u00edvose neste posto at\u00e9 marzo de 1981, cando voluntariamente decide someterse a unha moci\u00f3n de confianza que non chegou a prosperar, e pasa a alcald\u00eda a mans da UCD, o 1 de abril. Trala integraci\u00f3n de UG no BNG e posterior abandono en 1983, o PSG desint\u00e9grase: nace as\u00ed o Colectivo Socialista Galego, que participar\u00e1 na Asemblea de Riazor que constitu\u00edu o BNG, mentres que Domingos Merino e Claudio L\u00f3pez Garrido pasar\u00e1n a liderar o PSG, que se fusionar\u00e1 en 1984 con Esquerda Galega para dar lugar ao PSG-EG. Chegou a ser secretario xeral deste partido e deputado no parlamento galego na terceira lexislatura dende outubro de 1991.\nA principios dos 90 imp\u00falsase, en parte dende o PSG-EG, unha nova formaci\u00f3n tam\u00e9n co nome Unidade Galega, e tralos malos resultados nas elecci\u00f3ns xerais e auton\u00f3micas de 1993, Merino int\u00e9grase xunto con esta formaci\u00f3n no BNG. Polo BNG foi de novo deputado no parlamento galego na quinta e na sexta lexislatura.\nEn 2005 f\u00edxose cargo da vicevaledor\u00eda do Pobo, a proposta do BNG, cargo ao que renunciou en 2012 por motivos de sa\u00fade.\nF\u00f3ra da pol\u00edtica, Merino foi co\u00f1ecido pola s\u00faa actividade no xadrez. Foi tres veces campi\u00f3n galego e finalista no campionato de Espa\u00f1a. A s\u00faa clasificaci\u00f3n na FIDE foi 2266.\nReco\u00f1ecementos.\nO 29 de abril de 2014 organizouse unha homenaxe cidad\u00e1 na cidade da Coru\u00f1a \u00f3 cumprirse os 35 anos dende que fora elixido alcalde.\nEn 2018 filmouse o documental \"Domingos Merino: Outra Coru\u00f1a Posible\".\nNa s\u00faa honra, o Concello de Sada, no ano 2022, nomeou un torneo de xadrez como \"Open internacional de xadrez Concello de Sada Memorial Domingos Merino\". "}
{"id": "64223", "revid": "2373", "url": "https://gl.wikipedia.org/wiki?curid=64223", "title": "Hanyu pinyin", "text": ""}
{"id": "64225", "revid": "45576", "url": "https://gl.wikipedia.org/wiki?curid=64225", "title": "Arquip\u00e9lago de Hawai", "text": " \nO arquip\u00e9lago de Hawai (en ingl\u00e9s \"Hawaiian Islands\") \u00e9 un arquip\u00e9lago est\u00e1 formado por dezanove illas e atois (antes co\u00f1ecidas como illas Sandwich), ademais de illotes, arrecifes e bancos de area, nunha ali\u00f1aci\u00f3n do noroeste ao sueste ao longo de 2.400\u00a0km no Pac\u00edfico Norte. O arquip\u00e9lago toma o nome da illa m\u00e1is grande, Hawai, que \u00e1 vez \u00e9 a m\u00e1is oriental e pertence \u00f3 estado de Hawai, Estados Unidos.\nAs illas do arquip\u00e9lago son as cimas que sobresaen dunha gran serra submarina formada pola actividade volc\u00e1nica. Situado a 3.000\u00a0km, aproximadamente, do continente m\u00e1is pr\u00f3ximo, Am\u00e9rica, \u00e9 o arquip\u00e9lago m\u00e1is illado da Terra.\nIllas.\nDe leste a oeste s\u00f3n as seguintes:\nEcolox\u00eda.\nAs illas Hawai te\u00f1en unha gran cantidade de especies end\u00e9micas. A fauna e a flora desenvolv\u00e9ronse case en completo illamento durante 70 mill\u00f3ns de anos. O primeiro contacto humano cos polinesios, introduciu novas \u00e1rbores, plantas e animais. A poboaci\u00f3n crecente deu inicio \u00e1 deforestaci\u00f3n e a degradaci\u00f3n do ecosistema. Como resultado, algunhas especies extingu\u00edronse.\nA chegada dos europeos tivo un grande impacto coa promoci\u00f3n a grande escala da agricultura de monocultivo para a exportaci\u00f3n, a introduci\u00f3n do gando e o desenvolvemento urbano. Hoxe en d\u00eda moitas das especies end\u00e9micas que queden est\u00e1n en perigo de extinci\u00f3n.\nClima.\nAs illas son m\u00e1is h\u00famidas no norte e ao leste, a sobreviento dos ventos alisios, onde hai m\u00e1is precipitaci\u00f3n. As \u00e1reas litorais en xeral, e especialmente no sur e ao oeste ou sotavento, son m\u00e1is secas. A maior\u00eda de \u00e1reas tur\u00edsticas est\u00e1n no litoral de sotavento das illas.\nA maior\u00eda de choivas conc\u00e9ntranse entre os meses de outubro e abril. Sendo a estaci\u00f3n m\u00e1is seca de maio a setembro, pero con risco de furac\u00e1ns.\nA temperatura media ao nivel do mar var\u00eda entre os 29 e os 32\u00a0\u00b0C no ver\u00e1n e entre os 18 e os 21\u00a0\u00b0C no inverno. A temperatura dimin\u00fae coa altitude e, de feito, as tres monta\u00f1as m\u00e1is altas, Mauna Kea, Mauna Loa e Haleakala, c\u00f3brense de neve no inverno.\nOs tsunamis poden afectar \u00e1s illas Hawai. Historicamente, a cidade de Hilo, na illa de Hawai, recibiu o impacto de tsunamis acentuados pola forma da ba\u00eda onde est\u00e1 situada.\nFurac\u00e1ns.\nA tempada de furac\u00e1ns nas illas Hawai afai ser de xullo a novembro, momento en que os furac\u00e1ns e as tormentas tropicais son m\u00e1is frecuentes no pac\u00edfico. Estas tormentas tenden a orixinarse na costa de M\u00e9xico (en concreto na pen\u00ednsula da Baixa California).\nHawai est\u00e1 protexida do vasto oc\u00e9ano pac\u00edfico, xa que a medida que as tormentas cruzan o Pac\u00edfico tenden a perder forza se topan con masas de auga fr\u00eda. P\u00e9nsase que a topograf\u00eda das illas m\u00e1is altas (Haleakal? en Maui, Mauna Kea e o Mauna Loa na Grande Illa) poden protexer as illas, e \u00e9 certo que Kauai foi golpeada m\u00e1is a mi\u00fado nos \u00faltimos 50 anos que as outras."}
{"id": "64226", "revid": "1888", "url": "https://gl.wikipedia.org/wiki?curid=64226", "title": "Francisco V\u00e1zquez", "text": "O nome de Francisco V\u00e1zquez pode referirse a:"}
{"id": "64228", "revid": "1131", "url": "https://gl.wikipedia.org/wiki?curid=64228", "title": "Hilo, Hawai", "text": "Hilo (pronunciado \"ghi-lo\") \u00e9 unha cidade costeira do estado estadounidense de Hawai, e \u00e9 o maior n\u00facleo de poboaci\u00f3n da Illa Grande de Hawai. Segundo o censo do 2000 o CDP \"census-designated place\" (\u00e1rea designada polo censo) ti\u00f1a unha poboaci\u00f3n de 40.759 habitantes. Hilo \u00e9 a sede do condado de Hawai, e est\u00e1 situada no South Hilo District. A cidade ten vistas \u00e1 Ba\u00eda de Hilo, e est\u00e1 preto de dous volc\u00e1ns: Mauna Loa, que se atopa activo, e Mauna Kea, en cuxa cume nevado se atopan varios observatorios.\nA cidade \u00e9 a sede da University of Hawaii at Hilo, e o berce do Festival do Merry Monarch, unha celebraci\u00f3n de sete d\u00edas do \"hula\" antigo e moderno, que ten lugar na semana logo da Pascua.\nXeograf\u00eda.\nHilo \u00e9 a cidade m\u00e1is meridional de todo Estados Unidos. A localizaci\u00f3n da cidade no lado leste da illa de Hawai (ao barlovento dos ventos alisios) conv\u00e9rtea nunha das cidades m\u00e1is chuviosas do mundo. Ten unha media anual de 3.281 milimetros de precipitaci\u00f3ns. A s\u00faa localizaci\u00f3n a beiras da Hilo Bay, con forma de embude, faia m\u00e1is vulnerable que moitas outras cidades aos tsunamis. Segundo a Oficina Censal dos Estados Unidos, o CDP ten unha \u00e1rea total de 151,4 km\u00b2. 140,6\u00a0km\u00b2 corresponden a terra e 10,7\u00a0km\u00b2 son auga. O 7,10% da \u00e1rea total \u00e9 auga.\nDemograf\u00eda.\nSegundo o censo do 2000, hai 40.759 persoas, 14.577 fogares, e 10.101 familias dento do CDP. A densidade de poboaci\u00f3n \u00e9 289,9 hab/km\u00b2. Hai 16.026 vivendas cunha densidade media de 114,0 viv/km\u00b2;. A CDP div\u00eddese racialmente entre un 17,12% de euroamericanos, un 0.45% de afroamericanos, un 0,34% de indios, un 38.30% de asi\u00e1ticos, un 13,12% de insulares do Pac\u00edfico, un 0.94% doutras razas, e un 29,74% de 2 ou m\u00e1is razas. O 8,78% da poboaci\u00f3n se autocalifica como hispano ou latino de calquera raza.\nDos 14.568fogares, o 30,6% ten nenos menores de 18 baixo o seu teito, o 48.5% \u00e9 parellas casadas vivindo xuntas, o 15,2% ten unha xefa de familia sen un marido presente, e o 30,7% non son familias. O 24,1% de todos os fogares son individuos vivindo sos e o 10,6% son maiores de 65 vivindo sos. A tama\u00f1a media dun fogar \u00e9 2,70 e o dunha familia \u00e9 3,19.\nDentro do CDP a poboaci\u00f3n div\u00eddese por idades co 24.7% sendo menores de 18, o 10,3% entre 18 e 24, 24,4% entre 25 e 44, 23,9% entre 45 e 64, e un 16,7% que ten 65 anos ou m\u00e1is de idade. A idade media \u00e9 39 anos. Por cada 100 mulleres hai 95,9 homes. Por cada 100 mulleres maiores de 18, hai 91,9 homes.\nO ingreso medio por fogar dentro do CDP \u00e9 U$39.139, e o ingreso mediano por unha familia \u00e9 U$48.150. Os homes te\u00f1en uns ingresos medios de 36.049 $ fronte \u00e1s mulleres con 2.626 $. A renda per c\u00e1pita \u00e9 de 18.220 $. O 17,1% da poboaci\u00f3n e o 11.1% das familias at\u00f3panse por baixo do limiar da pobreza. Entre toda a poboaci\u00f3n, o 23.5% dos menores de 18 e o 6.7% dos maiores de 65 at\u00f3panse por baixo da li\u00f1a de pobreza.\nHistoria.\nA\u00ednda que non hai moitos restos arqueol\u00f3xicos, as zonas xunto a Hilo Bay, o r\u00edo Wailuku e o r\u00edo Wailoa seguramente foron habitados antes do contacto con Occidente. Os misioneiros chegaron a Hilo a principios do s\u00e9culo XIX, fundando varias igrexas, como a Haili Church.\nHilo expandiuse mentres as plantaci\u00f3ns de cana de azucre ao redor da cidade atraeron moitos obreiros de Asia, e a cidade chegou a ser un centro comercial.\nA principios do s\u00e9culo XX comezou a construci\u00f3n dun crebaondas para Hilo Bay, que se completou en 1929. O 1 de abril de 1946, un terremoto cunha magnitude de 7,8 na escala de Richter preto das Illas Aleutianas causou unha tsunami de 14 metros de altura que arrasou Hilo unhas horas despois, matando a 159 persoas. Como resposta, estableceuse o Centro de Avisos de Tsunamis do Pac\u00edfico para rastrexar estas ondas fatais e dar alertas.\nO 23 de maio de 1960, outra tsunami, causado polo Terremoto de Valdivia, matou a 61 persoas, supostamente por non facer caso \u00e1s sirenas de alerta. As zonas baixas \u00e1 beira da ba\u00eda e na pen\u00ednsula Waiakea, outrora poboadas, foron rededicadas como parques e monumentos conmemorativos.\nHilo expandiuse terra dentro empezando nos 60. O centro atopou un novo papel nos 80 como o coraz\u00f3n cultural da cidade coa apertura de varias galer\u00edas de arte.\nCando pecharon as plantaci\u00f3ns de cana de azucre (ata as de Hamakua) durante os 90, a econom\u00eda local entrou en recesi\u00f3n, do mesmo xeito que o resto do estado. En anos recentes, Hilo viu unha expansi\u00f3n comercial e humana mentres que o distrito veci\u00f1o de Puna converteuse na zona de maior crecemento do estado.\nGoberno e Pol\u00edtica.\nHilo non \u00e9 unha cidade incorporada, e carece de goberno municipal. A illa enteira, que ten unha superficie un pouco menor que o estado de Connecticut, queda baixo a xurisdici\u00f3n do Condado de Hawai, do que Hilo \u00e9 a capital.\nHilo ten oficinas do condado, o estado, e o goberno federal (inclu\u00edndo un Palacio de Xustiza federal).\nHilo e as zonas veci\u00f1as son tradicionalmente m\u00e1is leais aos dem\u00f3cratas que a parte occidental da illa; isto aumenta a tensi\u00f3n entre as d\u00faas \u00e1reas municipais principais. Tam\u00e9n presentou m\u00e1is oposici\u00f3n aos proxectos de desenvolvemento que outras grandes comunidades do estado.\nComercio.\nHilo ten un gran sector tur\u00edstico, do mesmo xeito que toda a illa. Como a segunda cidade do estado, ten centros comerciais ou 'malls', cines, hoteis, restaurantes e un centro recheo de varias tendas."}
{"id": "64230", "revid": "1888", "url": "https://gl.wikipedia.org/wiki?curid=64230", "title": "Fernando Blanco \u00c1lvarez", "text": "Fernando Xavier Blanco \u00c1lvarez, nado en Lugo en 1959, \u00e9 un pol\u00edtico galego do BNG.\nTraxectoria.\nTraballador de Telef\u00f3nica. Ocupou o cargo de Conselleiro de Innovaci\u00f3n e Industria da Xunta de Galicia. Foi portavoz do BNG no concello de Lugo e na Deputaci\u00f3n provincial de Lugo. Nas elecci\u00f3ns galegas celebradas o primeiro de marzo de 2009, encabezou a lista luguesa do BNG ao parlamento. O 5 de outubro de 2011 dimitiu como deputado logo de que Jorge Dorribo, propietario de Nupel, o vinculara con supostos pagos ilegais, no marco da Operaci\u00f3n Campi\u00f3n. Blanco perdeu a condici\u00f3n de aforado para ser xulgado o antes posible e demostrar a s\u00faa inocencia. Ditas acusaci\u00f3ns de Jorge Dorribo nunca foron demostradas. En 2018 foi arquivada a s\u00faa causa."}
{"id": "64232", "revid": "98629", "url": "https://gl.wikipedia.org/wiki?curid=64232", "title": "Mar\u00eda Jos\u00e9 Rubio", "text": "Mar\u00eda Jos\u00e9 Rubio Vidal, nada en 1956, foi conselleira de Sanidade no Goberno galego dende o 4 de agosto de 2005 ata o 20 de abril de 2009 durante toda a VII Lexislatura auton\u00f3mica presidida por Emilio P\u00e9rez Touri\u00f1o.\nTraxectoria.\nLicenciada en Medicina pola Universidade de Santiago, realizou un m\u00e1ster universitario en Xerencia de \u00c1reas Sanitarias na Universidade Complutense (1990-1992).\n\u00c9 inspectora m\u00e9dica no corpo sanitario dende 1987 e ocupou diversos cargos de xesti\u00f3n primeiro no Insalud e logo no Servizo Galego de Sa\u00fade. Foi directora da Oficina de Coordinaci\u00f3n de Transplantes de Galicia. \u00c9 membro do foro sanitario da Fundaci\u00f3n Iniciativas 21 e relatora do cap\u00edtulo correspondente \u00e1 situaci\u00f3n sociosanitaria e da Asociaci\u00f3n de Econom\u00eda da Sa\u00fade (AES).\nDesde 1996 ata 2001 desempe\u00f1ou o cargo de subdirectora xeral do Programa de Atenci\u00f3n Sociosanitaria da Conseller\u00eda de Sanidade e, desde 2001 ata o seu nomeamento como conselleira, foi xefa da Unidade de Concertos da Direcci\u00f3n Provincial do Servizo Galego de S\u00e1ude na Coru\u00f1a; posto ao que regresou en setembro de 2009.\nDurante o seu mandato \u00e1 fronte da Sanidade P\u00fablica Galega disolv\u00e9ronse as Fundaci\u00f3ns Hospitalarias creadas polo PPdeG e integrouse a todo o seu persoal no Servizo Galego de Sa\u00fade; aprobouse a Lei de Sa\u00fade de Galicia, a\u00ednda hoxe vixente na s\u00faa totalidade e que leva impl\u00edcito o aseguramento p\u00fablico universal; p\u00faxose en marcha a historia cl\u00ednica electr\u00f3nica (Ianus) e a ereceita ou receita electr\u00f3nica; implantouse a dixitalizaci\u00f3n das probas diagn\u00f3sticas; ampliouse a capacidade resolutiva da Atenci\u00f3n Primaria; dese\u00f1ouse un Plan de Infraestruturas Sanitarias dotado con 1.300 mill\u00f3ns de euros en cinco anos; acordouse cos sindicatos un sistema de carreira profesional definitivo; implantouse o Plan de Atenci\u00f3n Integral \u00e1 Sa\u00fade da Muller coa posta en marcha da humanizaci\u00f3n do parto e de 18 gu\u00edas pr\u00e1cticas pensadas por profesionales multidisciplinares para as mulleres; ampliouse o calendario vacinal; p\u00faxose en marcha o Programa de Actividades Saudables, Exercicio e Alimenntaci\u00f3n (PASEA) e o de Concellos Saudables; centraliz\u00e1ronse os laboratorios de sa\u00fade p\u00fablica para a posta en marcha dunha rede financiada pola Uni\u00f3n Europea; e integrouse o Hospital Naval de Ferrol na rede do Servizo Galego de Sa\u00fade; saneouse unha d\u00e9beda de m\u00e1is de 400 mill\u00f3ns de euros; p\u00faxose en marcha o sistema de compras integradas; e os consellos de participaci\u00f3n cidad\u00e1, as\u00ed como o proxecto de queixas e reclamaci\u00f3ns do sistema sanitario p\u00fablico galego; entre outras actuaci\u00f3ns."}
{"id": "64233", "revid": "5863", "url": "https://gl.wikipedia.org/wiki?curid=64233", "title": "Carmen Gallego", "text": "Mar\u00eda Carmen Gallego Calvar, nada en Vilaboa en 1966, \u00e9 unha pol\u00edtica galega do PSdeG-PSOE.\nTraxectoria.\nOcupou o cargo de Conselleira de Pesca e Asuntos Mar\u00edtimos (2005-2009). Foi elixida deputada do Parlamento de Galicia nas auton\u00f3micas de 2012."}
{"id": "64235", "revid": "6355999", "url": "https://gl.wikipedia.org/wiki?curid=64235", "title": "Ricardo Varela S\u00e1nchez", "text": "Ricardo Jacinto Varela S\u00e1nchez, nado en Lugo o 26 de setembro de 1955, \u00e9 un pol\u00edtico galego do PSdeG-PSOE.\nTraxectoria.\nDiplomado en Relaci\u00f3ns Laborais pola Universidade da Coru\u00f1a, traballou de funcionario no Concello de Lugo e foi un destacado membro de UXT. Formou parte da candidatura socialista por Lugo nas Elecci\u00f3ns ao Parlamento de Galicia de 1997, se ben non resultou elixido. En marzo de 1998 foi designado coordinador provincial do PSdeG-PSOE en Lugo. Foi elixido deputado tralas Elecci\u00f3ns ao Parlamento de Galicia de 2001, encabezando a candidatura socialista por Lugo. Ocupou a Secretar\u00eda de Organizaci\u00f3n do PSdeG-PSOE dende o ano 2004 ata 2008, polo que deixou a coordinadora provincial, sendo membro tam\u00e9n do Comit\u00e9 Federal do PSOE. Foi Conselleiro de Traballo durante o goberno bipartito de Emilio P\u00e9rez Touri\u00f1o, de 2005 a 2009. Foi Vicesecretario Xeral do PSdeG dende o Congreso de xullo de 2008 ata a renuncia de Touri\u00f1o trala derrota nas Elecci\u00f3ns ao Parlamento de Galicia de 2009, tralas cales foi elixido Vicepresidente segundo da mesa do Parlamento.\nEn outubro de 2009 foi elixido Secretario Provincial do PSdeG-PSOE de Lugo mant\u00e9ndose ata o Congreso de maio de 2012, no cal renunciou a presentarse. En 2011 concorreu \u00e1s elecci\u00f3ns xerais como n\u00famero 1 do PSOE ao Senado e resultou elixido, renunciando aos seus cargos no Parlamento de Galicia. Nas xerais de 2015 e nas de 2016 volveu ser elixido senador, mant\u00e9ndose ata 2019, cando foi exclu\u00eddo das listas.\nTralo Congreso Nacional do PSdeG de decembro de 2021 foi elixido presidente da Comisi\u00f3n Nacional de \u00c9tica do partido."}
{"id": "64236", "revid": "15490", "url": "https://gl.wikipedia.org/wiki?curid=64236", "title": "Teresa T\u00e1boas", "text": "Mar\u00eda Teresa T\u00e1boas Veleiro, nada en Cidade de M\u00e9xico en 1961, \u00e9 unha arquitecta e pol\u00edtica galega. Foi Conselleira de Vivenda e Solo da Xunta de Galicia entre 2005 e 2009.\nTraxectoria.\nNaceu na Cidade de M\u00e9xico no ano 1961, filla de emigrantes ourens\u00e1ns do Carballi\u00f1o e Beariz. T\u00e1boas \u00e9 a maior de catro irm\u00e1ns.\nPasadas as primeiras etapas de estudo, inclinouse pola Arquitectura, tendo a Luis Barrag\u00e1n como mestre. Rematada a carreira, volta \u00e1 terra dos seus pais na que traballa durante seis anos no estudio de C\u00e9sar Portela, traballando durante dous anos no concello de Mar\u00edn.\nEn 1990 independ\u00edzase do estudo de Portela fundando un estudio de seu, o Teresa T\u00e1boas Estudio de Arquitectura, dende o que v\u00e9n desenvolvendo numerosos proxectos de Edificaci\u00f3n e Urbanismo.\nObtivo o doutoramento cunha tese de doutoramento dirixida polo arquitecto C\u00e9sar Portela Fern\u00e1ndez-Jard\u00f3n titulada \"El Color en Arquitectura\".\nEntre 1999 e 2003 foi presidenta da delegaci\u00f3n pontevedresa do Colexio Oficial de Arquitectos de Galicia, sendo elixida o 15 de maio do 2003 a primeira muller presidenta-decana do COAG. Tam\u00e9n forma parte como conselleira do Consello Superior dos Arquitectos Espa\u00f1ois, sendo a segunda muller que ocupa este cargo dende que se fundou a instituci\u00f3n en 1931. Pertence a 2 comisi\u00f3ns consultivas do Parlamento Europeo en representaci\u00f3n de Espa\u00f1a, unha delas sobre arquitectura sost\u00edbel. \nFoi deputada da VIII Lexislatura do Parlamento de Galicia, ocupou a conseller\u00eda de vivenda da Xunta de Galicia entre 2005 e 2009, durante o goberno bipartito de PSdeG-PSOE e BNG.\nEn 2021 entra a formar parte do Consello da Uni\u00f3n Internacional de Arquitectos (UIA) e en 2023 foi elixida vicepresidenta.\nVida persoal.\n\u00c9 nai de dous fillos."}
{"id": "64238", "revid": "1576", "url": "https://gl.wikipedia.org/wiki?curid=64238", "title": "Mar\u00eda Xos\u00e9 Rubio Vidal", "text": ""}
{"id": "64241", "revid": "1576", "url": "https://gl.wikipedia.org/wiki?curid=64241", "title": "Teresa T\u00e1boas Veleiro", "text": ""}
{"id": "64244", "revid": "23204", "url": "https://gl.wikipedia.org/wiki?curid=64244", "title": "Historia da aviaci\u00f3n", "text": "A historia da aviaci\u00f3n in\u00edciase na Idade Media, cando o andalus\u00ed Ab\u00e1s Ibn Firnas constru\u00edu e usou o primeiro artefacto voador. Leonardo da Vinci estudou cara a 1500 os principios b\u00e1sicos do voo mediante a observaci\u00f3n das aves, e constru\u00edu varios enxe\u00f1os que deb\u00edan permitirlle voar utilizando unicamente a s\u00faa propia forza muscular.\nHistoria.\nUn avance significativo nos intentos de remontarse aos aires consegu\u00edrono en Francia os irm\u00e1ns Montgolfier, quen buscando unha forma de se elevar no ar observaron que o fume das fogueiras sempre ascend\u00eda, ent\u00f3n deduciron que se pod\u00edan atrapar unha gran cantidade de fume lograr\u00edan voar. As\u00ed, fixeron un lume con vexetaci\u00f3n verde para lograr unha gran cantidade de fume e constru\u00edron un globo para atrapalo, o que eles non sab\u00edan era que o que os far\u00eda elevarse non era o fume sen\u00f3n o aire quente que produc\u00eda o lume, as\u00ed foi como en 1784, efectivamente lograron elevarse. No ano seguinte cruzouse o Canle da Mancha nun globo desas caracter\u00edsticas, s\u00f3 que esta vez xa se co\u00f1ec\u00eda a verdadeira causa da elevaci\u00f3n.\nEn 1852 realiz\u00e1ronse probas exitosas cun escorregador, as cales constitu\u00edron por fin o comezo do desenvolvemento de aparellos m\u00e1is pesados que o aire capaces de voar. Otto Lilienthal levou a cabo a finais do s\u00e9culo XIX en Alema\u00f1a varios voos duns centenares de metros en escorregadores, pero sufriu un accidente mortal, o cal impediulle alcanzar o seu obxectivo definitivo, que era o voo con motor.\nO primeiro avi\u00f3n propiamente dito foi creado por Cl\u00e9ment Ader, que o 9 de outubro de 1890 consegue engalar e voar 50 m. co seu \"\u00c9ole\" pero o avi\u00f3n queda destru\u00eddo ao estrelarse. Posteriormente repite a faza\u00f1a co \"Avion II\" que voa 200 m en 1892 e o \"Avion III\" que en 1897 voa unha distancia de m\u00e1is de 300 m. O voo do \u00c9ole foi o primeiro voo autopropulsado da historia da humanidade, e \u00e9 considerado como a data de inicio da aviaci\u00f3n en Europa, a\u00ednda que non en Am\u00e9rica.\nUn paso importante na aviaci\u00f3n d\u00e9rono os irm\u00e1ns Wright nos Estados Unidos, cando Orville Wright realizou o seu primeiro voo o 17 de decembro de 1903, planeando durante 12 segundos no aire. Os Wright dese\u00f1aran un aparello que introduciu a posibilidade de ser controlado durante o voo, unha gran innovaci\u00f3n. Con todo, o seu dese\u00f1o non era adecuado para que puidese voar por si s\u00f3, xa que necesitaba axuda externa para iniciar o voo, e non era capaz de manter a sustentaci\u00f3n. Para conseguir iniciar o voo, foron necesarios varios dispositivos externos como unha catapulta impulsora, fortes ventos e un plano inclinado. O primeiro voo dos irm\u00e1ns Wright f\u00edxose en segredo e sen testemu\u00f1as, para evitar o plaxio da s\u00faa m\u00e1quina por parte de terceiros. Orville Wright non fixo p\u00fablico o seu invento ata 1908, data na que anunciou a existencia do anterior voo en 1903. Nesa data reco\u00f1eceuse aos irm\u00e1ns Wright como pais da aviaci\u00f3n, xa que fixeran o seu primeiro voo en 1903, tres anos antes que o famoso voo p\u00fablico de Santos Dumont.\nAlberto Santos-Dumont realizou en outubro de 1906 a primeira demostraci\u00f3n p\u00fablica do primeiro avi\u00f3n que pod\u00eda voar exclusivamente polos seus propios medios, sen necesidade de catapultas que o lanzasen nin axudas auxiliares externas ao aparello. O voo f\u00edxose publicamente e foi presenciado por unha multitude de persoas que viron a engalaxe, o voo e a aterraxe. Para esa data considerouse a Santos Dumont como o pai da aviaci\u00f3n, xa que a\u00ednda non se hab\u00eda feito p\u00fablico o voo secreto dos irm\u00e1ns Wright. Tres anos m\u00e1is tarde, s\u00f3ubose a verdade: os irm\u00e1ns Wright voaran anteriormente. Isto demostrou en base \u00e1s declaraci\u00f3ns p\u00fablicas feitas por Orville Wright: voara anteriormente, e o seu irm\u00e1n fora testemu\u00f1a do voo.\nA partir dese momento, os avances t\u00e9cnicos e as proezas dos pioneiros suced\u00e9ronse con rapidez. Xa en 1908 levou a cabo un voo con motor de case 3 horas de duraci\u00f3n. En 1909 o franc\u00e9s Louis Bl\u00e9riot atravesou a Canle da Mancha nun aparello con motor; en 1910 o peruano Jorge Ch\u00e1vez Dartnell tivo a faza\u00f1a de sobrevoar os temidos Alpes cun fr\u00e1xil monoplano desde Su\u00edza ata Italia e en 1915 o alem\u00e1n Hugo Junkers realizou probas co primeiro aeroplano fabricado enteiramente de metal, o \"Junkers J1\". Junkers constru\u00edu poucos anos despois tam\u00e9n o primeiro avi\u00f3n de pasaxeiros de metal, o \"Junkers F13\", cuxo dese\u00f1o influ\u00edu notablemente nas seguintes xeraci\u00f3ns de avi\u00f3ns.\nCap\u00edtulo \u00e1 parte \u00e9 a creaci\u00f3n de avi\u00f3ns ultralixeiros, tam\u00e9n co\u00f1ecidos como \"ultralivians\".\nPer\u00edodo de entreguerras (1918-1939).\nNos anos entre a primeira guerra mundial e a segunda guerra mundial v\u00edronse grande avances na tecnolox\u00eda aeron\u00e1utica. Os avi\u00f3ns evolucionaron dende biplanos con pouca potencia feitos de madeira e tea ata elegantes monoplanos de gran potencia constru\u00eddos con aluminio, baseados principalmente nos traballos fundacionais de Hugo Junkers durante os tempo da primeira guerra mundial e a s\u00faa adopci\u00f3n polo dese\u00f1ador estadounidense William Bushnell Stout e o sovi\u00e9tico Andrei Tupolev. A \u00e9poca dos grandes dirixibles r\u00edxidos chegou e acabou. Apareceu a primeira aeronave de \u00e1s xiratorias exitoso na forma do autoxiro, inventado polo enxe\u00f1eiro espa\u00f1ol Juan de la Cierva que voou por primeira vez en 1919. Neste dese\u00f1o o rotor non est\u00e1 alimentado, pero xira como un mu\u00ed\u00f1o de vento co paso do aire. Usaba unha planta de potencia separada para impulsar a aeronave cara a adiante.\nTras a primeira guerra mundial os experimentados pilotos de caza estaban ansiosos por mostrar as s\u00faas habilidades. Moitos pilotos estadounidenses convert\u00e9ronse en \"barnstormers\" (pilotos acrob\u00e1ticos de circos voantes), voando a pequenas cidades de todo o pa\u00eds e mostrando as s\u00faas habilidades de pilotaxe, as\u00ed como realizando paseos nos avi\u00f3ns para a xente. Finalmente os \"barnstormers\" agrup\u00e1ronse en exhibici\u00f3ns m\u00e1is organizadas. Os espect\u00e1culos a\u00e9reos comezaron a xurdir por todo o pa\u00eds con carreiras, acrobacias e faza\u00f1as de superioridade a\u00e9rea. As carreiras a\u00e9reas impulsaron o sesenvolvemento de estruturas e motores. O Trofeo Schneider, por exemplo, levou a unha serie de dese\u00f1os monoplano cada vez m\u00e1is r\u00e1pidos e elegantes que culminaron no Supermarine S.6B. Os pilotos compet\u00edan por premios en met\u00e1lico incentivando o voar cada vez m\u00e1is r\u00e1pido. Amelia Earhart foi quizais o piloto m\u00e1is famoso do circu\u00edto de acr\u00f3batas e exhibici\u00f3ns a\u00e9reas. Tam\u00e9n foi a primeira muller en conseguir r\u00e9cords como os de cruzar o Atl\u00e1ntico e o Pac\u00edfico.\nOutros premios, por r\u00e9cords de distacia e velocidade, tam\u00e9n fixeron avanzar o desenvlvemento da aviaci\u00f3n. Por exemplo, o d\u00eda 14 de xu\u00f1o de 1919, o capit\u00e1n John Alcock e o tenente Arthur Brown copilotaron un Vickers Vimy nun voo sen escalas entre o dominio de Newfoundland no Canad\u00e1 e Clifden, Irlanda, ga\u00f1ando o premio Northcliffe valorado en 13 000 libras. O primeiro voo a trav\u00e9s do Atl\u00e1ntico sur e primeiro cruzamento usando navegaci\u00f3n astron\u00f3mica foi realizado polos aviadores navais Gago Coutinho e Sacadura Cabral en 1922, voando dende Lisboa ata R\u00edo de Xaneiro, con s\u00f3 medios de navegaci\u00f3n internos nun avi\u00f3n especificamente equipado para a viaxe e cun horizonte artificial de uso aeron\u00e1utico, un invento que revolucionou a navegaci\u00f3n a\u00e9rea no seu tempo (Gago Coutinho inventou un tipo de sextante que incorporaba dous niveis de burbulla para proporcionar un horizonte arificial). Cinco anos despois Charles Lindbergh ga\u00f1ou o premio Orteig de 25 000 d\u00f3lares polo primeiro voo en solitario sen escalas cruzando o Atl\u00e1ntico. Meses despois de Lindbergh, Paul Redfern foi o primeiro en voar en solitario o mar Caribe e foi visto por \u00faltima vez sobrevoando Venezuela.\nO australiano Sir Charles Kingsford Smith foi o primeiro en voar a trav\u00e9s do Pac\u00edfico. A s\u00faa tripulaci\u00f3n partiu de Oakland, California para realizar o primeiro voo transpac\u00edfico en tres etapas. A primeira, de Oakland a Hawai, foi de 3 900 km e transcorreu sen incidentes, tardando 27 horas e 25 minutos. Despois voaron cara Suva, Fidxi a unha distancia de 5 000 km, tardando 34 horas e 30 minutos. Esta foi a parte m\u00e1is complicada da viaxe xa que voaron a trav\u00e9s dunha gran tormenta preto do ecuador. A derradeira etapa foi ata Brisbane e durou 20 horas. O Fokker F.VII/3m que usaron aterrou en Brisbane o 9 de xu\u00f1o de 1928 despois duns 11 900 km percorridos. \u00c1 s\u00faa chegada agardaba unha multitude de 25 000 persoas no aeroporto Eagle Farm da cidade natal de Kingsford Smith en Brisbane. Con el voaron o aviador australiano Charles Ulm como piloto de relevo, e os estadounidenses James Warner e Harry Lyon (que eran o operador de radio, navegante e enxe\u00f1eiro). Unha semana despois da s\u00faa chegada Kingsford Smith e Ulm gravaron un disco para a Columbia falando sobre a s\u00faa viaxe. Con Ulm, Kingsford Smith despois continuou a s\u00faa aventura sendo en 1929 as primeiras persoas en voar ao redor do mundo, cruzando o ecuador d\u00faas veces.\nO primeiro cruzamento do Atl\u00e1ntico cunha aeronave m\u00e1is lixeira que o aire f\u00edxose en xullo de 1919 co dirixible R34, que voou dende East Lothian, Escocia, ata Long Island, Nova York, regresando despois a Pulham, Inglaterra. En 1929 a tecnolox\u00eda dos dirixibles avanzara tanto que en setembro o \"Graf Zeppelin\" completou a primeira volta o mundo, e en outubro inaugurouse o primeiro servizo transatl\u00e1ntico. Por\u00e9n, a \u00e9poca dos dirixibles r\u00edxidos finalizou tras o incendio do LZ 129 \"Hindenburg\" xusto antes de aterrar en Lakehurst, Nova Jersey o d\u00eda 6 de maio de 1937, morrendo 35 dos seus 97 ocupantes. \nHoubera anteriormente outros accidentes espectaculares de dirixibles, dende o desastre do \"Wingfoot Express\" (1919) ata a perda do R101 (1930), o \"Akron\" (1933) e o \"Macon\" (1935), que xa puxeran en d\u00fabida a seguridade deste tipo de aeronaves, mostrado os desastres dos dirixibles da Armada estadounidense a importancia de usar unicamente helio como medio para a elevaci\u00f3n. Tras a destruci\u00f3n do \"Hindenburg\", o outro dirixible que fac\u00eda voos internacionais, o \"Graf Zeppelin\" foi retirado en xu\u00f1o de 1937. O seu substituto, o LZ 130 \"Graf Zeppelin II\", fixo varios voos, principalmente sobre Alema\u00f1a, en 1938 e 1939, pero quedou en terra co estoupido da segunda guerra mundial. Os zeppel\u00edns alem\u00e1ns ser\u00edan desg\u00fcazados en 1940 para proporcionar metal \u00e1 \"Luftwaffe\"; o derradeiro dirixible estadounidense, o \"Los Angeles\", que non voaba dende 1932, desmontouse a finais de 1939. \nMentres tanto, Alema\u00f1a, que ti\u00f1a restrinxido o desenvolvemento de avi\u00f3ns a motor polo Tratado de Versalles, desenvolveu o uso de planadores como deporte nos anos 20, especialmente en Wasserkuppe. \nEn 1929 Jimmy Doolittle desenvolveu o voo instrumental. Nese mesmo ano voou por primeira vez o avi\u00f3n m\u00e1is grande ata o momento, o Dornier Do X, que ti\u00f1a unha envergadura de 48 metros. No seu voo de proba n\u00famero 70, o d\u00eda 21 de outubro, hab\u00eda 169 persoas a bordo, un r\u00e9cord de pasaxe que se manter\u00eda durante 20 anos.\nMenos dunha d\u00e9cada despois do desenvolvemento da primeira aeronave de \u00e1s xiratorias pr\u00e1ctica co autoxiro, na Uni\u00f3n Sovi\u00e9tica Boris N. Yuriev e Alexei M. Cheremukhin, dous enxe\u00f1eiros aeron\u00e1uticos que traballaban no \"Tsentralniy Aerogidrodinamicheskiy Institut\", constru\u00edron e voaron o helic\u00f3ptero de rotor sinxelo TsAGI 1-EA, que usaba unha estrutura de tubaxes aberta, un rotor principal de catro pas, e dous rotores anti-torque xemelgos de 1,8-metros de di\u00e1metro; un no nariz e o outro na cola. Impulsado por dous motores M-2, copias melloradas do motor radial rotativo Gnome Monosoupape da primeira guerra mundial, o TsAGI 1-EA fixo varios voos exitosos a baixa altura. O 14 de agosto de 1932 Cheremukhin conseguiu levar ao 1-EA a unha altura non oficial de 605 metros, sendo o primeiro voo exitoso dun helic\u00f3ptero de rotor sinxelo.\nS\u00f3 cinco anos despois do primeiro voo do Dornier Do-X alem\u00e1n, Tupolev dese\u00f1ou o avi\u00f3n m\u00e1is grande dos anos 30, o Tupolev ANT-20 \"Maksim Gorky\", usando os m\u00e9todos de Junkers para a construci\u00f3n dun avi\u00f3n de metal.\nNos anos 30 iniciose o desenvolvemento dos motores a reacci\u00f3n en Alema\u00f1a e Reino Unido, e os dous pa\u00edses chegar\u00edan a desenvolver cazas a reacci\u00f3ns cara o final da segunda guerra mundial.\nSegunda guerra mundial (1939-1945).\nNa segunda guerra mundial experimentouse un grande incremento no ritmo de desenvolvemento e produci\u00f3n, non s\u00f3 de avi\u00f3ns sen\u00f3n tam\u00e9n de sistemas de armas e tecnolox\u00eda relacionada coa aviaci\u00f3n. Aproveit\u00e1ronse as t\u00e1cticas e doutrinas do combate a\u00e9reo. Lanz\u00e1ronse campa\u00f1as a grande escala de bombardeo estrat\u00e9xico, introduc\u00edrense os cazas de escolta e os avi\u00f3ns e armas m\u00e1is flexibles permitiron realizar ataques precisos contra pequenos obectivos co bombardeiros en picado, cazabombardeiros e avi\u00f3ns de ataque ao chan. Novas tecnolox\u00edas como o radar tam\u00e9n permitiron un despregamento das defensas a\u00e9reas m\u00e1is coordinados e controlados.\nO primeiro reactor en voar foi o alem\u00e1n Heinkel He 178, pilotado por Erich Warsitz in 1939, ao que lle seguiu o primeiro reactor operacional, o Messerschmitt Me 262, en xullo de 1942 e o primeiro bombardeiro a reacci\u00f3n, o Arado Ar 234, en xu\u00f1o de 1943. Dese\u00f1os brit\u00e1nicos, como o Gloster Meteor, apareceron pouco despois, pero s\u00f3 operou brevemente durante a guerra. O primeiro m\u00edsil de cruceiro, o V-1, o primeiro m\u00edsil bal\u00edstico, o V-2, o primeiro (e \u00fanico ata a data) avi\u00f3n de combate operacional propulsado por foguetes, o Messerschmitt Me 163 Komet (que acadou velocidades de ata 1 130 km/h en voos de proba), e o primeiro interpeptor tripulado de defensa puntual de engalaxe vertical, o Bachem Ba 349 \"Natter\", tam\u00e9n foron desenvolvidos polos alem\u00e1ns durante o conflito. Por\u00e9n, os reactores e os avi\u00f3ns-foguete s\u00f3 tiveron un impacto limitado debido a que foron introducidos cando a guerra estaba xa moi avanzada, \u00e1 escaseza de combustible, \u00e1 falta de pilotos experimentados e ao declive da industria de guerra alem\u00e1.\nTam\u00e9n os helic\u00f3pteros desenvolv\u00e9ronse a un bo ritmo durante a segunda guerra mundial coa introduci\u00f3n do Focke Achgelis Fa 223 e o Flettner Fl 282 en Alema\u00f1a, e o Sikorsky R-4 nos Estados Unidos.\nPosguerra (1945-1979).\nTras a segunda guerra mundial a aviaci\u00f3n comercial medrou rapidamente, usando gran cantidade de antigos avi\u00f3ns militares para transportar pasaxeiros e carga. Este crecemento acelerouse polo exceso de estruturas de bombardeiros pesados e superpesados, como as dos B-29 e Lancaster, que pod\u00edan ser convertidas en avi\u00f3ns comerciais. O DC-3 tam\u00e9n pod\u00eda ser usado para voos comerciais longos. \nO primeiro reactor comercial en voar foi o de Havilland Comet brit\u00e1nico. En 1952 a aeroli\u00f1a estatal BOAC comezou a operar o Comet en servizos regulares. A pesar do avance tecnol\u00f3xico, o avi\u00f3n tivo unha serie de fallos que fixeron que tivese varios accidentes fatais con gran repercusi\u00f3ns entre o p\u00fablico. A forma das s\u00faas fiestras fac\u00eda que a fuselaxe rompese debido a fatiga do metal. A fatiga era causada polos ciclos de presurizaci\u00f3n e despresurizaci\u00f3n da cabina e finalmente levaba a un fallo catastr\u00f3fico na fuselaxe do avi\u00f3n. Cando os problemas foron solucionados outros dese\u00f1os de reactores xa estaban operando.\nA aeroli\u00f1a da Uni\u00f3n Sovi\u00e9tica Aeroflot converteuse na primeira compa\u00f1\u00eda do mundo en operar servizos regulares de forma sostida con reactores ao introducir o 15 de setembro de 1956 o Tupolev Tu-104. Os estadounidenses Boeing 707 e Douglas DC-8 estableceron novos niveis de comodidade, seguridade e expectaci\u00f3ns para os pasaxeiros, e iniciaron a era das viaxes masivas por aire, bautizada como a Era dos Reactores (Jet Age).\nEn outubro de 1947 Chuck Yeager, aos mandos do avi\u00f3n impulsado por foguetes Bell X-1, rompeu a barreira do son. A\u00ednda que hab\u00eda evidencias anecd\u00f3ticas de que alg\u00fans pilotos de caza puidesen telo feito na guerra durante picados ao atacar obxectivos en terra, o de Yeager foi o primeiro voo controlado e nivelado en superar a velocidade do son. Outros r\u00e9cords de distancia romper\u00edanse entre os anos 1948 e 1952, co primeiro reactor cruzando o Atl\u00e1ntico e o primeiro voo sen escalas ata Australia.\nA invenci\u00f3n en 1945 das bombas nucleares incrementou brevemente a importancia estrat\u00e9xica dos avi\u00f3ns militares na Guerra fr\u00eda. Incluso unha frota modesta de bombardeiros de longo alcance pod\u00eda facer un dano letal sobre o inimigo, polo que se fixeron grandes esforzos en desenvolver contramedidas. Ao principio fabric\u00e1ronse interceptores supers\u00f3nicos en cantidades considerables. En 1955 a meirande parte dos esforzos centr\u00e1ronse no desenvolvemento de m\u00edsiles guiados terra-aire. Por\u00e9n, o enfoque cambiou diametralmente cando apareceu un novo tipo de plataforma nuclear que non pod\u00eda ser detida dun xeito factible: os m\u00edsiles bal\u00edsticos intercontinentais. As posibilidades destas armas demostr\u00e1ronse en 1957 co lanzamento do Sputnik 1 pola Uni\u00f3n Sovi\u00e9tica. Esta acci\u00f3n iniciou a carreira espacial entre os estadounidenses e sovi\u00e9ticos.\nEn 1961 Iuri Gagarin orbitou por vez primeira ao redor da Terra durante 108 minutos, usando posteriormente o m\u00f3dulo de descenso do Vostok I para reentrar con seguridade na atmosfera e reducir a velocidade dende Mach 25 usando fricci\u00f3n e convertendo a enerx\u00eda cin\u00e9tica da velocidade en calor. Estados Unidos respostou lanzando a Alan Shepard ao espazo nun voo suborbital nunha c\u00e1psula Mercury. Co lanzamento do Alouette I en 1963, Canad\u00e1 converteuse no terceiro pa\u00eds en enviar un sat\u00e9lite ao espazo. A carreira espacial entre os Estados Unidos e a Uni\u00f3n Sovi\u00e9tica levaria finalmente \u00e1 chegada do home \u00e1 L\u00faa en 1969.\nEn 1967 o North American X-15 estableceu o r\u00e9cord de velocidade para unha aeronave en 7 297 km/h ou Mach 6,1. \u00c1 parte dos veh\u00edculos dese\u00f1ados para voar no espazo exterior, este r\u00e9cord non ser\u00eda renovado ata xa entrados no s\u00e9culo XXI polo NASA X-43.\nO Harrier Jump Jet, co\u00f1ecido sinxelamente como Harrier, \u00e9 un reactor militar brit\u00e1nico capaz de realizar engalaxes e aterraxes verticais usando a vectorizaci\u00f3n do pulo. Voou por primeira vez en 1969, o mesmo ano que Neil Armstrong e Buzz Aldrin pisaban a L\u00faa, Boeing revelaba o Boeing 747 e o avi\u00f3n supers\u00f3nico de pasaxeiros A\u00e9rospatiale-BAC Concorde realizaba o seu primeiro voo. O Boeing 747 foi durante moito tempo o avi\u00f3n de pasaxeiros m\u00e1is grande en operar e a\u00ednda transporta a mill\u00f3ns de pasaxeiros cada ano, a\u00ednda que foi superado polo Airbus A380, que \u00e9 capaz de levar ata 853 pasaxeiros. En 1975 Aeroflot comezou a operar regularmente co Tu-144, o primeiro avi\u00f3n supers\u00f3nico de pasaxeiros, e un ano despois British Airways e Air France comezaron os seus servizos transatl\u00e1nticos co Concorde."}
{"id": "64245", "revid": "15490", "url": "https://gl.wikipedia.org/wiki?curid=64245", "title": "Carlos Aymerich", "text": "Carlos Ignacio Aymerich Cano, nado en Vigo en 1967, \u00e9 un profesor universitario e pol\u00edtico nacionalista galego que militou no BNG.\nTraxectoria.\nDeputado no Congreso espa\u00f1ol pola provincia da Coru\u00f1a entre os anos 2000 e 2004, tam\u00e9n foi deputado pola Coru\u00f1a no Parlamento galego polo BNG dende xullo de 2005 ata marzo de 2013.\nDespois da dimisi\u00f3n de Anxo Quintana como voceiro nacional tralas elecci\u00f3ns ao Parlamento de Galicia de 2009, Carlos Aymerich postulouse como novo candidato a este posto a trav\u00e9s da plataforma M\u00e1is BNG. Foi o voceiro do BNG no Parlamento de Galicia at\u00e9 o 8 de febreiro\u00a0de 2012.\nO 29 de febreiro de 2016, trala XV Asemblea Nacional do BNG, anunciou que abandonaba o partido. Desde ent\u00f3n ocupa a secretar\u00eda xeral da Universidade da Coru\u00f1a, no equipo de goberno do reitor Xulio Abalde."}
{"id": "64246", "revid": "1888", "url": "https://gl.wikipedia.org/wiki?curid=64246", "title": "Ismael Rego", "text": "Ismael Rego Gonz\u00e1lez, nado en Cangas de Foz o 23 de maio de 1951, \u00e9 un pol\u00edtico galego do PSdeG-PSOE.\nTraxectoria.\nTraballador de Alcoa. Militante da UXT desde 1977 e do PSdeG-PSOE desde o 1978. Foi elixido concelleiro en Cervo en 1983, permanecendo na oposici\u00f3n ata que en 1987 o seu grupo logrou a alcald\u00eda da man de Roberto \u00c1lvarez Fern\u00e1ndez, pasando a ser o seu primeiro tenente de alcalde. En setembro de 1986 tomou posesi\u00f3n como deputado no Parlamento de Galicia dende setembro de 1986 en substituci\u00f3n de Manuel Guillermo Varela Flores, posto que revalidou tralas Elecci\u00f3ns ao Parlamento de Galicia de 1989. Desta forma compaxinou as s\u00faas labores como parlamentario e tenente de alcalde.\nNas Elecci\u00f3ns ao Parlamento de Galicia de 1993 perdeu o seu escano tralos malos resultados do PSdeG. Por\u00e9n, trala dimisi\u00f3n de Fernando Salgado en setembro de 1994 volveu acceder ao Parlamento. Tras consumarse a segregaci\u00f3n de Burela do concello de Cervo en decembro de 1994, renunciou \u00e1 s\u00faa acta de concelleiro en Cervo e pasou a formar parte da comisi\u00f3n xestora do novo concello burelense ata as elecci\u00f3ns municipais de maio de 1995, sendo o portavoz do grupo socialista. Formou parte do goberno encabezado polo nacionalista Manuel Parga N\u00fa\u00f1ez, o cal recibiu o apoio dos socialistas en busca dun candidato de consenso entre PSdeG e PPdeG, se ben os populares non o chegaron a apoiar. Foi candidato do PSdeG-PSOE \u00e1 alcald\u00eda de Burela en 1995 perdendo fronte \u00f3 PPdeG que logrou a maior\u00eda asboluta, polo que se situou na oposici\u00f3n.\nNas Elecci\u00f3ns ao Parlamento de Galicia de 1997 revalidou a s\u00faa acta de deputado. Nesa lexislatura situouse como un dos principais apoios do novo Secretario Xeral do PSdeG Emilio P\u00e9rez Touri\u00f1o. Revalidou a s\u00faa acta tralos comicios de 2001, 2005 e 2009. Foi Presidente do Grupo Parlamentario Socialista de 1997 a 2005, e Portavoz de 2005 e 2009.\nRetirouse da pol\u00edtica de cara \u00e1s Elecci\u00f3ns ao Parlamento de Galicia de 2012, nas cales non concorreu nas listas. Desta forma, volveu \u00f3 seu traballo en Alcoa ata a s\u00faa xubilaci\u00f3n."}
{"id": "64247", "revid": "98629", "url": "https://gl.wikipedia.org/wiki?curid=64247", "title": "Alexander von Humboldt", "text": "Friedrich Wilhelm Heinrich Alexander Freiherr von Humboldt (, m\u00e1is co\u00f1ecido como Alexander von Humboldt, nado o 14 de setembro de 1769 en Berl\u00edn e finado o 6 de maio de 1859 na mesma cidade, foi un naturalista e explorador alem\u00e1n, e o irm\u00e1n m\u00e1is novo do ministro e ling\u00fcista prusiano Wilhelm von Humboldt.\nAlexander von Humboldt foi un intelectual e naturalista dunha polivalencia tal que, desde a s\u00faa morte, nunca m\u00e1is se observou, e visto como a ciencia se desenvolveu e especializou, dificilmente se ver\u00e1 nunca m\u00e1is. Desenvolveu (e especializouse en) diversas \u00e1reas: foi etn\u00f3grafo, antrop\u00f3logo, f\u00edsico, xe\u00f3grafo, xe\u00f3logo, mineraloxista, bot\u00e1nico, vulcan\u00f3logo e humanista, e sentou as bases de moi diferentes ciencias como a Xeograf\u00eda, Xeolox\u00eda, Climatolox\u00eda e Oceanograf\u00eda. A pesar de investigar temas diversos nos seus m\u00ednimos detalles, sempre o fixo cunha visi\u00f3n xeral e imparcial.\nTraxectoria.\nCon catorce anos de idade, estableceuse en Berl\u00edn para continuar os seus estudos, e m\u00e1is tarde frecuentou as universidades de Frankfurt do Oder e G\u00f6ttingen, onde cursou estudos de Filosof\u00eda, Historia e Ciencias Naturais.\nEn 1789, con apenas vinte anos de idade, fixo a s\u00faa primeira viaxe de car\u00e1cter cient\u00edfico, pasando polos Pa\u00edses Baixos, Alema\u00f1a e Inglaterra, e principalmente ao longo das marxes do r\u00edo Rin. O resultado de toda esa exploraci\u00f3n cient\u00edfica recolleuna nunha obra titulada \"Mineralogische Beobachtungen \u00fcber einige Basalte am Rhein\".\nA s\u00faa viaxe exploratoria por Am\u00e9rica Central e Am\u00e9rica do Sur (1799-1804) e pola Asia Central (1829) torn\u00e1rao mundialmente co\u00f1ecido xa antes da s\u00faa morte. A s\u00faa principal obra \u00e9 \"Kosmos\", unha condensaci\u00f3n do co\u00f1ecemento cient\u00edfico da s\u00faa \u00e9poca. O seu \"Ansichten der Natur\" tam\u00e9n foi bastante popular.\nA s\u00faa correspondencia con colegas cient\u00edficos componse de 35\u00a0000 cartas, das cales aproximadamente 12\u00a0500 est\u00e1n arquivadas.\nAl\u00e9n das ciencias naturais, foi tam\u00e9n un influente mecenas da literatura. Humboldt apoiou os poetas e escritores Heinrich Heine, Ludwig Tieck e Klaus Groth. Entre os seus amigos e co\u00f1ecidos estaban Matthias Claudius, Carl Friedrich Gauss, Jacob e Wilhelm Grimm, August Wilhelm von Schlegel, as\u00ed como Johann Wolfgang von Goethe e Friedrich Schiller.\nBreve descrici\u00f3n das viaxes de Humboldt.\nEntre 1799 e 1804, von Humboldt viaxou por Am\u00e9rica do Sur, explor\u00e1ndoa e describ\u00edndoa por primeira vez desde un punto de vista cient\u00edfico. Nos cinco volumes da s\u00faa obra \"Kosmos\", tentou elaborar unha descrici\u00f3n f\u00edsica do mundo. Humboldt apoiou e colaborou con outros cient\u00edficos, como Justus von Liebig ou Louis Agassiz.\nVida e viaxes de Humboldt.\nXuventude e educaci\u00f3n.\nCon nove anos de idade, ap\u00f3s a morte de seu pai, Alexander e o seu irm\u00e1n Wilhelm, dous anos m\u00e1is vello, foron criados pola nai, Mar\u00eda Elizabeth von Colomb, no castelo de Tegel, nos arredores de Berl\u00edn.\nO segundo titor dos Humboldt, Gottlob Christian Kunth, tivo un papel importante na vida de Alexander. Transmitiu aos irm\u00e1ns Humboldt s\u00f3lidas bases de Historia, Matem\u00e1tica e linguas. Alexander demostra grande interese pola Historia natural.\nMentres que Wilhelm ten unha robusta constituci\u00f3n, gran facilidade de aprendizaxe e ori\u00e9ntase \u00e1 alta funci\u00f3n p\u00fablica, Alexander aprende con dificultade, orient\u00e1ndose para unha formaci\u00f3n en Econom\u00eda, que estuda durante seis meses na universidade de Frankfurt do Oder. Un ano m\u00e1is tarde, o 25 de abril de 1789, matric\u00falase na universidade de G\u00f6ttingen.\nEn G\u00f6ttingen asiste a clases de F\u00edsica e Qu\u00edmica con G. C. Lichtenberg, C. G. Heyne e J. C. Blumenbach. En 1789 fixo unha demostraci\u00f3n das s\u00faas proezas posteriores nunha excursi\u00f3n cient\u00edfica na que subiu o r\u00edo Rin e que orixinou o estudo \"Mineralogische Beobachtungen \u00fcber einige Basalte an Rhein\" (Brunswick, 1790) (Observaci\u00f3ns mineral\u00f3xicas sobre alg\u00fans basaltos do Rin).\nAlexander von Humboldt a\u00ednda estudou Comercio e linguas estranxeiras en Hamburgo, Xeolox\u00eda en Freiberg con A. G. Werner, Anatom\u00eda en Jena con J. C. Loder, Astronom\u00eda e o uso de instrumentos cient\u00edficos con F. X. von Zach e J. G. K\u00f6hler. As s\u00faas pescudas sobre a vexetaci\u00f3n das minas de Freiberg recolleunas na publicaci\u00f3n, en 1793, do seu \"Florae Fribergensis Specimen\"; e os resultados dunha prolongada serie de experiencias sobre o fen\u00f3meno da irritabilidade muscular, ent\u00f3n acabada de descubrir por Galvani, foron condensados no seu \"Versuche \u00fcber die gereizte Muskel- und Nervenfaser\" (Berl\u00edn, 1797), enriquecido na traduci\u00f3n francesa con notas de Blumenbach.\nViaxes e traballos en Europa.\nEn 1794, foi admitido na famosa sociedade de Weimar, e desde xu\u00f1o de 1795 contribu\u00edu \u00e1 posta en marcha do novo peri\u00f3dico de Schiller, \"Die Horen\", cunha alegor\u00eda filos\u00f3fica intitulada \"Die Lebenskraft, oder der rhodische Genius\". No ver\u00e1n de 1790 fixo unha visita r\u00e1pida a Inglaterra en compa\u00f1\u00eda de Forster. En 1792 e 1797, estivo en Viena; en 1795, realizou unha viaxe de car\u00e1cter xeol\u00f3xico e bot\u00e1nico a Su\u00edza e a Italia. Durante este tempo, obtivo un posto p\u00fablico como asesor de Minas en Berl\u00edn, o 29 de febreiro de 1792.\nAnte a ignorancia dos mineiros, que non sab\u00edan distinguir un mineral dunha rocha sen valor, Humboldt abriu unha escola de formaci\u00f3n de mineiros, que financiou cos seus propios cartos. Incluso recusar\u00e1 o di\u00f1eiro que o Ministro von Heinitz lle enviara para reembolsar os seus gastos. Humboldt realiza tam\u00e9n estudos para mellorar a seguridade das minas.\nA pesar de considerar o servizo p\u00fablico como unha v\u00eda de aprendizaxe ao servizo da ciencia, cumpriu as s\u00faas tarefas con tanta habilidade e celo que non s\u00f3 foi promovido a postos superiores no seu departamento, sen\u00f3n que tam\u00e9n lle foron encargadas diversas misi\u00f3ns diplom\u00e1ticas importantes.\nEn 1795, von Heinitz propuxo a Humboldt o cobizado posto de Director de Minas da Silesia, no sueste de Prusia. Humboldt recusa a proposta e abandona o servizo p\u00fablico.\nA morte da s\u00faa nai, o 19 de novembro de 1796, d\u00e9ixalle maior liberdade de movementos e agarda unha oportunidade de p\u00f3r en pr\u00e1ctica os seus plans de viaxe.\nA expedici\u00f3n pola Am\u00e9rica Latina.\nO almirante Louis Antoine de Bougainville, c\u00e9lebre navegante e explorador, propuxo a Humboldt participar nunha expedici\u00f3n por Am\u00e9rica do Sur, M\u00e9xico e California, atravesando o Pac\u00edfico, e despois ao polo Sur. Bougainville ser\u00e1 substitu\u00eddo por Baudin, pero unha guerra con Austria leva o Directorio a anular a expedici\u00f3n.\nO bot\u00e1nico Aim\u00e9 Bonpland deber\u00eda, como Humboldt, participar na expedici\u00f3n de Baudin. Inician unha boa amizade e deciden unirse \u00e1 expedici\u00f3n cient\u00edfica que segue as tropas de Napole\u00f3n no Exipto. O barco que deb\u00edan tomar xamais partiu de Marsella, onde foran para esperalo. Deciden, ent\u00f3n, ir a Espa\u00f1a para embarcar nun nav\u00edo para Esmirna. Durante as seis semanas de viaxe, Humboldt realiza meticulosas medidas xeogr\u00e1ficas.\nAo verse truncada a posibilidade da exploraci\u00f3n de \u00c1frica, Humboldt decide realizar unha viaxe de exploraci\u00f3n a Am\u00e9rica do Sur. \u00c9 presentado ao rei e \u00e1 ra\u00ed\u00f1a de Espa\u00f1a, dos que obt\u00e9n un pasaporte co selo real, que lles garante a asistencia das autoridades que atopasen. Bonpland t\u00f3rnase oficialmente secretario de Humboldt. Os dous foron os primeiros en efectuar unha exploraci\u00f3n cient\u00edfica ao continente digna deste nome. A ambici\u00f3n de Humboldt durante esa viaxe \u00e1s Am\u00e9ricas era a de \"descubrir a interacci\u00f3n das forzas da Natureza e as influencias que o ambiente xeogr\u00e1fico exerce sobre a vida vexetal e animal\". Con esas poderosas recomendaci\u00f3ns, embarcan no \"Pizarro\" na Coru\u00f1a o 5 de xu\u00f1o de 1799.\nDurante a navegaci\u00f3n, Humboldt efect\u00faa medidas astron\u00f3micas, meteorol\u00f3xicas, de magnetismo, de temperatura e da composici\u00f3n qu\u00edmica do mar.\nFan unha escala de seis d\u00edas en Tenerife, e al\u00ed realizaron a ascensi\u00f3n do Pico. Chegan a Cuman\u00e1 o 16 de xullo e, na noite do 11 ao 12 de novembro, Humboldt observa unha extraordinaria chuvia de meteoros (as Le\u00f3nidas), que constit\u00fae o punto inicial da nosa percepci\u00f3n da periodicidade do fen\u00f3meno. Despois diso, segue viaxe con Bonpland cara a Caracas. En Am\u00e9rica, s\u00e9ntese indignado pola maneira con que se venden e se aval\u00edan os escravos, mesmo nas posesi\u00f3ns espa\u00f1olas, onde son mellor tratados.\nEn febreiro de 1800 deixa a costa coa intenci\u00f3n de explorar o curso do r\u00edo Orinoco. Esa viaxe, que durou catro meses e cubriu m\u00e1is de 2\u00a0750\u00a0km dunha terra inhabitada, salvaxe e inh\u00f3spita, tivo como resultado o descubrimento da existencia dunha comunicaci\u00f3n entre os sistemas hidrogr\u00e1ficos do Orinoco e do r\u00edo Amazonas, (o Ccnal do Casiquiare, que liga o Orinoco ao Amazonas), e a determinaci\u00f3n exacta do seu punto de bifurcaci\u00f3n. Humboldt e Bonpland non foron os primeiros europeos en tomar esa ruta, mais o rigor dos seus datos e das descrici\u00f3ns que realizaron fan que non existan m\u00e1is d\u00fabidas sobre a existencia dunha pasaxe naveg\u00e1bel entre os dous r\u00edos.\nDurante a viaxe tam\u00e9n recolleron diversos esp\u00e9cimes de animais e plantas desco\u00f1ecidos, e Humboldt anotou meticulosamente a temperatura do r\u00edo, do solo e do ar, as\u00ed como a presi\u00f3n atmosf\u00e9rica, a inclinaci\u00f3n magn\u00e9tica, a lonxitude e a latitude. En Colobozo, algunhas angu\u00edas el\u00e9ctricas foran capturadas por Humboldt e Bonpland o 19 de marzo de 1800, e os investigadores recibiron violentas descargas el\u00e9ctricas durante as s\u00faas investigaci\u00f3ns.\nO 24 de novembro os dous amigos parten para Cuba, e despois dunha estad\u00eda dalg\u00fans meses retornan a Cartaxena.\nHumboldt descobre que Baudin deixou Francia e que se dirixe a Lima, no Per\u00fa. Para evitar a ausencia dos alisios, Humboldt e Bonpland deciden continuar por v\u00eda terrestre ao longo dos Andes, pasando doce meses en altitude a trav\u00e9s dos volc\u00e1ns. A\u00ednda que te\u00f1en os p\u00e9s en sangue rexeitan facer como a aristocracia local: seren transportados en cadeiras fixas nas costas de indios.\nSubindo o curso do r\u00edo Magdalena, e atravesando os picos xeados dos Andes, chegan a Quito despois dun d\u00eda dif\u00edcil o 6 de xaneiro de 1802. Durante esa estad\u00eda, escalaron o Pichincha e o Chimborazo, e terminaron nunha expedici\u00f3n \u00e1s fontes do Amazonas, cami\u00f1o de Lima, onde chegan o 22 de outubro de 1802.\nHumboldt ga\u00f1a un renome mundial ao escalar o Chimborazo, pico considerado na \u00e9poca como o m\u00e1is alto do mundo.\nEn Callao, observa o tr\u00e1nsito de Mercurio o 9 de novembro, e estuda as propiedades fertilizantes do guano, cuxa introduci\u00f3n en Europa moito se debeu \u00e1s s\u00faas obras. Unha viaxe dif\u00edcil, no medio dunha tempestade, levounos a M\u00e9xico, onde residir\u00e1n durante un ano.\nHumboldt e os seus compa\u00f1eiros pasaron o ano de 1803 percorrendo M\u00e9xico. Humboldt escribir\u00e1 o seu \"Political essay on the kingdom of New Spain\", o primeiro ensaio xeogr\u00e1fico rexional, no cal relata sumariamente as s\u00faas viaxes. En M\u00e9xico, estuda o calendario azteca.\nEmbarca enseguida para A Habana, a fin de recuperar as s\u00faas colecci\u00f3ns al\u00ed depositadas hab\u00eda m\u00e1is de tres anos.\nPasaxe polos Estados Unidos.\nEstimando o seu deber saudar o presidente Thomas Jefferson, prolonga a s\u00faa viaxe e dir\u00edxese a Filadelfia, at\u00e9 hai pouco capital do pa\u00eds. Humboldt \u00e9 acollido pola Sociedade Americana de Filosof\u00eda, creada seguindo o modelo da Royal Society de Londres e pasa a maior parte do seu tempo cos membros da sociedade. Bonpland e Montufar, ao non falaren ingl\u00e9s, xogan un papel de figurantes. Humboldt encontra a Jefferson, con que discute sobre historia natural, costumes diferentes de acordo co pa\u00eds e as maneiras de mellorar o nivel de vida. Os dous homes entend\u00e9ndose tan ben que Jefferson convida a Humboldt a morar na casa del.\nEmbarcaron para Europa na embocadura do r\u00edo Delaware, chegando a Bordeos o 3 de agosto de 1804.\nResultados da expedici\u00f3n latinoamericana.\nA expedici\u00f3n de Humboldt e Bonpland, cunha duraci\u00f3n de cinco anos, custou a Humboldt un terzo da s\u00faa econom\u00eda. Foi unha das m\u00e1is not\u00e1beis expedici\u00f3ns cient\u00edficas de todos os tempos, cunha masa de datos dun valor cient\u00edfico inestim\u00e1bel, a\u00ednda m\u00e1is valiosa que os esp\u00e9cimes que puideron recoller.\nHumboldt e Bonpland percorreran, durante s\u00faa expedici\u00f3n a trav\u00e9s das Am\u00e9ricas un total de 9\u00a0650\u00a0km, tanto a p\u00e9, como a cabalo ou en canoas. A expedici\u00f3n atravesou as terras dos actuais Venezuela, Colombia, Ecuador, Per\u00fa, Cuba e M\u00e9xico (prohib\u00edronlle permanecer no Brasil, pois os portugueses consider\u00e1rano un pos\u00edbel esp\u00eda alem\u00e1n, ap\u00f3s encontralo en terras brasileiras preto da fronteira venezolana). A caracter\u00edstica que torna esa expedici\u00f3n absolutamente excepcional \u00e9 que foi levada a cabo sen ning\u00fan interese comercial; a s\u00faa \u00fanica motivaci\u00f3n foi o desexo de co\u00f1ecemento e a curiosidade.\nDurante a s\u00faa expedici\u00f3n polas Am\u00e9ricas de 1799 a 1804, precisou latitudes e lonxitudes, mellorou mapas, identificou 60\u00a0000 plantas, das cales 6\u00a0300 at\u00e9 ent\u00f3n desco\u00f1ecidas, desenvolveu a xeograf\u00eda das plantas e describiu a corrente que levou m\u00e1is tarde o seu nome (corrente de Humboldt).\nGrazas \u00e1 s\u00faa excepcional expedici\u00f3n, Humboldt pode ser considerado quen sentou as bases das ciencias f\u00edsicas da xeograf\u00eda e da meteorolox\u00eda. Polo seu estudo (en 1817) das isotermas, suxeriu a idea e entreviu os m\u00e9todos de comparaci\u00f3n das condici\u00f3ns clim\u00e1ticas de varios pa\u00edses. Primeiro investigou a taxa de decaemento da temperatura media co aumento da altitude sobre o nivel do mar, e forneceu, polas s\u00faas cuesti\u00f3ns e indagaci\u00f3ns sobre a orixe das tempestades tropicais, a primeira pista para a detecci\u00f3n da lei, m\u00e1is complicada, gobernando as perturbaci\u00f3ns atmosf\u00e9ricas en altas latitudes. O seu ensaio sobre a xeograf\u00eda das plantas foi baseado na (ent\u00f3n) recente idea de estudar como as condici\u00f3ns f\u00edsicas variadas alteran a distribuci\u00f3n da vida. O seu descubrimento da diminuci\u00f3n da intensidade do campo magn\u00e9tico terrestre dos polos ao ecuador foi comunicada ao Instituto de Par\u00eds nunha disertaci\u00f3n lida por el o 7 de decembro de 1804, e a s\u00faa importancia foi atestada pola r\u00e1pida aparici\u00f3n de reivindicaci\u00f3ns rivais. Os seus servizos \u00e1 Xeolox\u00eda base\u00e1ranse principalmente no seu atento estudo dos volc\u00e1ns do Novo Mundo. Mostrou que se ordenaban naturalmente en grupos lineares, presumibelmente correspondendo a vastas fisuras subterr\u00e1neas; e, pola s\u00faa demostraci\u00f3n da orixe \u00edgnea de rochas cuxa orixe era anteriormente considerada acuosa, contribu\u00edu inmensamente \u00e1 eliminaci\u00f3n desas hip\u00f3teses err\u00f3neas.\nA condensaci\u00f3n e a publicaci\u00f3n da masa enciclop\u00e9dica de materiais \u2014cient\u00edficos, pol\u00edticos e arqueol\u00f3xicos\u2014 colectados durante a s\u00faa ausencia de Europa eran a s\u00faa preocupaci\u00f3n m\u00e1is urxente. Antes de atacar esa tarefa xigantesca, mentres tanto, fixo unha r\u00e1pida visita a Italia con Gay-Lussac coa intenci\u00f3n de investigar a lei da declinaci\u00f3n magn\u00e9tica, e unha estad\u00eda de dous anos e medio na s\u00faa cidade natal.\nAclamaci\u00f3n de Humboldt.\nCoa excepci\u00f3n de Napole\u00f3n Bonaparte, Humboldt era ent\u00f3n o home m\u00e1is famoso de Europa. Os aplausos acoll\u00edano en todos os lugares onde \u00eda. Academias, nacionais e estranxeiras, estaban ansiosas por telo entre os seus membros.\nEn xaneiro de 1808, Humboldt foi enviado a Par\u00eds polo rei de Prusia, acompa\u00f1ado polo pr\u00edncipe Wilhelm, para tentar negociar unha diminuci\u00f3n do valor das indemnizaci\u00f3ns de guerra. Desde que Francia invadiu Prusia, Humboldt non recibe m\u00e1is as rendas dos seus dominios. Vive en Par\u00eds nun cuarto amoblado, que comparte con Gay-Lussac, non durmindo m\u00e1is que tres ou catro horas por d\u00eda. En Par\u00eds, ten a firme intenci\u00f3n de asegurar a cooperaci\u00f3n cient\u00edfica necesaria para publicar o seu gran traballo. Esa tarefa colosal, que inicialmente estimou en dous anos, acabou durando vinte e dous, e a\u00ednda as\u00ed ficou incompleta.\nFoi espiado pola polic\u00eda francesa, pois era alem\u00e1n e a s\u00faa correspondencia privada reflicte as opini\u00f3ns pol\u00edticas dos sal\u00f3ns parisienses. Humboldt escribe entre mil e d\u00faas mil cartas por ano. Acaba pasando dezaoito anos en Par\u00eds, durante os cales publica o seu \"Voyage interminable sur l'Am\u00e9rique du Sud\" (Viaxe intermin\u00e1bel pola Am\u00e9rica do Sur).\nEn 1826 recibe unha carta do rei de Prusia orden\u00e1ndolle deixar Par\u00eds. Soamente se lle permite pasar catro meses de vacaci\u00f3ns por ano na \"cidade da luz\". En Berl\u00edn, Humboldt \u00e9 aparentemente detestado polas s\u00faas ideas liberais.\nEn 1828 obt\u00e9n bastante \u00e9xito ao dar cursos na universidade e, m\u00e1is tarde, conferencias diante dun p\u00fablico m\u00e1is vasto. En Berl\u00edn, a comunidade cient\u00edfica non adoitaba realizar reuni\u00f3ns cient\u00edficas, como era o caso de Par\u00eds, para a confrontaci\u00f3n e discusi\u00f3n de ideas. Humboldt organiza unha reuni\u00f3n da Asociaci\u00f3n Cient\u00edfica en Berl\u00edn na cal participan 600 dos m\u00e1is renomeados cient\u00edficos.\nExploraci\u00f3ns en Rusia.\nEn 1827, o ministro ruso das finanzas pide a Humboldt a s\u00faa opini\u00f3n sobre a emisi\u00f3n de moedas de platino. Como o prezo do platino era inest\u00e1bel, Humboldt se mostra desfavor\u00e1bel \u00e1 idea e suxire ir estudar as minas dos Urais. En marzo de 1829, con 60 anos, Humboldt viaxa a Rusia, coas maletas pagas polo emperador, con Gustave Rose, profesor de qu\u00edmica e de mineralox\u00eda, C.G Ehrenberg, naturalista e zo\u00f3logo, e un empregado dom\u00e9stico. En Rusia, \u00e9 acollido como unha importante personalidade oficial e ten recepci\u00f3ns coa familia do tsar. Ao deixar Moscova, x\u00fantanse \u00e1 expedici\u00f3n respons\u00e1beis da industria mineira e bur\u00f3cratas das autoridades locais.\nHumboldt pasa un mes estudando as minas dos Urais. Grazas \u00e1 presenza de fil\u00f3ns de platino e de areas aur\u00edferas, pred\u00ed a existencia de diamantes nos Urais. Humboldt e Rose investigan no microscopio cada xacemento de ouro que encontran. Foi o conde Polier, propietario de tales xacementos, e a quen Humboldt explicou a s\u00faa teor\u00eda, quen encontrou o primeiro diamante dos Urais.\nA expedici\u00f3n atravesa a Siberia at\u00e9 o Altai. Como de costume, Humboldt realiza medici\u00f3ns barom\u00e9tricas. Humboldt e os seus compa\u00f1eiros retornan ap\u00f3s seis meses de expedici\u00f3n e tras percorrer aproximadamente 17\u00a0000\u00a0km. Humboldt estudou e simulou a colocaci\u00f3n dunha rede de estaci\u00f3ns magn\u00e9ticas e meteorol\u00f3xicas facendo observaci\u00f3ns regulares e funcionando con aparellos id\u00e9nticos. Deixou aos coidados de Rose e Ehrenberg a publicaci\u00f3n dos resultados da expedici\u00f3n. Ser\u00e1 anos m\u00e1is tarde cando ser publique o seu \"Asie centrale\" (en tres volumes).\nHumboldt como diplom\u00e1tico.\nEntre 1830 e 1848, Humboldt foi frecuentemente empregado en misi\u00f3ns diplom\u00e1ticas na corte de Lu\u00eds Filipe I, con quen manti\u00f1a relaci\u00f3ns persoais cordiais. A morte do seu irm\u00e1n, Wilhelm von Humboldt, que morreu nos seus brazos o 8 de abril de 1836, entristeceu os \u00faltimos anos da s\u00faa vida. Ao perder o irm\u00e1n, Alexander lamentou ter \"perdido unha metade de si mesmo\". O ascenso ao trono do pr\u00edncipe Frederico Guillerme IV, ap\u00f3s a morte de seu pai en xu\u00f1o de 1840, aumentou o seu favoritismo na corte. O novo rei solicit\u00e1bao frecuentemente como conselleiro da corte. Humboldt utilizou a s\u00faa funci\u00f3n de conselleiro privado do rei para avogar pola emancipaci\u00f3n dos xudeus e pola abolici\u00f3n do servilismo en Prusia, en tanto que o rei o utiliza como enciclopedia ambulante. A popularidade de Humboldt permanece grande, a pesar das inimizades que adquire entre os reaccionarios pr\u00f3ximos do rei. En 1857, a loucura que afecta ao rei permite a Humboldt ter m\u00e1is tempo para os seus traballos.\nEn 1852, Humboldt recibe a medalla Copley da Royal Society de Londres.\nO \"Kosmos\".\nNon \u00e9 frecuente que un home alcance os 76 anos e execute ent\u00f3n con \u00e9xito a coroaci\u00f3n da obra da s\u00faa vida. No entanto, foi este o caso de Humboldt. Os primeiros dous volumes do \"Kosmos\" foron publicados, e basicamente elaborados, entre os anos 1845 e 1847.\nA idea dun traballo que deber\u00eda comunicar non s\u00f3 unha descrici\u00f3n gr\u00e1fica, sen\u00f3n principalmente unha concepci\u00f3n enxe\u00f1osa do mundo f\u00edsico que puidese ser xeneralizada por detalles e resaltar detalles a trav\u00e9s da xeneralizaci\u00f3n, ench\u00eda o seu esp\u00edrito hab\u00eda m\u00e1is de medio s\u00e9culo. Tomou unha forma definida por primeira vez nunha serie de conferencias pronunciadas na universidade de Berl\u00edn, no inverno de 1827-1828. Esas conferencias constitu\u00edron, como anota o seu \u00faltimo bi\u00f3grafo, \"o esbozo para o grande fresco do \"Kosmos\"\". O obxectivo desta obra not\u00e1bel pode ser brevemente descrito como a representaci\u00f3n da unidade no medio da complexidade da Natureza. Nesa obra, os grandes e vagos ideais do s\u00e9culo XVIII son recuperados e combinados coas necesidades cient\u00edficas do s\u00e9culo XIX. A pesar de inevit\u00e1beis imperfecci\u00f3ns, a tentativa tivo moito \u00e9xito. Un estilo un pouco pesado e un tratamento \u00e1s veces pintoresco de m\u00e1is tornan a obra m\u00e1is impo\u00f1ente que atraente ao lector casual. Mais o seu valor supremo consiste no feito de representar fielmente o reflexo da mente dun gran home. Non existe maior eloxio que poida ser feito a Alexander von Humboldt que dicir que, ao tentar, e non en van, representar o universo, conseguiu de maneira a\u00ednda m\u00e1is perfecta representar a s\u00faa propia intelixencia comprensiva.\nA \u00faltima d\u00e9cada da s\u00faa longa vida - os seus anos \"improb\u00e1beis\", como adoitaba chamalos - foi dedicada \u00e1 continuaci\u00f3n da s\u00faa obra, cuxos terceiro e cuarto volumes foron publicados en 1850-1858, e un fragmento dun quinto postumamente en 1862. Nestes volumes, procurou detallar de acordo coas ramas das ciencias o que expuxera de maneira xeral no primeiro volume. Non obstante o seu alto valor individual, \u00e9 preciso admitir que, desde un punto de vista art\u00edstico, esas adici\u00f3ns foran deformaci\u00f3ns. A idea caracter\u00edstica da obra, na medida na que unha idea tan xigantesca puidese ser trasposta en forma literaria, ti\u00f1a sido completamente desenvolvida nas s\u00faas partes iniciais, e a tentativa de transformala nunha enciclopedia cient\u00edfica foi na verdade unha negaci\u00f3n da s\u00faa motivaci\u00f3n inicial.\nO traballo e a precisi\u00f3n de Humboldt nunca foron m\u00e1is vis\u00edbeis que durante a concepci\u00f3n deste \u00faltimo trofeo \u00e1 s\u00faa xenialidade. Tampouco se apoiou s\u00f3 nos seus propios traballos; debeu gran parte do que conseguiu \u00e1 s\u00faa rara capacidade de asimilar ideas e aproveitar a cooperaci\u00f3n de terceiros. Humboldt estaba tan pronto a recibir reco\u00f1ecemento como a dalo. As notas do \"Kosmos\" est\u00e1n repletas de citas locuaces onde el, de certa maneira, reco\u00f1ece as s\u00faas \"d\u00e9bedas\" intelectuais.\nDoenza e morte.\nEn 24 de febreiro de 1857 Humboldt tivo unha crise de apoplex\u00eda leve, que non deixou trazos percept\u00edbeis. Pero durante o inverno de 1858-1859 as s\u00faas forzas comezaron a diminu\u00edr e o 6 de maio morreu tranquilamente, seis meses antes de cumprir os seus noventa anos.\nAs honras que lle foran reservadas durante a vida segu\u00edrono despois da morte. Os seus restos mortais, antes de seren enterrados no mausoleo familiar de Tegel, foron transportados en funerais nacionais polas r\u00faas de Berl\u00edn, e recibidos polo pr\u00edncipe rexente, coa cabeza descuberta, na porta da catedral. O primeiro centenario do seu nacemento foi celebrado o 14 de setembro de 1869, con igual entusiasmo no Novo e no Vello Mundo, e os numerosos monumentos erixidos e as novas rexi\u00f3ns descubertas denominadas na s\u00faa honra testemu\u00f1an a difusi\u00f3n universal da s\u00faa fama e popularidade.\nContribuci\u00f3ns de Humboldt \u00e1 ciencia.\nOs textos suramericanos de Humboldt comprenden trinta volumes publicados en trinta anos. Comp\u00f3\u00f1ense de libros cient\u00edficos, atlas, tratados de xeograf\u00eda e econom\u00eda sobre Cuba e o M\u00e9xico, unha narrativa das s\u00faas viaxes e un \"Exame critique de l'histoire de la g\u00e9ographie du Nouveau Continent\" (Exame cr\u00edtico da historia e da xeograf\u00eda do novo continente). Humboldt escribiu os seus textos cient\u00edficos en colaboraci\u00f3n con outros cient\u00edficos. Dedicou o volume consagrado \u00e1 xeolox\u00eda ao seu amigo Goethe. No seu \"Kosmos\", cuxo obxectivo era o de comunicar a excitaci\u00f3n intelectual e a necesidade pr\u00e1ctica da investigaci\u00f3n cient\u00edfica, describe en cinco volumes todos os co\u00f1ecementos da \u00e9poca sobre os fen\u00f3menos terrestres e celestes.\nAtrib\u00faese a Humboldt a invenci\u00f3n de novas expresi\u00f3ns como isodin\u00e1micas, isotermas, is\u00f3clinas, xur\u00e1sico e tempestade magn\u00e9tica. Lanzou as bases da xeograf\u00eda f\u00edsica e da xeof\u00edsica, especialmente da sismolox\u00eda e demostra que non pode haber co\u00f1ecemento sen experimentaci\u00f3n verific\u00e1bel.\nEspecies e lugares denominados en homenaxe a Humboldt.\n \nComo resultado das s\u00faas exploraci\u00f3ns, von Humboldt describiu diversos aspectos xeogr\u00e1ficos e especies que eran at\u00e9 ent\u00f3n desco\u00f1ecidos polos europeos. Especies denominadas en homenaxe s\u00faa son:\nAspectos e accidentes xeogr\u00e1ficos denominados en homenaxe s\u00faa incl\u00faen a corrente de Humboldt, o r\u00edo Humboldt, a cadea de monta\u00f1as \"East and West Humboldt Range\", os condados estadounidenses de Humboldt County, en California, e Humboldt County, en Iowa e o parque Humboldt no lado oeste de Chicago. Al\u00e9n diso, o mar lunar \"Mare Humboldtianum\" foi as\u00ed denominado na s\u00faa honra, ao igual que o asteroide 54 Alexandra.\nA Fundaci\u00f3n Alexander von Humboldt.\nAp\u00f3s s\u00faa morte, os seus amigos e colegas crearon a Fundaci\u00f3n Alexander von Humboldt para manter o xeneroso apoio de Humboldt aos novos cient\u00edficos. A pesar de que a dotaci\u00f3n inicial se perdeu durante a hiperinflaci\u00f3n alem\u00e1 dos anos vinte, e novamente ap\u00f3s a segunda guerra mundial, a fundaci\u00f3n ten recibido o apoio do goberno alem\u00e1n e ten xogado un papel importante na atracci\u00f3n de investigadores estranxeiros \u00e1 Alema\u00f1a, posibilitando tam\u00e9n a investigadores alem\u00e1ns traballaren no estranxeiro por un determinado per\u00edodo.\nPublicaci\u00f3ns.\nBiograf\u00edas.\nUnha boa biograf\u00eda de Humboldt \u00e9 a do profesor Karl Bruhns (3 vols., 8vo, Leipzig, 1872), traducida ao ingl\u00e9s por Misses Lasseil en 1873.\nBreves notas \u00e1 s\u00faa carreira son fornecidas por A. Dove en \"Allgemeine deutsche Biographie\", e por S. Gunther en \"Alexander von Humboldt\" (Berlin, 1900).\nObras.\n\"Le voyage aux r\u00e9gions equinoxiales du Nouveau Continent, fait en 1799-1804, par Alexandre de Humboldt et Aim\u00e9 Bonpland\" (Par\u00eds, 1807 etc.), est\u00e1 composto de 30 folios e catro volumes, e englobaba un n\u00famero consider\u00e1bel de obras subordinadas, m\u00e1is importantes, entre as que se poden enumerar:\nOutras das s\u00faas publicaci\u00f3ns son:\nOs resultados da s\u00faa viaxe asi\u00e1tica foron publicados en \"Fragments de g\u00e9ologie et de climatologie asiatiques\" (2 vols. 8vo, 1831), e en \"Asie centrale\" (3 vols. 8vo, 1843), unha expansi\u00f3n da obra anterior. As notas e documentos lidos por el diante de sociedades cient\u00edficas, ou contribuici\u00f3ns a peri\u00f3dicos cient\u00edficos, son demasiado numerosos para os especificar.\nSen esquecer, \u00e9 claro\nCorrespondencias de Humboldt.\nDesde a s\u00faa morte, unha parte consider\u00e1bel da s\u00faa correspondencia tense feito p\u00fablica. A primeira delas, en orde cronol\u00f3xica e de importancia, son as s\u00faas \"Briefe an Varnhagen von Enze\" (Leipzig, 1860). Foron seguidas rapidamente de \"Briefwechsel mit einem jungen Freunde\" (Friedrich Althaus, Berlin, 1861); \"Briefwechsel mit Heinrich Berghaus\" (vols., Jena, 1863); \"Correspondance scientifique e litt\u00e9raire\" (2 vols., Par\u00eds, 1865?1869); \"Lettres \u00e0 Marc-Aug. Pictet,\" publicadas en \"Le Globe\", tomo vii. (Xenebra, 1868); \"Briefe an Bunsen\" (Leipzig, 1869); \"Briefe zwischen Humboldt und Gauss\" (1877); \"Briefe an seinen Bruder Wilhelm\" (Stuttgart, 1880); \"Jugendbriefe an W. G. Wegener\" (Leipzig, 1896); al\u00e9n doutras colecci\u00f3ns de menor importancia. Unha edici\u00f3n das principais obras de Humboldt foi publicada en Par\u00eds por Tb. Morgand (1864-1866). Vexa tam\u00e9n: Karl von Baer, \"Bulletin de l'acad. des sciences de St-P\u00e9tersbourg\", xvii. 529 (1859); R. Murchison, \"Proceedings, Geog. Society of London\", vi. (1859); L. Agassiz, \"American Jour. of Science\", xxviii. 96 (1859); \"Proc. Roy. Society, X\". xxxix.; A. Quetelet, \"Annuaire de l'acad. des sciences\" (Bruxelas, 1860), p.\u00a097; J. M\u00e4dler, \"Geschichte der Himmelskunde,\" ii. 113; J.C.Houzeau, \"Bibl. astronomique,\" ii. 168. (A. M. C.)"}
{"id": "64248", "revid": "56817", "url": "https://gl.wikipedia.org/wiki?curid=64248", "title": "First Fleet", "text": "A First Fleet, que en galego significa Primeira Frota, \u00e9 o nome dado a primeira frota brit\u00e1nica do s\u00e9culo XVIII, composta polos nav\u00edos que partiron do Reino Unido o 13 de maio de 1787 cara \u00e1 colonia de Nova Gales do Sur para fundar nela o primeiro asentamento europeo na illa de Australia e que recibir\u00eda o nome de Sidney. A frota estaba liderada polo capit\u00e1n, m\u00e1is tarde almirante, Arthur Phillip.\nBarcos da First Fleet.\nOs barcos que compu\u00f1an a First Fleet eran once, concretamente:"}
{"id": "64249", "revid": "5863", "url": "https://gl.wikipedia.org/wiki?curid=64249", "title": "Primeira Frota", "text": ""}
{"id": "64251", "revid": "23204", "url": "https://gl.wikipedia.org/wiki?curid=64251", "title": "Jos\u00e9 Sarney", "text": "Jos\u00e9 Sarney de Ara\u00fajo Costa, avogado, periodista e escritor nado o 1930, foi o presidente do Brasil entre 1985 e 1990. Foi o primeiro presidente civil despois do r\u00e9xime militar instalado en 1964. Era vice-presidente de Tancredo Neves, escollido xunto co mesmo polo Congreso Nacional, pero asumiu o poder debido \u00e1 enfermidade de Tancredo na v\u00e9spera da pose.\nDurante o seu goberno aconteceu a convocaci\u00f3n da Asemblea Nacional Constitu\u00ednte, que promulgou a Constituci\u00f3n brasileira de 1988, en vigor. Tam\u00e9n aconteceron as primeiras elecci\u00f3ns presidenciais brasileiras despois do golpe militar de 1964.\nActualmente Jos\u00e9 Sarney \u00e9 membro da Academia Brasileira de Letras."}
{"id": "64253", "revid": "27155", "url": "https://gl.wikipedia.org/wiki?curid=64253", "title": "Cardo de Santa Mar\u00eda", "text": "O cardo de santa Mar\u00eda ou cardo leiteiro \u00e9 unha planta herb\u00e1cea da familia das compostas (\"Asteraceae\") orixinaria das rexi\u00f3n mediterr\u00e1neas de clima temperado de Europa. C\u00f3mpre ter en conta que o nome de cardo leiteiro tam\u00e9n o recibe a especie: \"Cistanche phelypaea\".\nEmpr\u00e9gase como planta medicinal, tendo a propiedade de actuar como antioxidante."}
{"id": "64263", "revid": "55340", "url": "https://gl.wikipedia.org/wiki?curid=64263", "title": "Shalom", "text": "Shalom (en lingua hebraica \u05e9\u05b8\u05c1\u05dc\u05d5\u05b9\u05dd, xeralmente traducido como \"paz\") significa paz entre d\u00faas entidades (xeralmente d\u00faas naci\u00f3ns) ou a paz interior dun individuo. Tam\u00e9n \u00e9 utilizada como cumprimento dentro da comunidade xud\u00eda, \u00e1 semellanza do \"salaam\" \u00e1rabe.\nEtimolox\u00eda.\nA palabra \"shalom\" deriva da ra\u00edz \"\u05e9-\u05dc-\u05dd\", que nas linguas sem\u00edticas aparece co sentido de \"ser completo, ser cheo ou ser pleno\", aparecendo en diversos textos co sentido de \"paz\", \"salvaci\u00f3n\" e \"prosperidade de individuos e naci\u00f3ns\".\nExpresi\u00f3ns.\nDentro da lingua hebraica, a palabra \"shalom\" \u00e9 utilizada en diversas expresi\u00f3ns:\nNomes.\nShalom \u00e9 xeralmente utilizado como nome ou ra\u00edz de nomes dentro da comunidade xudaica, tendo como exemplo o rei Shlomo ou Salom\u00f3n (\u05e9\u05dc\u05d5\u05de\u05d4).\nPersoas co\u00f1ecidas co nome de Shalom:"}
{"id": "64265", "revid": "104999", "url": "https://gl.wikipedia.org/wiki?curid=64265", "title": "Simone Weil", "text": "Simone Weil, nada en Par\u00eds o 3 de febreiro de 1909 e finada en Ashford o 24 de agosto de 1943, foi unha fil\u00f3sofa francesa.\nTraxectoria.\nSimone Weil nace en Par\u00eds no seo dunha familia xud\u00eda, intelectual e laica. Foi alumna do fil\u00f3sofo Alain, ingresando aos 19 anos na \u00c9cole Normale Superieure; graduouse en 1931. Durante alg\u00fans anos foi profesora de instituto at\u00e9 que decidiu traballar como simple obreira. Un diario conservador ponlle o alcume de \"a virxe vermella\", pola s\u00faa estra\u00f1a combinaci\u00f3n de preocupaci\u00f3ns pola situaci\u00f3n social e pola pureza e a verdade. Despois dun breve retorno \u00e1 docencia, en 1936 participa na guerra civil espa\u00f1ola, xunto a grupos anarquistas, pero un accidente obr\u00edgaa a volver a Francia.\nEn 1937 visita Italia, e en As\u00eds inicia unha aproximaci\u00f3n cara ao catolicismo, ou m\u00e1is ben a unha forma de relixiosidade esencial.\nEn 1942, fuxindo do nazismo, parte coa s\u00faa familia a Nova York, pouco despois volve a Londres para participar nas actividades da Francia libre. Intentando compartir a desventura e o sufrimento da guerra co movemento da resistencia, pediu intervir nalgunha misi\u00f3n perigosa, pero s\u00f3 conseguiu traballar nas oficinas de \"France libre\" en Londres, redactando informes.\nEn 1943 diagnost\u00edcanlle tuberculose, a\u00ednda que hab\u00eda xa tempo que estaba enferma. No hospital n\u00e9gase a consumir alimentos e d\u00e9ixase morrer.\nAlbert Camus describiuna en 1951 como \"o \u00fanico grande esp\u00edrito do noso tempo\".\nPensamento.\nAs obras de Simone Weil, que foron publicadas todas a t\u00edtulo p\u00f3stumo, dar\u00edan lugar a interpretaci\u00f3ns de corte cat\u00f3lico, marxista, e tam\u00e9n feminista. Nos dif\u00edciles anos nos que viviu tan s\u00f3 chegou a publicar artigos e ensaios nalgunhas revistas de tendencia trotskista, a\u00ednda que chegou a ser bastante co\u00f1ecida sobre todo por frecuentar os ambientes do sindicalismo revolucionario. Nela est\u00e1 baseada, por exemplo, a pol\u00e9mica personaxe de Lazare que Bataille creara para a s\u00faa novela \"O azul do ceo\".\nNo seu primeiro traballo sobre Descartes xa est\u00e1 a idea de que o traballo xera ciencia e co\u00f1ecemento, \u00e9 produtivo, mentres que o poder \u00e9 sempre unha instancia parasitaria. Weil rexeita o mito revolucionario do poder positivo; a\u00ednda que se trate dun poder proletario, sempre \u00e9 necesaria algunha resistencia que se lle opo\u00f1a. Neste senso, estaba pr\u00f3xima \u00e1s tendencias trotskistas, de feito traduciu ao franc\u00e9s \"A revoluci\u00f3n permanente\" de Trotski e mantivo un longo di\u00e1logo con el durante a s\u00faa estad\u00eda en Par\u00eds.\nMentres que Trotski segu\u00eda a propo\u00f1er os partidos obreiros como suxeito revolucionario, Weil cr\u00eda que s\u00f3 os sindicatos poder\u00edan dar vida \u00e1 \"Fronte \u00fanica\", pero estes atop\u00e1banse paralizados polos partidos. Para Weil, a revoluci\u00f3n e o comunismo xa morreran en 1933 en Europa, vencidos polo totalitarismo, mentres que na URSS, a revoluci\u00f3n levada a cabo \"nun s\u00f3 pa\u00eds\" transformara este nun inmenso c\u00e1rcere.\nAdemais, fronte ao que pensaba Marx, Weil cre que a organizaci\u00f3n do traballo non \u00e9 facilmente transform\u00e1bel, xa que o poder non s\u00f3 o exercen os capitalistas, sen\u00f3n tam\u00e9n a burocracia t\u00e9cnica e administrativa. Ademais, a Marx escap\u00f3uselle o car\u00e1cter indeleble das relaci\u00f3ns de subordinaci\u00f3n econ\u00f3mica e social, o compo\u00f1ente de necesidade no traballo obreiro ou de subordinaci\u00f3n a forzas naturais e sociais obxectivas, e o mecanismo de loita polo poder inherente \u00e1 esencia humana.\nA \u00fanica posibilidade \u00e9 reducir o nivel de opresi\u00f3n humanizando a vida laboral. O traballo \u00e9 un valor humano, non unha cousa calquera da que nos poidamos desprender; de a\u00ed o grande erro do movemento obreiro, que levou a crear, con Lenin, unha sociedade que oprimiu coa esperanza de liberar.\nUnha sociedade civil xusta ser\u00eda aquela na que estas necesidades fosen satisfeitas para todos e todas e na que o ordenamento lex\u00edtimo non estivese fundado no poder, sen\u00f3n na autoridade e no ben.\nA s\u00faa \u00faltima obra \"Arraigo\", escrita entre 1942-43, \u00e9 unha declaraci\u00f3n dos deberes cara ao ser humano. Nela prop\u00f3n unha fundaci\u00f3n do \"dereito natural das xentes\" alternativa \u00e1 Declaraci\u00f3n universal dos dereitos do home e o cidad\u00e1n de 1789, na que a base non fosen os dereitos, sen\u00f3n os deberes de cada ser humano con respecto aos demais."}
{"id": "64266", "revid": "624", "url": "https://gl.wikipedia.org/wiki?curid=64266", "title": "Dem\u00f3crito de Abdera", "text": "Dem\u00f3crito de Abdera (en grego antigo , \u0394\u03b7\u03bc\u03cc\u03ba\u03c1\u03b9\u03c4\u03bf\u03c2, \"Dem\u00f3kritos\", \"o escollido polo pobo\"), nado no 460 a.C. en Abdera (Tracia, Grecia) e finado no 370 a.C., foi un fil\u00f3sofo grego.\nBiograf\u00eda.\nAtrib\u00faenselle numerosas viaxes, a Exipto e \u00e1 India, entre outros, nos cales adquiriu co\u00f1ecementos de teolox\u00eda, astrolox\u00eda, xeometr\u00eda etc. Tam\u00e9n o sit\u00faan en Atenas escoitando as lecci\u00f3ns de S\u00f3crates ou de Anax\u00e1goras, segundo recolle Di\u00f3xenes Laercio: \"parece, di Demetrio, que tam\u00e9n pasou a Atenas, e que por desestima da s\u00faa propia gloria non se coidou de ser co\u00f1ecido; e a\u00ednda que el co\u00f1eceu a S\u00f3crates, S\u00f3crates non o co\u00f1eceu el\". \"Fun -di- a Atenas, e ningu\u00e9n me co\u00f1eceu\". Dise tam\u00e9n que foi disc\u00edpulo de Leucipo, a quen se atrib\u00fae a creaci\u00f3n do atomismo, doutrina defendida por Dem\u00f3crito (sobre a existencia mesma de Leucipo hai quen chegou a p\u00f3-la en d\u00fabida apoi\u00e1ndose no desco\u00f1ecemento practicamente total que temos del e en afirmaci\u00f3ns como as de Epicuro, quen negaba a s\u00faa existencia).\nPensamento.\nRespecto do seu pensamento parece que foi un home dedicado enteiramente ao estudo e que tivo unha produci\u00f3n abundante. Do mesmo xeito que Emp\u00e9docles e Anax\u00e1goras a filosof\u00eda de Dem\u00f3crito estar\u00e1 inspirada pola necesidade de conxugar a permanencia do ser coa explicaci\u00f3n do cambio, adoptando unha soluci\u00f3n estruturalmente id\u00e9ntica: o que chamamos xeraci\u00f3n e corrupci\u00f3n non \u00e9 m\u00e1is que mestura e separaci\u00f3n dos elementos orixinarios, que pos\u00faen as caracter\u00edsticas de inmutabilidade e eternidade do ser parmen\u00eddeo. Estes elementos orixinarios ser\u00e1n concibidos como entidades materiais, infinitamente pequenas e, polo tanto, impercept\u00edbeis para os sentidos, e de car\u00e1cter estritamente cuantitativo, aos que Dem\u00f3crito chamar\u00e1 \u00e1tomos pola s\u00faa calidade de ser part\u00edculas indivis\u00edbeis.\nAtomismo.\nEstes \u00e1tomos existen desde sempre no baleiro, sometidos a un movemento que lles \u00e9 consubstancial. Polo tanto, todo o que existe son os \u00e1tomos e o baleiro. A introduci\u00f3n da existencia do baleiro \u00e9 unha novidade con respecto a Emp\u00e9docles e Anax\u00e1goras e que choca frontalmente coa negaci\u00f3n do baleiro (non-ser) que esix\u00eda Parm\u00e9nides. Agora ben, sen a existencia do baleiro resulta impos\u00edbel explicar o movemento, polo que necesariamente ten que existir. Os \u00e1tomos m\u00f3vense nese baleiro en li\u00f1a recta nun principio, pero, por causas estritamente mec\u00e1nicas, alg\u00fans deles saen da s\u00faa traxectoria e chocan contra outros, aos que desv\u00edan, chocando o conxunto contra outros \u00e1tomos, provocando a agregaci\u00f3n en conxuntos de \u00e1tomos cada vez maiores, e que dar\u00e1n lugar \u00e1 constituci\u00f3n dos obxectos tal como n\u00f3s os co\u00f1ecemos. \nA\u00ednda que os \u00e1tomos non pos\u00faen diferenzas cualitativas si pos\u00faen diferenzas en canto \u00e1 s\u00faa forma e configuraci\u00f3n: a forma, a orde e a posici\u00f3n. Os \u00e1tomos poden diferir entre eles pola s\u00faa forma, do mesmo xeito que a A difire da N; ou poden diferir pola orde que ocupan, non sendo o mesmo AN que NA; ou pola posici\u00f3n, de modo que, a\u00ednda posu\u00edndo a mesma forma, a Z difer\u00e9nciase da N (se viramos a Z noventa graos \u00e1 dereita temos a N).\nDem\u00f3crito non apela no seu sistema \u00e1 existencia de ningunha causa que non sexa estritamente material e mec\u00e1nica, de modo que nos ofrece unha primeira interpretaci\u00f3n mecanicista do universo; existen, polo demais, innumer\u00e1beis mundos, sometidos \u00e1s mesmas leis de agregaci\u00f3n e separaci\u00f3n dos \u00e1tomos. O seu pensamento exercer\u00e1 unha grande influencia na antig\u00fcidade, a trav\u00e9s da escola de Epicuro, entre outros; pero sobre todo no Renacemento, estando na base da constituci\u00f3n da ciencia moderna.\nAlma, sentidos e raz\u00f3n.\nA\u00ednda que a intelixencia pode explicar a organizaci\u00f3n do mundo, segundo Dem\u00f3crito, que d\u00e1 lugar \u00e1 existencia dunha alma, que se comp\u00f3n de moi finos e esf\u00e9ricos \u00e1tomos. Cre que, \"esf\u00e9rica atoma pasar porque \u00e9 a s\u00faa propia natureza, nunca se segue, e que a medida que avanza obt\u00e9\u00f1ense ao longo de todo o corpo con eles, e polo en marcha.\" Deste xeito, tam\u00e9n a v\u00eda como alma atoma similares aos incendios atoma: pequenas, esf\u00e9ricas, capaz de penetrar nos corpos s\u00f3lidos e bos exemplos de movemento espont\u00e1neo.\nDem\u00f3crito explicou tam\u00e9n os sentidos ao longo destas li\u00f1as. Supuxo que os diferentes gustos eran o resultado dos \u00e1tomos doutra forma en contacto coa lingua. Cheiros e sons, poder\u00edan explicarse de xeito similar. Obras da visi\u00f3n do ollo receptor \"imaxes\" ou \"effluences\" dos \u00f3rganos que se emanou. Afirmou que, \"Sweet existe por convenci\u00f3n, amarga por convenci\u00f3n, pola cor de convenci\u00f3n; Pero, en realidade, os \u00e1tomos e o baleiro existen s\u00f3s\". Isto quere dicir que os sentidos non pode proporcionar unha relaci\u00f3n directa ou certos co\u00f1ecementos do mundo. Nas s\u00faas palabras, \"\u00c9 necesario ter en conta que por este principio o home \u00e9 cortado da realidade.\" M\u00e1is tarde os fil\u00f3sofos usaron isto para negar calquera co\u00f1ecemento fidedigno de que se poden obter, pero Dem\u00f3crito considerou diferente:\nHai d\u00faas formas de co\u00f1ecemento: un lex\u00edtimo, un bastardo. Pertencen \u00e1 primeira clase todos os seguintes: vista, o\u00eddo, olfacto, gusto, tacto. A lex\u00edtima \u00e9 moi distinta da presente. Cando o bastardo forma non pode ver m\u00e1is minuciosamente, nin escoitar, nin cheirar nin saborear nin percibir a trav\u00e9s do tacto, e logo outro m\u00e1is fino forma que debe empregarse. - Dem\u00f3crito, Fragmento 11, A simetr\u00eda da vida .\nSegundo unha opini\u00f3n, con obxecto de que esta forma \u00e9 m\u00e1is fino razoamento, a\u00ednda que Dem\u00f3crito non explica a raz\u00f3n do lugar no atomista.\nMetaf\u00edsica.\nDem\u00f3crito expuxo a s\u00faa doutrina no libro \"Miakr\u00f2s di\u00e1kosmos\" (O pequeno sistema do mundo), que s\u00f3 co\u00f1ecemos por referencias indirectas. A obra expresa unha concepci\u00f3n da natureza fundada, como a do seu mestre, nos principios do ser e do non-ser da tradici\u00f3n ele\u00e1tica. O ser ten os trazos do ser puro de Parm\u00e9nides: \u00e9 pleno, indivisible, nin xerado nin corruptible. Pero, \u00e1 diferenza do Un ele\u00e1tico, que ademais de ser \u00fanico \u00e9 inm\u00f3bil, o ser de Dem\u00f3crito \u00e9 infinito en canto ao n\u00famero, \u00e9 unha pluralidade de \"\u00e1tomos\" innumer\u00e1beis, que difiren entre si s\u00f3 pola forma, e que est\u00e1n en continuo movemento espont\u00e1neo. A pluralidade e o movemento destes \u00e1tomos d\u00e9bese ao non-ser, ao baleiro. En oposici\u00f3n expresa ao principio fundamental do pensamento ele\u00e1tico, o atomismo antigo, a fin de \"salvar os fen\u00f3menos\", sost\u00e9n que \"a existencia da cousa non \u00e9 maior que a existencia da nada\", ou tam\u00e9n \"Ser, non o \u00e9 m\u00e1is un que ning\u00fan\". Cada \u00e1tomo (\"indivisible\") \u00e9 pleno (sen baleiro), indivisible debido \u00e1 s\u00faa solidez. Esta indivisibilidade corp\u00f3rea ten a s\u00faa correspondente \"forma indivisible\". Tales formas indivis\u00edbeis, infinitamente variadas, m\u00f3vense espontaneamente no baleiro sen resistencia do non-ser, at\u00f3panse e sep\u00e1ranse, agr\u00e9ganse e disgregan nunha vibraci\u00f3n eterna, de onde prove\u00f1en aqueles bulebules que xeran mundos, tam\u00e9n eles infinitamente variados e distintos entre si, compostos de \u00e1tomos e sen carga. Deste xeito, o movemento dos \u00e1tomos no baleiro d\u00e1 lugar ao nacemento e \u00e1 morte dos distintos entes, sen producirse perda dos elementos reais e, ao mesmo tempo, exclu\u00edndo calquera concepci\u00f3n finalista.\nGnoseolox\u00eda.\nO ser e o non ser non son existencias perceptibles; no campo da percepci\u00f3n sensible est\u00e1n, en cambio, os corpos compostos de \u00e1tomos e baleiro. Polo tanto danse dous tipos de co\u00f1ecemento:\nAs sensaci\u00f3ns e o pensamento, a alma ou a vida en xeral, son tam\u00e9n \u00e1tomos esparexidos por todo o corpo, salvo os \u00e1tomos da mente que se concentran, segundo Hip\u00f3crates, no cerebro. As sensaci\u00f3ns son provocadas polo choque dos \u00e1tomos externos cos \u00e1tomos da alma vexetativa e sensitiva. Desta forma o home est\u00e1 en relaci\u00f3n inmediata cos corpos \"vis\u00edbeis e tanx\u00edbeis\". As\u00ed se produce un primeiro saber sensitivo, que \u00e9 un saber espurio, mera opini\u00f3n. Este tema ser\u00e1 retomado polo escepticismo grego na f\u00f3rmula: \"non co\u00f1ecemos nada en forma aut\u00e9ntica, porque a verdade xace no profundo\". O home est\u00e1, pois, afastado do aut\u00e9ntico, \u00e9 dicir, da percepci\u00f3n dos \u00e1tomos e o baleiro. O problema est\u00e1 en saber se o home pode chegar a percibir o ser e o non ser a partir dese saber espurio e a trav\u00e9s do saber aut\u00e9ntico.\n\u00c9tica.\nA \u00e9tica \u00e1chase exposta no Corpus democriteum e constit\u00fae a parte m\u00e1is consistente do que se conserva deste libro. Nel consid\u00e9rase ao home como un \"microcosmos\", un conxunto de \u00e1tomos e baleiro, e o seu destino \u00e9 o mesmo que o do cosmos ao que pertence. A fin do home \u00e9 a conservaci\u00f3n do equilibrio, \u00e9 dicir, a \"serenidade de \u00e1nimo\" ou o \"benestar\", que non \u00e9 o mesmo que o goce dos praceres sens\u00edbeis, sen\u00f3n aquel estado en que o home est\u00e1 en equilibrio, sen turbaci\u00f3ns por medo ning\u00fan, ou por temor supersticioso aos deuses ou por paix\u00f3n ningunha.\nDemonolox\u00eda.\nDem\u00f3crito exp\u00f3n unha demonolox\u00eda co obxecto de explicar alg\u00fans fen\u00f3menos especiais, como a visi\u00f3n de seres estra\u00f1os que se achegan aos homes, entre os cales uns traen bens e outros males. O problema do divino non ten un sentido relixioso, ref\u00edrese a conformaci\u00f3ns naturais moi especiais \"que se disolven con grande dificultade, sen chegar a ser precisamente inmortais\". Para Dem\u00f3crito, polo tanto, non existen os deuses. A orixe da relixi\u00f3n est\u00e1 no terror e estupor dos homes primitivos fronte a sucesos extraordinarios, e ata ante a marabillosa uniformidade da natureza. Posto que non existen os deuses, son in\u00fatiles as s\u00faplicas, pois todo o que os homes esperan recibir deles est\u00e1 nas s\u00faas propias mans.\nRepercusi\u00f3ns do seu pensamento.\nO significado hist\u00f3rico da filosof\u00eda de Dem\u00f3crito consiste na orixinalidade da s\u00faa hermen\u00e9utica referente aos aspectos metodol\u00f3xicos e cr\u00edticos. Dem\u00f3crito dist\u00ednguese dos outros presocr\u00e1ticos non s\u00f3 pola doxograf\u00eda, sen\u00f3n tam\u00e9n polo uso do m\u00e9todo definitorio e demostrativo que para \"salvar os fen\u00f3menos\" rem\u00f3ntase desde eles ata \"o que \u00e9 anterior por natureza\". A este procedemento Dem\u00f3crito ch\u00e1mao demostraci\u00f3n (\"kitiolog\u00ed\"). Con Dem\u00f3crito in\u00edciase o per\u00edodo sistem\u00e1tico da historia da filosof\u00eda."}
{"id": "64268", "revid": "23204", "url": "https://gl.wikipedia.org/wiki?curid=64268", "title": "Illas Kermadec", "text": " \nAs Illas Kermadec son un arco insular no Oc\u00e9ano Pac\u00edfico Sur. As illas forman parte de Nova Zelandia desde 1887.\nAs illas at\u00f3panse entre os 29\u00b0 e 31.5\u00b0 de latitude sur e os 178\u00b0 e 179\u00b0 de lonxitude oeste, 800 - 1.000\u00a0km ao nord\u00e9s da Illa Norte de Nova Zelandia, e a unha distancia similar ao suroeste de Tonga. O centro do grupo das Illas Kermadec sit\u00faase aproximadamente nas coordenadas .\nXeograf\u00eda.\nO grupo incl\u00fae 4 illas principais (3 das cales poden ser consideradas grupos de illas, porque as respectivas illas principais te\u00f1en illas menores ao redor) e algunhas rocas illadas, as cales son, de norte a sur: \nOs montes submarinos ao norte e ao sur das Illas Kermadec son unha extensi\u00f3n da cadea que corre entre Tonga e Nova Zelandia. \nA \u00e1rea total das illas \u00e9 de 33,08\u00a0km\u00b2. As illas est\u00e1n deshabitadas, excepto pola base permanentemente ocupada Raoul Island Station, unha estaci\u00f3n meteorol\u00f3xica e de radio e albergue para o Departamento de Conservaci\u00f3n, oficiais e voluntarios que a mantiveron desde 1937 nos socalcos do norte da Illa Raoul, a uns 50 m de altura sobre os cant\u00eds de Fleetwood Bluff. \"Raoul Island Station\" representa o posto de avanzada m\u00e1is setentrional de Nova Zelandia.\nO clima das illas \u00e9 subtropical, cunha temperatura media mensual de 22,4\u00a0\u00b0C en febreiro e unha temperatura media mensual de 16,0\u00a0\u00b0C en agosto. Con precipitaci\u00f3ns de aproximadamente 1.500\u00a0mm anuais, con precipitaci\u00f3ns m\u00e1is escasas de outubro a xaneiro. \nXeolox\u00eda.\nAs illas son un arco insular volc\u00e1nico, formado no l\u00edmite de converxencia onde a Placa do Pac\u00edfico entra en subducci\u00f3n baixo a placa indoaustraliana. A placa de subducci\u00f3n do Pac\u00edfico creou a Fosa das Kermadec, unha fosa submarina de 8\u00a0km de profundidade, ao leste das illas. As illas est\u00e1n ao longo do cord\u00f3n submarino das Kermadec, que corren desde as illas fronte \u00e1 Illa Norte de Nova Zelandia no suroeste, ata Tonga no nord\u00e9s (Arco Kermadec-Tonga). As catro illas principais son as c\u00faspides de volc\u00e1ns que se erguen o suficiente desde o leito mari\u00f1o para proxectarse sobre o nivel do mar. Hai outros volc\u00e1ns na cadea que non alcanzan o nivel do mar, pero forman montes mari\u00f1os con entre 65 e 1.500 m de auga sobre as s\u00faas cimas. O monte submarino Monowai, cunha profundidade de 120 m sobre a s\u00faa cima, est\u00e1 a medio cami\u00f1o entre a Illa Raoul e Tonga. 100\u00a0km ao sur da Roca L'Esperance est\u00e1 o pouco explorado Banco Star of Bengal, probablemente con volc\u00e1ns submarinos. M\u00e1is ao sur est\u00e1n os Montes mari\u00f1os do cord\u00f3n do sur das Kermadec, o m\u00e1is austral deles, o monte mari\u00f1o Rumble IV, est\u00e1 a s\u00f3 150\u00a0km ao norte da Illa Norte de Nova Zelandia. O cord\u00f3n eventualmente conecta a Illa White na Ba\u00eda de Plenty de Nova Zelandia, ao extremo norte da Zona Volc\u00e1nica Taupo. As illas experimentan moitos terremotos produto do movemento das placas e do vulcanismo.\nAs illas Raoul e Curtis son ambas volc\u00e1ns activos. Os volc\u00e1ns doutras illas est\u00e1n actualmente inactivos, e as illas menores son os restos erosionados de volc\u00e1ns extintos.\nBosque subtropical h\u00famido das Illas Kermadec.\nAs illas son reco\u00f1ecidas polos ec\u00f3logos como unha ecorexi\u00f3n propia, o bosque subtropical h\u00famido das Illas Kermadec. forman unha ecorrexi\u00f3n bosques h\u00famidos tropicais e subtropicais de folla ancha, parte da ecozona de Ocean\u00eda. Os bosques son dominados pola \"Metrosideros kermadecensis\", de flores vermellas, relacionadas coa P\u014dhutukawa \"(M. excelsa)\" de Nova Zelandia. As illas non te\u00f1en mam\u00edferos nativos, pero son o fogar de moitas aves mari\u00f1as que ani\u00f1an entre os bosques.\nFlora.\nAs illas Kermadec son o fogar de 113 especies nativas de plantas vasculares, das cales 23 son end\u00e9micas, xunto con bri\u00f3ns (52 especies nativas), liques e fungos (89 especies nativas). A maior\u00eda das especies de plantas derivan de Nova Zelandia, con outras do Pac\u00edfico tropical.\nDensos bosques subtropicais cobren a maior parte de Raoul, e antigamente cubr\u00edan Macauley. \"Metrosideros kermadecensis\" \u00e9 a \u00e1rbore dominante, formando unha canopea de 10 \u2013 15 m de altura. Unha end\u00e9mica Palma Nikau \"(Rhopalostylis cheesemanii)\" \u00e9 outra importante \u00e1rbore da canopea. Os bosques contan cun rico sotobosque de \u00e1rbores menores, arbustos, fentos e herbas, inclu\u00edndo \"Myrsine kermadecensis\"; \"Lobelia anceps\", \"Poa polyphylla\", \"Coprosma acutifolia\", e \"Coriaria arborea.\" Dous fentos arborescentes end\u00e9micos, \"Cyathea milnei\" e o raro e en perigo \"Cyathea kermadecensis\", at\u00f3panse tam\u00e9n nos bosques.\n\u00c1reas pr\u00f3ximas \u00e1 costa e expostas \u00e1 brisa salgada est\u00e1n cubertas por unha comunidade diferenciada de arbustos e fentos, destacando \"Myosporum obscurum\", \"Coprosma petiolata,\" \"Asplenium obtusatum, Cyperus ustulatus, Disphyma australe,\" e \"Scirpus nodosus.\"\n152 especies de plantas introducidas por humanos establec\u00e9ronse nas illas.\nHistoria.\nXente de Polinesia estableceuse nas Illas Kermadec ao redor do s\u00e9culo XIV (e quizais anteriormente no s\u00e9culo X), pero cando os europeos chegaron ao \u00e1rea en 1788 non atoparon habitantes. As illas foron bautizadas en honra ao capit\u00e1n Franc\u00e9s Jean-Michel Huon de Kermadec, que visitou as illas como parte da expedici\u00f3n do d'Entrecasteaux nos 1790s. Colonos europeos e baleeiros viviron nas illas desde principios do s\u00e9culo XIX ata 1937. Desde ent\u00f3n, unha estaci\u00f3n meteorol\u00f3xica e de radio do goberno e albergue para oficiais e voluntarios do Departamento de Conservaci\u00f3n mantiv\u00e9ronse na Illa Raoul.\nConservaci\u00f3n.\nGatos, ratas, e cabras introducidas devastaron os bosques e as aves mari\u00f1as. O pastoreo das cabras eliminaron os bosques da Illa Macauley, deixando prader\u00edas abertas, e alteraron o sotobosque da Illa Raoul. Depredaci\u00f3n por ratas e gatos reduciron as colonias de aves mari\u00f1as das illas principais desde mill\u00f3ns de aves a decenas de miles. O goberno de Nova Zelandia estivo traballando durante as \u00faltimas d\u00e9cadas para restaurar as illas. Nova Zelandia declarou as illas reserva natural en 1937, e o mar que as rodea reserva mari\u00f1a en 1990. As cabras foron sacadas de Macauley en 1970 e de Raoul en 1984, e os bosques empez\u00e1ronse a recuperar. As illas a\u00ednda son co\u00f1ecidas polas s\u00faas aves, e colonias de aves mari\u00f1as actualmente habitan os illotes contiguos, os cales est\u00e1n a salvo da introduci\u00f3n de ratas e gatos. Os esforzos est\u00e1n orientados actualmente a sacar as ratas e os gatos das illas, as\u00ed como algunhas das plantas invasoras introducidas.\nAs visitas \u00e1s illas est\u00e1n restrinxidas polo Departamento de Conservaci\u00f3n. O Departamento permite visitas a Raoul a voluntarios encargados da restauraci\u00f3n ambiental ou proxectos de monitoreo, e outros visitantes comprometidos co estudo da natureza. As visitas \u00e1s outras illas est\u00e1n xeralmente restrinxidas a aquelas comprometidas no estudo cient\u00edfico das illas.\nTerremoto de 2006.\nO 16 de maio de 2006, \u00e1s 22:39 horas, hora de Nova Zelandia, un terremoto grao 7,6 sacudiu a rexi\u00f3n e foi sentido tan lonxe como en Christchurch."}
{"id": "64269", "revid": "1888", "url": "https://gl.wikipedia.org/wiki?curid=64269", "title": "Dem\u00f3crito", "text": ""}
{"id": "64271", "revid": "2269", "url": "https://gl.wikipedia.org/wiki?curid=64271", "title": "Crise de Suez", "text": ""}
{"id": "64272", "revid": "23204", "url": "https://gl.wikipedia.org/wiki?curid=64272", "title": "R\u00eda de Pontevedra", "text": "A r\u00eda de Pontevedra \u00e9 unha r\u00eda pontevedresa das R\u00edas Baixas. \u00c9 unha das m\u00e1is amplas das r\u00edas Baixas e ten unha forma regular e dunha lonxitude de 20\u00a0km2. Na s\u00faa boca est\u00e1n as illas Ons e no seu interior a illa de Tambo. O r\u00edo L\u00e9rez chega ao mar por esta r\u00eda.\nA pesca e a explotaci\u00f3n de bateas \u00e9 o motor econ\u00f3mico da costa da r\u00eda. O alto n\u00famero de praias da r\u00eda sustenta un turismo importante na rexi\u00f3n.\nAs illas Ons, que est\u00e1n na boca da r\u00eda, forman parte do Parque Nacional Mar\u00edtimo Terrestre das Illas Atl\u00e1nticas de Galicia.\nXeograf\u00eda.\nSituaci\u00f3n.\nEst\u00e1 entre a r\u00eda de Vigo e a r\u00eda de Arousa e lim\u00edtana polo sur o Punta Couso na pen\u00ednsula do Morrazo e ao norte o Punta Miranda da comarca do Saln\u00e9s. A r\u00eda ten desde o exterior ao interior unha lonxitude de 20\u00a0km2. A s\u00faa \u00e1rea \u00e9 duns 145\u00a0km2 co que ten volume aproximado de 3450 hm3 de masas de auga. A s\u00faa orientaci\u00f3n, ao igual que s\u00faas d\u00faas r\u00edas pr\u00f3ximas, a de Vigo e Arousa, ten unha orientaci\u00f3n NE-SW e \u00e9 das r\u00edas m\u00e1is formadas.\nAs illas Ons p\u00e9chana parcialmente so seu exterior polo sur polo que a boca da r\u00eda est\u00e1n partida en d\u00faas amplas entradas: unha ao sur de 7\u00a0km e cunha profundidade de 60 m e outra ao norte de 3,7\u00a0km e unha profundidade de s\u00f3 14 m. A enseada de Ald\u00e1n \u00e9 unha pequena ba\u00eda interior no exterior da s\u00faa entrada polo sur.\nNa cabeceira do interior da r\u00eda desemboca o r\u00edo L\u00e9rez e forma un esteiro. O caudal medio de entrada na r\u00eda de auga do L\u00e9rez \u00e9 de 432 hm\u00b3.\nClima.\nO clima da rexi\u00f3n \u00e9 oce\u00e1nico atl\u00e1ntico e ten unha precipitaci\u00f3n anual de 1500\u20131800\u00a0mm. A media anual das temperaturas das s\u00faas augas son 14\u00a0\u00b0C, a\u00ednda que en agosto \u00e9 duns 20\u00a0\u00b0C. Os ventos no interior da r\u00eda dominan desde o sur no inverno e desde o norte no ver\u00e1n.\nHidrodin\u00e1mica.\nA entrada de auga doce do r\u00edo L\u00e9rez, que aporta o 80% da entrada de augas na r\u00eda, ten un impacto reducido no fluxo de augas da r\u00eda. A entrada de auga doce na r\u00eda \u00e9 de 45 Hm3 anuais e \u00e9 \u00e9 principalmente do inverno. Os principais movementos das augas prod\u00facense pola entrada e sa\u00edda de augas oce\u00e1nicas e pulsos de afloramento. Ao igual que as demais r\u00edas galegas, a circulaci\u00f3n das s\u00faas augas depende da entrada de augas dos r\u00edos, da entrada de masas de auga desde a plataforma continental oce\u00e1nica, da irradiaci\u00f3n solar e do r\u00e9xime de ventos. A auga est\u00e1 estratificada parcialmente durante o inverno, xa que hai unha entrada de auga desde o r\u00edo e por que a auga se mestura m\u00e1is. A estratificaci\u00f3n \u00e9 completa no ver\u00e1n grazas polo aumento da temperatura de auga da superficie e polo afloramento, unha entrada de augas fr\u00edas polo fondo da r\u00eda.\nEstas condici\u00f3ns, xunto coa salinidade, favorecen unha circulaci\u00f3n das correntes de auga en sentido positivo.\nPoboaci\u00f3n.\nNos municipios que rodean a r\u00eda habitan m\u00e1is de 150.000 persoas. No ver\u00e1n a poboaci\u00f3n ascende \u00e1s 200.000 persoas grazas ao turismo. O municipio m\u00e1is poboado \u00e9 a capital da provincia, Pontevedra, con m\u00e1is de 83.000 habitantes, segu\u00edndolle Mar\u00edn con m\u00e1is de 26.000 habitantes.\nEconom\u00eda.\nPesca.\nConsiderando as r\u00edas galegas, \u00e9 a r\u00eda con maior concentraci\u00f3n de portos e vilas adicadas ao sector pesqueiro. En particular o marisco sup\u00f3n un mercado gastron\u00f3mico que xera emprego na costa da r\u00eda.\nTurismo.\nO turismo ten un peso significativo na econom\u00eda do litoral costeiro da r\u00eda, e \u00e9 unha das zonas con maior demanda tur\u00edstica de Galiza. Os concellos de Mar\u00edn, coa s\u00faa Escola Naval Militar, Sanxenxo, Bueu, Pontevedra ou Poio, e localidades como Portonovo ou Combarro, cos seus t\u00edpicos h\u00f3rreos (canastros), son zonas con esa afluencia tur\u00edstica. A r\u00eda ten praias con demanda de visitantes como son a de Bueu, Aguete, Silgar, Mogor, Lourido ou Maxor. Os servizos recreativos que ofrecen portos como os de Sanxenxo van desde a vela \u00e1 navegaci\u00f3n. Desde a r\u00eda partiu unha das Volvo Ocean Race.\nAs illas Ons, do concello de Bueu, est\u00e1n dentro do Parque nacional das Illas Atl\u00e1nticas, e son visitadas por lecer sa\u00edndo desde os portos de Sanxenxo, Mar\u00edn e Bueu. Destacan as atalaias sobre a r\u00eda que hai no Grove ou o Cabo Home.\nConservaci\u00f3n ambiental.\nOs portos e a industria que se atopa no seu litoral, e tam\u00e9n nas cabeceiras dos r\u00edos que chegan \u00e1 r\u00eda, te\u00f1en un impacto neste ecosistema. \u00c9 unha das r\u00edas galegas con niveis de contaminaci\u00f3n intermedios e que se dan principalmente nas proximidades dos portos ou da costa.\nO complexo industrial de Louriz\u00e1n, Pontevedra, formando por ENCE e Elnosa, est\u00e1 no litoral da r\u00eda e ad\u00edcase \u00e1 produci\u00f3n de pasta de papel, derivados de biomasa forestal e compostos como cloro ou sosa c\u00e1ustica; o cal causa un impacto contaminante nesta. A s\u00faa produci\u00f3n de pasta, de cloro e sosa sup\u00f3n unha vertedura dunha media de 96 mil m3/d\u00eda de residuos \u00e1 r\u00eda desde Louriz\u00e1n. Iso sup\u00f3n unha entrada alta de materia org\u00e1nica, metais pesados, organoclorados, ligninas e alg\u00fans \u00e1cidos na auga. As elevadas concentraci\u00f3ns de Hg na auga proceden do procesos electroqu\u00edmicos e de produci\u00f3n do complexo industrial e focal\u00edzanse nos sedimentos pr\u00f3ximos \u00e1 planta. A concentraci\u00f3n de metais pesados na r\u00eda, como Cu, Hg, Pb e Zn e que aparecen ligados a materia org\u00e1nica, est\u00e1n ligada ao uso portuario desta, como \u00e9 en especial o caso de Mar\u00edn. O Hg depos\u00edtase no solo pero a s\u00faa resuspensi\u00f3n depende da mobilizaci\u00f3n dos residuos depositados. Estes metais, dilu\u00eddos na auga, entran na cadea tr\u00f3fica trala absorci\u00f3n por especies do fitoplancto ou por filtraci\u00f3n nos bivalvos.\nA r\u00eda ten contaminaci\u00f3n elevada por vertidos de materia org\u00e1nica froito do lixo da poboaci\u00f3n urbana tanto no seu interior, ao final do r\u00edo L\u00e9rez, como no porto de Mar\u00edn.\nEn 1987 formouse a Asociaci\u00f3n Pola Defensa da R\u00eda coa intenci\u00f3n de reivindicar a limpeza e coidado dos bancos marisqueiros e a necesidade de recuperaci\u00f3n da costa de Louriz\u00e1n."}
{"id": "64285", "revid": "736", "url": "https://gl.wikipedia.org/wiki?curid=64285", "title": "Cardo de Mar\u00eda", "text": ""}
{"id": "64288", "revid": "98629", "url": "https://gl.wikipedia.org/wiki?curid=64288", "title": "Batalla de San Marcial", "text": "A batalla de San Marcial tivo lugar o 31 de agosto de 1813. O ex\u00e9rcito espa\u00f1ol de Galicia, baixo mando do xeneral Freire, fixo retroceder as tropas do mariscal Soult, que emprendera a maior ofensiva contra o ex\u00e9rcito aliado que conduc\u00eda o duque de Wellington.\nAntecedentes.\nWellington achegouse a Donostia logo da campa\u00f1a de Vitoria e puxo sitio \u00e1 cidade no mes de xullo de 1813, buscando render esa importante praza forte, entanto o ex\u00e9rcito franc\u00e9s se retiraba cara o Leste, e tentaba recuperarse e cuidar os feridos habidos en Vitoria. San Sebasti\u00e1n xunto con Pamplona situ\u00e1banse aos flancos das forzas de Wellington, gardando as proximidades da fronteira francesa e listas para ser aproveitadas polos franceses antes de que os aliados tentasen operar dentro do seu pa\u00eds. Por\u00e9n o asalto contra San Sebasti\u00e1n mostrou que Wellington xulgara mal a determinaci\u00f3n da gornici\u00f3n francesa e a do seu comandante, o xeneral Rey, as\u00ed que os asaltos brit\u00e1nicos foron rexeitados con graves perdas, como os 600 mortos contabilizados no ataque do d\u00eda 21 de xullo . Antes de que Wellington puidese replantear as s\u00faas acci\u00f3ns, tivo noticias de que Soult recuperara as s\u00faas forzas e reaparec\u00eda desde o Leste, bastante antes do que Wellesley crera pos\u00edbel; de modo que parte do ex\u00e9rcito aliado levantou o asedio de San Sebasti\u00e1n para enfrontarse ao mariscal franc\u00e9s.\nMentres Wellington encaraba a Soult na campa\u00f1a dos Pireneos, o xeneral Graham manti\u00f1a o bloqueo de San Sebasti\u00e1n e prepar\u00e1base para asumir o Segundo Asedio de San Sebasti\u00e1n (1813) o 26 de agosto. Foi levantada unha li\u00f1a de fortificaci\u00f3ns lixeiras para resgardarse contra os asaltos de Soult, mentres un forte cord\u00f3n se fixou nas beiras r\u00edo Bidasoa. Acrecentouse a forza das divisi\u00f3ns anglo-portuguesas en Vera, Lesaka e m\u00e1is Ir\u00fan, coa inclusi\u00f3n de forzas espa\u00f1olas das divisi\u00f3ns espa\u00f1olas 3\u00aa, 5\u00aa e 7\u00aa sobre as alturas de San Marcial, as\u00ed como d\u00faas brigadas da 4\u00aa divisi\u00f3n en reserva (que formaban parte do Cuarto ex\u00e9rcito espa\u00f1ol dirixido polo xeneral Freire, ou Ex\u00e9rcito de Galiza). En efecto, logo de catro semanas de recuperaci\u00f3n, Soult preparara unha ofensiva cara San Sebasti\u00e1n, concentrando as s\u00faas nove divisi\u00f3ns en Ainoa, para un ataque sobre os arredores de San Marcial. Nin as forzas francesas, nin as espa\u00f1olas ti\u00f1an a moral en perfecto estado de combate; os franceses estaban desmoralizados polas retiradas recentes; en tanto as enrabiadas tropas de Freire, abandonadas pola s\u00faa lox\u00edstica, non gozaran das s\u00faas raci\u00f3ns en varios d\u00edas Detr\u00e1s deles, os ex\u00e9rcitos aliados estaban enfrascados nos terr\u00edbeis combates por San Sebasti\u00e1n, que lles custar\u00edan 2376 mortos ou feridos s\u00f3 no d\u00eda do 31 de agosto\nBatalla.\nEnfuscadas pola n\u00e9boa matinal, sete divisi\u00f3ns francesas marcharon cara o Bidasoa no 31 agosto, vadeando o r\u00edo cubertas polo fogo da s\u00faa artillar\u00eda. As posici\u00f3ns aliadas en Vera e Ir\u00fan v\u00edronse sorprendidas e superadas, mais non sen alertaren antes a Freire, que dirixiu as s\u00faas tropas formando unha li\u00f1a nas alturas. As columnas imperiais perderon a s\u00faa orde cando gabearon sobre o dificultoso terreo, alcanzando as li\u00f1as de Freire como unha masa confusa Os espa\u00f1ois recib\u00edronos con fogo e, avanzando contra eles con baioneta calada, arrasaron os homes de Soult, empux\u00e1ndoos ladeiras embaixo.\nSoult recompuxo as unidades a medianoite e preparou tropas de refresco para un segundo asalto sobre os outeiros, mais os espa\u00f1ois a baioneta calada mantiv\u00e9ronse firmes fronte este asalto final, batendo novamente nos franceses. Impotente ante as sucesivas retiradas dos seus homes no r\u00edo Bidasoa, Soult ordenou a retirada para Ir\u00fan, sen ter chegado a ver unha casaca vermella brit\u00e1nica. Cando Freire reclamou reforzos para a s\u00faa li\u00f1a, foi replicado con magnanimidade por Wellington: \"Como xa obtivo esta vitoria, debe gardar a honra dela tan s\u00f3 para os seus paisanos\" (\"As he has already won his victory, he should keep the honour of it for his countrymen alone.\") Donostia caeu logo dunha amedrentadora batalla m\u00e1is tarde e Soult retirouse para solo franc\u00e9s.\nCombate de Vera.\nDurante a madrugada do d\u00eda 1 de setembro, logo dun forte treb\u00f3n, un destacamento de Green-Jackets defendeu durante horas o paso da pequena ponte de Vera, fronte unha columna que dirix\u00eda o xeneral Vandermaesen. Finalmente os franceses arrasaron os brit\u00e1nicos, non sen que o comandante franc\u00e9s perdese tam\u00e9n a s\u00faa vida.\nConsecuencias.\nA batalla de San Marcial marcou a fin da \u00fanica forza tem\u00edbel de Soult, que \"xa nunca combater\u00eda coa acostumada habilidade e celo.\" A vitoria de San Marcial figura entre os triunfos m\u00e1is brillantes do ex\u00e9rcito espa\u00f1ol na guerra."}
{"id": "64291", "revid": "2023", "url": "https://gl.wikipedia.org/wiki?curid=64291", "title": "Enteiro", "text": ""}
{"id": "64292", "revid": "72012", "url": "https://gl.wikipedia.org/wiki?curid=64292", "title": "Recta real", "text": ""}
{"id": "64294", "revid": "65337", "url": "https://gl.wikipedia.org/wiki?curid=64294", "title": "Radagaiso", "text": "Radagaiso (\"Rhodogastus\", Radagaisus, \u1fec\u03bf\u03b4\u03bf\u03b3\u03ac\u03ca\u03c3\u03bf\u03c2, segundo Z\u00f3simo) finado no ano 406, foi un xefe xerm\u00e1nico, posibelmente godo.\nTraxectoria.\nNo ano 401 tomou parte na expedici\u00f3n militar de Alarico I de Italia, e no ano 406 dirixiu un ex\u00e9rcito contra Roma. Segundo alg\u00fans, o ex\u00e9rcito de Radagaiso constaba de 200.000 guerreiros. Os pag\u00e1ns viron naquilo un castigo dos deuses por culpa das cristi\u00e1ns.\nPara derrotalo, o xeneral Estilic\u00f3n conseguiu ga\u00f1arse para o seu bando a Saro e ao huno Uldino, e coa s\u00faa axuda derrotou a Radagaiso, que tivo que refuxiarse coas s\u00faas tropas nos montes Fescolani. Como a fame e a sede decimaban os seus homes, trataron de abrirse paso entre os sitiadores, pero estes capturaron e decapitaron a Radagaiso. Dos seus homes, alg\u00fans das superviventes foron feitos escravos e outros ingresaron no ex\u00e9rcito romano."}
{"id": "64295", "revid": "98629", "url": "https://gl.wikipedia.org/wiki?curid=64295", "title": "Batalla de Ciudad Rodrigo", "text": "Co nome de batalla de Ciudad Rodrigo co\u00f1\u00e9cese, durante a guerra de Independencia espa\u00f1ola, a toma da cidade de Ciudad Rodrigo, Salamanca, Espa\u00f1a, por parte das tropas aliadas anglo-portuguesas que mandaba o xeneral ingl\u00e9s Lord Wellington, nun asalto efectuado ao longo da noite do 19 de xaneiro ao 20 de xaneiro de 1812. A praza forte estaba defendida por unha gornici\u00f3n francesa ao mando do xeneral Barri\u00e9. A posici\u00f3n da localidade, no cami\u00f1o entre Portugal e Espa\u00f1a, converteuna nunha presa apetecida polos contendentes durante a guerra peninsular.\nAntecedentes.\nO 9 de xullo de 1810, o mariscal franc\u00e9s Michel Ney tomou a praza forte de Ciudad Rodrigo logo de vinte e catro d\u00edas de asedio. Os 5\u00a0500 homes da gornici\u00f3n, mandada polo mariscal de campo Andr\u00e9s de Herrasti, rend\u00e9ronse despois de que a artillar\u00eda francesa abrise unha brecha pola que entrou a infantar\u00eda ao asalto.Os espa\u00f1ois sufriron 451 mortes e 994 feridos, e foron capturados 4\u00a0000 homes e 118 can\u00f3ns. O VI corpo de Ney tivo 180 mortes e sobre uns 1\u00a0000 ferido durante o asedio. A soldadadesca francesa someteu a cidade a pillaxe. O asedio atrasou a invasi\u00f3n de Portugal, que dirix\u00eda o mariscal Andr\u00e9 Mass\u00e9na, polo menos durante un mes.\nA batalla.\nO xeneral brit\u00e1nico Wellington iniciou a s\u00faa campa\u00f1a do ano 1812 coa toma de Ciudad Rodrigo nun asalto ao longo da noite do 19 de xaneiro ao 20 de xaneiro de 1812, despois de operaci\u00f3ns preparatorias nas que investiu 10 d\u00edas. Nos ataques previos, os brit\u00e1nicos capturaron d\u00faas alturas, o Tes\u00f3n Grande (8 de xaneiro) e o Tes\u00f3n Pequeno (16 de xaneiro).\nMentres a artillar\u00eda brit\u00e1nica, so mando do capit\u00e1n Alexander Dickson abrira xa d\u00faas brechas na muralla da cidade, de distinto grandor. A maior foi asaltada pola 3\u00aa divisi\u00f3n do xeneral Thomas Picton, entanto a menor foi atacada pola Divisi\u00f3n Lixeira do xeneral Robert Craufurd. Por\u00e9n o ataque foi moi custoso morrendo dos aliados, entre outros, os xenerais Henry Mackinnon e Craufurd, ademais de 195 mortos e 916 feridos. Os 2\u00a0000 homes da gornici\u00f3n que mandaba o xeneral de brigada Barri\u00e9 tiveron 529 baixas, entre mortos e feridos. A vitoria ficou emborranchada cando a tropa brit\u00e1nica se abandonou \u00e1 pillaxe.\nConsecuencias.\nO ex\u00e9rcito franc\u00e9s de Portugal perdeu na toma os seus pertrechos, entre os que cabe indicar 142 can\u00f3ns. A captura de Ciudad Rodrigo facilitou o subseguinte ataque de Wellington sobre Badaxoz, cuxa toma resultou ser moito m\u00e1is sanguenta.\nPola liberaci\u00f3n da cidade, Wellesley que naquela altura era Vizconde de Wellignton foi recompensado co t\u00edtulo de duque de Ciudad Rodrigo."}
{"id": "64296", "revid": "624", "url": "https://gl.wikipedia.org/wiki?curid=64296", "title": "Pipino de Landen", "text": ""}
{"id": "64297", "revid": "23204", "url": "https://gl.wikipedia.org/wiki?curid=64297", "title": "Pipino o Vello", "text": "Pipino de Landen ou Pipino o Vello (naceu sobre 580, morreu o 27 de febreiro de 639).\nTraxectoria.\nFoi Mordomo de Palacio de Austrasia a partir do 615, durante o reinado de tres reis merovinxios, pero Dagoberto I tirouno do cargo no 629. Cargo que volveu a exercer trala morte do rei en 639.\nPosu\u00eda un vasto dominio en Austrasia.\nPola s\u00faa filla Begga (620-695), foi o primeiro antepasado dos Pip\u00ednidas dando orixe \u00e1 Dinast\u00eda Carolinxia. A s\u00faa outra filla, Gertrude (626-659) foi abadesa de Nivelles, chegou a ser santa e \u00e9 patroa de Landen. Nomeou o seu fillo Grimaldo (616-656) mordomo de palacio. \nPipino foi asasinado en Par\u00eds despois de usurpar o poder real."}
{"id": "64299", "revid": "25871", "url": "https://gl.wikipedia.org/wiki?curid=64299", "title": "Pipino de Herstal", "text": "Pipino II de Heristal ou Pipino o Mozo, nado en Heristal, \"circa\" 635 e finado en Jupille, B\u00e9lxica o 16 de decembro de 714, foi o Mordomo de Palacio de Austrasia. Fillo de Ansexiselo e de Begga, fillo de Pipino I o Vello.\nTraxectoria.\nImportante propietario terratenente, gozaba dun gran n\u00famero de adeptos que reforzaron o seu poder\u00edo e o dos seus sucesores. Moito m\u00e1is prudente que o seu t\u00edo Grimoaldo I, non se aproveitou da s\u00faa situaci\u00f3n para colocar \u00e1 s\u00faa familia desprazando aos merovinxios.\nTralo asasinato de Dagoberto II, erixiuse en cabeza da aristocracia austrasiana contra as pretensi\u00f3ns hexem\u00f3nicas do mordomo de palacio Ebro\u00edno, ataca Neustria, combatendo preto de Laon.\nCando Ebro\u00edno morreu en 681, Pipino reconciliouse co mordomo de palacio de Neustria, Waratton, reco\u00f1ecendo a Teodorico III como rei franco, pero debeuse enfrontar a Berchar, sucesor de Waratton e, en 687, conseguiu que os neustrianos se retirasen, definitivamente, a Tertry.\nPipino II reco\u00f1eceu de novo como rei a Teodorico II, pero erixiuse como mordomo de palacio de todo o reino franco. Impuxo a autoridade franca sobre os alam\u00e1ns, os fris\u00f3ns e os franc\u00f3ns, axudando \u00e1s primeiras misi\u00f3ns evanxelizadoras en Xermania.\nA s\u00faa sucesi\u00f3n foi dif\u00edcil, os seus fillos Drog\u00f3n e Grimaldo morreron antes que el, quedando os seus fillos pequenos, Teodebaldo, Arnaldo e Hugo, a cargo da s\u00faa avoa Plectrude, rexente, e ser\u00e1 o seu fillo ilex\u00edtimo, Carlos Martel, o que asumir\u00e1 o poder."}
{"id": "64301", "revid": "54334", "url": "https://gl.wikipedia.org/wiki?curid=64301", "title": "Carl Spitzweg", "text": "Carl Spitzweg, nado en Unterpfaffenhofen o 5 de febreiro de 1808 e finado o 23 de setembro de 1885, foi un pintor alem\u00e1n do Romanticismo, considerado entre os representantes m\u00e1is importantes do per\u00edodo Biedermeier.\nTraxectoria.\nFoi o segundo de tres fillos de Franziska e Simon Spitzweg. O seu pai, rico mercador,f\u00edxolle estudar farmacia. Carl comezou a pintar logo dunha enfermidade en forma autodidacta, copiando os traballos dos mestres flamengos. As s\u00faas primeiras obras propias foron contribuci\u00f3ns a revistas sat\u00edricas.\nM\u00e1is tarde, Spitzweg visitou os centros art\u00edsticos europeos, onde estudou a obra de varios artistas e refinou a s\u00faa t\u00e9cnica e estilo: nas s\u00faas viaxes visitou Praga, Venecia, Par\u00eds, Londres e B\u00e9lxica.\nAs s\u00faas \u00faltimas obras son case todas retratos humor\u00edsticos e exc\u00e9ntricos."}
{"id": "64302", "revid": "2023", "url": "https://gl.wikipedia.org/wiki?curid=64302", "title": "Primo relativo", "text": ""}
{"id": "64309", "revid": "102241", "url": "https://gl.wikipedia.org/wiki?curid=64309", "title": "Lingua cantonesa", "text": "A lingua ou dialecto canton\u00e9s ou yu\u00e8 (chin\u00e9s simplificado: \u7cb5\u8bed, chin\u00e9s tradicional: \u7ca4\u8a9e, Pinyin: \"yu\u00e8y\u01d4\", Jyutping:\"Jyut6jyu5\") \u00e9 un dos principais dialectos do chin\u00e9s.\nO nome \"yu\u00e8\" corresponde ao nome dun reino antigo situado na actual provincia de Guangdong. Por iso, o car\u00e1cter \u7cb5 util\u00edzase hoxe en d\u00eda como abreviatura do nome desta provincia.\nA\u00ednda que os chineses prefiren falar de dialectos (\u65b9\u8a00, \"f\u0101ngy\u00e1n\") ao referirse \u00e1s variedades do chin\u00e9s falado, a intelixibilidade mutua entre estes \u00e9 practicamente nula polo que moitos ling\u00fcistas consideran o chin\u00e9s unha familia de linguas, e non unha lingua \u00fanica.\nO canton\u00e9s \u00e9 o terceiro dialecto (dialecto neste sentido amplo) m\u00e1is falado do chin\u00e9s despois do mandar\u00edn e da wu. Ten ao redor de 70 mill\u00f3ns de falantes, principalmente na provincia de Guangdong e nas rexi\u00f3ns administrativas especiais de Hong Kong e Macau. As primeiras comunidades chinesas que se estabeleceron en pa\u00edses como Per\u00fa, Estados Unidos, Australia ou o Reino Unido proced\u00edan desta zona do sur da China. Isto fixo que o canton\u00e9s f\u00f3ra durante moito tempo o idioma principal nos chinatowns das grandes cidades destes pa\u00edses.\nO canton\u00e9s \u00e9 un dialecto chin\u00e9s bastante conservador, m\u00e1is pr\u00f3ximo \u00e1s formas antigas da lingua do que outros dialectos. Isto refl\u00edctese, por exemplo, no feito curioso de que a poes\u00eda antiga chinesa, cuxa pronunciaci\u00f3n orixinal desco\u00f1ecemos, rima mellor lida en canton\u00e9s do que en mandar\u00edn.\nDos diferentes dialectos chineses, o canton\u00e9s \u00e9 o \u00fanico, \u00e1 parte do mandar\u00edn, que ten unha forma escrita. Esta utiliza alg\u00fans caracteres chineses que non existen en mandar\u00edn, e reutiliza outros con significados diferentes. O canton\u00e9s escrito util\u00edzase, no entanto, s\u00f3 en situaci\u00f3ns informais, como cartas entre amigos, foros de Internet ou nalgunhas formas de literatura popular. En situaci\u00f3ns formais o chin\u00e9s escrito segue as normas do mandar\u00edn est\u00e1ndar.\nEn Hong Kong e Macau o canton\u00e9s falado util\u00edzase tam\u00e9n en situaci\u00f3ns formais como discursos pol\u00edticos, e en emisoras de radio e televisi\u00f3n. Nestes casos, a lingua utilizada non \u00e9 aut\u00e9ntico canton\u00e9s, sen\u00f3n mandar\u00edn cunha lectura cantonesa dos caracteres."}
{"id": "64312", "revid": "2270", "url": "https://gl.wikipedia.org/wiki?curid=64312", "title": "Poder Executivo", "text": ""}
{"id": "64313", "revid": "2270", "url": "https://gl.wikipedia.org/wiki?curid=64313", "title": "Poder Lexislativo", "text": ""}
{"id": "64314", "revid": "2270", "url": "https://gl.wikipedia.org/wiki?curid=64314", "title": "Poder Xudiciario", "text": ""}
{"id": "64315", "revid": "2270", "url": "https://gl.wikipedia.org/wiki?curid=64315", "title": "Poder Xudicial", "text": ""}
{"id": "64317", "revid": "98629", "url": "https://gl.wikipedia.org/wiki?curid=64317", "title": "Minami Torishima", "text": " \nMinami Torishima (\u5357\u9ce5\u5cf6) ou Illa Marcus \u00e9 unha illa illada localizada ao noroeste do Oc\u00e9ano Pac\u00edfico. O significado en xapon\u00e9s \u00e9 \"Illa dos paxaros do sur\". Pos\u00fae unha \u00e1rea de 1,2\u00a0km\u00b2. \u00c9 o territorio m\u00e1is oriental do Xap\u00f3n a 1.848 km ao sueste de Toquio, e a 1.267\u00a0km ao leste da illa xaponesa m\u00e1is pr\u00f3xima, Minami I\u014djima nas Illas Ogasawara, e forma unha li\u00f1a entre Toquio e a Illa Wake, que est\u00e1 a 1.415\u00a0km ao leste-sueste. A illa m\u00e1is pr\u00f3xima \u00e9 Farall\u00f3n de Paxaros nas Illas Marianas, que est\u00e1 a 1.021\u00a0km ao oeste-suroeste.\nAdministrativamente forma parte do concello de Ogasawara (\u5c0f\u7b20\u539f\u6751) na subprefectura de Ogasawara (\u5c0f\u7b20\u539f\u652f\u5e81) da prefectura de Toquio no Xap\u00f3n.\nHistoria.\nA illa foi descuberta polo capit\u00e1n espa\u00f1ol Andr\u00e9s de Arriola en 1694, na viaxe de retorno desde Manila a Acapulco, pero a s\u00faa localizaci\u00f3n non foi rexistrada ata o s\u00e9culo XIX. \u00c9 mencionada por primeira vez en 1864, dando unha posici\u00f3n por unha nave de observaci\u00f3n dos Estados Unidos en 1874 e en 1879, Kiozaemon Saito pisou terra. O Xap\u00f3n oficialmente reclamou a illa o 19 de xullo de 1898.\nDurante a segunda guerra mundial 4.000 soldados xaponeses estiveron estacionados na illa, a cal foi atacada pola Mari\u00f1a dos Estados Unidos en 1943, sen conseguir a s\u00faa rendici\u00f3n ou ocupaci\u00f3n. A illa \u00e9 usada na actualidade para a observaci\u00f3n meteorol\u00f3xica e ten unha pequena estaci\u00f3n de radio."}
{"id": "64321", "revid": "55340", "url": "https://gl.wikipedia.org/wiki?curid=64321", "title": "Thomas Townshend", "text": "Thomas Townshend, primeiro vizconde de Sydney, nado o 24 de febreiro de 1732 e finado o 30 de xu\u00f1o de 1800, foi un pol\u00edtico ingl\u00e9s que ocupou varios dos m\u00e1is importantes postos de goberno no Reino Unido durante a segunda metade do s\u00e9culo XVIII. O seu m\u00e1is imperecedoiro legado sexa probabelmente que a cidade de Sydney en Australia leve o seu nome na s\u00faa honra."}
{"id": "64325", "revid": "98629", "url": "https://gl.wikipedia.org/wiki?curid=64325", "title": "Francisco Javier Casta\u00f1os", "text": "Francisco Javier Casta\u00f1os Aragorri Urioste y Olavide, duque de Bail\u00e9n, co\u00f1ecido como o xeneral Casta\u00f1os, nado en Madrid o 22 de abril de 1758 e finado na mesma cidade o 24 de setembro de 1852, foi un militar e pol\u00edtico espa\u00f1ol que sobresa\u00edu durante as Guerras revolucionarias francesas e a Guerra da Independencia espa\u00f1ola.\nFoi presidente do Consello de Rexencia entre o 1 de febreiro e o 29 de maio de 1810 na \"Espa\u00f1a libre de franceses\" e posteriormente, durante o reinado de Fernando VII, presidente do Consello de Castela (1832 \u2013 1834).\nAdquiriu gran celebridade por conseguir a vitoria fronte \u00e1s tropas napole\u00f3nicas do xeneral Dupont no ver\u00e1n de 1808. Era a primeira vez que as tropas imperiais eran vencidas no continente europeo.\nTraxectoria.\nFrancisco Javier Casta\u00f1os Aragorri Urioste y Olavide naceu no seo dunha distinguida familia orixinaria de Biscaia. Foi instru\u00eddo na arte da guerra polo c\u00e9lebre xeneral O'Reilly. cu\u00f1ado seu, que o acompa\u00f1ou a Alema\u00f1a nunha viaxe que emprendeu para co\u00f1ecer sobre a arte militar na escola do grande Frederico II de Prusia. En 1794, serviu con distinci\u00f3n, como coronel, no ex\u00e9rcito de Navarra \u00e1s ordes do xeneral Caro. Foi nomeado xeneral en 1798, e ascendido en 1802 a tenente xeneral pola s\u00faa defensa do porto de Ferrol. Posteriormente foi apartado de Madrid, por causa da s\u00faa oposici\u00f3n \u00e1 pol\u00edtica pacifista do ministerio espa\u00f1ol da guerra, estando a cargo do mando do Campo de Xibraltar.\nCando a invasi\u00f3n francesa de Espa\u00f1a, en 1808, foille confiado, pola Xunta Suprema Central, que actuaba como Rexencia de Espa\u00f1a, o mando dun corpo do ex\u00e9rcito nos lindes de Andaluc\u00eda co resto de Espa\u00f1a, rexi\u00f3n na que desexaba entrar o xeneral Dupont.\nCon 9.000 soldados e 3.000 voluntarios, Casta\u00f1os derrotou o xeneral franc\u00e9s na batalla de Bail\u00e9n, na provincia de Xa\u00e9n en combate sostido entre os d\u00edas 18 e 22 de xullo de 1808. Parte da gloria debeuse tam\u00e9n ao su\u00edzo Reding, o seu lugartenente. A divisi\u00f3n francesa capitulou, e 20.000 homes foron feitos prisioneiros, sendo logo enviados a C\u00e1diz e \u00e1 illa de Cabrera, nas Baleares.\nAs repercusi\u00f3ns da rendici\u00f3n de Bail\u00e9n foron enormes, xa que era a primeira vez que un corpo do ex\u00e9rcito imperial napole\u00f3nico era derrotado no continente europeo: esmagaba o seu mito de imbatibilidade.\nPor\u00e9n, en outubro do mesmo ano, Casta\u00f1os era derrotado noutra batalla, bastante m\u00e1is ao norte, en Tudela, Navarra.\nEn 1811, a Xunta Suprema nomeouno comandante do 4\u00ba corpo do ex\u00e9rcito e gobernador de varias provincias. Na batalla de Vitoria, na que a derrota francesa se debeu en boa medida ao seu valor, mostrou unha nova proba da s\u00faa capacidade.\nPrivado logo da s\u00faa comandancia pola Rexencia, escribiu ao Ministro da Guerra: \"Te\u00f1o as satisfacci\u00f3n de enviarvos entre as mans do mariscal de campo Freire o mando que eu coll\u00edn en 1811, baixo os muros de Lisboa\"\n\u00c1 volta do rei Fernando VII, Casta\u00f1os mostrouse como un firme apoio do monarca no momento en que este reinstauraba o absolutismo. Foi nomeado Capit\u00e1n xeneral de Catalu\u00f1a en 1815, e m\u00e1is tarde en 1823, conselleiro de Estado en 1825, e a\u00ednda posteriormente presidente do consello de Castela. Por\u00e9n, foi relegado da Corte entre 1833 e 1843, coa chegada dos liberais ao poder.\n\u00c1 ca\u00edda de Espartero, vello dabondo, deveceu por mergullarse de novo na vida pol\u00edtica, e a\u00ednda substituir\u00eda a Arg\u00fcelles como titor dunha ra\u00ed\u00f1a Isabel II a\u00ednda moi nova."}
{"id": "64326", "revid": "1556", "url": "https://gl.wikipedia.org/wiki?curid=64326", "title": "Goethe", "text": ""}
{"id": "64333", "revid": "1987", "url": "https://gl.wikipedia.org/wiki?curid=64333", "title": "R\u00edo Rabazal", "text": "O r\u00edo Rabazal (en lingua portuguesa Rio Raba\u00e7al) nace en Galicia, pr\u00f3ximo \u00e1 fronteira con Portugal, entrando neste pa\u00eds no concello portugu\u00e9s de Vinhais. No concello de Vinhais xunta as s\u00faas augas con r\u00edo Mente, que act\u00faa como fronteira natural entre Espa\u00f1a e Portugal. Est\u00e1 represado en Rebordelo, no extremo sur de Vinhais, antes de entrar no concello de Valpa\u00e7os, e proseguir o seu curso ata a confluencia con r\u00edo Tuela a Norte de Mirandela para unirse \u00f3 r\u00edo Tua."}
{"id": "64335", "revid": "98629", "url": "https://gl.wikipedia.org/wiki?curid=64335", "title": "Mar\u00eda Zambrano", "text": "Mar\u00eda Zambrano (V\u00e9lez-M\u00e1laga, 22 de abril de 1904 - Madrid, 6 de febreiro de 1991) foi unha fil\u00f3sofa e ensa\u00edsta espa\u00f1ola que viviu no exilio entre 1939 e 1984 a causa da Guerra Civil e o seu compromiso ideol\u00f3xico. A s\u00faa obra non acadou relevancia en Espa\u00f1a ata finais do s\u00e9culo XX. A s\u00faa obra caracter\u00edzase por un intento de relacionar filosof\u00eda e poes\u00eda. Outorg\u00e1ronlle os dous premios literarios m\u00e1is importantes de Espa\u00f1a: o premio Pr\u00edncipe de Asturias en 1981 e o Premio Cervantes no 1988.\nBiograf\u00eda.\nPrimeiros anos.\nMar\u00eda Zambrano naceu o 22 de abril de 1904 no domicilio familiar de V\u00e9lez-M\u00e1laga. No Rexistro Civil aparece nada o 25 a causa de nacer medio morta. O seu pai foi Blas Zambrano e a s\u00faa nai Araceli Alarc\u00f3n, ambos mestres. A s\u00faa infancia foi un per\u00edodo fundamental na s\u00faa vida, onde consideraba que nacera a s\u00faa vocaci\u00f3n filos\u00f3fica.\nEn 1908 trasladouse a Madrid coa s\u00faa familia, e ao ano seguinte, en 1909 a Segovia. Al\u00ed pasou a etapa adolescente. A s\u00faa irm\u00e1 Araceli naceu no 1911, sendo \u201cla felicidad m\u00e1s honda, la alegr\u00eda m\u00e1s grande de su vida\u201d. Dous anos despois comezou a cursar bacharelato no Instituto de Segovia; onde foi unha das \u00fanicas mulleres form\u00e1ndose.\nIniciou un romance en 1917 co seu primo Miguel Pizarro, a quen a familia enviou ao Xap\u00f3n catro anos m\u00e1is tarde, po\u00f1endo fin \u00e1 relaci\u00f3n. Por\u00e9n, continuaron v\u00e9ndose esporadicamente cando regresaba a Espa\u00f1a. Nesta etapa co\u00f1eceu ao poeta Antonio Machado, amigo do seu pai. \nNo 1921 iniciou os seus estudos de Filosof\u00eda como alumna libre na Universidade Central de Madrid, vivindo a\u00ednda en Segovia. Zubiri e Besteiro formaron parte do seu profesorado, entre outros. Nesa cidade co\u00f1eceu a Le\u00f3n Felipe e a Federico Garc\u00eda Lorca. En 1926 traslad\u00e1ronse de novo a Madrid e co\u00f1eceu a Ortega y Gasset nun tribunal de exames. O ano seguinte, en 1927, rematou a s\u00faa carreira de Filosof\u00eda e foi invitada \u00e1 reuni\u00f3n da Revista de Occidente, c\u00edrculo no cal asumir\u00eda un papel de mediadora entre Ortega y Gasset e alg\u00fans escritores novos, como Antonio S\u00e1nchez Barbudo ou Jos\u00e9 Antonio Maravall.\nXuventude.\nA partir do 1928 comezou o seu doutoramento e ingresou na Federaci\u00f3n Universitaria Escolar (FUE). Nese ano contraeu unha forte tuberculose e gardou repouso ata a primavera de 1929. Un ano despois, Zambrano publicou o seu primeiro libro Horizonte del liberalismo. En 1931 foi nomeada profesora auxiliar de Metaf\u00edsica na Universidad Central de Madrid, posto que ocupou ata 1935, onde substitu\u00edu a Zubiri, que se encontraba en Alema\u00f1a estudando xunto a Heidegger. O 14 de abril de 1931 foi proclamada a Rep\u00fablica, e relatou a s\u00faa celebraci\u00f3n na Porta do Sol, coa obra \"Delirio y Destino\". Non aceptou, por\u00e9n, a oferta dunha candidatura \u00e1s Cortes como deputada polo PSOE. En 1932 creouse o Fronte Espa\u00f1ol, cuxo manifesto asinou. Mais a autora veuse obrigada a disolvelo cando Jos\u00e9 Antonio Primo de Rivera intentou sumarse e asumir as siglas, atribu\u00edndoas \u00e1 Falanxe Espa\u00f1ola. No 1933 comezou a participar nalgunhas das \u201cMisi\u00f3ns Pedag\u00f3xicas\u201d. \nIniciada a Guerra Civil, o 14 de setembro de 1936 contraeu matrimonio cun compa\u00f1eiro da Facultade, Alfonso Rodr\u00edguez Aldave, que foi nomeado secretario da embaixada de Espa\u00f1a en Chile. Na viaxe de ida a Chile, na Habana, co\u00f1eceu a Jos\u00e9 Lezama Lima. En Santiago de Chile publicou a primeira versi\u00f3n de \"Los intelectuales en el drama de Espa\u00f1a e unha Antolog\u00eda de Garc\u00eda Lorca\" (1937). O 19 de xu\u00f1o regresaron a Espa\u00f1a porque, como ela mesma explicou, a guerra estaba xa perdida. O seu marido incorporouse ao ex\u00e9rcito e ela residiu en Valencia, onde interveu en numerosos actos pol\u00edticos. Seu pai faleceu o 29 de outubro en Barcelona; motivo polo que Machado lle dedica un cap\u00edtulo en \"Hora de Espa\u00f1a\".\nO exilio.\nEn decembro de 1938 Catalu\u00f1a foi atacada polo ex\u00e9rcito sublevado; o 25 de xaneiro de 1939 Barcelona rendeuse, inici\u00e1ndose a denominada \u201cRetirada\u201d, cando milleiros de republicanos fuxiron cara a Francia buscando refuxio e asilo. Zambrano sa\u00edu da cidade ese mesmo d\u00eda, acompa\u00f1ada por alg\u00fans membros da s\u00faa familia. En Francia reencontrouse co seu marido, co que pronto partiu a M\u00e9xico. Os seus anos de exilio, dende 1939 ata 1984, foron os m\u00e1is orixinais e produtivos da s\u00faa vida intelectual. Foi nomeada profesora de Filosof\u00eda na Universidade de San Nicol\u00e1s de Hidalgo, durando un ano nese posto. Publicou as s\u00faas obras \"Pensamiento y Poes\u00eda en la vida espa\u00f1ola e Filosof\u00eda y Poes\u00eda\" (1939). A finais dese mesmo ano aceptou dar unha un ciclo de conferencias na Universidade da Habana sobre \u201cS\u00e9neca y el estoicismo\u201d, onde lle rescindiron o contrato por non poder impartilo por enfermidade. En 1940, tanto ela como o seu marido traslad\u00e1ronse \u00e1 Habana, onde impartiu clases na Universidade e no Instituto de Altos Estudios e Investigaciones Cient\u00edficas. Estivo ata 1943 traballando intensamente en seminarios e conferencias ou impartindo cursos entre Porto Rico e Cuba. Ese ano, ademais, publicou a s\u00faa obra \"La confesi\u00f3n, g\u00e9nero literario\" \"y m\u00e9todo\" (1943), e trasladouse a Porto Rico, onde foi nomeada profesora na Universidade de R\u00edo Pedras. Al\u00ed afianzou a s\u00faa relaci\u00f3n de amizade con Garc\u00eda Bacca e Ferrater Mora.\nA volta a Europa.\nAnte a grave situaci\u00f3n da s\u00faa nai, Zambrano viaxou a Par\u00eds no 1946, mais esta faleceu dous d\u00edas antes da s\u00faa chegada. Al\u00ed foi part\u00edcipe das vidas de sufrimento que estiveran levando a s\u00faa irm\u00e1 e a s\u00faa nai pola dominaci\u00f3n nazi. Co\u00f1eceu a Picasso, co que mantivo amizade, e \u00e1 intelectualidade francesa: Malraux, Sartre e Simone de Beauvoir, entre outros.\nEn 1949 volveu a M\u00e9xico acompa\u00f1ada da s\u00faa irm\u00e1, onde renunciou \u00e1 c\u00e1tedra de Metaf\u00edsica, volvendo de novo \u00e1 Habana. Ese mesmo ano regresou a Europa, e catro anos despois encontrouse de novo na cidade cubana. En 1953 as irm\u00e1s instal\u00e1ronse en Roma, onde permaneceron ata 1964. Al\u00ed co\u00f1eceu a Cioran, quen afirmou que Zambrano foi a intelectual m\u00e1is brillante do s\u00e9culo XX. Na estancia en Roma tivo dificultades econ\u00f3micas; por iso, o 3 de agosto de 1961 escribiulle a Reyna Rivas, afirmando que levaba tres d\u00edas sen ter nada que comer. Este per\u00edodo marcou a s\u00faa madurez intelectual, e publicou tres das s\u00faas obras fundamentais: El hombre y lo divino (1955), Persona y Democracia (1958) e La Espa\u00f1a de Gald\u00f3s (1959).\nEn agosto de 1964 as irm\u00e1s Zambrano foron expulsadas de Roma, e viviron dende ese ano ata 1973 en La Pi\u00e8ce, xunto ao monte do \"Xura Franc\u00e9s\". O 20 de febreiro de 1972 faleceu a s\u00faa irm\u00e1 a causa dunha trombose. Un ano m\u00e1is tarde volveu a Roma e do 1974 ao 1978 instalouse en La Pi\u00e8ce de novo. En 1979 o seu estado f\u00edsico fai que se atope incapacitada para a meirande parte das s\u00faas funci\u00f3ns. O seguinte ano trasladouse a Xenebra.\nO retorno a Espa\u00f1a.\nEn 1981 recibiu o Premio Pr\u00edncipe de Asturias de Comunicaci\u00f3n e Humanidades. Ademais, o concello de V\u00e9lez-M\u00e1laga pediu a s\u00faa volta \u00e1 s\u00faa cidade natal, ofrec\u00e9ndolle unha vivenda e axuda para a s\u00faa estancia. Foi nomeada Filla Predilecta pola mesma cidade. Dous anos despois, Zambrano caeu enferma con artrose e sen visi\u00f3n e foi hospitalizada por unha forte anemia. En 1984 volveu a Espa\u00f1a tras case medio s\u00e9culo de exilio e instalouse en Madrid; a s\u00faa actividade intelectual foi incansable. Conced\u00e9uselle o Premio Cervantes e publicou \"Delirio y destino\" (1989), ademais de ter outras obras en elaboraci\u00f3n, como \"Los bienaventurados\" e \"Los sue\u00f1os y el tiempo\". En 1990, pod\u00eda manter por d\u00edas a s\u00faa actividade intelectual, pese a non poder manterse en p\u00e9 ou articular palabra.\nMar\u00eda Zambrano faleceu o 6 de febreiro de 1991, sendo trasladada ao seu pobo o d\u00eda seguinte. Os seus restos descansan xunto cos da s\u00faa irm\u00e1 no cemiterio local de V\u00e9lez-M\u00e1laga. Na s\u00faa l\u00e1pida, por desexo seu, est\u00e1 inscrito o seguinte texto do \"Cantar de los Cantares\": \u201cSurge, amica mea, et veni\u201d (Lev\u00e1ntate, amiga m\u00eda, y ven).\nInfluencias.\nNo que respecta aos autores que m\u00e1is influenciaron a Mar\u00eda Zambrano, cabe destacar a relevancia de tres deles: Ortega y Gasset, Miguel de Unamuno e Xavier Zubiri. As s\u00faas pegadas vense claramente reflectidas no que a autora chamou a \"raz\u00f3n po\u00e9tica\", cunha analox\u00eda \u00e1 \"raz\u00f3n vital\" de Ortega, evidenciando a\u00ednda as\u00ed as s\u00faas diferenzas. Gardou cara Unamuno unha grande admiraci\u00f3n, o que fixo que os considerase, tanto a el como a S\u00e9neca, os dous paradigmas representativos espa\u00f1ois no seu \u00e1mbito.\nNon obstante, houbo outras personalidades das que a autora se serviu para o desenvolvemento do seu ideario. Na medida en que o seu \u00e9 un pensamento da \u00e9poca, que parte dun claro vitalismo, Nietzsche ou Bergson foron figuras importantes sobre as cales se valeu para as s\u00faas achegas, as\u00ed como Santo Agosti\u00f1o, Heidegger ou S\u00e9neca. A este dedica a obra \"El pensamiento vivo de S\u00e9neca\" (1944), un dos seus libros m\u00e1is importantes.\nMar\u00eda Zambrano emprega a tradici\u00f3n filos\u00f3fica occidental recibida por estes mestres do pensamento e a palabra. A filosof\u00eda existencial, fenomenolox\u00eda e vitalista sobre todo, a\u00ednda que as s\u00faas preferencias foran cara os gregos Plotino e Spinoza. Pero non s\u00f3 debe \u00f3s fil\u00f3sofos a s\u00faa forma de pensar sen\u00f3n tam\u00e9n a autores que pertencen \u00f3 \u00e1mbito da psicolox\u00eda, m\u00edstica e a antropolox\u00eda da relixi\u00f3n.\nConsiderar a Mar\u00eda Zambrano como autora \"tradicional\" farase con precauci\u00f3n porque non hai constancia de que seguise alg\u00fan tipo de pr\u00e1ctica especial, a\u00ednda que se consideraba cristi\u00e1. Zambrano seguiu fiel a raz\u00f3n indagadora da filosof\u00eda occidental herdada dos gregos. Seguiu un cami\u00f1o aprendido s\u00f3 en parte e cuxa pr\u00e1ctica consist\u00eda no propio cami\u00f1ar coa conciencia desperta, atenta os sons dos pasos.\nMar\u00eda andou un cami\u00f1o persoal que o quixo converter en m\u00e9todo e propo\u00f1elo como tal, quixo describilo mentres o recorr\u00eda. Ese cami\u00f1o foi o da raz\u00f3n-po\u00e9tica, a s\u00faa forma: a met\u00e1fora, a s\u00faa posibilidade: a disposici\u00f3n do esp\u00edrito, a s\u00faa materia prima: os s\u00edmbolos.\nMar\u00eda relaci\u00f3nase coa \"filosof\u00eda perenne\" que ser\u00eda dobre: por un lado o seu interese por pensadores \u00f3rficos e neoplat\u00f3nicos, cuxo pensamento foi aceptado como a base filos\u00f3fica da tradici\u00f3n cando esta se occidentalizou, e por outro lado, a utilizaci\u00f3n metaf\u00f3rica de moitos dos grandes s\u00edmbolos tradicionais. Claros del bosque e Aurora son un claro exemplo disto.\nObra.\nObras completas.\nEn 2011 iniciouse o proxecto, de momento sen finalizar, de recompilar toda a obra de Mar\u00eda Zambrano, da man de C\u00edrculo de Lectores/Galaxia Gutenberg. En total, ser\u00e1n un total de 8 volumes: \nZambrano, Mar\u00eda (2011-). Obras completas. Oito volumes. Edici\u00f3n Jes\u00fas Moreno. Galaxia Gutenberg/C\u00edrculo de lectores. \nEstilo literario.\nPara expresar o seu sentir, as\u00ed como o que quere transmitir ao p\u00fablico lector, Mar\u00eda Zambrano s\u00e9rvese, sobre todo, da adaptaci\u00f3n da linguaxe po\u00e9tica \u00e1 s\u00faa raz\u00f3n po\u00e9tica. Para iso, leva a cabo un rexeitamento da linguaxe l\u00f3xico-cient\u00edfica, criticando que sexa esta a \u00fanica utilizada para a totalidade dos campos do saber. Segundo a autora, o positivo e preciso \u00e9 percorrer a linguaxe aberta, \u00e9 dicir, a linguaxe po\u00e9tica, co fin de explorala mentres haxa imaxinaci\u00f3n. Esta linguaxe permite a construci\u00f3n dunha metaf\u00edsica po\u00e9tica, tomando como figura principal a met\u00e1fora. A met\u00e1fora non debe valorarse s\u00f3 dende o plano est\u00e9tico, sen\u00f3n tam\u00e9n como unha representaci\u00f3n da cultura. Nas s\u00faas palabras, esta figura deber\u00eda tomar \"la funci\u00f3n de definir una realidad inabarcable por la raz\u00f3n, pero propicia a ser captada de otro modo\".\nAdemais, concibe a palabra como concepto e expresi\u00f3n a trav\u00e9s das cales mostrar todo aquilo que est\u00e1 oculto; por iso a entende e fai un uso dela como libertaria. \"A trav\u00e9s de la palabra el fondo obscuro del ser, \"lo sagrado\", se abre a la luz\". A escrita de Zambrano \u00e9 unha escrita onde a palabra ten unha funci\u00f3n reivindicativa e iluminadora. No momento no que o car\u00e1cter filos\u00f3fico \u00e9 mesturado co car\u00e1cter creador da imaxinaci\u00f3n po\u00e9tica, os elementos do seu estilo supo\u00f1en a construci\u00f3n e unificaci\u00f3n da nosa realidade humana. Nas s\u00faas obras, a palabra (imaxe), xunto coa raz\u00f3n (s\u00edmbolo), forman un equipo a trav\u00e9s do cal conseguir un dos seus maiores obxectivos: profundar nos contidos escuros para, posteriormente, elevar a conciencia cara eses lugares de creaci\u00f3n onde hai posibilidades metaf\u00edsicas de ser plenamente. Con todo, o pensamento patriarcal, as\u00ed como a s\u00faa difusi\u00f3n no imaxinario social e informativo, contribu\u00edron a que a autora fose literariamente silenciada. Este proceso tivo consecuencias no mantemento e na plenitude do seu corpo te\u00f3rico, tam\u00e9n no que respecta ao traslado do mesmo cara o d\u00eda a d\u00eda do vivir social. \nNo estilo de Zambrano, a raz\u00f3n-po\u00e9tica \u00e9 tam\u00e9n concibida como un cami\u00f1o de realizaci\u00f3n persoal fronte a ese racionalismo r\u00edxido que, en certa forma, oculta outras dimensi\u00f3ns vitais consideradas menos racionais. A s\u00faa prosa \u00e9 sinxela e est\u00e1 vencellada precisamente \u00e1 necesidade dunha filosof\u00eda conceptual e substancial que predomine sobre o racional. \u00c9 tam\u00e9n complexa pola capacidade de s\u00edntese que require. As\u00ed, todo o non-racional atopa un lugar dende onde expandirse.\nToda a s\u00faa l\u00edrica est\u00e1 escrita e pensada para que chegue ao fondo da alma. Cando o sagrado e o \u00edntimo son descubertos na superficie, a senda do individualismo das persoas, entendido positivamente como a construci\u00f3n do ser persoal, faise tam\u00e9n m\u00e1is doada de transitar. Segundo Zambrano, a esencia deste ser son os sentimentos, as emoci\u00f3ns, as profundidades, as ideas e os pensamentos. De feito, afirma que a po\u00e9tica \u00e9 mostrada a trav\u00e9s da propia esencia persoal/individual, \"que luego se transforma en verbo\".\nEn definitiva, o seu estilo parte da s\u00faa filosof\u00eda m\u00edstica e adec\u00faase a ela. Todo o que aporta est\u00e1 relacionado co ser (metaf\u00edsica), as\u00ed como coas propiedades e principios esenciais do mesmo. O importante \u00e9 que a s\u00faa creaci\u00f3n suscite a reflexi\u00f3n individual e as achegas cara o profundo e escuro da vida. Ademais, cabe salientar a chamada ao lector; esa responsabilidade colectiva que conforma un deber moral nas s\u00faas lecturas e interpretaci\u00f3ns. O estilo de Mar\u00eda Zambrano esixe respostas por parte de quen a le.\nFilosof\u00eda.\nA raz\u00f3n-po\u00e9tica, estilo zambraniano proposto por Mar\u00eda Zambrano como cami\u00f1o de realizaci\u00f3n persoal, que era e \u00e9 necesario, nunha \u00e9poca na que a rixidez do racionalismo torna quebradizo o esp\u00edrito e oculta as dimensi\u00f3ns enigm\u00e1ticas da vida baixo falsas consideraci\u00f3ns que se forman en marxes de seguridade e que impermeabilizan a raz\u00f3n.\nSuperaci\u00f3n do racionalismo.\nA filosof\u00eda de Mar\u00eda Zambrano ten un dos seus piares fundamentais no rexeitamento do racionalismo, a postura que pon a raz\u00f3n como o elemento fundamental na adquisici\u00f3n do co\u00f1ecemento. Ao respecto disto, toma como principais autores de referencia a Descartes e Hegel. A cr\u00edtica da autora comeza pola consideraci\u00f3n por parte desta corrente de que nada \u00e9 descifrable se non \u00e9 pola raz\u00f3n: \u00e9 dicir, que hai unha reduci\u00f3n do real ao cognoscible. En relaci\u00f3n con Descartes, quen considerou que non hai que tomar por v\u00e1lido nada que non sexa claro e distinto, a autora verte certa discrepancia. Nesta primeira norma do m\u00e9todo, d\u00e9ixase de lado, e incluso se postula, que non existe o irracional, parte fundamental do individuo, e que os fil\u00f3sofos da sospeita po\u00f1en de manifesto. As\u00ed \u00e9 como Zambrano outorga valor \u00e1 vida sobre o racional. Concretamente en Descartes, tam\u00e9n critica a s\u00faa reduci\u00f3n do suxeito \u00e1 conciencia.\nPor outra banda, esta pensadora considera que Hegel fai chegar o poder da raz\u00f3n ao seu l\u00edmite, a trav\u00e9s do intento de estendela \u00e1 historia; unha li\u00f1a que, segundo ela, non debe ser traspasada. Ao contrario que os fil\u00f3sofos anteriores, a malague\u00f1a, nunha aproximaci\u00f3n m\u00e1is vitalista, defende que o real \u00e9 imposible de co\u00f1ecer na s\u00faa totalidade, pois ten as s\u00faas ra\u00edces na escuridade e na irracionalidade. A posta en valor da vida implica, segundo Zambrano, unha desconfianza na raz\u00f3n, a cal \u00e9 preciso someter \u00e1 vitalidade.\nMais isto non implica que dita raz\u00f3n non deba ser un factor de importancia. Zambrano manifesta a necesidade de incorporarlle as outras d\u00faas grandes v\u00edas de co\u00f1ecemento: a poes\u00eda e a historia. A primeira, porque \u00e9 unha intuici\u00f3n da sensibilidade, e a segunda \u00e9 tomada como un procedemento de an\u00e1lise psicanal\u00edtica do noso subconsciente. O intento de Zambrano \u00e9 achar unha raz\u00f3n que transforme o sagrado, reco\u00f1ecendo \u00e1 s\u00faa vez a incapacidade do suxeito de explicalo todo.\nCo\u00f1ecemento po\u00e9tico e historia:.\nTras a consideraci\u00f3n de Zambrano acerca da necesidade do co\u00f1ecemento po\u00e9tico e hist\u00f3rico, \u00e9 preciso, polo tanto, saber os significados de ambos conceptos e o porqu\u00e9 da s\u00faa importancia. Como base, \u00e9 preciso considerar a importancia que lle outorga ao co\u00f1ecemento do individuo; \u00e9 a trav\u00e9s deste que se suceden os outros.\nO co\u00f1ecemento po\u00e9tico \u00e9 oposto ao racional. O primeiro caracter\u00edzase por ser sint\u00e9tico, e o segundo por anal\u00edtico; mentres o racional intenta conquistar a realidade, o po\u00e9tico \u00e9 gratu\u00edto, espont\u00e1neo. Ademais, o co\u00f1ecemento racional precisa distanciarse do seu obxecto de estudo para contemplalo, precisa estar nunha soidade angustiada. Pola contra, ao po\u00e9tico b\u00e1stalle con percibir a doaz\u00f3n da realidade para sentirse inmerso nela. Este co\u00f1ecemento po\u00e9tico, polo tanto, non \u00e9 s\u00f3 co\u00f1ecemento, sen\u00f3n unha disposici\u00f3n cara a realidade, unha forma de encontrarse con ela completamente oposta \u00e1 racional.\nNo que respecta \u00e1 historia, consid\u00e9rao fundamental na medida en que fai unha psican\u00e1lise da alma do pobo a trav\u00e9s desta disciplina, partindo de que o individuo est\u00e1 manifesto nela. O pasado serve como herdanza e o futuro como vocaci\u00f3n, que son aspectos fundamentais da identidade persoal. En caso de non po\u00f1er a historia en consideraci\u00f3n, o suxeito estar\u00eda desposu\u00eddo de identidade, xa que a historia non \u00e9 vista como unha relaci\u00f3n externa entre sucesos, sen\u00f3n como un proceso de interiorizaci\u00f3n de tales sucesos.\nFenomenolox\u00eda do divino.\nDende o inicio da historia, os individuos intentaron ordenar a realidade, composta antes por escuridade e padecementos. A relaci\u00f3n entre o sagrado, a realidade primaria e o divino, que nomea o \u00e1mbito da identidade ou das formas diferenciadas, \u00e9 fundamental, na medida en que a raz\u00f3n transforma o sagrado en ser a trav\u00e9s do pensamento.\nNa medida en que o sagrado desborda aos individuos, primeiramente sen respostas sobre como \u00e9 o mundo que nos rodea, unha primeira procura pasa pola constituci\u00f3n dos primeiros Deuses, que nacen dun xeito natural e espont\u00e1neo. Estes son devoradores, irredutibles e rancorosos. As\u00ed, son tam\u00e9n identificables e separados dos demais seres e elementos da contorna. Trala creaci\u00f3n dos Deuses naturais, o seguinte paso consiste en volvelos antropom\u00f3rficos, co fin de poder dialogar con eles e situalos na orbe do humano. As\u00ed, xorde a relixi\u00f3n grega na cultura occidental, creando un mundo de imaxes que se interp\u00f3n entre o individuo e a realidade.\nPara seguir pola senda da orde, aflora a filosof\u00eda xunto ao mundo das ideas; m\u00e1is ben fronte \u00e1s propias ideas. Este novo campo intenta, tras un retroceso ao sagrado, froito dun resultado non satisfactorio nas respostas anteriores, volver crear unha forma de estruturar a realidade. Logo do mundo das ideas, e tam\u00e9n na cultura occidental, o cristianismo, cun Deus creador como figura representativa. Neste contexto, o Deus, na s\u00faa omnipotencia, chega ao seu maior auxe con Spinoza, que provoca unha morte do individuo. Este suceso pasa porque dita divindade non lle ofrece ning\u00fan espazo para realizarse como ser.\nA \u00faltima revelaci\u00f3n do sagrado \u00e9 a nada, que conta con diversas manifestaci\u00f3ns, como o ate\u00edsmo, a cal intenta mostrar de novo unha manifestaci\u00f3n do sagrado mesmo. As\u00ed, autores como Nietzsche claman a favor da morte de Deus, pois \u00e9 necesario que este morra para que os individuos sexan; ao fin e ao cabo, unha nova regresi\u00f3n ao sagrado.\nToda esta estrutura \u00e9 c\u00edclica e permanente. En primeiro lugar, intenta configurarse unha realidade que doutro modo se considerar\u00eda absurda. Posteriormente, esa estrutura, o divino, deixa de ser satisfactoria, e v\u00f3lvese ao sagrado a trav\u00e9s da pregunta. As\u00ed se observa a consideraci\u00f3n de Zambrano acerca de que o sagrado \u00e9 o que hai sen estrutura, polo que os individuos intentan constru\u00edr unha que nunca ser\u00e1 totalmente convincente\nA realidade m\u00f3strase oculta, e \u00e9 o individuo quen intenta darlle explicaci\u00f3n. \u00c9 neste contexto no que o racionalismo que Zambrano critica ten cabida, especialmente trala creaci\u00f3n do mundo das ideas, do logos filos\u00f3fico. Por iso, esta atopa un sentido, unha volta, en Nietzsche, ao sagrado, que ela considera v\u00e1lido, e que a poes\u00eda persegue co\u00f1ecer: \u201cLa poes\u00eda persegu\u00eda, entre tanto, la multiplicidad desde\u00f1ada, la menospreciada heterogeneidad\u201d.\nA raz\u00f3n po\u00e9tica.\nO po\u00e9tico non \u00e9 s\u00f3 un co\u00f1ecemento, sen\u00f3n unha disposici\u00f3n a el totalmente contraria \u00e1 filos\u00f3fica. Parecen ser, polo tanto, irreconciliables, ademais de que unha delas semella prevalecer sobre a outra. Non obstante, no intento de transcender do plano fenom\u00e9nico, o que fai \u00e9 introducir os dous co\u00f1ecementos no que denomina \"raz\u00f3n po\u00e9tica\".\nEsta uni\u00f3n faise a partir da procura daqueles elementos que os relaciona. Valorando que as caracter\u00edsticas dun e outro son contrarias, atopa a orixe das d\u00faas na palabra, a s\u00faa uni\u00f3n. A actitude filos\u00f3fica consistir\u00eda en cuestionar, facerse preguntas que partan sempre da carencia, de co\u00f1ecemento ou do ser. Neste intre hai un certo reco\u00f1ecemento do caos, do sagrado. A actitude po\u00e9tica supor\u00eda a resposta a esas preguntas, formular unha estruturaci\u00f3n da realidade, do caos, para fac\u00e9rnola m\u00e1is amena. A filosof\u00eda xorde cando as respostas que hab\u00eda con anterioridade deixan se ser satisfactorias.\nO ser est\u00e1 codificado pola palabra po\u00e9tica, que debe descodificarse pola conciencia e volver codificarse de novo en pensamento po\u00e9tico. Mediante ese proceso chega ao individuo e conv\u00e9rtea en palabra verbal, coa que poder comunicarse entre o conxunto deles. Desa forma, o individuo queda creado como unidade, pois \u00e9 capaz de unificar a s\u00faa conciencia persoal co seu ser.\nFenomenolox\u00eda da forma-so\u00f1o.\nZambrano entra tam\u00e9n na tarefa de diferenciar e dar lugar ao so\u00f1o, partindo da base de que este \u00e9 relativamente aut\u00f3nomo con respecto \u00e1 conciencia, na medida en que os so\u00f1os \u201cpueden alojar im\u00e1genes nuevas y creadoras de lo que todav\u00eda no ha franqueado nunca el umbral de la conciencia\"\nDesa maneira, o seu intento ser\u00e1 distinguir o so\u00f1o do \u201cestado da vixilia\u201d, o \u00e1mbito da liberdade. Son tres as diferenzas que atopa:\nNa medida en que se nos presenta a forma-so\u00f1o na vixilia, d\u00e9ixase ao suxeito no baleiro. Este pode ser unha simple distracci\u00f3n, o principio dunha obsesi\u00f3n ou un xerme de creaci\u00f3n cando a conciencia e a alma entran en simbiose. Isto ocorre debido a que o humano \u00e9 o \u00fanico individuo que non pode conformarse co seu ser, polo que precisa distanciarse del. A liberdade, non obstante, faino espertar constantemente, coma se dun c\u00e1rcere se tratase. Hai tres formas de actuar cando se nos presenta o noso ser, partindo sempre da liberdade:\nSobre a linguaxe.\nResulta fundamental, para comprender o pensamento de Mar\u00eda Zambrano, co\u00f1ecer as consideraci\u00f3ns que ten sobre a linguaxe e sobre a relaci\u00f3n que esta garda coa recepci\u00f3n da verdade. Non resulta estra\u00f1o que, debido \u00e1 importancia que lle outorga \u00e1 poes\u00eda, xunto co balance acerca da adquisici\u00f3n de co\u00f1ecemento como algo pasivo, conciba que a verdade \u00e9 obtida fundamentalmente como unha revelaci\u00f3n, na medida en que hai unha actitude piadosa e receptiva do que nos conduce ao entendemento.\nA forma na que a verdade chega ao entendemento pasa pola \"palabra po\u00e9tica\", un tipo de palabra que non serve nin como instrumento de dominio nin como ferramenta comunicativa. O feito de que non sexa v\u00e1lida para ambos casos \u00e9 xustamente o que nos outorga a verdade, que posteriormente intenta descodificarse nunha linguaxe comunicable. Esta linguaxe manif\u00e9stase fundamentalmente na escrita, xa que serve para \u201creconquistar la derrota sufrida siempre que hemos hablado largamente\u201d.\nInfluencia posterior.\nMar\u00eda Zambrano \u00e9 unha das fil\u00f3sofas m\u00e1is importantes do s\u00e9culo XX, tanto pola s\u00faa representativa vida no exilio como polas s\u00faas ra\u00edces no pensamento espa\u00f1ol con autores como Ortega y Gasset. \u00c9 considerada unha das autoras m\u00e1is representativas do pensamento espa\u00f1ol contempor\u00e1neo, sendo as\u00ed reco\u00f1ecida co premio Pr\u00edncipe de Asturias. Ademais, no campo das letras outorg\u00f3uselle o Premio Cervantes de Literatura. A s\u00faa obra influ\u00edu en pensadores de grande relevancia como Cioran. No ano 1987, na s\u00faa honra, creouse a Fundaci\u00f3n Mar\u00eda Zambrano en V\u00e9lez-M\u00e1laga.\nA \u00e9poca racionalista deixara na sombra \u00e1 poes\u00eda, e ela, fronte a esa situaci\u00f3n de baleiro, propuxo un novo modelo que compatibiliza a arte e a poes\u00eda coa filosof\u00eda. Levou a cabo este novo paradigma sobre a consideraci\u00f3n de que a muller ten unha existencia po\u00e9tica, ademais de certas caracter\u00edsticas e valores propios que a diferencian do home (algo que, \u00e1 s\u00faa vez, garda semellanzas co ideario racionalista). Zambrano conv\u00e9rtese, desta maneira, nunha figura importante para o feminismo, reco\u00f1ecendo o valor e o papel da muller na sociedade, e outorgando unha perspectiva feminina que abarca preocupaci\u00f3ns englobadas nalgunhas correntes do feminismo actual."}
{"id": "64340", "revid": "1556", "url": "https://gl.wikipedia.org/wiki?curid=64340", "title": "Castro de Briteiros", "text": ""}
{"id": "64352", "revid": "98629", "url": "https://gl.wikipedia.org/wiki?curid=64352", "title": "Francisco Leiro", "text": "Francisco Leiro Lois, tam\u00e9n co\u00f1ecido como Paco Leiro, nado en Cambados en 1957, \u00e9 un pintor e escultor galego, residente en Nova York desde 1988. \u00c9 acad\u00e9mico de n\u00famero pola secci\u00f3n de escultura da Real Academia de Belas Artes de San Fernando. \nTraxectoria.\nDe familia de artes\u00e1ns, iniciouse no oficio da man do seu av\u00f3, canteiro, e do seu pai, ebanista.\nFormouse na Escola de Artes e Oficios de Santiago de Compostela, onde remata en 1974, e trasl\u00e1dase anos despois a Madrid para estudar na Escola Superior de Belas Artes de San Fernando.\nExpuxo por vez primeira na s\u00faa vila natal en 1975, con outras exposici\u00f3ns individuais e colectivas en C\u00e1diz, A Coru\u00f1a, Lugo e Estoril durante os anos seguintes, ata que en 1982 exp\u00f3n no Club Internacional de Prensa de Madrid (a\u00ednda que xa expuxera en Madrid en 1976, nunha mostra colectiva na sala Tois\u00f3n e outras varias). Nese mesmo ano de 1982 tam\u00e9n expuxo en Lugo e Santiago. Desde 1983 colabora no grupo Atl\u00e1ntica nas Bienais de arte de Pontevedra (da Deputaci\u00f3n de Pontevedra), xunto a Ant\u00f3n Pati\u00f1o, Menchu Lamas ou Ant\u00f3n Lamazares, e tam\u00e9n presenta a s\u00faa obra en Santiago na exposici\u00f3n \"Encontros no Espacio\", na praza da Quintana.\nO reco\u00f1ecemento internacional xorde en 1984, cando exp\u00f3n na feira ARCO, en Madrid, formando parte da galer\u00eda Marlborough, reco\u00f1ecida mundialmente dentro da arte contempor\u00e1nea. Todo o anterior explica que Leiro estea considerado como un dos escultores espa\u00f1ois m\u00e1is punteiros. A Fundaci\u00f3n Abanca cualif\u00edcao como \"sen d\u00fabida, a figura de maior proxecci\u00f3n internacional no panorama da arte galega actual\".\nA\u00ednda que nunca abandona o granito, o seu material preferido foi sempre a madeira, adoito policromada; tam\u00e9n traballou sobre m\u00e1rmore, formig\u00f3n, ferro ou aceiro. Nos anos noventa c\u00e9ntrase na figura humana, empregando sobre a madeira diversos materiais sint\u00e9ticos, que abandona a finais da d\u00e9cada para regresar \u00e1 figura humana tallada directamente na madeira.\nA s\u00faa principal \u00e9 a escultura, pero tam\u00e9n practica, esporadicamente, o debuxo e a pintura. O mesmo Leiro reco\u00f1eceu en 2016 que s\u00f3 fixera d\u00faas mostras de debuxo na s\u00faa vida, unha no Porto (1986) e outra en Madrid.\nObra.\nA s\u00faa obra aparece en lugares p\u00fablicos en numerosas cidades de Galicia, do resto de Espa\u00f1a e do mundo: \nEn Vigo, a obra m\u00e1is co\u00f1ecida \u00e9 \"O home peixe\", co\u00f1ecida popularmente como \"O Sereo\", constru\u00edda en aceiro inoxidable sobre d\u00faas altas columnas de granito pu\u00eddo, verdes e negras, na Porta do Sol.\nAs\u00ed mesmo, forma parte das colecci\u00f3ns de numerosos museos e entidades. As\u00ed, no Museo da Catedral de Santiago exponse a porta que Leiro esculpiu para a Porta Santa en 1993. Outra obra sinalada \u00e9 a serie \"Colectoras\" (2003), formada por catro esculturas en madeira que representan a outras tantas mulleres voluntarias que recollen chapapote tras o desastre do Prestige, e propiedade da colecci\u00f3n Abanca.\nPremios e reco\u00f1ecementos.\nRecibiu numerosos premios e reco\u00f1ecementos \u00f3 longo da s\u00faa traxectoria:\nVida persoal.\n\u00c9 irm\u00e1n da mestra Adela Leiro."}
{"id": "64359", "revid": "5298", "url": "https://gl.wikipedia.org/wiki?curid=64359", "title": "Jos\u00e9 Luis Cuerda", "text": "Jos\u00e9 Luis Cuerda, nado en Albacete o 18 de febreiro de 1947 e finado en Madrid o 4 de febreiro de 2020, foi un director, guionista e produtor de cine espa\u00f1ol.\nTraxectoria.\nComezou a estudar Dereito, pero deixouno despois de tres anos, convert\u00e9ndose en t\u00e9cnico de radiodifusi\u00f3n e televisi\u00f3n. En 1969 entrou a traballar en Televisi\u00f3n Espa\u00f1ola, realizando en cinco anos m\u00e1is de 500 reportaxes e documentais para os servizos informativos. Entre 1985 e 1987 traballou como profesor na facultade de Belas Artes da Universidade de Salamanca.\nDespois de diversas curtametraxes, en 1982 dirixiu a s\u00faa primeira longametraxe, \"Pares y nones\", que o situou no \u00e1mbito dos directores que cultivan a chamada \"comedia madrile\u00f1a\" (Fernando Colomo \u00e9 outro dos seus m\u00e1is importantes representantes).\nA s\u00faa seguinte pel\u00edcula, \"El bosque animado\", (1987) inaugurou na s\u00faa carreira unha nova etapa carac\u00adterizada por un humor surrealista. Un ano despois apareceu o traballo que o consagrou como realizador, no que obtivo un grande \u00e9xito por parte do p\u00fablico: \"Amanece, que no es poco\" (1988). Con \"As\u00ed en el cielo como en la tierra\" (1995) completouse unha especie de trilox\u00eda co humor absurdo como elemento com\u00fan.\nCon \"A lingua das bolboretas\" (1999) presentou unha visi\u00f3n tenra e \u00f3 mesmo tempo descarnada da guerra civil espa\u00f1ola desde a relaci\u00f3n dun neno co seu mestre.\nTam\u00e9n destacou no rol de produtor cinematogr\u00e1fico, facendo este traballo en varios dos seus filmes e en tres longametraxes do director espa\u00f1ol Alejandro Amen\u00e1bar (\"Tesis\", \"Abre los ojos\" e \"The Others\"); ademais de ser o guionista da maior\u00eda das s\u00faas produci\u00f3ns detr\u00e1s das c\u00e1maras."}
{"id": "64361", "revid": "98629", "url": "https://gl.wikipedia.org/wiki?curid=64361", "title": "Wenceslao Fern\u00e1ndez Fl\u00f3rez", "text": "Wenceslao Fern\u00e1ndez Fl\u00f3rez, nado na Coru\u00f1a o 11 de febreiro de 1885 e finado en Madrid o 29 de abril de 1964, foi un narrador, xornalista e humorista galego.\nTraxectoria.\nWenceslao Antonio F\u00e9lix Saturnino Fern\u00e1ndez Fl\u00f3rez foi o fillo m\u00e1is vello do profesor ferrol\u00e1n Antonio F\u00e9lix Fern\u00e1ndez e de Florentina Flores. Os pais casaron dous anos despois de el nacer e ter\u00edan dous fillos e tres fillas m\u00e1is. No instituto foi compa\u00f1eiro de aulas de Roberto N\u00f3voa Santos, malia que Wenceslao tivo que abandonar os estudos aos quince anos tras a morte do seu pai. Comezou a traballar no xornal coru\u00f1\u00e9s \"La Ma\u00f1ana\" e posteriormente en \"El Heraldo de Galicia\", \"Diario de La Coru\u00f1a\" e \"Tierra Gallega\". Con 18 anos dirixiu \"Diario Ferrolano\", malia que, por ser menor de idade, non aparec\u00eda como tal. En 1907 entrou a traballar en \"El Noroeste\" da Coru\u00f1a, que chegou a dirixir posteriormente. Dirixiu tam\u00e9n, desde a s\u00faa fundaci\u00f3n en 1906, o semanario agrarista de Betanzos \"La Defensa\".\nA comezos de 1914 marchou a Madrid. Al\u00ed traballou como correspondente de \"El Noroeste\" e como empregado na Direcci\u00f3n General de Aduanas. Abandonou o cargo para traballar en \"El Imparcial\" e pouco despois en \"ABC\". Neste \u00faltimo empezou a secci\u00f3n \"Acotaciones de un oyente\", unha serie de cr\u00f3nicas parlamentarias que o fixeron moi famoso. Posteriormente reuniunas en \"Cr\u00f3nicas parlamentarias (1914-1936)\". Tam\u00e9n escribiu en \"El Liberal\" e \"Tribuna\".\nMantivo estreita amizade con dirixentes do nacionalismo galego, como Castelao, frecuente ilustrador das s\u00faas obras. Logrou o premio do C\u00edrculo de Belas Artes coa s\u00faa novela \"Volvoreta\" (1917), que narra os amores prohibidos entre unha serventa e o seu mozo se\u00f1or no marco da Galiza rural. En 1926 recibiu o Premio Nacional de Narrativa de Espa\u00f1a.\nMalia a s\u00faa ideolox\u00eda conservadora (seguidor e admirador da pol\u00edtica de Antonio Maura), non escatimou en cr\u00edticas a prop\u00f3sito da pol\u00edtica e dos pol\u00edticos do reinado de Afonso XIII. V\u00edronse reflectidas nas s\u00faas obras \"El secreto de Barba Azul\", \"Las siete columnas\" ou \"El espejo ir\u00f3nico\". Condecorado en 1935 coa Banda da Rep\u00fablica, \u00f3 estalar a Guerra civil espa\u00f1ola foi inmediatamente obxecto de ameazas de morte, acusado de non mostrarse partidario do Goberno da Fronte Popular. Fuxindo, pois, das chamadas Milicias de Vigilancia de Retaguardia, atopou refuxio na Embaixada da Arxentina. Baixo a invitaci\u00f3n do Goberno dos Pa\u00edses Baixos, pasou a refuxiarse posteriormente na Embaixada dese pa\u00eds. Fern\u00e1ndez Fl\u00f3rez era, en efecto, moi apreciado nos Pa\u00edses Baixos polas admirativas descrici\u00f3ns que fixera do pa\u00eds no seu libro de viaxes \"La conquista del horizonte\". \nBaixo a protecci\u00f3n da Embaixada de Holanda conseguiu viaxar a Valencia en marzo de 1937, como primeiro paso para sa\u00edr de Espa\u00f1a. Por\u00e9n, en Valencia foille denegada a sa\u00edda de Espa\u00f1a. Produciuse ent\u00f3n un tenso incidente diplom\u00e1tico entre o Goberno de Holanda e o da Rep\u00fablica. Ante a insistencia do Executivo holand\u00e9s, o Ministro de Gobernaci\u00f3n, Juli\u00e1n Zugazagoitia, consultou co ent\u00f3n Ministro de Defensa, Indalecio Prieto. Este contestoulle literalmente:\nGrazas a isto, Wenceslao logrou sa\u00edr de Espa\u00f1a en xullo de 1937. Anos despois, entre 1940 e 1941, Fern\u00e1ndez Fl\u00f3rez foi chamado ante o Consello Sumar\u00edsimo aberto contra Juli\u00e1n Zugazagoitia, no que declarou na s\u00faa defensa. Parece que a condena a morte e fusilamento de Zugazagoitia, que tivo lugar antes de que Fern\u00e1ndez Fl\u00f3rez declarase, produciulle un gran desgusto.\nSobre as s\u00faas experiencias na Embaixada de Holanda e no Madrid de 1936, escribir\u00eda d\u00faas novelas, \"Una isla en el mar rojo\" (1938) e \"Novela N\u00famero Trece\" (1941). En 1945 ingresou na Real Academia Espa\u00f1ola e en 1959 recibiu a Cruz de Alfonso X el Sabio. En 1951 adaptou \"El capit\u00e1n Veneno\" de Pedro Antonio de Alarc\u00f3n para o cine, con direcci\u00f3n de Luis Marquina. \nAdemais, as s\u00faas propias obras ser\u00edan obxecto de numerosas adaptaci\u00f3ns cinematogr\u00e1ficas. Richard Harlan adaptou \"Odio\" en 1933. Rafael Gil versionou \"El hombre que se quiso matar\" en 1942 e 1970, \"Huella de luz\" en 1943 e \"Camarote de lujo\" en 1959). Jos\u00e9 Luis Cuerda adaptou \"El bosque animado\" en 1987.\nTivo un fillo, o militar Wenceslao Mu\u00ed\u00f1os Figueiras (1907-1985), que non reco\u00f1eceu legalmente pero con quen manti\u00f1a relaci\u00f3n\nObra.\nPublicou unhas corenta novelas e libros de relatos de humor, caracterizados pola iron\u00eda e a retranca, \u00e1s veces pr\u00f3ximo \u00f3 fant\u00e1stico. Am\u00f3sase moi sensible \u00e1 paisaxe galaica, que envolve nun profundo lirismo. Moitas das s\u00faas novelas e relatos pos\u00faen contidos simb\u00f3licos. Non \u00e9 un gran innovador en canto \u00e1s formas e estruturas novel\u00edsticas, sen\u00f3n que segue academicamente os modos da narrativa tradicional. Existen nel reminiscencias de Stendhal e de E\u00e7a de Queir\u00f3s, a quen traduciu.\nA s\u00faa obra transmite unha mensaxe de escepticismo cara a un mundo que cambia s\u00f3 superficialmente e descoida valores espirituais e morais. As s\u00faas personaxes m\u00f3vense entre a frustraci\u00f3n e o fracaso. Pese \u00f3 subversivo, \u00e1s veces, do seu conservadorismo, gozou de gran prestixio durante o franquismo. Publicou con regularidade artigos de prensa, fixo edici\u00f3ns das s\u00faas \"Obras Completas\" e deu a luz numerosas obras. Os autores e cr\u00edticos da esquerda literaria non lle perdoan o non compartir os seus puntos de vista pol\u00edticos e ali\u00f1arse inequivocamente co bando oposto. En consecuencia, silenciaron o seu nome e a s\u00faa obra.\nAs preocupaci\u00f3ns morais e o seu pesimismo manif\u00e9stanse en case todas as novelas. As\u00ed, en \"El secreto de Barba Azul\" (1923) intenta demostrar que as paix\u00f3ns moven as acci\u00f3ns humanas. Esta tese rep\u00edtese en \"Las siete columnas\" (1926), onde os sete pecados capitais constit\u00faen, paradoxalmente, os piares da sociedade. Tam\u00e9n ironiza sobre a hipocris\u00eda en \"Relato inmoral\" (1928) e en \"El malvado Carabel\" (1931), e ofrece unha visi\u00f3n desencantada da sociedade baixo a aparencia do humor."}
{"id": "64365", "revid": "98629", "url": "https://gl.wikipedia.org/wiki?curid=64365", "title": "Amtrak", "text": "Amtrak \u00e9 o nome comercial da rede interurbana de trens de pasaxeiros creada o 1 de maio de 1971 nos Estados Unidos. Chamada oficialmente National Railroad Passenger Corporation \u2014A \"Association of American Railroads\" (AAR) as\u00edgnalle as siglas AMTK e AMTZ\u2014, o nome \"Amtrak\" \u00e9 un composto formado pola mestura das palabras \"American\" e \"track\".\nAmtrak \u00e9 unha axencia case gobernamental, pois a s\u00faa acci\u00f3n preferente \u00e9 tida polo Goberno Federal. Os membros da Xunta directiva de Amtrak son nomeados polo Presidente dos Estados Unidos e est\u00e1n suxeitos a ratificaci\u00f3n polo senado.\nUnha parte da acci\u00f3n preferente (ou acci\u00f3n de ouro) pertence aos ferrocarr\u00eds privados que trasladaron a Amtrak os seus servizos de pasaxeiros en 1971. A\u00ednda que as acci\u00f3ns de Amtrak non pagan dividendos e non sexa intercambiada rutineiramente no mercado bolsista, unha pequena cantidade de investidores privados compraron acci\u00f3ns de Amtrak aos donos orixinais.\nAmtrak ten m\u00e1is de 19.000 empregados. A rede nacional de 35.000 km (22.000 millas) de rutas que conectan 500 comunidades en corenta e seis estados dos Estados Unidos, e algunhas das s\u00faas rutas conectan comunidades do Canad\u00e1. No ano fiscal de 2004, Amtrak transportou m\u00e1is de 25 mill\u00f3ns de pasaxeiros, unha marca corporativa.\nHistoria.\nEntre 1870 e 1916 o n\u00famero de quil\u00f3metros de li\u00f1as f\u00e9rreas estadounidenses creceu desde os 850 ata 3.940\u00a0km (de 530 ata 2.450 millas), mentres, no mesmo per\u00edodo as innovaci\u00f3ns t\u00e9cnicas (como ancho normal de v\u00eda, locomotoras m\u00e1is potentes, freos a\u00e9reos, sistemas de sinales e coches de pasaxeiros fabricados en aceiro) levaron unhas melloras significativas no que incumbe \u00e1 seguridade e rapidez do transporte ferroviario. En 1910, os ferrocarr\u00eds transportaban o 95% de todos os viaxeiros interurbanos nos Estados Unidos. O fito m\u00e1is importante do transporte ferroviario de pasaxeiros \u2014e con isto, a \u00e9poca dourada do tren de pasaxeiros\u2014 alcanzouse en 1920, cando alcanzou a cifra de 1.200 mill\u00f3ns de pasaxeiros transportados.\nOs ferrocarr\u00eds nos anos 1920 comezaron a s\u00faa pugna cos autom\u00f3biles e os autobuses no transporte de viaxeiros, que utilizaban unha rede crecente de r\u00faas pavimentadas a mi\u00fado constru\u00eddas con fondos gobernamentais. En 1929 diminu\u00edra o transporte ferroviario interurbano, un 18 por cento. Unha baixa capital foi o servizo para pasaxeiros nas li\u00f1as de proximidade, que \u00edan perdendo importancia mentres a quilometraxe total empezou a experimentar unha diminuci\u00f3n longa e firme. Mentres, os autom\u00f3biles e os autobuses substitu\u00edan aos trens de pasaxeiros nas viaxes curtas e distancias medias.\nA\u00ednda que o transporte de pasaxeiros ferroviario seguise diminu\u00edndo durante a Gran Depresi\u00f3n, apareceron novas locomotoras m\u00e1is aerodin\u00e1micas e r\u00e1pidas que funcionaban con di\u00e9sel, como a brillante \"Pioneer Zephyr\" de 1934, isto fixo que moitos pasaxeiros volvesen confiar nos ferrocarr\u00eds. En 1939 estaban operativos 90 trens de alta velocidade o que contribu\u00edu ao aumento dun 38 % sobre o nivel de 1932 no tr\u00e1fico de pasaxeiros.\nDurante a segunda guerra mundial, as restrici\u00f3ns sobre o uso de combustible para autom\u00f3biles e os movementos de tropas orixinaron un crecemento explosivo do transporte ferroviario de pasaxeiros. As compa\u00f1\u00edas ferroviarias loitaban por atopar suficientes prazas para satisfacer a demanda.\nLogo da Guerra, moitos executivos cr\u00edan que as compa\u00f1\u00edas ferroviarias \u2014a pesar da competici\u00f3n dos autom\u00f3biles e a ent\u00f3n nacente industria das li\u00f1as a\u00e9reas\u2014 exist\u00eda un mercado rendible para o transporte ferroviario interurbano de pasaxeiros. Ped\u00edanse miles de coches para pasaxeiros, e unha pequena flotilla de locomotoras r\u00e1pidas, bonitas e a mi\u00fado luxosas - exemplificado no \"Super Chief\" e o \"California Zephyr\" - inspiraron un rexurdimento impresionante do transporte ferroviario de pasaxeiros.\nEn 1948 informou o CEO de Santa Fe, Fred G. Gurley, dun \u00abinvestimento completo da nosa imaxe no transporte de pasaxeiros\u00bb, e os ingresos de 1947 excederon os de 1936 nun 220%.\nInspirado polo liderado t\u00e9cnico dos Estados Unidos no dese\u00f1o de trens para pasaxeiros, compa\u00f1\u00edas ferroviarias en Europa e o Xap\u00f3n lanzaban novos servizos, aerodin\u00e1micos e moi r\u00e1pidos, que tomaban como modelo as innovaci\u00f3ns estadounidenses.\nO rexurdimento dos servizos de ferrocarril para pasaxeiros nos Estados Unidos resultou ser ef\u00e9mero. A\u00ednda que alg\u00fans dos trens principais continuasen obtendo beneficios durante os anos 1950 e 1960, \u00edan desaparecendo en ondas os pasaxeiros, e a consecuencia os trens.\nEntre 1946 e 1964, o n\u00famero de pasaxeiros anuais diminu\u00edu de 770 a 298 mill\u00f3ns. En 1954, os ferrocarr\u00eds estadounidenses operaban m\u00e1is de 2.500 trens de pasaxeiros interurbanos (en contra dos trens urbanos ou metropolitanos), en 1969, eran menos de 500.\nEn 1970, con poucas excepci\u00f3ns, o nivel do servizo ferrocarril de pasaxeiros derrubouse quedando nun estado que soamente poder\u00eda ser descrito como tr\u00e1xico: a deterioraci\u00f3n dos equipos, os estaci\u00f3ns case abandonadas nos centros urbanos volveuse perigosas, e a programaci\u00f3n que parec\u00eda intentar perder os poucos consumidores que quedaban. Ata os ferrocarr\u00eds privados m\u00e1is eficientes (Norfolk e Western Railway, por exemplo) non pod\u00edan facer ingresos nin cubrir os custos operativos.\nOs motivos polos que diminu\u00edu o servizo ferroviario de pasaxeiros nos Estados Unidos de forma tan dr\u00e1stica p\u00f3dense resumir no xurdimento da aviaci\u00f3n comercial e a construci\u00f3n dun sistema federal de autoestradas que se comezou a constru\u00edr nos anos 50 (o primeiro era pagado en parte por impostos e o segundo por impostos sobre a gasolina) minguou pasaxeiros que usasen os trens. Pero tam\u00e9n os buses interurbanos v\u00edronse afectados pola eficiencia no sistema federal de autoestradas, co que m\u00e1is e m\u00e1is estadounidenses escolleron a flexibilidade, conveniencia e privacidade do transporte por autom\u00f3bil sobre transporte publico xa fose en tren ou bus.\nNos anos 1960 as li\u00f1as de tren viron o fin das ganancias por cargar un coche para o sistema federal de correos, que ata ese punto axudaba aos trens que quedaban a ga\u00f1ar di\u00f1eiro ante a falta de pasaxeiros. Ao mesmo tempo, o goberno federal dos Estados Unidos promulgou leis desfavorables ao servizo de pasaxeiros:\nA asociaci\u00f3n nacional de pasaxeiros do ferrocarril (\"National Association of Railroad Passengers\" - \"NARP\") foi creada en 1967 para negociar co goberno o financiamento para asegurar a continuaci\u00f3n do servizo dos trens de pasaxeiros. Os seus esforzos de cabildeo foron obstaculizados pola oposici\u00f3n do partido dem\u00f3crata a calquera clase de subsidios aos ferrocarr\u00eds de titularidade privada, e a oposici\u00f3n do partido republicano \u00e1 nacionalizaci\u00f3n da industria do ferrocarril.\nCon todo a asociaci\u00f3n viuse favorecida polo feito de que a ning\u00fan pol\u00edtico quer\u00eda ser responsable do peche do servizo de pasaxeiros de tren. Isto na pr\u00e1ct\u00edca converter\u00edase nun suicidio pol\u00edtico ao deixar na estacada a miles de pasaxeiros. Debido a este motivo e \u00e1 declaraci\u00f3n de bancarrota o 21 de xu\u00f1o de 1970 da \"Penn Central Transportation\", compa\u00f1\u00eda que ostentaba a posici\u00f3n dominante na zona nord\u00e9s dos Estados Unidos, o proceso acelerouse.\nLexislaci\u00f3n do Servizo de pasaxeiros de 1970.\nMediante a lexislaci\u00f3n do servizo de pasaxeiros do servizo de ferrocarril de 1970 o Congreso creou a National Railroad Passenger Corporation (NRPC) para subvencionar e para supervisar as operaci\u00f3ns dos trens de pasaxeiros interurbanos. A ley establece que:\nDurante a s\u00faa tramitaci\u00f3n o presidente Richard Nixon vetou a lexislaci\u00f3n nun primeiro momento, sendo a lei asinada posteriormente o 30 de outubro de 1970. Nun primeiro momento o nome de NRPC era Railpax, pero pouco antes do inicio do funcionamento da compa\u00f1\u00eda foille cambiado a Amtrak.\nPrimeiros tempos.\nAmtrak comezou as s\u00faas operaci\u00f3ns o 1 de maio de 1971, nun sistema cuxo tama\u00f1o era a metade do tama\u00f1o que funcionara ata o d\u00eda anterior. Moitas das rutas m\u00e1is importantes inclu\u00eddas a ruta da empresa de ferrocarr\u00eds \"New York Central Railroad\" co\u00f1ecida como a ruta \"Water Level Route\" que atravesaba Ohio e a da empresa de ferrocarr\u00eds \"Grand Trunk Western Railroad\" que atravesa Chicago - Detroit convert\u00e9ronse en rutas de mercanc\u00edas. Era necesario realizar unha parada de dezanove horas en Cincinnati para o percorrido Chicago-Newport News (Virxinia) para os viaxeiros que realizasen o percorrido \"James Whitcomb Riley\" ou o \"George W\u00e1shington\". Doutra forma a ruta denominada \"Coast Starlight\" (14 de novembro) era a primeira funcionando ao longo da costa do oeste desde San Diego a Seattle, combinando tres trens separados funcionando para tres ferrocarr\u00eds nun.\nO primeiro horario foi compilado base\u00e1ndose na antiga gu\u00eda dos horarios dos ferrocarr\u00eds aplicando soamente cambios de menor importancia. Os nomes anteriores foron mantidos, e alg\u00fans trens estaban sen bautizar ao principio. Para o 12 de xullo os horarios recuperaran o servizo das li\u00f1as de \"Lake Shore\"(nomeada o 14 de novembro) no corredor nord\u00e9s as\u00ed como a ruta \u00e9 \"Inland Route\" v\u00eda Springfield, Massachusetts, grazas aos fondos dos estados de Nova York, de Ohio e de Massachusetts.\nDebido ao senador Mike Mansfield de Montana implantouse unha segunda ruta cara ao pac\u00edfico noroeste denominada \"North Coast Hiawatha\".\nO primeiro horario completamente novo foi datado o 14 de novembro de 1971, inclu\u00edndo varios dos cambios e dos nomes co\u00f1ecidos para a maior\u00eda dos trens antes an\u00f3nimos. Novos n\u00fameros foron asignados de novo a t\u00f3dolos trens.\nAmtrak naceu a partir de varias empresas de ferrocarr\u00eds. No arranque de Amtrak, 20 das 26 empresas de ferrocarr\u00eds elixidas para crear o sistema federal foron:\nAtchison; Topeka and Santa Fe Railway; Baltimore and Ohio Railroad (B&amp;O) (a cal non ti\u00f1a ning\u00fan servizo de trens dentro de Amtrak ata que a ruta \"West Virginian\" comezou o 8 de setembro de 1971); Burlington Northern Railroad; Central of Xeorxia Railway (a cal nunca albergou un seervicio de Amtrak); Chesapeake and Ohio Railway (C&amp;O); Chicago, Milwaukee, St. Paul and Pacific Railroad; Chicago and North Western Railway (que nunca recibiu o servizo de Amtrak); Delaware and Hudson Railway (D&amp;H) (que non ti\u00f1a ning\u00fan servizo dentro de Amtrak ata que a ruta \"Adirondack\" iniciouse o 6 de agosto de 1974); Grand Trunk Western Railroad (sen servizo ata o comezo da ruta \"Blue Water Limited\" que se inicia o 15 de setembro de 1974); Gulf, Mobile and Ohio Railroad (GM&amp;O); Illinois Central Railroad, Louisville and Nashville Railroad (L&amp;N); Missouri Pacific Railroad (MoPac); Norfolk and Western Railway (N&amp;W) (a cal non tivo servizo en Amtrak ata que se iniciou a ruta \"Mountaineer\" comezada o 25 de marzo de 1975); Northwestern Pacific Railroad (a cal nunca albergou ning\u00fan servizo de Amtrak); Penn Central Transportation (cuxa infraestrutura converteuse na ruta de Amtrak mais saturada, o \"Northeast Corridor\"); Richmond, Fredericksburg and Potomac Railroad (RF&amp;P); Seaboard Coast Line Railroad; Southern Pacific Railroad; e, finalmente, a Union Pacific Railroad.\nAs seis empresas restantes que non se uniron ao proxecto foron a Chicago, Rock Island and Pacific Railroad; Chicago South Shore and South Bend Railroad; Denver and Rio Grande Western Railroad; Georgia Railroad; Reading Company e a Southern Railway, as cales continuaron funcionando cos seus propios trens. A Alaska Railroad que prov\u00eda unha li\u00f1a de longa distancia era xa realmente de propiedade federal. Ademais o control da ruta co\u00f1ecida como \"Atlantic\" operada pola empresa Canadian Pacific Railway, foi asumido en 1978 por VIA Rail, cruzando a zona norte de Maine ata 1994 e durante un tempo outra ruta local da Canadian Pacific cruzaba o norte de Minnesota.\nA empresa Southern Railway uniuse o 1 de febreiro de 1979, cando a s\u00faa li\u00f1a \"Southern Crescent\" converteuse na li\u00f1a de Amtrak denominada \"Crescent\". A empresa R\u00edo Grande operou o seu \u00faltimo tren \"R\u00edo Grande Zephyr\" o 25 de abril de 1983, e o tren \"San Francisco Zephyr\" foi renomeado a \"California Zephyr\". O Zephyr que transitaba sobre a li\u00f1a esc\u00e9nica de R\u00edo Grande que foi destru\u00edda por un corremento de terra en Thistle (Utah) non renov\u00e1ndose ata o 15 de xullo de 1983.\nA bancarrota da compa\u00f1\u00eda Rock Island Line fixo que o seu \u00faltimo tren interurbano de pasaxeiros denominado \"Peoria Rocket\" que cubr\u00eda a li\u00f1a \"Quad Cities Rocket\" entre Chicago-Peoria (Illinois) e Chicago-Rock Island (Illinois) deixase de funcionar o 31 de decembro de 1978.\nO \u00faltimo tren da compa\u00f1\u00eda Xeorxia Railroad mixto (carga e pasaxeiros) foi operado o 6 de maio de 1983 pola Seaboard System Railroad.\nAmtrak non era propietario de ning\u00fan tramo de v\u00eda no momento da s\u00faa creaci\u00f3n. Tras a declaraci\u00f3n de bancarrota de varias das empresas de ferrocarril do nord\u00e9s nos inicios da d\u00e9cada de 1970, en particular da Penn Central, a cal era a dona e a operadora do corredor nord\u00e9s, o Congreso tramitou a \"lei de revitalizaci\u00f3n e reforma regulatoria do ferrocarril\" de 1976 para crear unha rede federal consolidada subvencionada para o transporte de carga chamado \"Conrail\". Como parte desa lexislaci\u00f3n o corredor nord\u00e9s de pasaxeiros foi transferido a Amtrak. Nos anos posteriores, pequenos segmentos de rutas necesarios para o traslado de pasaxeiros pero non para as operaci\u00f3ns de carga de mercanc\u00eda foron anexionados a Amtrak. Con todo a maior\u00eda das rutas de Amtrak son explotadas comercialmente por empresas de ferrocarr\u00eds privadas de carga aos que Amtrak p\u00e1galles por agregar os seus coches de pasaxeiros.\nA escaseza de combustible de mediados dos anos setenta pola crise do petr\u00f3leo fixo que a construci\u00f3n de autoestradas decrecese as\u00ed como que coa subida do combustible os prezos das pasaxes a\u00e9reas aumentara. Ambos os efectos repercutiron en que o interese polo transporte de pasaxeiros por tren crecesen retomando o interese por parte dos pasaxeiros neste medio de transporte. Dado que os ferrocarr\u00eds utilizan o combustible de forma moi eficiente, o transporte de pasaxeiros en ferrocarril volveu a experiemntar unha subida no tr\u00e1fico de pasaxeiros, feito que Amtrak comezou a notar cun incremento de pasaxeiros. Outro rebote de pasaxeiros efectuouse tras os atentados do 11 de setembro de 2001 debido ao medo da poboaci\u00f3n polo tr\u00e1fico a\u00e9reo.\nMetas en conflito.\nAmtrak foi creado para relevar os ferrocarr\u00eds da s\u00faa responsabilidade federal asignada por mandato de transportar a pasaxeiros como prioridade sobre a carga. Isto causaba unhas perdas financeiras cada vez maiores para as empresas de ferrocarr\u00eds mentres que as redes de estradas e os aeroportos constru\u00eddos con financiamento federal ampli\u00e1ronse e os niveis de transporte en ferrocarril afund\u00edronse.\nDesde o principio, esper\u00e1base que Amtrak perseguise metas que estaban en conflito: deb\u00eda continuar proporcionando un servizo nacional de transporte de pasaxeiros por ferrocarril en contraposici\u00f3n dunha clara tendencia de diminuci\u00f3n da demanda e de pasaxeiros, mentres que simultaneamente funcionaba como unha empresa comercial autosuficiente e teoricamente proveitosa.\nAmtrak \u00e9 dependente dos ferrocarr\u00eds de carga. Mentres que pos\u00fae pouca v\u00eda, debe confiar no mantemento feito polos donos das empresas de carga, e ten \u00e1s veces que cancelar rutas (como ocorre co servizo de Phoenix, e o servizo desde Detroit a Toronto) ou pagar polo mantemento das v\u00edas.\nFondos e designaci\u00f3n do Congreso.\nSen unha fonte de financiamento dedicada aos bens de equipo e sen a obtenci\u00f3n de ingresos por explotaci\u00f3n, o funcionamento operativo de Amtrak sempre foi dependente dos poderes executivos e lexislativos do goberno dos Estados Unidos. Deste xeito a compa\u00f1\u00eda depend\u00eda do sistema pol\u00edtico tanto para a obtenci\u00f3n de fondos econ\u00f3micos como para os nomeamentos dos xefes executivos da compa\u00f1\u00eda. As\u00ed a compa\u00f1\u00eda estaba sometida en gran medida \u00e1s consideraci\u00f3ns pol\u00edticas de cada momento, segundo o partido que gobernase en cada momento ou o poder das c\u00e1maras de representantes. Desta forma a compa\u00f1\u00eda dependeu durante a s\u00faa existencia de sete presidentes do goberno distintos ata 2007 e de diferentes maior\u00edas tanto republicanas como dem\u00f3cratas no Congreso dos Estados Unidos. As presi\u00f3ns pol\u00edticas est\u00e9ndense ata ata a estrutura das rutas nas que opera Amtrak. Como calquera outra actividade apoiada polos fondos federais depende dos diferentes estados e distritos para poder ser xestionada.\nDebido a que o presidente e o seu consello directivo eran todos elixidos politicamente moitos deles posu\u00edan pouca ou ningunha experiencia na xesti\u00f3n dunha empresa de ferrocarr\u00eds. Con todo noutras ocasi\u00f3ns a compa\u00f1\u00eda beneficiouse de persoas politicamente expertas con grandes apoios pol\u00edticos.\nPor exemplo en 1982 o anterior Secretario da Mari\u00f1a e director retirado da empresa Southern Railway, W. Graham Claytor, Jr., aplicou a s\u00faa experiencia tanto da empresa de ferrocarr\u00eds como da mari\u00f1a.\nClaytor servira brevemente na Secretar\u00eda de Transportes dentro do gabinete do presidente Jimmy Carter en 1979, e sa\u00edu do seu retiro para presidir Amtrak logo duns resultados financeiros desastrosos durante a administraci\u00f3n de Carter (1977-1981). El foi recrutado e fortemente apoiado por John H. Riley, un avogado o cal era director, altamente cualificado, da Administraci\u00f3n Federal do Ferrocarril (FRA) baixo a administraci\u00f3n de Ronald Reagan entre 1983-1989. A Secretaria de Transportes Elizabeth Dole tam\u00e9n apoiou de forma t\u00e1cita a Amtrak. Claytor parec\u00eda gozar dunha boa relaci\u00f3n co Congreso polos seus 11 anos no cargo.\nSegundo un artigo da revista \"Fortune\", co forte corte de custos e unha campa\u00f1a de comercializaci\u00f3n agresiva, no prazo de sete anos baixo o mandato de Claytor, Amtrak xeraba efectivo suficiente para cubrir o 72% dos 1,7 mil mill\u00f3ns de d\u00f3lares de orzamento para o seu funcionamento antes de 1989, desde o 48% que se atopou en 1981.\nHistoria moderna (a partir de 1980).\nDous dos presidentes que seguiron a Claytor careceron de experiencia na xesti\u00f3n do ferrocarril ou do sector privado da xesti\u00f3n de cargas de mercanc\u00edas. Cada un herdou a finalidade de facer de Amtrak unha empresa autosuficiente operacionalmente, unha idea que comezou baixo o responsable asignado polo presidente Ronald Reagan, David Stockman e os seus sucesores na Oficina de Xerencia e Orzamento (OMB) mentres que Claytor era presidente de Amtrak (ao redor de 1986)\nClaytor foi substitu\u00eddo por Thomas Downs. Downs fora administrador da cidade de Washington, D.C., e supervisara o proxecto da Union Station, que experimentara un grande atraso e sobrecusto. Durante o mandato de Down en Amtrak este comezou a indicar que se poder\u00eda alcanzar a autosuficiencia no funcionamento do ferrocarril, e os seus l\u00edderes parec\u00edan ser cada vez m\u00e1is enganados en canto \u00e1s perspectivas de alcanzar esa meta cando eran presionados por Congreso e os medios de comunicaci\u00f3n.\nDespois da sa\u00edda de Downs da presidencia de Amtrak, George Warrington foi elixido presidente. Previamente a este cargo estivera na unidade de negocio do corredor nord\u00e9s de Amtrak. Cando accedeu ao cargo en xaneiro de 1998 a autosuficiencia da compa\u00f1\u00eda a\u00ednda non estaba oficialmente conseguida, a\u00ednda que o tema chegaba a ser evasivo nos ollos do Congreso. Baixo a administraci\u00f3n de Warrington, Amtrak foi obrigada por mandato da administraci\u00f3n e o Congreso para chegar a ser totalmente autosuficiente dentro dun per\u00edodo de cinco anos, e todos os seus esforzos da xerencia foron dirixidos a esa meta. Os pasaxeiros convert\u00e9ronse en \"invitados\" e deuse prioridade \u00e1s cargas, aut\u00e9ntico xerador de di\u00f1eiro para a compa\u00f1\u00eda e as expansi\u00f3ns foron dedicadas a facer m\u00e1is r\u00e1pido o transporte de carga. Finalmente ao final do per\u00edodo de cinco anos imposto polo Congreso chegou a estar claro que a autosuficiencia era inviable, non importa o valor da carga de mercanc\u00edas nin os recortes de custos feitos tanto en persoal como en servizos.\nMentres ambos, Downs e Warrington ti\u00f1an experiencia extensa no goberno, nin un nin o outro ti\u00f1an a contabilidade anal\u00edtica non gobernamental ou a experiencia pr\u00e1ctica no sector privado do ferrocarril que ti\u00f1a Claytor. Claytor gozou tam\u00e9n da vantaxe de servir durante a administraci\u00f3n de Reagan, cando o grande aumento do gasto federal en artigos militares levaba moita da atenci\u00f3n pol\u00edtica do Congreso.\nOs esforzos de ampliar o tr\u00e1fico de Amtrak eran mal vistas polas empresas de ferrocarril de carga que alugaban as v\u00edas a Amtrak xa sexa polo aumento de tr\u00e1fico como pola competencia que xeraba. O intento de expansi\u00f3n por parte da compa\u00f1\u00eda dentro do mundo do transporte de mercanc\u00eda trouxo consigo o rexeitamento do lobby do transporte por estrada e a s\u00faa consecuente presi\u00f3n nos medios pol\u00edticos do Congreso, que \u00e1 fin e ao cabo dirix\u00edan a compa\u00f1\u00eda de ferrocarr\u00eds.\nWarrington tam\u00e9n ti\u00f1a a intenci\u00f3n de eliminar o atraso das cargas na pr\u00e1ctica ao instaurar os modelos de Acela Express, trens de alta velocidade, que prometeron ser unha forte fonte de ingresos e da publicidade favorable ao longo do corredor nord\u00e9s entre Boston e Washington, D.C..\nCando David L. Gunn foi elixido presidente de Amtrak en abril de 2002 a autoxesti\u00f3n da compa\u00f1\u00eda caera en gran parte a favor dunha meta a m\u00e1is curto prazo, moito m\u00e1is realista.\nGunn veu cunha reputaci\u00f3n dun forte, directo e experimentado xefe de operaci\u00f3ns, pero o seu estilo abrupto e tallante p\u00faxoo \u00e1s veces en conflito con outros membros do consello. Anos antes, Gunn hab\u00eda rexeitado facer pol\u00edtica feito que o puxo en desacordo co consello da autoridade do metro de Washington (Washington Metropolitan Area Transit Authority (WMATA)), que incl\u00fae representantes do distrito de Columbia e das xurisdici\u00f3ns suburbanas de Maryland e Virxinia durante a s\u00faa tenencia desde 1991 a 1994.\nEl debuxou a s\u00faa experiencia de director de operaci\u00f3ns na Massachusetts Bay Transportation Authority (Autoridade do Transporte da Ba\u00eda de Massachusetts) \"(MBTA)\" entre 1975 e 1979 e de director xeral e oficial xefe das operaci\u00f3ns da Southeastern Pennsylvania Transportation Authority (Autoridade do Sueste do Transporte de Pennsylvania) \"(SEPTA)\", entre 1979 e 1984. Ademais o seu traballo como presidente da New York City Transit Authority (Autoridade do Tr\u00e1nsito da Cidade de Nova York) entre 1984 a 1990 e como principal director xeral da Toronto Transit Commission (Comisi\u00f3n do tr\u00e1nsito de Toronto) no Canad\u00e1 desde 1995 ata 1999 o que d\u00e1balle unha gran credibilidade de funcionamento, a pesar dunha relaci\u00f3n \u00e1s veces \u00e1spera e tensa cos pol\u00edticos e os sindicatos.\nAs d\u00faas axencias eran as m\u00e1is grandes operadoras de tr\u00e1nsito dos seus respectivos pa\u00edses. Antes de 1974, Gunn ampliou a s\u00faa experiencia no sector privado do ferrocarril, co Illinois Central Gulf Railroad (Ferrocarril Central do Golfo de Illinois), no sistema central do New York Central Railroad (Ferrocarril Central de Nova York) (antes da s\u00faa fusi\u00f3n en 1968 con Penn Central Transportation) e co ferrocarril de Atchison, Topeka and Santa Fe Railway. Antes diso, ti\u00f1a experiencia coa Armada dos Estados Unidos dentro da reserva naval. Os seus partidarios consideraban o curriculum de Gunn como o m\u00e1is completo dun xefe de Amtrak desde que W. Graham Claytor accedera o cargo en 1982.\nGunn era cort\u00e9s e educado pero en cambio era directo nas s\u00faas respostas \u00e1s cr\u00edticas do Congreso. Este feito f\u00edxolle m\u00e1is crible que alg\u00fans dos seus recentes precursores, entre os medios, e os seus moitos partidarios e empregados de Amtrak. Quizais m\u00e1is que calquera presidente de Amtrak, Gunn estaba disposto a enfrontarse en p\u00fablico cos pol\u00edticos e as posici\u00f3ns do orzamento do presidente dos Estados Unidos que designaron ao consello que controlaba ao presidente de Amtrak.\nNo discurso de sa\u00edda do seu predecesor prometeu facer de Amtrak unha empresa autosuficiente nun curto prazo de tempo, a administraci\u00f3n presidida por Gunn tomou, como a s\u00faa pol\u00edtica principal de funcionamento, a postura pola cal non pod\u00eda existir unha forma de transporte de pasaxeiros global nos Estados Unidos que fose autosuficiente, e que Amtrak non se deber\u00eda xulgar por diversos est\u00e1ndares doutros modos de transporte. As estradas, os aeroportos, e o control do tr\u00e1fico a\u00e9reo requiren grandes investimentos por parte do goberno para a s\u00faa construci\u00f3n e funcionamento. Estas inxecci\u00f3ns de di\u00f1eiro provir\u00edan de varios sitios por unha banda os fondos federais do tesouro coa s\u00faa xesti\u00f3n a trav\u00e9s do Fondo do Tesouro de Estradas \"(The Highway Trust Fund)\" e do Fondo do Tesouro de Aviaci\u00f3n \"(Aviation Trust Fund)\" que son pagados indirectamente polo usuario mediante taxas e impostos, impostos sobre os carburantes e peaxes nas estradas ademais de, no caso dos coches, polo usuario que compra e mant\u00e9n os coches.\nEstes gastos son os subsidios indirectos a diferenza de Amtrak que v\u00eda un descenso das asignaci\u00f3ns do orzamento do Congreso ano a ano. Antes dunha comparecencia ante o Congreso, Gunn contestou a unha demanda do senador por Arizona, John McCain, o cal encabezaba o movemento cr\u00edtico en contra das subvenci\u00f3ns federais a Amtrak que se el far\u00eda o mesmo coas subvenci\u00f3ns das li\u00f1as a\u00e9reas de viaxeiros, das cales os cidad\u00e1ns de Arizona son dependentes. McCain, que xeralmente non perd\u00eda ocasi\u00f3n para debater sobre os fondos que recib\u00eda Amtrak, nesta ocasi\u00f3n non contestou.\nAlgunhas das acci\u00f3ns de Gunn foron vistas por moitos como politicamente sabias. El fora moi proclive \u00e1 reduci\u00f3n de gastos indirectos de xerencia, eliminando case todo o negocio expreso pol\u00e9mico. Indicara que o mantemento diferido continuado converterase nunha medida de inseguridade que el non tolerar\u00eda. Isto mellorou as s\u00faas relaci\u00f3ns cos traballadores en certo grao, ata mentres que os sindicatos organizados en Amtrak e o salario dos traballadores reduc\u00edronse.\nO 9 de novembro de 2005, o consello de Amtrak pediu a David L. Gunn a s\u00faa dimisi\u00f3n. Rexeitou a petici\u00f3n e foi despedido. David Hughes, o xefe de enxe\u00f1eiros, foi nomeado presidente e CEO temporal ata que o substituto fose designado. David Laney, presidente de Amtrak indicou que o futuro de \"Amtrak agora require un diferente tipo de l\u00edder que aborde agresivamente as finanzas da compa\u00f1\u00eda, a xerencia e os desaf\u00edos operacionais. A necesidade de traer un cambio fundamental a Amtrak \u00e9 maior e m\u00e1is urxente que en calquera outro momento.\" O consello previu cambios fundamentais inclu\u00edndo o incremento da competencia e o crecemento das responsabilidades financeiras coa empresa por parte dos Estados. Debido ao s\u00f3lido funcionamento da compa\u00f1\u00eda por parte de Gunn, moitos dos partidarios de Amtrak viron a sa\u00edda de Gunn da presidencia como un presaxio de morte para a compa\u00f1\u00eda, a\u00ednda que estes temores non se demostraron certos ata a data (2007).\nO 29 de agosto de 2006, Alexander Kummant foi nomeado novo presidente e CEO (\"xefe do consello\") executivo da empresa de ferrocarr\u00eds sendo efectivo o nomeamento o 12 de setembro de 2006. Parece que Kummant ser\u00e1 m\u00e1is conciliador en canto \u00e1 supervivencia de Amtrak na s\u00faa forma actual en contra da posici\u00f3n dos republicanos do Congreso a principios de 2000. Entre os seus plans non est\u00e1 separar a ruta nord\u00e9s (de Boston a Richmond) de Amtrak que ser\u00eda xestionada por unha entidade privada.\nFinanciamento federal.\nA necesidade de financiamento federal actual de Amtrak conduce \u00e1s mesmas repetidas discusi\u00f3ns sobre a s\u00faa posible eliminaci\u00f3n.\nDebido \u00e1s consecuencias dos atentados terroristas do 11 de setembro de 2001, durante o cal Amtrak seguiu funcionando mentres que as li\u00f1as a\u00e9reas foron mantidas en terra sen operar, o valor dun servizo nacional de ferrocarr\u00eds de pasaxeiros foi reco\u00f1ecido de forma breve en Washington. Pero cando o Congreso volveu traballar logo dos ataques, as li\u00f1as a\u00e9reas recibiron un paquete de axudas urxentes de 15 mil mill\u00f3ns de d\u00f3lares, e Amtrak volveu caer na indiferenza.\nUn estancamento na subvenci\u00f3n federal de Amtrak conduciu a reduci\u00f3ns tanto en servizos e rutas como nun certo atraso do mantemento. Entre os anos fiscais de 2004 e 2005, o Congreso asignou preto de 1,2 mil mill\u00f3ns de d\u00f3lares para Amtrak, 300 mill\u00f3ns de d\u00f3lares m\u00e1is que o presidente George W. Bush solicitara. Con todo, o consello da compa\u00f1\u00eda solicitou unha cantidade de fondos de 1,8 mil mill\u00f3ns de d\u00f3lares no ano fiscal de 2006, dos que utilizar\u00edan a maior\u00eda dos cales (preto de 1,3 mil mill\u00f3ns de d\u00f3lares) para traer a infraestrutura, o material rodado, e para realizar un bo mantemento das m\u00e1quinas. Na comparecencia ante o Congreso, o inspector xeral do departamento de transportes confirmara que Amtrak necesitar\u00eda polo menos de 1,4 a 1,5 mil mill\u00f3ns de d\u00f3lares en 2006 e 2 mil mill\u00f3ns de d\u00f3lares en 2007 para manter o \"statu quo\".\nAmtrak recibiu xusto por baixo de 1,4 mil mill\u00f3ns de d\u00f3lares durante 2006, cunha serie de condici\u00f3ns. Amtrak deber\u00eda de reducir, pero non eliminar de xeito total, comidas e servizos de liteira que fosen deficitarios. O servizo de comidas deber\u00edase reconverter nun sinxelo servizo de ceas. Este servizo simplificado de comidas requirir\u00eda como moito dous traballadores a bordo. A comida ser\u00eda preparada fora do tren e quentada en microondas con pratos de pl\u00e1stico. S\u00f3 dous servizos mante\u00f1en servizo de comidas a bordo, o \"Auto Train\" e o \"Empire Builder\".\nVarios estados entraron en sociedades de funcionamento con Amtrak, as\u00ed California, Pensilvania, Illinois, M\u00edchigan, Oreg\u00f3n, Washington, Carolina do Norte, Oklahoma, Wisconsin e Vermont as\u00ed como a provincia canadense da Columbia Brit\u00e1nica na que funciona a li\u00f1a do Amtrak denominada\n\"Amtrak Cascades\".\nUn dos problemas asociados co financiamento a trav\u00e9s de fondos federais de Amtrak son os conflitos laborais cos traballadores e os sindicatos. Moitos dos empregados de Amtrak estiveron traballando sen un convenio durante case oito anos; o \u00faltimo convenio asinado en 1999 era principalmente retroactivo.\nO novo presidente de Amtrak, Alexander Kummant parece seguir unha postura cooperativa cos sindicatos de Amtrak, e eliminou os plans para privatizar grandes partes de Amtrak.\nRutas e servizos de Amtrak.\nComo regra xeral, as rutas pares funcionan no norte, mentres que as rutas con n\u00fameros impares funcionan no sur e o oeste. Algunhas rutas, tales como a \"Pacific Surfliner\", utiliza o sistema de numeraci\u00f3n oposto, herdado dos operadores anteriores de rutas similares, tales como Atchison, Topeka e Santa Fe Railway. Amtrak d\u00e1 a cada un das s\u00faas rutas de tren un nome. Estes nomes reflicten a mi\u00fado a historia rica e complexa da ruta ou da \u00e1rea atravesada pola ruta.\nAs rutas m\u00e1is populares e con maior demanda son as do Corredor Nord\u00e9s, ruta que incl\u00fae o \"Acela Express\", e o \"Rexional\". Estas rutas serven a Boston, Nova York, Newark, Filadelfia, Baltimore, Washington e Richmond (s\u00f3 rexional) e moitos outros pequenos pobos e cidades entre Boston e Newport News. Trens lanzadeira operan entre Springfield, Hartford e New Haven.\nOutras rutas populares que operan varias veces ao d\u00eda son:\nNord\u00e9s\nMidwest\nCosta Oeste\nOs \u00fanicos estados que non te\u00f1en servizo por Amtrak son Hawai, Alasca cuxo servizo de ferrocarril \u00e9 operado por \"Alaska Railroad\" e Dacota do Sur. Wyoming perdeu o servizo de trens tras os cortes de orzamento de 1997, pero a\u00ednda ten servizo por parte de \"Amtrak Thruway Motorcoaches\". A\u00ednda que opere en 47 estados, Amtrak serve a moitos estados de forma testemu\u00f1al, con pequenas estaci\u00f3ns situadas na fronteira con outro estado e ou chegando s\u00f3 \u00e1s \u00e1reas metropolitanas m\u00e1is poboadas. A maior\u00edas das grandes cidades e importantes centros de negocio (inclu\u00eddas cinco con m\u00e1is dun mill\u00f3n de habitantes) non ten servizo directo con Amtrak.\nEstaci\u00f3ns de Amtrak con maior tr\u00e1fico.\nEstat\u00edsticas de Amtrak no ano fiscal de 2006 que comprende desde outubro de 2005 a setembro de 2006.\nFonte: Amtrak (non est\u00e1n inclu\u00eddos os datos do Canad\u00e1)"}
{"id": "64371", "revid": "1131", "url": "https://gl.wikipedia.org/wiki?curid=64371", "title": "Baixa Idade Media", "text": "A Baixa Idade Media \u00e9 o per\u00edodo hist\u00f3rico que abrangue a historia europea dende o s\u00e9culo XI ata o s\u00e9culo XV. Comeza coa batalla de Hastings en 1066, fundaci\u00f3n do reino de Inglaterra, e remata co xurdimento do Renacemento en Italia e Espa\u00f1a. Como data de remate empr\u00e9ganse d\u00faas datas, ben a conquista de Bizancio polos otom\u00e1ns en 1453 ou o descubrimento de Am\u00e9rica por Cristovo Col\u00f3n o 12 de outubro de 1492.\nAs\u00ed e todo, d\u00e9bese ter en conta que non se trata dun termo que suscite o consenso un\u00e1nime da historiograf\u00eda. Alg\u00fans especialistas usan este termo para referirse unicamente aos s\u00e9culos XIV e XV, en que entrar\u00eda en crise a sociedade medieval, sobre todo a partir das epidemias de Peste Negra. Eses especialistas usan o termo Plena Idade Media para referirse aos s\u00e9culos XI, XII e XIII, en que a sociedade feudal co\u00f1ecer\u00eda o seu m\u00e1ximo desenvolvemento. As\u00ed mesmo, o termo, nun sentido estrito, apl\u00edcase unicamente \u00e1 Europa cristi\u00e1, a\u00ednda que tam\u00e9n pode servir para categorizar a historia dos territorios isl\u00e1micos. F\u00f3ra destes territorios, o termo carece de sentido. \nEn Europa.\nAlg\u00fans trazos b\u00e1sicos da Baixa Idade Media ser\u00edan:\nEn Galiza.\nAlg\u00fas dos trazos b\u00e1sicos da Baixa Idade Media en Galiza ser\u00edan:\nComezo da Idade Moderna.\nA conservaci\u00f3n dos escritos cl\u00e1sicos gregos e romanos nos mosteiros polo contacto co mundo musulm\u00e1n, fan brotar autores precursores do Renacemento como Dante ou Petrarca. A aparici\u00f3n da imprenta como elemento unificador de cultura e a maior capacidade adquisitiva da burgues\u00eda que \u00e9 empregada no mecenado, sobre todo en Italia, fan que se transforme a mentalidade medieval. Os reis comezar\u00e1n a ter m\u00e1is poder e definitivamente aparecer\u00e1n estados unificados mediante leis, antepo\u00f1\u00e9ndose intereses de Estado \u00f3s intereses feudais."}
{"id": "64377", "revid": "98629", "url": "https://gl.wikipedia.org/wiki?curid=64377", "title": "Tartara\u00f1a cincenta", "text": "A tartara\u00f1a cincenta (\"Circus pygargus\") \u00e9 unha ave de rapina migratoria, da mesma familia que a gatafornela e a tartara\u00f1a das xunqueiras.\nDescrici\u00f3n.\nSon aves de grande superficie de \u00e1 en comparanza cun corpo lixeiro, o que \u00e9 a causa do seu caracter\u00edstico voo flotante que recorda \u00e1s veces \u00f3 das gaivotas . Te\u00f1en un aspecto m\u00e1is alongado e delgado c\u00e1 gatafornela \"(Circus cyaneus)\" \u00e1 que se asemellan moito. Cando est\u00e1n pousadas as puntas das \u00e1s tocan case a punta da cola. As tartara\u00f1as cincentas amosan claramente o dimorfismo sexual t\u00edpico das falconiformes. As femias son meirandes c\u00f3s machos: miden uns 46\u00a0cm. de lonxitude fronte os 36 destes. Destas medidas entre 16 a 18\u00a0cm. corresponden \u00e1 cola. Te\u00f1en unha envergadura de \u00e1s que vai dos 97 \u00f3s 115\u00a0cm. e pesan entre 225 e 340 gramos, cunha media de 345 g. as femias e de 265 g. os machos. Os machos te\u00f1en unha coloraci\u00f3n gris azulada semellante \u00e1 cor das pombas, e as puntas das \u00e1s negras. A diferenza doutras especies semellantes te\u00f1en bandas negras caracter\u00edsticas nas plumas secundarias, tanto por riba como por baixo das \u00e1s. As femias adultas non son doadas de diferenciar das da gatafornela. Son casta\u00f1as escuras na parte superior, coas cobertoiras superiores da cola brancas. A parte inferior do corpo \u00e9 na s\u00faa parte meirande casta\u00f1a amarelada, cun barrado lonxitudinal no ventre e as cobertoiras das \u00e1s punteadas. Os exemplares novos son durante o seu primeiro outono de vida casta\u00f1os moi escuros por riba e ocres avermellados por debaixo. E caracter\u00edstico da especie a presenza de exemplares mel\u00e1nicos. Neste caso os machos son moito m\u00e1is escuros, coa cabeza negra, o lombo negro acasta\u00f1ado e a parte inferior gris. As femias afectadas de melanismo son da cor do chocolate, ag\u00e1s por algunhas partes grises das \u00e1s. D\u00e1nse casos tam\u00e9n de melanismo parcial. \nO seu xeito de voar \u00e9 particularmente gr\u00e1cil, cun poderoso e elegante xeito de bate-las \u00e1s, que d\u00e1 impresi\u00f3n de facilidade.\nDistribuci\u00f3n, h\u00e1bitat e migraci\u00f3ns.\nA tartara\u00f1a cincenta pode atoparse a\u00ednda na parte meirande do Pale\u00e1rtico occidental. En Europa s\u00f3 falta totalmente en Noruega, espall\u00e1ndose a s\u00faa \u00e1rea de cr\u00eda ata os Urais. Cr\u00edan tam\u00e9n en Marrocos e outras rexi\u00f3ns do norte de \u00c1frica. Malia a s\u00faa ampla \u00e1rea de distribuci\u00f3n non \u00e9 unha ave com\u00fan, ag\u00e1s se cadra en Francia (4.000 exemplares), Espa\u00f1a (3.000), Rusia (35.000), Belar\u00fas e Polonia, onde se concentran as poboaci\u00f3ns europeas meirandes. As zonas de reproduci\u00f3n son variables e amosan unha tendencia a criaren esporadicamente fora das \u00e1reas habituais. A reduci\u00f3n do seu \u00e1mbito de presenza \u00e9, por\u00e9n, clara e relaci\u00f3nase coa reduci\u00f3n das s\u00faas poboaci\u00f3ns.\nViven en rexi\u00f3ns de clima temperado, pero tam\u00e9n en zonas boreais e mediterr\u00e1neas. Para criar precisan grandes \u00e1reas abertas con vexetaci\u00f3n alta dabondo para ofrecerlles protecci\u00f3n pero non alta de m\u00e1is. Por ben que se te\u00f1en atopado os seus ni\u00f1os en altitudes de ata 1500 metros, \u00e9, esencialmente, unha especie de terras baixas, que prefire para face-los ni\u00f1os as vales de r\u00edos grandes, e as chairas preto de lagos ou do mar. Pode criar en zonas h\u00famidas, a\u00ednda que, en xeral, estas adoitan ser m\u00e1is pequenas e secas que as habitadas pola tartara\u00f1a das xunqueiras \"(Circus aeroginosus)\". Aparecen tam\u00e9n zonas de dunas, p\u00e1ramos e nas estepas. Poden adaptarse a terras con mato e plantaci\u00f3ns con con\u00edferas xoves. \nA perda dos seus bi\u00f3topos habituais fai que en nalgunhas zonas se te\u00f1an adaptado a criar en terras de labranza, onde son vulnerables \u00e1s colleitas de cedo. Dentro das superficies agr\u00edcolas escollen principalmente cultivos de herba ou de cereal. Na Europa occidental ata o 70 % das tartara\u00f1as cincentas cr\u00edan en h\u00e1bitats artificiais. Adoitan preferir lugares nos que haxa puntos de vix\u00eda coma paus da cerrumes, \u00e1rbores pequenas ou rochas. Para cazar procuran zonas con vexetaci\u00f3n rara ou baixa, que fai m\u00e1is f\u00e1cil a visibilidade das presas. Evitan as \u00e1reas de moita densidade de poboaci\u00f3n.\nMigraci\u00f3ns.\nSon aves migratorias de longa distancia. Os exemplares que viven na parte mais oriental da s\u00faa \u00e1rea de cr\u00eda, despr\u00e1zanse para pasa-lo inverno \u00f3 subcontinente indio; o resto voan \u00e1 \u00c1frica subsahariana. En Europa, os primeiros emigrantes comezan a marchar a primeiros de agosto e m\u00e1is das aves marcharon xa a mediados de outubro. Son migradores de fronte ampla, que cruzan o Mediterr\u00e1neo por diversos puntos. As aves m\u00e1is occidentais non viaxan m\u00e1is \u00f3 sur do golfo da Guinea, pero alg\u00fans exemplares do leste chegan ata Sur\u00e1frica. En \u00c1frica comen sobre todo insectos e paxaros, e \u00e9 posible que sigan os enxames de lagostas . \nOs exemplares europeos volven maioritariamente en abril, pero hai evidencias de que as aves de primeiro ano pasan o seu primeiro ver\u00e1n nos cuarteis de inverno.\nAlimentaci\u00f3n.\nA s\u00faa dieta consiste principalmente en pequenos animais de vida terrestre, en m\u00e1is dos casos pequenos roedores, pero tam\u00e9n anfibios, r\u00e9ptiles e insectos grandes. Comen tam\u00e9n paxaros pequenos que, coma alg\u00fans insectos, son a mi\u00fado capturados no aire. No ver\u00e1n rouban tam\u00e9n os polos dos ni\u00f1os doutras aves.\nComo \u00e9 l\u00f3xico nunha ave de distribuci\u00f3n ampla, a importancia de cada especie na s\u00faa nutrici\u00f3n \u00e9 variable: mentres nas estepas capturan sobre todo esqu\u00edos terrestres, no sur de Europa a presenza de r\u00e9ptiles e insectos na s\u00faa dieta \u00e9 meirande. As flutuaci\u00f3ns das poboaci\u00f3ns dalg\u00fans roedores afecta grandemente nalgunhas zonas as taxas de reproduci\u00f3n..\nAs presas son capturadas voando a baixa altura e velocidade constante, uns 30 quil\u00f3metros por hora, por rutas fixas en \u00e1reas abertas de todo tipo. Son voadores m\u00e1is habelenciosos ca outras tartara\u00f1as o que lle permite cazar presas m\u00e1is \u00e1xiles. Se lles \u00e9 posible seguen as beiras da vexetaci\u00f3n para coller por sorpresa diante o seu obxectivo. Os paxaros en voo e as presas terrestres en carreira poden ser seguidos en distancias curtas.\nConduta.\nSon m\u00e1is ou menos gregarias segundo a \u00e9poca do ano. Unha parella pode asociarse con outras para formar colonias reprodutoras laxas, que poden estar compostas de ata 30 ni\u00f1os dentro da mesma \u00e1rea de cr\u00eda. Esta conduta parece ter fins defensivas fronte os predadores . O territorio defendido por unha parella e de son uns 300 ou 400 metros \u00f3 redor do ni\u00f1o e no caso das colonias a resposta fronte a ameazas como outras aves de rapina meirandes, c\u00f3rvidos e raposos pode ser comunitaria\nReproduci\u00f3n.\nAs parellas f\u00f3rmanse no territorio de cr\u00eda. En volvendo da viaxe migratoria comezan os voos de exhibici\u00f3n acompa\u00f1ados de ch\u00edos, consistentes en danzas a\u00e9reas con subidas e picados coas \u00e1s repregadas e figuras acrob\u00e1ticas que var\u00edan individualmente. A\u00ednda que \u00e1mbolos dous sexos fan voos de exhibici\u00f3n, estes son m\u00e1is frecuentes e espectaculares no caso dos machos, que soben a mi\u00fado verticalmente polo aire para deix\u00e1rense caer en picado cara \u00e1 parella. \nCr\u00eda pola primeira vez cando te\u00f1en dous ou tres anos, a\u00ednda que \u00e1s veces algunhas femias dun ano tentan facer o ni\u00f1o. O costume de volver cada ano \u00f3 mesmo territorio de cr\u00eda fai probable que as parellas se repitan en anos sucesivos. \nAs femias constr\u00faen o ni\u00f1o no chan, agochado entre a vexetaci\u00f3n alta. Son construci\u00f3ns sinxelas, feitas de herba. Po\u00f1en de 3 a 5 ovos, que incuban entre 27 e 30 d\u00edas. Os polos pasan entre 35 e 40 d\u00edas no ni\u00f1o e son independentes unhas d\u00faas semanas despois. Durante a estaci\u00f3n de cr\u00eda os machos cazan para a femia e os polos, increment\u00e1ndose a frecuencia dos fornecementos de entre 5 ou 6 diarios durante a incubaci\u00f3n a de 7 a 10 na \u00e9poca de crecemento dos polos. A entrega de comida faise no aire: a femia voa por debaixo do macho e este deixa caer o alimento. O territorio de caza do macho pode chegar ata a 12\u00a0km. do ni\u00f1o, mentres que as femias non se afastan a m\u00e1is dun quil\u00f3metro e cazan so cando os polos xa sa\u00edron do ovo. Os machos poden ser en ocasi\u00f3ns pol\u00edgamos, polo que te\u00f1en que alimentar simult\u00e1nea ou consecutivamente m\u00e1is dunha femia ou dunha ni\u00f1ada.\nEvoluci\u00f3n das poboaci\u00f3ns.\nA poboaci\u00f3n do Pale\u00e1rtico occidental \u00e9 estimada entre 35.000 e 50.000 parellas. A poboaci\u00f3n global non se co\u00f1ece, calcul\u00e1ndose en entre 150.000 e 200.000 individuos (Birdlife International, 2004). A incerteza dos datos \u00e9 causada polo desco\u00f1ecemento do estado da especie en Rusia e as antigas rep\u00fablicas sovi\u00e9ticas onde se concentra m\u00e1is da poboaci\u00f3n a nivel mundial. \nA s\u00faa evoluci\u00f3n durante o s\u00e9culo XX foi contraditoria, cun aumento das poboaci\u00f3ns e da \u00e1rea de distribuci\u00f3n ata os anos 1940, cando a persecuci\u00f3n humana reduciu as de moitas outras aves de rapina, e un descenso posterior moi r\u00e1pido, causado polo uso masivo de pesticidas no agro, a modificaci\u00f3n das t\u00e9cnicas agr\u00edcolas, con colleitas en \u00e9pocas que impiden as tartara\u00f1as criar e producen a destruci\u00f3n dos seus ni\u00f1os polas m\u00e1quinas colleitadoras. S\u00f3 alg\u00fans pa\u00edses, coma Suecia ou Alema\u00f1a se libraron da tendencia negativa nos anos 1990, o que amosa a posibilidade de reverter a situaci\u00f3n se lles facilitan h\u00e1bitats e posibilidades de alimentaci\u00f3n axeitados.\nConservaci\u00f3n e protecci\u00f3n.\nEn Europa occidental o feito de faceren maioritariamente os ni\u00f1os en cultivos de cereais fainas unha especie especialmente vulnerable, que depende directamente da protecci\u00f3n dos seus ni\u00f1os. Os ni\u00f1os localizados nos campos poden ser salvados ben recoloc\u00e1ndoos ou ben creando un espazo protexido \u00f3 redor deles no que non se recolle a colleita . En Francia e a Pen\u00ednsula Ib\u00e9rica unha media do 60% dos ni\u00f1os s\u00e1lvanse por este sistema.\nA especie est\u00e1 inclu\u00edda entre as especies de protecci\u00f3n especial en Europa."}
{"id": "64388", "revid": "27155", "url": "https://gl.wikipedia.org/wiki?curid=64388", "title": "Myriapoda", "text": ""}
{"id": "64391", "revid": "1987", "url": "https://gl.wikipedia.org/wiki?curid=64391", "title": "Anna Lindh", "text": "Anna Lindh, nada o 19 de xu\u00f1o de 1957 e finada o 11 de setembro de 2003, foi unha destacada pol\u00edtica socialdem\u00f3crata en Suecia, onde chegou a ocupar o cargo de Ministro ata a s\u00faa tr\u00e1xica morte no outono de 2003.\nTraxectoria.\nLindh naceu en Enskede (Estocolmo, Suecia). \u00d3s 20 anos ingresou \u00f3 Partido Socialdem\u00f3crata de Suecia onde desenvolveu unha brillante carreira. Foi Ministra de Medio Ambiente en 1994 e dende 1998 ocupou o Ministerio de Relaci\u00f3ns Exteriores. De tendencia proeuropea, Lindh promoveu a adopci\u00f3n do euro como moeda oficial no seu pa\u00eds. En plena campa\u00f1a, o 10 de setembro de 2003, foi apu\u00f1alada nos almac\u00e9ns NK en Estocolmo, e como consecuencia disto faleceu na madrugada do 11 de setembro.\nPor respecto \u00e1 s\u00faa memoria, t\u00f3dolos partidos do pa\u00eds acordaron suspender temporalmente a campa\u00f1a do referendo que finalmente tivo lugar d\u00edas m\u00e1is tarde e deu a vitoria \u00f3 campo do \"non\". A s\u00faa morte conmoveu o pa\u00eds e trouxo recordos do asasinato de Olof Palme, o primeiro ministro sueco asasinado en 1986 e quen tam\u00e9n se opo\u00f1\u00eda a ser escoltado por gardacostas."}
{"id": "64395", "revid": "55340", "url": "https://gl.wikipedia.org/wiki?curid=64395", "title": "Popol Vuh", "text": "O Popol Vuh ou tam\u00e9n Popol Wuj, \u00e9 unha narrativa cultural que relata a mitolox\u00eda e a historia dos maias k\u02bciche\u02bc que habitaron e a\u00ednda habitan nas terras altas de Guatemala. Popol Vuh \u00e9 unha narrativa precolombiana do per\u00edodo post-cl\u00e1sico, entre os anos 1000 e 1500, escrita en lingua k\u02bciche\u02bc cl\u00e1sica. Por\u00e9n, o texto escrito, \u00e9 produto do per\u00edodo colonial espa\u00f1ol. O t\u00edtulo trad\u00facese como \"Libro da Comunidade\", \"Libro do Consello\", ou m\u00e1is literalmente \"Libro do Pobo\". O Popol-Vuh conta, do punto de vista dos maias, a orixe do mundo, e particularmente os principios do pobo k\u02bciche\u02bc, un dos pobos antigos localizado no centro do actual Guatemala. \u00c9 notable que este libro sacro ten similitudes coa Biblia."}
{"id": "64398", "revid": "1965", "url": "https://gl.wikipedia.org/wiki?curid=64398", "title": "Bamonde", "text": ""}
{"id": "64399", "revid": "1965", "url": "https://gl.wikipedia.org/wiki?curid=64399", "title": "Lampai", "text": ""}
{"id": "64400", "revid": "785", "url": "https://gl.wikipedia.org/wiki?curid=64400", "title": "Luc\u00ed", "text": "O top\u00f3nimo galego Luc\u00ed pode referirse a:"}
{"id": "64401", "revid": "1965", "url": "https://gl.wikipedia.org/wiki?curid=64401", "title": "Luou", "text": ""}
{"id": "64402", "revid": "98629", "url": "https://gl.wikipedia.org/wiki?curid=64402", "title": "Reis", "text": "O termo Reis ad\u00f3itase referir ao\nToponimia.\nO top\u00f3nimo galego Reis pode referirse a:"}
{"id": "64403", "revid": "1410", "url": "https://gl.wikipedia.org/wiki?curid=64403", "title": "Louis Michel van Loo", "text": "Louis Michel van Loo, nado en Toulon o 2 de marzo de 1707 e finado en Par\u00eds o 20 de marzo de 1771, foi un pintor franc\u00e9s.\nTraxectoria.\nMembro da estirpe dos Van Loo, estabelecida en Francia desde o s\u00e9culo XVII, Louis Michel van Loo educouse so a direcci\u00f3n de seu pai, o pintor Jean-Baptiste van Loo, en Tur\u00edn e en Roma. Recibiu o premio da Academia Real de Pintura e de Escultura en 1725. Pasou unha estancia en Roma entre 1727 e 1732 con seu t\u00edo, o pintor Charles Andr\u00e9 van Loo (1705-1765).\nEn 1736, converteuse no pintor oficial da corte do rei Filipe V de Espa\u00f1a en Madrid. Figurou entre os membros fundadores da Academia de Belas Artes de San Fernando en Madrid en 1752.\nRegresou a Francia en 1753 e pintou varios retratos do rei Lu\u00eds XV. En 1765, sucedeu o seu t\u00edo Charles-Andr\u00e9 como director da \u201c\u00c9cole royale des \u00e9l\u00e8ves prot\u00e9g\u00e9s\u201d (Escola real de alumnos protexidos).\nEra irm\u00e1n dos tam\u00e9n pintores Fran\u00e7ois van Loo e Charles Am\u00e9d\u00e9e Philippe van Loo."}
{"id": "64406", "revid": "85894", "url": "https://gl.wikipedia.org/wiki?curid=64406", "title": "Cluny", "text": "A vila e comuna de Cluny ou Clugny est\u00e1 situada no actual departamento franc\u00e9s de Saona e Loira na rexi\u00f3n de Borgo\u00f1a, na zona centro-oriental de Francia, a uns 30\u00a0km da cidade de M\u00e2con. A s\u00faa poboaci\u00f3n era de 4.400 habs. en 2003.\nA localidade medrou arredor da Abad\u00eda beneditina situada no lugar, fundada por Guillerme I de Aquitania no ano 909. O mosteiro converteuse na maior e m\u00e1is prestixiosa instituci\u00f3n mon\u00e1stica de Europa. O c\u00e9nit da influencia da orde de Cluny tivo lugar entre a segunda metade do s\u00e9culo X at\u00e9 inicios do s\u00e9culo XII.\nA biblioteca de Cluny foi unha das m\u00e1is importantes en Francia e Europa durante a Idade Media. A abad\u00eda foi sometida a saqueo polos Hugonotes en 1562 e moitos dos seus valiosos manuscritos foron destru\u00eddos ou desapareceron."}
{"id": "64409", "revid": "55340", "url": "https://gl.wikipedia.org/wiki?curid=64409", "title": "Aleksei Chirikov", "text": "Aleksei Ilyich Chirikov (\u0410\u043b\u0435\u043a\u0441\u0435\u0439 \u0418\u043b\u044c\u0438\u0447 \u0427\u0438\u0440\u0438\u043a\u043e\u0432 en ruso), nado na gobernatura de Tula o 24 de decembro de 1703 e finado en Moscova en novembro de 1748, foi un navegante e capit\u00e1n ruso.\nTraxectoria.\nEn 1721, Chirikov graduouse na Academia Naval. Entre 1725 e 1730 e entre 1733 e 1743, foi subordinado de Vitus Bering durante a primeira e segunda expedici\u00f3ns a Kamchatka. O 15 de xullo de 1741 Chirikov (no seu barco \"San Paulo\") foi o primeiro europeo en chegar \u00e1 costa noroeste de Norteam\u00e9rica, e a partir de ent\u00f3n descubrir parte das Illas Aleutianas. En 1742 Chirikov dirixiu unha partida de busca do \"San Pedro\", o buque de Bering. Durante a viaxe, especificou a localizaci\u00f3n da Illa de Attu. Chirikov tomou parte na creaci\u00f3n do mapa final dos descubrimentos rusos no Oc\u00e9ano Pac\u00edfico (1746).\nZonas da illa Kyushu, a illa Attu, a ba\u00eda Anadyr, a ba\u00eda Tauyskaya, e unha monta\u00f1a submarina do Pac\u00edfico levan o seu nome."}
{"id": "64410", "revid": "15490", "url": "https://gl.wikipedia.org/wiki?curid=64410", "title": "Vitus Bering", "text": "Vitus Jonassen Bering, nado en Horsens,\u00a0Xutlandia,\u00a0Dinamarca o 12 de agosto de 1681 e finado na illa de Bering (Rusia) o 19 de decembro de 1741, foi un mari\u00f1o e explorador dan\u00e9s \u00f3 servizo de Rusia, que explorou a costa siberiana dando nome \u00f3 estreito de Bering. En Rusia era co\u00f1ecido como Iv\u00e1n Iv\u00e1novich Bering.\nTraxectoria.\nNaceu en Horsens, Dinamarca, e tras unha curta viaxe \u00e1 India, e por diversos mares, en 1704, en Amsterdam, baixo a gu\u00eda do almirante ruso de orixe norueguesa\u00a0Cornelius Cruys, Bering alistouse na armada rusa, tomando o rango de subtenente, servindo na frota b\u00e1ltica durante a guerra do Norte. Entre 1710 e 1712 estivo destinado no Mar de Azov, en Taganrog, onde participou na guerra contra os turcos. Casou cunha rusa, e s\u00f3 regresou \u00f3 seu pa\u00eds natal en 1715, de forma breve. A exploraci\u00f3n da costa norte de Asia, resultado do avance ruso en Siberia, ocupouno a partir de ent\u00f3n.\nViaxes a Kamchatka.\nEn 1725 viaxou a Kamchatka, desembarcando en Okhotsk e cruzando a pen\u00ednsula. Constru\u00edu ent\u00f3n o barco \"Sviatoi Gavriil\" (\"San Gabriel\" en ruso). Nel explorou o norte ata que deixou de avistar terra. Nos anos seguintes investigou o leste, redescubrindo as illas Diomede (en ruso Illas Ratmanov) que Dezhnev xa describira. No ver\u00e1n de 1730 Bering volveu a San Petersburgo. No longo traxecto a trav\u00e9s das estepas, enfermou. Cinco dos seus fillos que o acompa\u00f1aban morreron na viaxe.\nBering volveu \u00e1 rexi\u00f3n de Kamchatka en 1735. Coa axuda dos artes\u00e1ns locais Makar Rogachev e Andrey Kozmin constru\u00edu dous nav\u00edos: \"Sviatoi Piotr\" (\"San Pedro\") e \"Sviatoi Pavel\" (\"San Paulo\"), cos que partiu en 1740. Fundou a cidade de Petropavlovsk en Kamchatka, e desde a\u00ed, liderou unha expedici\u00f3n a Norteam\u00e9rica en 1741. Unha tormenta separou os barcos e Bering acabou na costa sur de Alasca, desembarcando cerca das illas Kayak. O segundo barco, capitaneado por Aleksei Chirikov, desembarcou na illa Pr\u00edncipe de Gales do Arquip\u00e9lago Alexander. Estas traves\u00edas son hoxe en d\u00eda co\u00f1ecidas como a Gran Expedici\u00f3n do Nordeste\nAs duras condici\u00f3ns da rexi\u00f3n obrigaron a Bering a volver. No traxecto descubriu parte do arquip\u00e9lago das Illas Aleutianas, que chamou Illas Shumagin en honra dun mari\u00f1eiro do seu barco que morreu al\u00ed. Bering enfermou e tivo que refuxiarse nas Illas Kommander (\"Komandorskiye Ostrova\"), \u00f3 suroeste do mar de Bering. O 19 de decembro de 1741 Vitus Bering morreu de escorbuto nunha illa, preto de Kamchatka que despois recibiu na s\u00faa honra o nome de Illa de Bering, xunto a 28 membros da s\u00faa tripulaci\u00f3n. Por\u00e9n, no momento actual dub\u00edsase do escorbuto como causa da s\u00faa morte.\nO \"Sv. Piotr\" naufragou por unha tormenta, e unicamente o carpinteiro S. Starodubtsev cos superviventes logrou regresar tras constru\u00edr un novo nav\u00edo, de 12,2 metros, tam\u00e9n chamado \"Sv. Piotr\". Dos 77 homes que partiron regresaron 46. O \"Sv. Piotr\" continuou navegando entre Kamchatka e Okhotsk ata 1755.\nA importancia do traballo de Bering non foi reco\u00f1ecido durante moito tempo, ata que James Cook probou a veracidade dos seus achados. Hoxe en d\u00eda, o Estreito de Bering, a Illa de Bering, un glaciar en Alasca e o Mar de Bering levan o seu nome."}
{"id": "64411", "revid": "1410", "url": "https://gl.wikipedia.org/wiki?curid=64411", "title": "Babesiose", "text": "A babesiose (ou \"babes\u00edase\") \u00e9 unha enfermidade parasitaria similar \u00e1 malaria, provocada por protozoos do x\u00e9nero \"Babesia\" e que adoita afectar aos animais dom\u00e9sticos, en especial aos cans. O seu nome estableceuse na honra do bi\u00f3logo roman\u00e9s Victor Babe\u015f, que foi o primeiro en illar ao axente pat\u00f3xeno.\nEpidemiolox\u00eda.\nA babesiose \u00e9 a t\u00edpica enfermidade que se transmite a trav\u00e9s dun organismo vector, xeralmente a carracha (\"Ixodes dammini\"); de feito, \u00e9 o mesmo que transmite a enfermidade de Lyme e, a mi\u00fado, ambas van asociadas. Hai zonas do planeta nas que a babesiosis est\u00e1 tan estendida que pode transmitirse por transfusi\u00f3ns de sangue.\nA babesiose \u00e9 chamada \u00abmalaria do nord\u00e9s\u00bb na costa atl\u00e1ntica do norte de Estados Unidos, debido a que a s\u00faa morbilidade e os seus s\u00edntomas son similares aos da malaria aut\u00e9ntica. En realidade, s\u00e1bese moi pouco da babesiose naqueles lugares nos que a malaria est\u00e1 moi estendida, porque se parecen tanto que \u00e9 f\u00e1cil confundilas.\nAlgunhas veces, a infecci\u00f3n con parasitos da babesia pode ser asintom\u00e1tica ou causar unha enfermidade leve non espec\u00edfica; o enfermo a mi\u00fado nin sequera se d\u00e1 conta. Nos casos m\u00e1is leves, esta enfermidade pode provocar febr\u00edcula e algo de anemia, pero nos casos agudos a temperatura corporal pode alcanzar os 40 graos e provocar fallos org\u00e1nicos, como a insuficiencia respiratoria, cefaleas, nauseas, v\u00f3mitos, mialxias e hem\u00f3lise. As persoas m\u00e1is ameazadas son os mozos, os anci\u00e1ns ou os que te\u00f1en o sistema inmunol\u00f3xico m\u00e1is d\u00e9bil e, dado que o bazo \u00e9 unha das v\u00edsceras que combaten a enfermidade, aqueles aos que lles foi extirpado son m\u00e1is vulner\u00e1beis.\nFisiopatolox\u00eda.\nOs parasitos de Babesia reprod\u00facense nos propios gl\u00f3bulos vermellos, onde son identific\u00e1beis debido \u00e1 s\u00faa an\u00f3mala divisi\u00f3n celular cruciforme; ademais, do mesmo xeito que a malaria, provocan anemia hemol\u00edtica. Pero, a diferenza do seu axente pat\u00f3geno, o \"Plasmodium\", a Babesia non ataca ao f\u00edgado, pois non se desenvolve f\u00f3ra dos eritrocitos.\nDiagn\u00f3stico.\nA babesiose \u00e9 f\u00e1cil de diagnosticar se se sabe o que se est\u00e1 buscando. A\u00ednda que non hai un protocolo de actuaci\u00f3n, se se habita nunha zona onde a enfermidade \u00e9 habitual ou a persoa foi picada por un carracho, presentando anemia hemol\u00edtica e febre, con esa orientaci\u00f3n, o m\u00e9dico pode localizar o organismo invasor por medio de diversos tipos de an\u00e1lises de sangue: xa sexa serolox\u00eda, unha reacci\u00f3n en cadea da polimerasa, un reconto de plaquetas ou un hemograma.\nTratamento.\nOs casos m\u00e1is leves de babesiose res\u00f3lvense sen tratamento, xa que o sistema inmunol\u00f3xico \u00e9 capaz de neutralizalo. Para os pacientes con casos m\u00e1is agudos tradicionalmente vi\u00f1an administr\u00e1ndose dous tipos de f\u00e1rmacos: a quinina e a clindamicina; pero non era raro que esta combinaci\u00f3n provocase rexeitamento nos doentes, polo que os estudos m\u00e1is actualizados suxiren a combinaci\u00f3n de atovaquone e azitromicina, en xeral m\u00e1is tolerados polo organismo. Ademais, as transfusi\u00f3ns de sangue permiten substitu\u00edr os gl\u00f3bulos vermellos danados por outros sans."}
{"id": "64414", "revid": "12452", "url": "https://gl.wikipedia.org/wiki?curid=64414", "title": "Artiodactyla", "text": ""}
{"id": "64428", "revid": "15490", "url": "https://gl.wikipedia.org/wiki?curid=64428", "title": "Igrexa de Santa Comba de Bande", "text": "Santa Comba de Bande \u00e9 unha pequena igrexa prerrom\u00e1nica visigoda constru\u00edda durante a segunda metade do s\u00e9culo VII. Santa Comba de Bande \u00e9 a \u00fanica igrexa deste per\u00edodo que se conserva na s\u00faa integridade. Tr\u00e1tase do \u00fanico edificio que se conservou dun mosteiro prerrom\u00e1nico a onde se trouxeran as reliquias de San Trocado (disc\u00edpulo do Ap\u00f3stolo Santiago), a quen estivo dedicada.\nRecibiu a distinci\u00f3n de Monumento Nacional por mor dun Real Decreto do 11 de agosto de 1921 e, posteriormente, converteuse en Ben de Interese Cultural conforme \u00e1 lei 16/1985 de 25 de xu\u00f1o, do Patrimonio Hist\u00f3rico Espa\u00f1ol.\nSituaci\u00f3n.\nEst\u00e1 situada no concello de Bande, na comarca da Baixa Limia. At\u00f3pase a 15\u00a0km do n\u00facleo municipal en direcci\u00f3n aos Ba\u00f1os, antigo campamento militar romano preto das augas termais, no lugar de Santa Comba.\nHistoria.\nNo lugar existiu unha igrexa con anterioridade ao s\u00e9culo VII que foi constru\u00edda cara ao ano 680 e abandonada trala invasi\u00f3n musulm\u00e1, a\u00ednda que non \u00e9 seguro a data de construci\u00f3n, sen\u00f3n no \u00e1mbito de poder afirmar s\u00f3 que \u00e9 de \u00e9poca suevo-goda. No ano 872, Afonso III encomendoulle ao seu irm\u00e1n Odoario que restaurase a igrexa e este fixo que o seu curm\u00e1n Odonio establecese un mosteiro no lugar. Ademais do masculino, tam\u00e9n creou outro para mulleres no que entraron a s\u00faa nai coas s\u00faas doncelas. \u00c1 morte da nai, Odonio nomeou abadesa a Onega, coa que viv\u00eda maritalmente. Esta pasar\u00eda m\u00e1is tarde ao mosteiro de Vimar\u00e1ns e Odonio ao de Celanova, co que Santa Comba pasou a pertencer a este \u00faltimo.\nTrala invasi\u00f3n musulm\u00e1 da Pen\u00ednsula Ib\u00e9rica, traslad\u00e1ronse no s\u00e9culo X dende Guadix, na provincia de Granada, ata esta igrexa os restos mortais de san Trocado, un dos primeiros disc\u00edpulos do Ap\u00f3stolo Santiago, pero no s\u00e9culo XVII os seus restos foron diseminados por distintas partes de Espa\u00f1a, deixando s\u00f3 unhas poucas reliquias en Celanova. O sartego de m\u00e1rmore a\u00ednda se conserva no interiror da igrexa.\nDescrici\u00f3n.\nA construci\u00f3n actual ten planta de cruz grega, inscrita nun cerramento rectangular do que sobresae pola cabeceira do rect\u00e1ngulo a capela maior e, polos p\u00e9s, o p\u00f3rtico e con c\u00e1maras aut\u00f3nomas aos lados das que s\u00f3 queda a do noroeste. O tratamento que se fai do espazo no templo simboliza o sentido da espacialidade de orixe oriental, crebada e descontinua como froito dunha agrupaci\u00f3n maclada de volumes graduais. Deste xeito a planta bas\u00e9ase nos pante\u00f3ns paleocristi\u00e1ns como o de Gala Placidia. Constru\u00eduse utilizando a medida da \u00e9poca, a vara visigoda, equivalente a 0,80 metros, en cantar\u00eda a \u00f3so, con ornamentaci\u00f3ns feitas coa t\u00e9cnica a bisel e o uso de arcos de ferradura de moderado peralte.\nSon contempor\u00e1neas a esta entre outras a portuguesa igrexa de San Froitoso de Montelios ou a burgalesa Ermida de Santa Mar\u00eda de Quintanilla de las Vi\u00f1as.\nO templo \u00e9 ao mesmo tempo o exemplo m\u00e1is antigo da pol\u00edtica restauradora de templos da monarqu\u00eda asturiana de finais do s\u00e9culo IX. Nesta intervenci\u00f3n levant\u00e1ronse b\u00f3vedas de ladrillo, coa alternancia da cantar\u00eda e a cachotar\u00eda seguindo a t\u00e9cnica asturiana propia da \u00e9poca.\nInterior.\n\u00c1 capela maior, de planta cadrada, acc\u00e9dese a trav\u00e9s dun arco triunfal de ferradura sostido por dous pares de columnas de m\u00e1rmore cuxos fustes proceden dun templo romano (alg\u00fans historiadores presentan a hip\u00f3tese de ser o lugar dun templo ao deus Bandua, de a\u00ed o termo topon\u00edmico, e ter este deus nas s\u00faas representaci\u00f3ns un torque coma atributo, as\u00ed que a devoci\u00f3n a San Trocado ou Torcuato ser\u00eda unha variaci\u00f3n relixiosa por parte da igrexa).\nOs arcos de ferradura m\u00f3ntanse sobre un capitel tardorromano, outro hispanovisig\u00f3tico e os dous restantes correspondentes a intervenci\u00f3n durante o reinado de Afonso III, con motivos de sogueado propio do prerrom\u00e1nico asturiano.\nNa b\u00f3veda da \u00e1bsida cons\u00e9rvanse pinturas murais do s\u00e9culo XVI. Na \u00e1bsida tam\u00e9n hai unha xanela fechada con celos\u00eda de m\u00e1rmore.\nO per\u00edmetro rectangular queda debuxado por estancias a ambos os dous lados do p\u00f3rtico que comunicaban con este, outras co transepto e as da cabeceira coa nave. A capela maior quedaba unida a un dos brazos da cruz, nos que hab\u00eda d\u00faas dependencias laterais das que s\u00f3 se conserva a esquerda. No treito dos p\u00e9s desapareceron outros dous apousentos. As funci\u00f3ns de cada unha destas estancias estar\u00eda vinculada ao car\u00e1cter mon\u00e1stico do templo, rexido pola \"Regula Monachorum\" de Froitoso de Braga.\nNas capelas laterais hai unha ara romana e o sartego, baleiro, de san Trocado. Parece ser que se levou ao mosteiro de Celanova en 1601. Tanto en planta como en alzado conxuga a cruz grega inscrita nun cadrado, cuxo punto central el\u00e9vase mediante o ciborio.\nExterior.\nO escalonamiento dos volumes do templo, do m\u00e1is alto ao m\u00e1is baixo, vai as\u00ed do ciborio \u00e1 capela maior, pasando pola altura media dos brazos da cruz.\nC\u00f3brese con b\u00f3veda de can\u00f3n na nave e no transepto, con b\u00f3veda de aresta no tramo central do cruceiro e b\u00f3veda de ferradura na capela maior.\nTen d\u00faas portas. A principal reformouse en 1650 ao se lle engadir o p\u00f3rtico. A do lado sur tam\u00e9n se abriu m\u00e1is tarde. Anteriormente o baptisterio estaba no lado sur, mais retir\u00f3uselle o tellado, se ben fica a p\u00eda bautismal.\nO seu aparellamento \u00e9 de bo perpia\u00f1o gran\u00edtico e ao exterior presenta grande austeridade e limpeza de volumes s\u00f3 co engadido tard\u00edo do p\u00f3rtico.\nCultura popular.\nEnriba da tampa do sartego de San Trocado hai unha pedra en forma de ara. Os devotos raspan o sartego de San Trocado cunha cuncha de vieira e o po resultante, f\u00e9rveno, c\u00f3ano e co l\u00edquido lavan a cara, xa que consideran que esta ap\u00f3cema \u00e9 boa para curar as doenzas da vista e do o\u00eddo. Parte do sartego de San Trocado desgastouse pola devoci\u00f3n dos fieis. Do mesmo xeito \u00e9 un dos poucos sartegos dunha soa peza de m\u00e1rmore branco."}
{"id": "64437", "revid": "23204", "url": "https://gl.wikipedia.org/wiki?curid=64437", "title": "Jean-Fran\u00e7ois Lyotard", "text": "Jean-Fran\u00e7ois Lyotard, nado en Versalles o 10 de agosto de 1924 e finado en Par\u00eds o 21 de abril de 1998, foi un fil\u00f3sofo posmoderno co\u00f1ecido especialmente pola s\u00faa orixinal filosof\u00eda do desexo e por propo\u00f1er unha pol\u00edtica favorable \u00e1s minor\u00edas e un horizonte que conducir\u00eda a refutar calquera forma de terror e totalitarismo, as\u00ed como pola s\u00faa an\u00e1lise sobre o impacto do posmodernismo na condici\u00f3n humana.\nTraxectoria.\nCasou en maio de 1948. Estudou na escola primaria \u201cLyc\u00e9e Buffon\u201d de Par\u00eds, e despois da s\u00faa graduaci\u00f3n, en 1950, marchou a Constantina (no leste de Alxeria, por ent\u00f3n ocupada por Francia) para traballar como profesor de filosof\u00eda. En 1954 f\u00edxose membro de Socialismo ou barbarie, organizaci\u00f3n pol\u00edtica formada en 1948 ante a insuficiencia da an\u00e1lise trotskista para explicar as novas formas de dominaci\u00f3n na Uni\u00f3n Sovi\u00e9tica. Os seus escritos deste per\u00edodo preoc\u00fapanse sobre todo pola pol\u00edtica de extrema esquerda, enfoc\u00e1ndose na situaci\u00f3n alxeriana da que foi testemu\u00f1a cos seus propios ollos mentres ensinaba filosof\u00eda en Constantine.\nComezou a dar clase na universidade de Par\u00eds VIII (Vincennes) dende a d\u00e9cada dos setenta ata que chegou a profesor em\u00e9rito no 1987. Tam\u00e9n foi director fundador e membro do concilio do Colexio Internacional de Filosof\u00eda, en Par\u00eds. Antes da s\u00faa morte pasaba o seu tempo entre Par\u00eds e Atlanta, onde ensinaba Franc\u00e9s e Filosof\u00eda na universidade de Emory.\nEn 1998, morreu de improviso dun caso de leucemia que avanzara rapidamente mentres se preparaba para unha conferencia sobre o posmodernismo e a Teor\u00eda dos medios de comunicaci\u00f3n. Foi enterrado no cemiterio Le P\u00e8re Lachaise, en Par\u00eds.\nFilosof\u00eda posmoderna.\nLyotard foi un fil\u00f3sofo posmoderno. O pensamento deste grupo de fil\u00f3sofos, baseabase xusto no contrario c\u00f3 modernismo. As\u00ed, podemos dicir que para comprender o posmodernismo \u00e9 preciso ter polo menos unha pequena idea do que \u00e9 o modernismo.\nNas sociedades premodernas, a funci\u00f3n de proporcionar unha certa cohesion e unidade imaxinaria \u00e1 sociedade, era obra de discursos de natureza m\u00edtica (lendas) e relixiosa (narraci\u00f3ns relixiosas). A partir da modernidade, a funci\u00f3n lexitimadora corresponderalle a unha determinada idea de raz\u00f3n unitaria e totalizadora. Por\u00e9n, nas sociedades posmodernas producese un tipo de transformaci\u00f3ns que fan que esta idea de raz\u00f3n xa non poida ser mantida por m\u00e1is tempo.\nOs posmodernos pertencen \u00e1 xeraci\u00f3n da desilusi\u00f3n con respecto aos grandes mitos da modernidade. A achega do pensamento posmoderno reside m\u00e1is ben nas s\u00faas cr\u00edticas que nas elaboraci\u00f3ns propias. M\u00f3strase unha certa perda de confianza na raz\u00f3n e no discurso conceptualizador, as\u00ed como desilusi\u00f3n sobre ao esaxerado optimismo ilustrado, racionalista; propo\u00f1en unha nova humildade que adquire a forma de \"pensamiento d\u00e9bil\" ou \"canso\", \"deconstruci\u00f3n\", \"xogos ling\u00fc\u00edsticos\" ou refutamento de calquera tipo de metanarrativa. Como alternativa \u00e1 globalizaci\u00f3n propo\u00f1en a diferenza ou a descontinuidade.\nTam\u00e9n este grupo promoveu un abandono da metaf\u00edsica, centr\u00e1ndose na posmetaf\u00edsica. Para eles, unha vez sexa constatada a inutilidade e absurdidade do esforzo filos\u00f3fico, non queda outra opci\u00f3n que deixar esa v\u00eda morta. As \"grandes descrici\u00f3ns\" da realidade non son verdadeiramente explicativas nin iluminan a existencia, sen\u00f3n todo o contrario. Consideran que \u00e9 preciso darse conta de que a tem\u00e1tica filos\u00f3fica non pode entenderse nin explicarse con \u00e9xito e que os seus labirintos conceptuais non te\u00f1en sa\u00edda.\nCabe resaltar dous puntos principais da filosof\u00eda de Lyotard, relaccionados, \u00e1mbolos dous, coa ciencia. En primeiro lugar, para Lyotard, a ciencia non ten autoridade para dicirnos o que se debe facer, posto que os criterios cient\u00edficos deixaron de ter a validez suficiente para lexitimar a propia ciencia, co que deixa de contribu\u00edr ao desenvolvemento humano. O segundo punto poder\u00eda resumirse coa frase \"co\u00f1ecemento \u00e9 poder\". A investigaci\u00f3n cient\u00edfica xamais \u00e9 inocente e pura, sen\u00f3n que sempre est\u00e1 estreitamente ligada \u00e1 vontade de dominio e aos medios materiais. O m\u00e1is poderoso sempre ten a raz\u00f3n.\nEn canto \u00e1 s\u00faa mentalidade pol\u00edtica, \u00e9 preciso dicir que foi marxista ata os 50 anos, momento no cal comezou a criticar o totalitarismo promovido por esta ideolox\u00eda."}
{"id": "64440", "revid": "98629", "url": "https://gl.wikipedia.org/wiki?curid=64440", "title": "Papamoscas paporrubio", "text": "O papamoscas paporrubio (\"Ficedula parva\") \u00e9 un pequeno representante migratorio da familia dos papamoscas (\"Muscipapidae\"). Conforma unha superespecie xunta co papamoscas da taiga (\"Ficedula albicilla\") e o Papamoscas do Kaxmir (\"Ficedula subrubra\"), que antes eran considerados variedades da mesma especie.\nMiden uns 11\u00a0cm de lonxitude, o que os fai unha das especies m\u00e1is pequenas de papamoscas, s\u00f3 algo meirande ca un carrizo (\"Troglodytes troglodytes\"). Os machos m\u00e1is vellos son inconfundibles, grazas \u00f3 seu peito laranxa avermellado e \u00e1 cabeza gris, pero esta coloraci\u00f3n aparece s\u00f3 no segundo ano de vida e mesmo alg\u00fans machos que xa superaron esta idade non amosan m\u00e1is que unha lixeira coloraci\u00f3n vermella na gorxa. O detalle que mellor os identifica e, a parte do seu tama\u00f1o, as plumas exteriores brancas da cola, que contrastan moito co negro do resto desta, impresi\u00f3n reforzada polo seu costume de abrir a cola. A cor de base da cabeza e o lombo e un casta\u00f1o escuro m\u00e1is axi\u00f1a mate. A gorxa, o peito e a barriga dos machos de primeiro ano e das femias son claros cun matiz amarelado nas beiras. Te\u00f1en unha banda alar estreita alaranxada moi pouco visible. Na cabeza salientan os ollos grandes, negros e rodeados dunha \u00e1rea clara e a base inferior do bico amarela alaranxada.\nVoz.\nExemplo da voz do papamoscas paporrubio\nOs papamoscas paporrubios son habitantes das partes superiores das \u00e1rbores altas e vellas, polo que son dif\u00edciles de ver, pero reco\u00f1\u00e9cense polo seu canto territorial alto e que se escoita de lonxe. As estrofas do seu canto duran entre 3 e 4 segundos e son case sempre introducidas por unha especie de \"tsiit\" non moi alto, \u00f3 que seguen estrofas que var\u00edan moito individualmente. Cando canta abren a mi\u00fado as plumas da e lixeiramente as \u00e1s, amosando a coloraci\u00f3n da gorxa. Cantan agachados dende puntos situados en xeral na parte media do tronco, a mi\u00fado en p\u00f3las espidas ou mortas. Adoitan comezar o canto xusto antes de pousarse e acaban a estrofa xa pousados. A actividade cantora dura poucas semanas e acaba completamente co emparellamento e o inicio da reproduci\u00f3n. Con mal tempo non cantan. As chamadas claras, curtas e agudas s\u00f3 se escoitan de cerca e adoitan ser unha serie de\nStimmbeispiel\nDistribuci\u00f3n.\n\"Ficedula parva\" vive nunha faixa de territorio ampla no leste e norte de Europa que chega polo leste os montes Urais. Polo norte chegan nalg\u00fans puntos o c\u00edrculo polar \u00e1rtico, polo sur ata os Balc\u00e1ns e os C\u00e1rpatos. M\u00e1is cara \u00f3 leste o l\u00edmite sur da s\u00faa \u00e1rea de cr\u00eda corre polos 50\u00ba de latitude norte. Unha \u00e1rea de cr\u00eda grande est\u00e1 situada nas zonas de bosque do C\u00e1ucaso. Nas monta\u00f1as exteriores do Elburz, os Zagros setentrionais e o suroeste de Turkmenist\u00e1n. Na rexi\u00f3n rusa de Perm e algo o norte e sur dela hai unha \u00e1rea de intergradaci\u00f3n ampla coa especie pr\u00f3xima do papamoscas da taiga, o territorio de cr\u00eda da cal chega ata a costa do Pac\u00edfico.\nComo reprodutores est\u00e1n tam\u00e9n presentes en rexi\u00f3ns parcialmente illadas de Austria, Baviera e partes do norte e centro de Alema\u00f1a, na costa b\u00falgara do mar Negro e nos montes P\u00f3nticos. En Escandinavia cr\u00eda regularmente, ag\u00e1s nalgunhas \u00e1reas onde o fai de xeito espor\u00e1dico. No sur de Alema\u00f1a, Su\u00edza e Dinamarca cr\u00edan ocasionalmente.\nH\u00e1bitat.\nEn raz\u00f3n das diferentes zonas clim\u00e1ticas nas que viven os h\u00e1bitats que ocupan son variados. Prefiren, por\u00e9n, zonas pechadas de \u00e1rbores altas e vellas, con follaxe non moi mesta . Os lugares ideais est\u00e1n a mi\u00fado en ladeiras escarpadas e queivancas. A proximidade da auga, unha certa cantidade de madeira morta e \u00e1rbores danados ou con polas mortas na s\u00faa parte superior completar\u00edan a lista de condici\u00f3ns ideais para a s\u00faa vida.\nTendo en conta estas condici\u00f3ns, ocupan tipos de bosque diversos, por ben que parecen preferir o bosque mixto de folla caduca. A\u00ednda as\u00ed, cr\u00edan en bosques boreais de abetos na taiga e, nalgunhas ocasi\u00f3ns, mesmo en hortos de froiteiras. Parecen evitar os bosques puros de pinos. Viven tanto nas terras baixas coma en bosques de outeiros e monta\u00f1as. En Armenia os seus ni\u00f1os at\u00f3panse ata preto dos 2300 m. No sueste e centro de Europa cr\u00edan maioritariamente en zonas de outeiros e zonas baixas das monta\u00f1as.\nAlimentaci\u00f3n e obtenci\u00f3n dos alimentos.\nAlim\u00e9ntanse fundamentalmente de insectos e ar\u00e1cnidos pequenos. Bolboretas, formigas, escaravellos pequenos e moscas son b\u00e1sicos tanto na alimentaci\u00f3n dos adultos coma na dos polos. Ocasionalmente poden engulir caracois pequenos. No outono complementan a dieta con algunhas bagas. \nUtilizan t\u00e9cnicas de caza variadas. Cando cazan \u00e1 espreita capturan os insectos despois dun voo curto, que non adoita superar os dous metros. Tam\u00e9n inspeccionan en voo as follas para localizar posibles presas. En xeral fan as s\u00faas capturas na parte superior das \u00e1rbores. M\u00e1is raramente buscan comida en arbustos ou no chan.\nConduta.\nSon aves di\u00farnas que na \u00e9poca reprodutora aproveitan tam\u00e9n o crep\u00fasculo e as primeiras horas da noite. No momento culminante da \u00e9poca do cortexo, cando os machos pasan m\u00e1is tempo cantando, comezan \u00f3 redor dunha hora antes sa\u00edr o sol e alg\u00fans cantan mesmo \u00e1 noiti\u00f1a. Nesa \u00e9poca son moi territoriais e fora dela solitarios, por ben que algunhas veces se moven en pequenos grupos, \u00e1s veces mesturados con outros paxaros pequenos. Especialmente durante o cortexo, pero tam\u00e9n fora del, exhiben a cola algo aberta amosando o seu dese\u00f1o caracter\u00edstico.\nOs machos rivais tentan expulsar \u00f3 contrario co seu canto e con posturas de ameaza. En ocasi\u00f3ns mesmo se atacan, a\u00ednda que sen chegaren \u00f3 contacto f\u00edsico. Perante a presenza de inimigos comp\u00f3rtanse de xeito t\u00edmido e, especialmente durante a cr\u00eda, moi silenciosamente. Poden abandonar facilmente as postas recentes se os molestan, pero despois de naceren os polos fanse menos coidadosos e os machos avisan mesmo da presenza de inimigos potenciais afastados. Se estes se achegan perigosamente, at\u00e1canos con golpes de bico, das \u00e1s e tentan afastalos do ni\u00f1o.\nPerante a presenza de inimigos comp\u00f3rtanse de xeito t\u00edmido e, especialmente durante a cr\u00eda, moi silenciosamente. Poden abandonar facilmente as postas recentes se os molestan, pero despois de naceren os polos fanse menos coidadosos e os machos avisan mesmo da presenza de inimigos potenciais afastados. Se estes se achegan perigosamente, at\u00e1canlles con golpes de bico, das \u00e1s e tentan afastalos do ni\u00f1o.\nMovementos migratorios.\nO papamoscas paporrubio, coma as d\u00faas especies pr\u00f3ximas \"Ficedula albicilla\" e \"Ficedula subrubra\", \u00e9 unha ave migratoria estrita, obrigada polos invernos fr\u00edos dos territorios nos que se reproduce. \u00c9 unha das poucas aves europeas que emigra cara \u00f3 sueste. Fan a viaxe migratoria individualmente ou en pequenos grupos, en xeral pola noite, aproveitando o d\u00eda para alimentarse. S\u00f3 cando as placas de descanso di\u00farno non lle ofrecen posibilidades suficientes de alimentaci\u00f3n contin\u00faan a viaxe de d\u00eda. A viaxe cara \u00f3s cuarteis de inverno comeza xa en agosto, acadando o seu punto m\u00e1ximo a mediados de setembro. Alg\u00fans exemplares permanecen nos territorios de cr\u00eda ata primeiros de outubro. O regreso \u00f3s territorios de cr\u00eda comeza en marzo e a primeiros de maio t\u00f3dolos papamoscas comezaron xa a viaxe de volta, Os machos adoitan comezar a viaxe ata d\u00faas semanas antes c\u00e1s femias En Centroeuropa os primeiros viaxeiros chegan na \u00faltima decena de abril.\nAs principais rexi\u00f3ns nas que pasan o inverno est\u00e1n no noroeste do subcontinente Indio, dende Paquist\u00e1n \u00e9 as beiras oeste e sur do Himalaia, ata Karnataka polo sur e Bihar e Orisa polo leste. Uns poucos individuos pasan o inverno no leste de Grecia, alg\u00fans m\u00e1is no leste de Iraq e oeste de Ir\u00e1n e leste da pen\u00ednsula Ar\u00e1biga. Durante o inverno m\u00f3vense en xeral en pequenos bandos mesturados a mi\u00fado con outras especies.\nComa noutras aves, d\u00e1nse ocasionalmente nesta especie casos de voos migratorios err\u00f3neos, nos que alg\u00fans exemplares, habitualmente xoves, se desv\u00edan da direcci\u00f3n correcta. A causa destes erros non est\u00e1 clara e puidera deberse a factores meteorol\u00f3xicas. Papamoscas nestas condici\u00f3ns poden aparecer no mar do Norte, Francia ou o Reino Unido en setembro ou m\u00e1is tarde. Unha parte destes exemplares pode recobra-la orientaci\u00f3n a\u00ednda que adoitan acabar a viaxe algo m\u00e1is \u00f3 sur do habitual, por veces no Oriente Medio ou o nordeste de \u00c1frica.\nO cortexo.\nOs m\u00e1is dos papamoscas paporrubios maduran sexualmente despois da volta da primeira viaxe migratoria, con algo menos dun ano. Moitos deses exemplares ocupan un territorio pero non chegan a reproducirse. A delimitaci\u00f3n do territorio e o cortexo duran relativamente pouco, unhas d\u00faas ou tres semanas habitualmente. Durante ese per\u00edodo, que en Centroeuropa vai de maio a mediados de xu\u00f1o, poden facerse notar dabondo. Os machos ocupan, en chegando da migraci\u00f3n, de seguida un territorio que marcan co seu canto e voos de demostraci\u00f3n que van dende un pousadoiro a outro. Se aparece unha femia no territorio, o macho am\u00f3salle sitios xeitosos para face-lo ni\u00f1o introduc\u00edndose en furados ou ocos, nos que fai un ritual de construci\u00f3n. M\u00e1is tarde a femia colabora na exploraci\u00f3n de posibles ni\u00f1os. A c\u00f3pula e precedida por voos de persecuci\u00f3n de varios minutos, interrompidos por posturas de exhibici\u00f3n do macho, que abre a cola en abanico. \u00c1s veces a femia fai un baile \u00f3 redor do macho coas \u00e1s colgando.\nO ni\u00f1o.\nFan os ni\u00f1os en furados, ocos e nichos m\u00e1is ou menos pechados. Decot\u00edo aproveitan feridas nas \u00e1rbores, producidas \u00f3 separarse partes da casca ou ni\u00f1os de peto pequeno ou de ferreiri\u00f1o negro. \u00c1s veces fan ni\u00f1os libres en xeito de cunca en sitios axeitados entre os ramallos e foron vistos ni\u00f1os en furados da rocha. Raras veces usan ni\u00f1os artificiais. A\u00ednda que non se pode dicir que escollan especies de \u00e1rbores determinadas, se cadra amosan certa preferencia polas faias e os tileiros.. Os ni\u00f1os est\u00e1n constru\u00eddos a alturas variables, dende preto do chan \u00f3s 20 m. e m\u00e1is de altura. O ni\u00f1o \u00e9 constru\u00eddo case exclusivamente pola femia, colaborando o macho s\u00f3 os primeiros d\u00edas con achegas de material. Os ni\u00f1os constru\u00eddos en sitios abertos son construci\u00f3ns ben tecidas con xeito de cunca. Os que est\u00e1n dentro de buratos son acumulaci\u00f3ns menos compactas e m\u00e1is voluminosas de materiais coma bri\u00f3n, poli\u00f1as moi finas, pallas, fieitos e mesmo follas secas. Na construci\u00f3n entran tam\u00e9n teas de ara\u00f1a, seda de larvas, pelos e \u00e1s veces plumas.\nPosta e incubaci\u00f3n.\nPo\u00f1en de 4 a 7 ovos case monocromos, de cor casta\u00f1o ferruxento ou amarelo de arxila, que miden uns 16,6 x 12,7\u00a0mm. Van po\u00f1endo os ovos cunhas 24 horas de diferenza entre cada un e a incubaci\u00f3n adoita empezar despois de po\u00f1eren o cuarto. Chocan, as femias, uns 15 d\u00edas, per\u00edodo no que son alimentadas polo macho uns d\u00faas ou tres veces por hora. Nos primeiros d\u00edas despois de naceren os polos o macho segue a ocuparse en exclusiva da alimentaci\u00f3n da femia e a ni\u00f1ada. A partir do cuarto d\u00eda a femia colabora na caza. Durante este tempo o territorio de caza \u00e9 moi pequeno e os pais poucas veces se afastan m\u00e1is de 100 m. dos polos. Estes pasan uns 16 d\u00edas no ni\u00f1o, que s\u00f3 abandonan algo antes se son molestados. Cando xa poden voar, os pais c\u00f3idanos a\u00ednda uns d\u00edas antes da dispersi\u00f3n definitiva, O per\u00edodo de cr\u00eda var\u00eda moito rexionalmente. As primeiras postas fanse nas primeiras semanas de maio, o pico de postas a mediados de xu\u00f1o. S\u00f3 no caso de perderen a primeira posta poden facer unha segunda, composta case sempre por menos ovos.\nSituaci\u00f3n da especie.\nO papamoscas paporrubio e o papamoscas da taiga non se consideran polo de agora especies ameazadas a\u00ednda que da derradeira especie \"Ficedula albicilla\" non se disp\u00f3n de datos dabondo. A situaci\u00f3n do papamoscas de Caxemira foi, por\u00e9n, valorada pola IUCN como \"VU\" (=\"vulnerable\") polo escaso n\u00famero de individuos e o minguado da s\u00faa \u00e1rea de distribuci\u00f3n que fai que \"Ficedula subrubra\" estea particularmente ameazado polos cambios no seu h\u00e1bitat."}
{"id": "64441", "revid": "25871", "url": "https://gl.wikipedia.org/wiki?curid=64441", "title": "Letizia Ortiz", "text": " \nLetizia Ortiz Rocasolano, nada en Oviedo o 15 de setembro de 1972, \u00e9 a ra\u00ed\u00f1a consorte de Espa\u00f1a polo seu casamento co ent\u00f3n pr\u00edncipe Filipe de Borb\u00f3n. Te\u00f1en d\u00faas fillas, a Princesa Leonor e a infanta Sof\u00eda, primeira e segunda na li\u00f1a sucesoria, respectivamente.\nAntes do seu matrimonio co Pr\u00edncipe, traballou como xornalista para varios xornais e cadeas de televisi\u00f3n.\nTraxectoria.\nLetizia \u00e9 a filla m\u00e1is vella do xornalista Jes\u00fas Ortiz \u00c1lvarez e da enfermeira e sindicalista Paloma Rocasolano Rodr\u00edguez. A parella, divorciada en 1999 tivo d\u00faas fillas m\u00e1is: Telma, unha economista que traballa para M\u00e9dicos Sen Fronteiras, e \u00c9rika, unha interiorista e dese\u00f1adora gr\u00e1fica da produtora Globomedia, que faleceu o 7 de febreiro de 2007 con 31 anos de idade. A avoa paterna de Letizia, Menchu \u00c1lvarez del Valle, foi locutora de radio en Asturias durante m\u00e1is de 40 anos.\nEstudos e formaci\u00f3n como xornalista.\nRecibiu a educaci\u00f3n xeral b\u00e1sica no colexio p\u00fablico \"La Gesta\" de Oviedo, e continuou os seus estudos no instituto Alfonso II, \u00e1 vez que recib\u00eda clases de ballet tres d\u00edas por semana. Debido \u00f3 traballo do seu pai, toda a familia tivo que trasladarse a vivir \u00e1 localidade de Rivas-Vaciamadrid (Madrid), co que Letizia, que contaba 15 anos, proseguiu a s\u00faa formaci\u00f3n no Instituto Ramiro de Maeztu. Foi durante esta etapa cando comezou unha longa relaci\u00f3n de parella co profesor de Literatura, Alonso Guerrero P\u00e9rez.\nTras terminar o bacharelato, matriculouse na Facultade de Ciencias da Informaci\u00f3n da Universidade Complutense de Madrid, onde se licenciou en Ciencias da Informaci\u00f3n, rama de Xornalismo. A\u00ednda na facultade, empezou a colaborar co xornal \"ABC\" e coa Axencia EFE, integr\u00e1ndose na s\u00faa \u00e1rea de pol\u00edtica internacional durante o \u00faltimo ano de carreira. M\u00e1is tarde, entre 1992 e 1993, realizou pr\u00e1cticas como bolseira no xornal \"La Nueva Espa\u00f1a\" de Oviedo, adic\u00e1ndose \u00e1s \u00e1reas de econom\u00eda, televisi\u00f3n e espect\u00e1culos. A continuaci\u00f3n obtivo un m\u00e1ster en informaci\u00f3n audiovisual e viaxou a Guadalaxara (M\u00e9xico) para comezar os seus estudos de doutoramento (que non terminou) e traballar no xornal \"Siglo 21\".\nVoda civil e separaci\u00f3n.\nEn agosto de 1999, Letizia Ortiz e Alonso Guerrero (que fora profesor no seu instituto) formalizaron o matrimonio civil en Almendralexo (provincia de Badaxoz) tras unha relaci\u00f3n de case dez anos. Por\u00e9n, \u00f3 cabo dun ano a parella decidiu divorciarse.\nXornalismo en televisi\u00f3n.\nLetizia comezou a traballar en televisi\u00f3n en CNN+, unha canle privada de noticias do Grupo PRISA. Xunto a Marta Fern\u00e1ndez estivo durante dous anos retransmitindo as novas na quenda matinal, que empezaba a s\u00faa emisi\u00f3n \u00e1s cinco da ma\u00f1\u00e1. Tam\u00e9n traballou na cadea estadounidense Bloomberg TV, outra canle privada, a\u00ednda que especializada en econom\u00eda, finanzas e mercados, con sede en Espa\u00f1a baixo a supervisi\u00f3n da Axencia EFE Televisi\u00f3n.\nIncorporouse en 2001 a Televisi\u00f3n Espa\u00f1ola, onde se fixo cargo da presentaci\u00f3n de \"Informe semanal\" en ver\u00e1n, e posteriormente traballou co equipo de edici\u00f3n do \"Telediario Segunda Edici\u00f3n\", que acadaba audiencias de catro mill\u00f3ns de persoas a partir de 2003. Tam\u00e9n presentou o \"Telediario Matinal\" e os especiais sobre o euro que se ofreceron nos Telediarios de TVE, e foi enviada especial a diferentes puntos de todo o mundo para cubrir acontecementos de actualidade, como os atentados do 11 de setembro, o afundimento do \"Prestige\" ou a Invasi\u00f3n de Iraq de 2003. De feito, cubriu a informaci\u00f3n deste \u00faltimo evento mantendo xa unha relaci\u00f3n en segredo co Pr\u00edncipe de Asturias. Meses antes do anuncio de compromiso co Pr\u00edncipe de Asturias, comeza a copresentar o Telediario con m\u00e1is audiencia de TVE, a segunda edici\u00f3n.\nCompromiso matrimonial co Pr\u00edncipe de Asturias.\nLetizia Ortiz co\u00f1eceu o Pr\u00edncipe de Asturias nunha cea que Pedro Erquicia, director de \"Documentos TV\", organizou na s\u00faa casa a mediados de 2002. A partir de ent\u00f3n comezaron unha relaci\u00f3n, co\u00f1ecida por moi poucos, que se consolidou na primeira metade de 2003. Nese momento, a Casa Real estableceu un plan estrat\u00e9xico para que a relaci\u00f3n non chegara \u00f3s medios de comunicaci\u00f3n ata que fose oportuno. E non o foi ata o 1 de novembro de 2003, cando se anunciou por sorpresa o compromiso matrimonial da xornalista con Felipe de Borb\u00f3n.\nA petici\u00f3n de man produciuse o 6 de novembro e a voda celebrouse un chuvioso 22 de maio de 2004 na Catedral de Santa Mar\u00eda a Real da Almudena de Madrid. Nese momento, Letizia Ortiz converteuse, de acordo co Real Decreto sobre T\u00edtulos e Denominaci\u00f3ns da Coroa, en Princesa de Asturias e futura Ra\u00ed\u00f1a de Espa\u00f1a.\nDescendencia.\nO 8 de maio de 2005 a Casa Real anunciou que os pr\u00edncipes de Asturias esperaban o nacemento do seu primeiro descendente. Un d\u00eda despois os pr\u00edncipes de Asturias iniciaron unha visita oficial \u00e1s Illas Baleares, lugar oficial de descanso estival da Casa Real Espa\u00f1ola. M\u00e1is de 400 xornalistas retrataron o primeiro regalo para o futuro primox\u00e9nito da parella real, un conxunto de roupa para beb\u00e9 e uns pe\u00fagos, obsequio do Concello de Palma. O 31 de outubro de 2005, \u00e1 1:45 horas da ma\u00f1\u00e1, Letizia deu a luz mediante ces\u00e1rea a unha nena, Leonor, primox\u00e9nita do herdeiro do trono e segunda na li\u00f1a sucesoria da Coroa espa\u00f1ola. O seu bautismo tivo lugar o 14 de xaneiro de 2006, sendo os seus padri\u00f1os os reis de Espa\u00f1a. O bautismo realizouse no Palacio da Zarzuela, igual que o dos outros seis netos dos Reis.\nO 25 de setembro de 2006 a Casa Real anunciaba que os pr\u00edncipes de Asturias esperaban o nacemento dun segundo fillo para maio de 2007. O 27 de novembro de 2006 a Casa Real, nunha nota informativa a EFE, anunciou que o pr\u00f3ximo fillo dos pr\u00edncipes de Asturias, ser\u00eda unha nena. \u00c9 a primeira vez que a familia real espa\u00f1ola anuncia o sexo dun dos seus integrantes antes do seu nacemento. Finalmente Letizia Ortiz deu a luz, tam\u00e9n mediante ces\u00e1rea, \u00e1 s\u00faa segunda filla, Sof\u00eda de Borb\u00f3n, \u00e1s 16:50 da tarde do 29 de abril de 2007."}
{"id": "64442", "revid": "6492574", "url": "https://gl.wikipedia.org/wiki?curid=64442", "title": "Amaltea", "text": "Amaltea pode ser:"}
{"id": "64449", "revid": "15490", "url": "https://gl.wikipedia.org/wiki?curid=64449", "title": "Ducados longobardos", "text": "Os Ducados longobardos foron as principais organizaci\u00f3ns pol\u00edticas creadas polos longobardos en Italia.\nTras a invasi\u00f3n guiada por Albo\u00edno no 568, o territorio conquistado foi repartido segundo criterios principalmente militares e asignado a aqueles nobres que se distinguiran no combate: os duques, precisamente. O cargo non era novo e estaba ligado \u00e1 instituci\u00f3n da fara, unidade b\u00e1sica da estrutura social e militar dos longobardos, pero despois do asentamento en Italia asume novas caracter\u00edsticas.\nO primeiro ducado que se constitu\u00edu foi, xa no momento da conquista (569), o do Fri\u00fal, confiado por Albo\u00edno a Xisulfo. Particular relevo hist\u00f3rico tiveron os dous ducados erixidos na Italia centro-meriodional (a \"Langobardia Minor\"), Spoleto e Benevento, que tiveron mesmo unha ampla autonom\u00eda dentro do reino longobardo.\nNos primeiros anos do dominio longobardo en Italia, os ducados rex\u00e9ronse autonomamente durante un decenio, sen que houbese un rei central (Per\u00edodo dos duques, 574-584). A continuaci\u00f3n, fronte \u00e1 ineficiencia e \u00e1 perigosa febleza militar dunha tal fragmentaci\u00f3n, os duques volveron a elixir un rei (Autario), pero as relaci\u00f3ns entre o poder central e os ducados ficaron d\u00e9biles. S\u00f3 co tempo o aumento do poder real, cando menos na \"Langobardia Maior\" (Italia centro-setentrional), prevaleceu sobre os particularismos dos ducados.\nO ducado representou para diversos nobres longobardos unha especie de \"trampol\u00edn de sa\u00edda\" cara ao trono de Pavia (entre moitos exemplos, sobresaen moitos entre os meirandes soberanos longobardos: Autario, Axilulfo, Rotario, Grimoaldo, Ratchis, Aistolfo, Desiderio). Non sempre con todo o golpe remataba ben, e o intento de usurpaci\u00f3n culminaba coa morte do duque rebelde (Alahis, Rotarit).\nOs ducados longobardos, tanto na \"Langobardia Maior\" como na \"Langobardia Minor\", non foron suprimidos \u00e1 ca\u00edda do reino (774), sen\u00f3n que ficaron englobados no Imperio carolinxio. \u00danica excepci\u00f3n, o Ducado de Benevento: pronto elevado ao rango de Principado (pero tam\u00e9n logo debilitado polas secesi\u00f3ns), conservou a s\u00faa autonom\u00eda e, pola contra, desenvolveu un importante papel pol\u00edtico ata a chegada dos normandos (s\u00e9culo XI)."}
{"id": "64451", "revid": "1556", "url": "https://gl.wikipedia.org/wiki?curid=64451", "title": "Mosteiro de Celanova", "text": ""}
{"id": "64452", "revid": "98629", "url": "https://gl.wikipedia.org/wiki?curid=64452", "title": "Isidoro de Antill\u00f3n", "text": "Isidoro de Antill\u00f3n y Marzo, nado en Santa Eulalia del Campo o 15 de maio de 1778 e finado o 3 de novembro de 1814, foi un xe\u00f3grafo e pol\u00edtico aragon\u00e9s, representante destacado da \u00faltima fase da Ilustraci\u00f3n.\nTraxectoria.\nNado en Santa Eulalia del Campo, Teruel, o 15 de maio de 1778. Licenciouse en \u00e1 vez en Dereito civil e can\u00f3nico. Pasou a Madrid onde exerceu a c\u00e1tedra de Xeograf\u00eda e Historia no prestixioso Seminario de Nobres. En 1803 comezou a elaborar o primeiro atlas de Espa\u00f1a.\nCando estala a guerra contra o franc\u00e9s Antill\u00f3n trasl\u00e1dase para Arag\u00f3n, onde estimula a formaci\u00f3n da Xunta de Goberno de Teruel. No ano seguinte pasou para Sevilla, onde se encontrou co poeta Quintana, cofundando ambos o \"Semanario Patri\u00f3tico\". Antill\u00f3n foi nomeado membro da Audiencia de Mallorca en 1810, e en 1812 foi elixido como representante de Arag\u00f3n na segunda lexislatura das Cortes de C\u00e1diz, onde participou activamente, signific\u00e1ndose como un aberto defensor da causa liberal.\nSer\u00eda precisamente o seu ardente liberalismo, o que levou a que fose v\u00edtima dun atentado a fins de 1813. As secuelas das feridas forz\u00e1rono a trasladarse para Arag\u00f3n. Aqu\u00ed colleuno a reposici\u00f3n do Absolutismo, coa volta do rei Fernando VII, d\u00e1ndose orde de apresalo. Durante o traslado, ao pasar pola s\u00faa localidade natal de Santa Eulalia del Campo faleceu o d\u00eda 3 de novembro de 1814.\nSepultado na igrexa de Santa Eulalia, en 1823 os realistas abriron o seu sepulcro, queimaron os restos e esparexeron as cinzas."}
{"id": "64456", "revid": "12452", "url": "https://gl.wikipedia.org/wiki?curid=64456", "title": "Manx\u00e9s", "text": ""}
{"id": "64457", "revid": "23204", "url": "https://gl.wikipedia.org/wiki?curid=64457", "title": "Manuel Freire de Andrade", "text": "Manuel Alberto Freire de Andrade y Armijo, nado en Carmona (provincia de Sevilla) o 4 de novembro de 1767 e finado en Madrid o 7 de marzo de 1835, foi un militar e xeneral espa\u00f1ol da arma de cabaler\u00eda, que se distinguiu durante a Guerra de Independencia espa\u00f1ola.\nTraxectoria.\nLogo de combater contra os franceses en Murcia, Granada e Valencia (1810-1812), sucedeu o xeneral Gir\u00f3n no mando do IV Ex\u00e9rcito espa\u00f1ol ou Ex\u00e9rcito de Galicia. Comandando ese corpo, Freire triunfou sobre Soult en San Marcial no ano 1813, o que lle valeu ser condecorado coa Cruz de San Fernando). Posteriormente participou na batalla de Tolosa en 1814, onde a s\u00faa divisi\u00f3n se bateu contra os baluartes franceses da cidade.\nPartidario do absolutismo mon\u00e1rquico, Freire foi encargado de coutar o levantamento de Riego en 1820, fac\u00e9ndose tristemente famoso pola represi\u00f3n que ordenou na cidade de C\u00e1diz.\nVida persoal.\nFoi fillo de Francisco Freire de Andrade, militar galego."}
{"id": "64458", "revid": "98629", "url": "https://gl.wikipedia.org/wiki?curid=64458", "title": "Tartara\u00f1a das xunqueiras", "text": "A tartara\u00f1a das xunqueiras ou tartara\u00f1a arpella (\"Circus aeruginosus\") \u00e9 unha ave de rapina da familia \"Accipitridae\", relacionada coa tartara\u00f1a cincenta e a gatafornela.\nDescrici\u00f3n.\nTe\u00f1en case o tama\u00f1o dun mi\u00f1ato, pero son sensiblemente m\u00e1is delgadas e de \u00e1s m\u00e1is estreitas. Miden de 48 a 62\u00a0cm de lonxitude, cunha envergadura de \u00e1s de ata 130\u00a0cm. As femias pesan uns 740 g de media fronte \u00f3s 540 g dos machos. As femias son algo meirandes e maioritariamente casta\u00f1as escuras, coa cabeza amarela clara. Os machos son de cor casta\u00f1a ferruxenta coa rexi\u00f3n central das \u00e1s gris prateada e as puntas das \u00e1s negras: te\u00f1en a cola longa e gris e a cabeza gris clara cun debuxo de li\u00f1as escuras. A tartara\u00f1a das xunqueiras e m\u00e1is forte que outras especies de tartara\u00f1a.\nOs berros da tartara\u00f1a das xunqueiras esc\u00f3itanse exclusivamente preto da zona de cr\u00eda, en especial cando acaban de regresar da viaxe migratoria. Serven sobre todo para marca-lo territorio e para as cerimonias de cortexo.\nSistem\u00e1tica.\nAta recentemente a \"tartara\u00f1a das xunqueiras\" inclu\u00eda diversas subespecies que na actualidade son usualmente consideradas especies separadas: \nDistribuci\u00f3n.\nEst\u00e1n presentes como reprodutoras no norte de \u00c1frica, Europa (ag\u00e1s as illas Brit\u00e1nicas), Asia (dende a Asia menor ata Sakhalin e Corea) e en Nova Guinea, Reuni\u00f3n, Madagascar e as Comores. Os puntos de m\u00e1is concentraci\u00f3n das s\u00faas poboaci\u00f3ns est\u00e1n nas terras baixas de Rusia e norte e centro de Europa.\nPasan o inverno en \u00c1frica, a\u00ednda que alg\u00fans exemplares poden pasa-lo inverno en Espa\u00f1a e Francia.\nSon aves propias de zonas h\u00famidas con canavais e xuncos.\nConduta migratoria.\nFan os voos migratorios de xeito individual. Os exemplares occidentais voan dende finais de agosto ata mediados de outubro sobre Francia, Espa\u00f1a, Xibraltar e \u00f3 longo da costa oeste do Atl\u00e1ntico ata os cuarteis de inverno. O regreso comeza entre mediados de marzo e primeiros de abril.\nAlimentaci\u00f3n.\nA s\u00faa estratexia de caza consiste en aparecer por sorpresa cabo das presas despois dun voo baixo mantendo as \u00e1s en xeito de V. Adoitan capturar as presas no chan, m\u00e1is raramente na auga ou no aire. Coma as outras especies de tartara\u00f1a son ladroas de ni\u00f1os que comen tanto os polos como os ovos. Entre o 70 e o 80% da s\u00faa dieta est\u00e1 composta de aves acu\u00e1ticas case sempre novas, coma patos ou gali\u00f1olas, pero en caso de abundancia de ratos de campo, estes poden ser a s\u00faa fonte de alimentaci\u00f3n principal. Capturan tam\u00e9n outros mam\u00edferos pequenos, peixes, ras, lagartos e insectos grandes.\nReproduci\u00f3n.\nA partir de marzo ou abril os machos comezan os seus espectaculares voos de exhibici\u00f3n, que incl\u00faen ataques finxidos \u00e1 femia, picados e desprazamentos laterais bruscos, e que te\u00f1en como obxectivo crear unha relaci\u00f3n de parella.\nFan os ni\u00f1os nas xunqueiras ou no canaval mesto sobre da auga, ou entre plantas propias de zonas h\u00famidas directamente no chan. Cr\u00edan \u00e1s veces en campos de cereais e, moi raramente, en prados.\nPo\u00f1en entre 3 e 7 ovos, que chocan as femias entre 31 e 36 d\u00edas. Os polos pasan uns 40 d\u00edas no ni\u00f1o. Os machos oc\u00fapanse da alimentaci\u00f3n da femia durante a incubaci\u00f3n e de fornecer con comida \u00f3s polos. A entrega de comida faise en voo ou no chan. Unha parella reprodutora precisa entre 800 e 2000 hect\u00e1reas de territorio de caza.\nSituaci\u00f3n.\nA persecuci\u00f3n da que foron obxecto as tartara\u00f1as das xunqueiras (coma outras rapaces) dende finais do s\u00e9culo XIX, sumada a desaparici\u00f3n de boa parte das s\u00faas \u00e1reas de cr\u00eda, provocaron unha reduci\u00f3n dr\u00e1stica das s\u00faas poboaci\u00f3ns. As campa\u00f1as de protecci\u00f3n e a prohibici\u00f3n do uso do DDT favoreceron a s\u00faa recuperaci\u00f3n nalgunhas rexi\u00f3ns europeas, coma Alema\u00f1a. A especie est\u00e1 ameazada sobre todo pola drenaxe e urbanizaci\u00f3n de zonas h\u00famidas e polas molestias causadas as parellas reprodutoras. \u00c9 unha das aves protexidas polas normativas da Uni\u00f3n Europea"}
{"id": "64459", "revid": "1786", "url": "https://gl.wikipedia.org/wiki?curid=64459", "title": "Ungulata", "text": ""}
{"id": "64460", "revid": "54334", "url": "https://gl.wikipedia.org/wiki?curid=64460", "title": "Pedro Agust\u00edn Gir\u00f3n", "text": "Pedro Agust\u00edn Gir\u00f3n, o duque de Ahumada, nado en Donostia en 1778 e finado en Madrid o 14 de maio de 1842, foi un militar e xeneral espa\u00f1ol, que se distinguiu ao longo da Guerra da Independencia.\nTraxectoria.\nEstaba emparentado co xeneral Casta\u00f1os, de quen era sobri\u00f1o. Ingresado no ex\u00e9rcito, participou na Guerra do Rosell\u00f3n.\nDurante a Guerra da Independencia, foi posto ao mando do Ex\u00e9rcito de Galiza, distingu\u00edndose ao mando dese corpo, ao final da contenda na fronte vasca, nas tomas de Tolosa e Pasaia, na provincia de Guip\u00fascoa, no ano 1813. Pouco despois foi relevado no mando desa unidade polo xeneral Freire, quen lograr\u00eda a gloria coas s\u00faas tropas na batalla de San Marcial.\nDurante a Restauraci\u00f3n absolutista, a partir de 1814, Gir\u00f3n salientouse como partidario do liberalismo. Ao triunfar este en 1820, Gir\u00f3n foi nomeado ministro da Guerra. A pesar do seu pasado, \u00e1 morte de Fernando VII, en 1833, o duque de Ahumada entrou a formar parte do Consello de Rexencia, e entre 1835 e 1836, en plena Guerra Carlista, volveu de novo a dirixir o ministerio da Guerra."}
{"id": "64470", "revid": "98629", "url": "https://gl.wikipedia.org/wiki?curid=64470", "title": "Honor\u00e9 Daumier", "text": "Honor\u00e9 Daumier, nado en Marsella o 26 de febreiro de 1808 e finado en Valmondois o 10 de febreiro de 1879, foi un caricaturista, pintor, debuxante e escultor franc\u00e9s.\nTraxectoria.\nHonor\u00e9 Daumier naceu o ano 1808 na cidade de Marsella, pero sendo neno debeu transladarse a Par\u00eds xunto coa s\u00faa familia. En Par\u00eds, moi novo traballou como uxier nun tribunal de xustiza e cadete nunha librer\u00eda, logo dedicouse a estudar pintura e debuxo. Deste xeito deu inicio \u00e1 s\u00faa carreira de artista realizando traballos en xilograf\u00eda e a ilustraci\u00f3n de anuncios publicitarios nos que se nota o influxo de Nicolas-Toussaint Charlet.\nEn 1828 comezou as s\u00faas primeiras litograf\u00edas para o diario \"La Silhouette\" (A Silueta). En 1830 iniciou o seu labor na revista humor\u00edstica \"La Caricature\" onde adquiriu merecido renome polos seus gravados e debuxos cheos de s\u00e1tira e cr\u00edtica social (inclu\u00edndo escenas dom\u00e9sticas). En 1832 comezou a traballar en \"Le Charivari\", xornal humor\u00edstico-pol\u00edtico dirixido por Charles Philipon particularmente cr\u00edtico co goberno de Lu\u00eds Filipe I de Orleans, al\u00ed tivo como colegas a outros sinalados caricaturistas: Raffet, Dev\u00e9ria e Grandville. Daumier precisamente por realizar unha caricatura na cal ese monarca aparec\u00eda retratado como \"Pantagruel\" (o larpeiro personaxe de Rabelais), sufriu unha prisi\u00f3n de seis meses.\nEn 1835 debido \u00e1 instalaci\u00f3n da censura en Francia, Daumier evitou a caricatura pol\u00edtica directa e no seu lugar dedicouse a ridiculizar as convenci\u00f3ns e costumes ent\u00f3n imperantes.\nRetornou \u00e1 s\u00e1tira pol\u00edtica coa Revoluci\u00f3n de 1848. A partir dese mesmo ano 1848 apaixonouse pola pintura, tendo ent\u00f3n un estilo moi influ\u00eddo por Delacroix, Corot, Millet, Rousseau e -nas s\u00faas \u00faltimas obras- por Fragonard (\"Estudo do pintor\") e os impresionistas (por exemplo: \"A lavandeira\").\nTam\u00e9n son moi valoradas as s\u00faas esculturas e bustos de xeso (escaiola) e bronce que realizaba principalmente para que lle servisen de modelos ao realizar as s\u00faas ilustraci\u00f3ns.\nOs seus gravados dest\u00e1canse pola mordacidade descarnada e con todo de matices exquisitos e li\u00f1as nada exentas de sutileza, ao traballar sarc\u00e1sticamente os rostros, as expresi\u00f3ns, os xestos, con precisas esaxeraci\u00f3ns logra dar noci\u00f3n da personalidade dos suxeitos representados. \u00c9 interesante notar nas s\u00faas litograf\u00edas o sabio uso das combinaci\u00f3ns crom\u00e1ticas para lograr os seus labores de expresar situaci\u00f3ns emotivas nun \u00e1mbito social (existe aqu\u00ed un influxo desde a obra de Goya); as s\u00faas litograf\u00edas te\u00f1en unha calidade moi pr\u00f3xima \u00e1 pintura, en canto \u00e1 s\u00faa menos co\u00f1ecida pintura, caracter\u00edzase por un patetismo logrado con masas escuras e contrastes de cores fr\u00edas e c\u00e1lidas, \u00e9 as\u00ed que se nos seus \u00faltimos tempos Daumier recibiu influxos dos impresionistas, el previamente xa influ\u00edra neles, pero non queda nisto a gravitaci\u00f3n de Daumier, tam\u00e9n influ\u00edu sobre os expresionistas, por exemplo en Nolde, Ernst Barlach e Ensor.\nEn 1865 co\u00f1ecendo a grave situaci\u00f3n econ\u00f3mica pola cal pasaban Daumier e a s\u00faa esposa, o seu amigo o escultor Geoffroy Dechaume convenceulles para que fosen vivir a Valmondois (en Val d'Oise) onde o seu outro amigo, Corot, prestoulles unha pequena casa no centro do pobo; al\u00ed faleceu Daumier.\nObra.\nDaumier realizou preto de 4000 litograf\u00edas, 300 debuxos e 200 pinturas as\u00ed como decenas de esculturas. Entre os seus gravados e pinturas dest\u00e1canse:"}
{"id": "64471", "revid": "98629", "url": "https://gl.wikipedia.org/wiki?curid=64471", "title": "Csesznek", "text": "Csesznek (alem\u00e1n: Ze\u00dfnegg, croata: \u010cesneg e eslovaco: \u010cesnek) \u00e9 unha aldea no condado de Veszpr\u00e9m, Hungr\u00eda. Famoso polo seu castelo medieval.\nO castelo medieval de Csesznek foi constru\u00eddo preto de 1263 polo bar\u00f3n Jakab Cseszneky que era o portaespadas do rei B\u00e9la IV. El e os seus descendentes chamaron por do castelo: Cseszneky. Entre 1326 e 1392 era un castelo real cando o rei Sexismundo ofreceuno para a familia de Garai en cambio polo Banato de Macs\u00f3. En 1482 a li\u00f1a masculina dos Garai extinguiuse e o rei Mat\u00edas Corvino doou o castelo \u00e1 familia Szapolyai. En 1527 o bar\u00f3n B\u00e1lint T\u00f6r\u00f6k ocupouno. Durante o d\u00e9cimo sexto s\u00e9culo as familias Cs\u00e1bi, Szelestey e Wathay estaban na posesi\u00f3n de Csesznek. En 1561 L\u0151rinc Wathay repeleu con \u00e9xito o sitio dos turcos. Con todo, en 1594 o castelo foi ocupado polas tropas turcas, pero xa en 1598 os h\u00fangaros recobr\u00e1rono. En 1635 D\u00e1niel Esterh\u00e1zy comprou o castelo e a aldea e a partir dese momento Csesznek foi propiedade da familia Esterh\u00e1zy ata 1945."}
{"id": "64473", "revid": "98629", "url": "https://gl.wikipedia.org/wiki?curid=64473", "title": "Theodor von Reding", "text": "Theodor von Reding von Biberegg, nado o 3 de xullo de 1755 en Schwyz e finado o 23 de abril de 1809 en Tarragona, foi un militar e xeneral su\u00edzo que participou na Guerra da Independencia ao servizo do ex\u00e9rcito espa\u00f1ol. Seu pai, Teodoro Antonio Reding, ti\u00f1a en propiedade un rexemento en Espa\u00f1a, o Vello Reding. Os seus dous irm\u00e1ns m\u00e1is novos Aloysio e Nazario tam\u00e9n serviron a Espa\u00f1a coincidindo os tres nalgunhas batallas.\nTraxectoria.\nO 22 de outubro de 1772 ingresou, con s\u00f3 16 anos, no ex\u00e9rcito como capit\u00e1n do Rexemento su\u00edzo de Reding ao servizo de Carlos IV. Destacou en campa\u00f1as como as de Menorca (1781-1782), os Pireneos (1793-1795) ou Portugal (1801).\nO 21 de abril de 1806 \u00e9 nomeado, por Carlos IV gobernador de M\u00e1laga, e como tal preside a Xunta de M\u00e1laga. Despois foi nomeado Xeneral en Xefe das tropas do reino de Granada e posteriormente Comandante Xeneral da 1\u00aa Divisi\u00f3n do Ex\u00e9rcito de Andaluc\u00eda.\u00a0Baixo o mando do xeneral Casta\u00f1os foi o principal art\u00edfice en xullo de 1808 como tenente xeneral da derrota do xeneral franc\u00e9s Dupont na batalla de Bail\u00e9n. Rompeu \u00e1 cabeza do Rexemento su\u00edzo a idea da invencibilidade dos ex\u00e9rcitos franceses napole\u00f3nicos.\nTrala batalla de Bail\u00e9n, foi enviado a Catalu\u00f1a como Gobernador de Tarragona e Capit\u00e1n Xeneral do Principado. Combater\u00eda contra as tropas napole\u00f3nicas do xeneral Saint-Cyr.\nAmbos xenerais enfrontar\u00edanse durante o Sitio de Rosas desde o 6 de novembro at\u00e9 o 5 de decembro de 1808; na batalla de Llinars o 16 e na batalla de Molins de Rei o 21 de decembro de 1808. Durante a batalla de Valls, o 25 de febreiro de 1809, Theodor von Reding recibiu un golpe cun sabre no seu brazo esquerdo, retir\u00e1ndose co resto das s\u00faas tropas para Tarragona. Saint-Cyr iniciou un asedio sobre a cidade, chegando a ofrecer a Reding o inicio de conversas con vistas a unha capitulaci\u00f3n, mais este rexeitou.\nMentres Theodor von Reding elaboraba novos planos para organizar as s\u00faas tropas, caeu enfermo de febres en marzo de 1809. O 23 de abril de 1809 faleceu a consecuencias desas febres provocadas na batalla.\nFoi enterrado na catedral de Tarragona, sendo exhumados os seus restos e trasladados para a primeira sepuntura do cemiterio de Tarragona."}
{"id": "64474", "revid": "89787", "url": "https://gl.wikipedia.org/wiki?curid=64474", "title": "Charles Macintosh", "text": "Charles Macintosh, nado en Glasgow o 29 de decembro de 1766 e finado o 25 de xullo de 1843, foi un qu\u00edmico escoc\u00e9s e inventor da peza de vestir resistente \u00e1 auga (\"waterproof\", impermeable). O abrigo impermeable Mackintosh nomeouse as\u00ed na s\u00faa honra (\u00e9 de resaltar que a peza ten a letra \"k\").\nTraxectoria.\nCharles Macintosh naceu en Glasgow, onde os seus primeiros traballos foron de empregado nunha oficina de atenci\u00f3n ao p\u00fablico. Durante a s\u00faa mocidade reservou sempre alg\u00fan tempo ao estudo da ciencia, particularmente da qu\u00edmica. Cando ti\u00f1a vinte anos, non resignado co seu estado como empregado, dedicouse \u00e1 manufactura de produtos qu\u00edmicos, alg\u00fans deles inventados por el. Neste campo pronto tivo bastante \u00e9xito, chegando a inventar varios procesos de qu\u00edmica. Os seus experimentos con alcatr\u00e1n, nafta, permitiron a invenci\u00f3n das pezas t\u00e9xtiles resistente \u00e1 auga (\"waterproof\"), a esencia da s\u00faa patente (Pat. No. 4,804) foi que se fundamentaba en uso de d\u00faas capas delgadas de goma da India postas na superficie das teas. Debido aos seus numerosos descubrimentos na \u00e1rea da qu\u00edmica, foi en 1823 nomeado 'fellow' da Royal Society.\nCharles Macintosh patentou a s\u00faa invenci\u00f3n para a roupa imperme\u00e1bel no ano 1823 e a primeira peza imperme\u00e1bel de vestir que denominou Mackintosh converteuse en parte do que ser\u00eda no futuro a s\u00faa fabrica t\u00e9xtil familiar denominada \"Charles Macintosh and Co. of Glasgow\". No ano 1830 a compa\u00f1\u00eda de Macintosh fundiuse con outra do mesmo sector t\u00e9xtil en propiedade do cient\u00edfico Thomas Hancock, en Manchester. Ambos co\u00f1ec\u00e9ronse debido a que Hancock tam\u00e9n experimentara co caucho nos t\u00e9xtiles dedicados a pezas de vestir desde o ano 1819, data na que creou a f\u00e1brica que se unir\u00eda \u00e1 de Macintosh. O Mackintosh empregouse posteriormente na expedici\u00f3n \u00e1rtica de Sir John Franklin (1924) e polo ex\u00e9rcito brit\u00e1nico.\nMacintosh intentou outras factor\u00edas, por exemplo a que abriu no ano 1809 dedicada \u00e1 fabricaci\u00f3n de fermento, que non tivo \u00e9xito debido \u00e1 oposici\u00f3n global dos elaboradores de cervexa de Londres.\nReferencias culturais.\nNa popular canci\u00f3n dos Beatles titulada Penny Lane existe unha referencia (quizais err\u00f3nea) ao impermeable dese\u00f1ado por Charles Macintosh, a letra da canci\u00f3n \u00e9 a que segue: \"and the banker never wears a Mack, in the pouring rain...very strange.\""}
{"id": "64477", "revid": "23204", "url": "https://gl.wikipedia.org/wiki?curid=64477", "title": "Mark Shuttleworth", "text": "Mark Richard Shuttleworth, nado o 18 de setembro de 1973 en Welkom, Sur\u00e1frica, \u00e9 un inform\u00e1tico, empresario e turista espacial surafricano. \u00c9 o fundador da empresa Canonical Ltd., unha empresa promotora do software libre.\nTraxectoria.\nMark Shuttleworth naceu na vila mineira de Welkom, Estado Libre, Sur\u00e1frica, o seu pai \u00e9 cirurxi\u00e1n e a s\u00faa nai unha mestra dunha escola de enfermer\u00eda. Creceu na cidade do Cabo onde obtivo un BBusSci en Finanzas e informaci\u00f3n de sistemas na universidade da Cidade do Cabo, viv\u00eda no Smuts Hall, ademais participou na instalaci\u00f3n das primeiras conexi\u00f3ns residenciais de internet na s\u00faa universidade.\nTraballo.\nEn 1995, o seu \u00faltimo ano na universidade, funda a empresa de seguridade en Internet Thawte, especializada en certificados dixitais e seguridade en internet, que vende en 1999 a VeriSign por 575 mill\u00f3ns de d\u00f3lares.\nShuttleworth fundou en marzo de 2004 a empresa Canonical Ltd., para a promoci\u00f3n e soporte comercial de proxectos de software libre e c\u00f3digo aberto, tam\u00e9n financiou o proxecto Ubuntu, unha distribuci\u00f3n de GNU/Linux baseada en Debian, en 2001 forma a fundaci\u00f3n Shuttleworth, sen fins de lucro e dedicada \u00e1 innovaci\u00f3n social que tam\u00e9n apoia educaci\u00f3n gratu\u00edta e proxectos de software libre en Sur\u00e1frica, como o Freedom Toaster.\nEn setembro do 2000, formou HBD Venture Capital, unha incubadora de empresas e provedora de capitais de risco. En marzo de 2004 formou Canonical Ltd., para a promoci\u00f3n e soporte comercial de proxectos de software libre. En decembro de 2009, deixa de ser o director executivo de Canonical Ltd.\nViaxe espacial cara \u00e1 ISS.\nFoi o primeiro africano no espazo e o primeiro turista espacial surafricano.\nO 25 de abril de 2002, a nave Soiuz TM-34 engalou no cosm\u00f3dromo de Baikonur cara \u00e1 Estaci\u00f3n Espacial Internacional cunha tripulaci\u00f3n formada por tres persoas: o piloto-cosmonauta ruso Yuri Gidzenko como comandante da misi\u00f3n, o cosmonauta-investigador italiano Roberto Vittori e o cosmonauta-enxe\u00f1eiro surafricano Mark Shuttleworth.\nO segundo cosmonauta \"turista\" na historia, despois do voo do millonario estadounidense Dennis Tito na Soiuz TM-32, prefire non ser considerado un simple turista, e por iso puxo gran \u00e9nfase nos aspectos educativos e cient\u00edficos da s\u00faa misi\u00f3n. Levou a cabo experimentos cient\u00edficos nas \u00e1reas de fisiolox\u00eda e fen\u00f3menos de cristalizaci\u00f3n, as\u00ed como outros relativos \u00e1 investigaci\u00f3n das c\u00e9lulas nai.\nLogo de 8 d\u00edas a bordo da Estaci\u00f3n Espacial Internacional (e 10 d\u00edas de estancia no espazo), a tripulaci\u00f3n conformada por Gidzenko, Vittori e Shuttleworth regresou \u00e1 Terra a bordo da Soiuz TM-33, naquel momento axustada \u00e1 Estaci\u00f3n. A misi\u00f3n da Soiuz TM-34 foi a cuarta que viaxaba \u00e1 Estaci\u00f3n Espacial Internacional e a \u00faltima de dita variante TM da venerable nave, sendo substitu\u00edda logo pola Soiuz TMA."}
{"id": "64479", "revid": "92340", "url": "https://gl.wikipedia.org/wiki?curid=64479", "title": "Th\u00e9odore Rousseau", "text": "Th\u00e9odore Rousseau, nado en Par\u00eds en 1812 e finado en Barbizon, \u00cele de France, en 1867, foi un pintor franc\u00e9s. Pertenceu \u00e1 Escola de Barbizon e obtivo o maior reco\u00f1ecemento con cadros como \"O Pobo\"."}
{"id": "64481", "revid": "65337", "url": "https://gl.wikipedia.org/wiki?curid=64481", "title": "Paul S\u00e9rusier", "text": "Paul S\u00e9rusier, nado en Par\u00eds o 9 de novembro de 1864 e finado en Morlaix o 7 de outubro de 1927, foi un pintor franc\u00e9s pertencente ao post-impresionismo, asociado ao movemento dos Nabis.\n\"O Talism\u00e1n\".\n\"O Talism\u00e1n\" \u00e9 a s\u00faa obra m\u00e1is importante. O ver\u00e1n de 1888 Paul S\u00e9rusier coincide con Paul Gauguin en Pont Aven (Breta\u00f1a francesa) e al\u00ed pinta esta obra influenciado polo consello de Gauguin \"Se ves amarelo elixe o amarelo m\u00e1is estridente que te\u00f1as na paleta e aplicalo ao cadro\".\nEsta obra pintada na tapa dunha caixa de tabaco causou grande expectaci\u00f3n \u00e1 s\u00faa volta a Par\u00eds (de a\u00ed o seu nome \"O Talism\u00e1n\" porque a ensinaban coma se tivesen un tesouro) e ao redor de tal concepto apareceu o grupo dos Nabis. As caracter\u00edsticas b\u00e1sicas deste grupo son: o esp\u00edrito de s\u00edntese, a ornamentalidade e sobre todo a aplicaci\u00f3n de cores intensas que non se corresponden coa realidade."}
{"id": "64482", "revid": "5863", "url": "https://gl.wikipedia.org/wiki?curid=64482", "title": "Nabis", "text": "Nabis (do hebreo \"profeta\") grupo de artistas que, polas s\u00faas actividades cumpridamente diversas, eran unha influencia principal sobre a arte producida en Francia durante finais do s\u00e9culo XIX. Predicando que unha obra de arte \u00e9 o produto final e a expresi\u00f3n visual da s\u00edntese dun artista da natureza en met\u00e1foras persoais est\u00e9ticas e s\u00edmbolos, eles prepararon o terreo para principios do desenvolvemento do s\u00e9culo XX da arte abstracta e non representativa.\nFundado por Paul S\u00e9rusier, no movemento \u00e1chanse \u00c9douard Vuillard, Pierre Bonnard, Maurice Denis, Ker-Xavier Roussel, F\u00e9lix Vallotton, Georges Lacombe, ou o escultor Aristide Maillol."}
{"id": "64484", "revid": "98629", "url": "https://gl.wikipedia.org/wiki?curid=64484", "title": "L\u00e1mpada compacta fluorescente", "text": "A l\u00e1mpada compacta fluorescente (CFL na s\u00faa sigla en ingl\u00e9s), tam\u00e9n co\u00f1ecida como l\u00e1mpada aforradora de enerx\u00eda ou l\u00e1mpada de luz fr\u00eda, \u00e9 un tipo de l\u00e1mpada fluorescente que pode ser usada nas roscas est\u00e1ndar para bombillas ou l\u00e1mpadas incandescentes ou con luminarias pequenas.\nAs CFLs duran entre 8 e 10 veces m\u00e1is que as bombillas incandescentes e usan menos enerx\u00eda el\u00e9ctrica para producir a mesma iluminaci\u00f3n. Desta maneira, as l\u00e1mpadas CFL axudan a aforrar custos nas facturas de electricidade e, a pesar do seu prezo inicial superior, a partir das primeiras 500 horas de uso xa comezan a sa\u00edr m\u00e1is econ\u00f3micas.\nMercado.\nPresentadas mundialmente a comezos da d\u00e9cada dos anos 80, as vendas das l\u00e1mpadas CFL aumentaron constantemente debido \u00e1s melloras no seu funcionamento e a reduci\u00f3n do seu prezo. O m\u00e1is importante avance na tecnolox\u00eda das l\u00e1mpadas fluorescentes (inclu\u00eddas as CFL) foi a substituci\u00f3n dos balastros magn\u00e9ticos (transformadores usados para o seu acendido) polos do tipo electr\u00f3nico. Esta substituci\u00f3n permitiu a eliminaci\u00f3n do efecto de pestanexo e do lento acendido tradicionalmente asociados \u00e1 iluminaci\u00f3n fluorescente.\nAs l\u00e1mpadas CFL son producidas para o seu uso con corrente alterna e con corrente continua. Estas \u00faltimas adoitan ser usadas para a iluminaci\u00f3n interna das \"casas rodantes\" e en luminarias activadas por enerx\u00eda solar. En pa\u00edses pobres, acost\u00famase usar estas \u00faltimas como substituci\u00f3n das lanternas a base de queroseno.\nConsumo de enerx\u00eda en CFL Vs. l\u00e1mpadas incandescentes.\nAs CFL te\u00f1\u00e9n unha garant\u00eda dunha duraci\u00f3n de 8.000 horas. As l\u00e1mpadas incandescentes normalmente duran de 500 a 2.000 horas dependendo da s\u00faa exposici\u00f3n a picos de voltaxe e golpes mec\u00e1nicos.\nTipicamente, as CFL usan cerca dunha cuarta parte da potencia das incandescentes. Por exemplo, unha l\u00e1mpada CFL de 15 W produce a mesma luminosidade que unha incandescente de 60 W, isto \u00e9, que o rendemento luminoso da CFL \u00e9 de aproximadamente 60 lumens/W.\nO quilovatio-hora \u00e9 a unidade usada para medir o consumo e vender enerx\u00eda el\u00e9ctrica na maior\u00eda dos pa\u00edses. O custo da electricidade en Espa\u00f1a aprox\u00edmase aos 0,063 \u20ac por cada quilovatio-hora. Seguidamente, m\u00f3strase un c\u00e1lculo que ilustra os custos de aplicaci\u00f3n de cada tipo de l\u00e1mpada.\nOs c\u00e1lculos anteriores non te\u00f1en en conta a influencia do quecemento da l\u00e1mpada sobre os custos de enerx\u00eda. A enerx\u00eda que non se usa na xeraci\u00f3n de luz conv\u00e9rtese en enerx\u00eda calor\u00edfica. Por tanto, as l\u00e1mpadas incandescentes producen un 80% de calor e un 20% de luminosidade, e as CFL inverten as porcentaxes: un 80% de luz e un 20% de calor. Durante os meses fr\u00edos, as l\u00e1mpadas incandescentes poden axudar a quentar os cuartos e as oficinas; pero nos meses c\u00e1lidos, estas l\u00e1mpadas fan que os sistemas de ar acondicionado te\u00f1an que gastar m\u00e1is enerx\u00eda el\u00e9ctrica para arrefriar o ambiente.\nCores de luz nas l\u00e1mpadas CFL.\nAs l\u00e1mpadas de cores \"Branco c\u00e1lido\" ou \"Branco suave\" (2700 K \u2013 3000 K) proporcionan unha cor similar \u00e1 das l\u00e1mpadas incandescentes, algo amarela, en aparencia. As l\u00e1mpadas \"Branca\", \"Branca Brillante\" ou \"Branco Medio\" (3500 K) producen unha luz branca-amarela, m\u00e1is branca que a dunha l\u00e1mpada incandescente pero a\u00ednda considerada como \"c\u00e1lida\". As l\u00e1mpadas \"Branco Fr\u00edo\" (4100 K) emiten m\u00e1is dun ton branco puro e as llamadas \"Daylight\" (Luz di\u00farna, de 5000 K a 6500 K) emiten un brillo levemente branco azulado.\nO \"K\" representa a relaci\u00f3n da cor e a temperatura medida en kelvin. A temperatura de cor \u00e9 unha medida cuantitativa. Canto maior sexa esta cifra, m\u00e1is \"fr\u00eda\" (azulada) \u00e9 a sombra dos obxectos que rodean a l\u00e1mpada. Os nomes de cor asociados cunha temperatura de cor particular non est\u00e1n estandarizados nas CFLs modernas e nas l\u00e1mpadas de trif\u00f3sforo como estas co estilo das antigas l\u00e1mpadas fluorescentes de halofosfato. Existen variacions e inconsistencias entre diversos fabricantes. Por exemplo, as CFLs fabricadas por Sylvania te\u00f1en unha temperatura de cor de 3500 K, a\u00ednda que a maior\u00eda das l\u00e1mpadas que te\u00f1en a etiqueta \"daylight\" te\u00f1en temperaturas de cor de 5000 K como m\u00ednimo. Alg\u00fans fabricantes non incl\u00faen este valor nos envases das l\u00e1mpadas, pero esta situaci\u00f3n comeza a se corrixir agora que se espera que os criterios da norma estadounidense Energy Star para CFLs requiran este valor impreso, na s\u00faa revisi\u00f3n 4.0.\nAs CFLs son producidas tam\u00e9n noutras cores menos com\u00fans, como: \nAs CFLs con f\u00f3sforo xerador de UVA (Raios Ultravioletas \"A\") son unha fonte eficiente de luz ultravioleta de onda longa (\"Luz escura\"), moito m\u00e1is que as l\u00e1mpadas incandescentes de \"luz escura\", xa que a cantidade de luz ultravioleta que produce o filamento destas \u00faltimas \u00e9 acorde \u00e1 radiaci\u00f3n do chamado corpo negro e a radiaci\u00f3n ultravioleta \u00e9 s\u00f3 unha fracci\u00f3n do espectro luminoso xerado.\nAo ser unha l\u00e1mpada de descarga gasosa, a CFL non xera todas as frecuencias de luz vis\u00edbel; o \u00edndice actual de produci\u00f3n (renderizado) de cor \u00e9 un compromiso de dese\u00f1o. Con menos que un perfecto renderizado da cor, as CFLs poden ser insatisfactorias para iluminaci\u00f3n de interiores, pero os dese\u00f1os modernos, de alta calidade, te\u00f1en demostrado ser acept\u00e1beis para uso no fogar.\nOutras tecnolox\u00edas de CFL.\nOutro tipo de l\u00e1mpada fluorescente \u00e9 a fluorescente sen el\u00e9ctrodos, co\u00f1ecida como l\u00e1mpada radiofluorescente ou de induci\u00f3n fluorescente. A diferenza doutras l\u00e1mpadas fluorescentes convencionais, a iluminaci\u00f3n l\u00e9vase a cabo mediante induci\u00f3n electromagn\u00e9tica. Esta induci\u00f3n efect\u00faase mediante un n\u00facleo de ferrita cun embobinado de f\u00edo de cobre que se introduce no bulbo da l\u00e1mpada encapsulado nunha cuberta de vidro con figura de \"U\" invertido. O embobinado \u00e9 enerxizado con corrente alterna a unha frecuencia de 2,65 ou 13,6\u00a0MHz; isto ioniza o vapor de mercurio da l\u00e1mpada, excitando o recubrimento interno de f\u00f3sforo e producindo luz. A vantaxe principal que ofrece esta tecnolox\u00eda \u00e9 o enorme aumento na vida \u00fatil da l\u00e1mpada, a cal \u00e9 tipicamente estimada en 60.000 horas.\nOutra variante das tecnolox\u00edas existentes de CFL son os bulbos ou l\u00e1mpadas cun recubrimento externo de nano-part\u00edculas de di\u00f3xido de titanio. Esta substancia \u00e9 un fotocatalizador que se ioniza cando se exp\u00f3n \u00e1s radiaci\u00f3ns Ultra Violeta producidas pola CFL, sendo capaz de converter os\u00edxeno en ozono e auga en radicais hidroxilos, o que neutraliza os olores e elimina bacterias, virus e esporas de mofo.\nA l\u00e1mpada de luz fluorescente de c\u00e1todo fr\u00edo (CCFL na sigla en ingl\u00e9s) \u00e9 unha das formas m\u00e1is novas de CFL. As l\u00e1mpadas CCFL usan el\u00e9ctrodos sen filamentos. A voltaxe que atravesa estas l\u00e1mpadas \u00e9 case 5 veces superior ao das l\u00e1mpadas CFL e a corrente entre os seus terminais \u00e9 10 veces menor, aproximadamente. As l\u00e1mpadas CCFL te\u00f1en un di\u00e1metro de case 3 mil\u00edmetros e son usadas na retroiluminaci\u00f3n dos monitores delgados. O seu tempo de vida \u00fatil \u00e9 de aproximadamente 50.000 horas e o seu rendemento luminoso \u00e9 igual \u00e1 metade das l\u00e1mpadas CFL.\nInconvenientes.\nPor\u00e9n, non todo son vantaxes. As bombillas CFL conte\u00f1en unha pequena cantidade de mercurio, un elemento altamente contaminante. Por este motivo, a conciencia do consumidor \u00e9 clave \u00e1 hora de seren recicladas de forma adecuada tras a s\u00faa vida \u00fatil. Tras deixar de funcionar non deben ir nunca ao lixo convencional, sen\u00f3n a un punto limpo de recollida ou ben \u00e1s tendas de venda deste produto.\nEn caso de ruptura da l\u00e1mpada, e seguindo as instruci\u00f3ns do \"Department for Environment, Food and Rural Affairs (DEFRA)\" encargado da protecci\u00f3n ambiental no Reino Unido, \u00e9 preciso o seguinte:"}
{"id": "64490", "revid": "336", "url": "https://gl.wikipedia.org/wiki?curid=64490", "title": "L\u00e1mpara Compacta Fluorescente", "text": ""}
{"id": "64497", "revid": "98629", "url": "https://gl.wikipedia.org/wiki?curid=64497", "title": "Ronaldo Delgado", "text": "Ronaldo Delgado Cassiano, \u00e9 un actor nado no Brasil.\nParticipou na serie \"Mareas vivas\" como actor secundario, interpretando a Ismael, o irm\u00e1n m\u00e1is novo de Taraxido, e tam\u00e9n noutras teleseries galegas coma \"Pequeno Hotel\" ou \"Pratos combinados\".\nParticipou na curtametraxe \" As b\u00e1goas da ra\u00ed\u00f1a\" (2002, de \u00c1ngel Regueiro e \u00d3scar Su\u00e1rez) as\u00ed como na longametraxe \"Ilegal\" (2003, de Ignacio Vilar)."}
{"id": "64504", "revid": "98629", "url": "https://gl.wikipedia.org/wiki?curid=64504", "title": "Ba\u00eda de Jackson", "text": "A Ba\u00eda de Jackson (en ingl\u00e9s: \"Port Jackson\") \u00e9 o porto natural en volta do cal sit\u00faase a cidade de Sydney en Australia. A ba\u00eda \u00e9 ben co\u00f1ecida pola s\u00faa beleza e porque nela local\u00edzanse dous dos m\u00e1is famosos s\u00edmbolos da cidade, a Casa da \u00d3pera e a Ponte do Porto, que xuntas forman unha das vistas m\u00e1is bonitas e fotografadas do mundo.\nXeograf\u00eda.\nEst\u00e1 situada no sueste de Australia. Tr\u00e1tase dunha r\u00eda ou val costeiro somerxido, xa fose isto por un acrecentamento do nivel do mar ou por un descenso da li\u00f1a de costa, que coincide coa desembocadura dun ou m\u00e1is r\u00edos.\nOficialmente, cobre unha \u00e1rea de 55\u00a0km\u00b2. O estuario en preamar ten un volume de 562.000 megalitros e un per\u00edmetro de 317 quil\u00f3metros. Estas medidas abranguen a auga dentro da li\u00f1a imaxinaria que une o Cabo Norte e o Cabo Sur, repartida en tres grandes ba\u00edas:\nIllas.\nDentro do estuario \u00e1chanse tam\u00e9n as seguintes illas e illotes:\nAntigamente pod\u00edanse ver estas outras illas e illotes na ba\u00eda mais foron unidas \u00e1 terra firme tras lle ga\u00f1ar terreo ao mar:\nR\u00edos.\nM\u00faltiples son tam\u00e9n as correntes de auga que alimentan \u00e1 ba\u00eda deitando as s\u00faas augas nela. As principais son:\nA nivel hist\u00f3rico unha importante corrente de auga tributaria deste porto natural foi o regato de auga fresca co\u00f1ecido como Tank Stream, hoxe xa desaparecido.\nBa\u00edas.\nAs ba\u00edas principais nas que se reparte a Ba\u00eda de Jackson incorporan \u00e1 s\u00faa vez un gran n\u00famero de pequenas ba\u00edas e enseadas."}
{"id": "64505", "revid": "2102", "url": "https://gl.wikipedia.org/wiki?curid=64505", "title": "Ba\u00eda de Sidney", "text": ""}
{"id": "64506", "revid": "1965", "url": "https://gl.wikipedia.org/wiki?curid=64506", "title": "O Ara\u00f1o", "text": ""}
{"id": "64507", "revid": "1965", "url": "https://gl.wikipedia.org/wiki?curid=64507", "title": "Asados", "text": ""}
{"id": "64508", "revid": "1131", "url": "https://gl.wikipedia.org/wiki?curid=64508", "title": "Isorna", "text": "O top\u00f3nimo Isorna pode referirse a:\nComo apelido pode referirse a:"}
{"id": "64509", "revid": "56817", "url": "https://gl.wikipedia.org/wiki?curid=64509", "title": "Artes", "text": "O top\u00f3nimo Artes pode referirse a:"}
{"id": "64510", "revid": "1131", "url": "https://gl.wikipedia.org/wiki?curid=64510", "title": "Corrubedo", "text": "O top\u00f3nimo galego Corrubedo pode referirse a:"}
{"id": "64511", "revid": "1131", "url": "https://gl.wikipedia.org/wiki?curid=64511", "title": "Olveira", "text": "O top\u00f3nimo galego Olveira pode referirse a:\nComo apelido pode referirse a:"}
{"id": "64512", "revid": "22570", "url": "https://gl.wikipedia.org/wiki?curid=64512", "title": "Ostra", "text": "O nome de ostra \u00e9 usado para grupos diferente de moluscos que medran maiormente en augas mari\u00f1as. As ostras verdadeiras pertencen \u00e1 orde Ostreoida, familia Ostreidae.\nAlgunhas subespecies son capaces de producir perlas no transcurso do tempo, que se forman a partir de part\u00edculas que se sedimentan na ostra. Existen diferentes tipos de perla dependendo do sedimento acumulado.\nA ostra \u00e9 un prato com\u00fan na coci\u00f1a litoral galega e doutros sitios da Europa Atl\u00e1ntica, onde se serven cr\u00faas cun pouco lim\u00f3n. Salientan Vigo e Arcade (do concello de Soutomaior) como vilas tradicionalmente ostreiras .\nEtimolox\u00eda.\nO termo galego ostra prov\u00e9n do lat\u00edn: \"ostr\u0115a\". Do galego-portugu\u00e9s pasou ao castel\u00e1n co mesmo nome.\nCaracter\u00edsticas.\nAs ostras te\u00f1en un corpo brando, protexido dentro dunha cuncha altamente calcificada, pechada por fortes m\u00fasculos adutores.\nAs ostras son moluscos filtradores, que succionan a auga co bater de cilios. O plancto e as part\u00edculas suspendidas do alimento quedan atrapadas no moco e son inxeridas. A actividade de alimentaci\u00f3n \u00e9 maior nas ostras cando as temperaturas da auga est\u00e1n sobre 10\u00a0\u00b0C. Est\u00edmase que cada ostra filtra ata cinco litros de auga por hora.\nUn coraz\u00f3n pequeno con tres c\u00e1maras, debaixo do m\u00fasculo adutor, bombea o sangue, coa s\u00faa fonte de os\u00edxeno, a todas as partes do corpo. Ao mesmo tempo dous riles situados na superficie inferior do m\u00fasculo purifican o sangue de calquera residuo.\nAs ostras te\u00f1en sexos separados, pero poden cambiar o sexo unha ou m\u00e1is veces durante a s\u00faa vida. As g\u00f3nadas, \u00f3rganos respons\u00e1beis de produciren os ovos e o esperma, rodean os \u00f3rganos dixestivos. Non hai xeito de diferenciar as ostras masculinas das femininas examinando as s\u00faas cascas."}
{"id": "64517", "revid": "5863", "url": "https://gl.wikipedia.org/wiki?curid=64517", "title": "Gaspar S\u00e1nchez Salas", "text": "Gaspar S\u00e1nchez Salas, nado o 5 de marzo de 1970 en Campillo del R\u00edo, no concello de Torreblascopedro (Xa\u00e9n), \u00e9 un escritor, profesor de lingua e literatura castel\u00e1s, cr\u00edtico literario e dictad\u00f3logo. Est\u00e1 considerado oficialmente disc\u00edpulo do escritor e premio Nobel de Literatura Camilo Jos\u00e9 Cela.\nTraxectoria.\nCursou o bacharelato no IES C\u00e1stulo, de Linares. Licenciouse en Filolox\u00eda Hisp\u00e1nica pola Universidade de Granada. A s\u00faa tese, \"La formaci\u00f3n de gentilicios, seudogentilicios y otros dictados t\u00f3picos en la provincia de Ja\u00e9n\", dirix\u00edrona Camilo Jos\u00e9 Cela e o catedr\u00e1tico Carlos Alvar, obtendo un sobresaliente \"cum laude\" por unanimidade.\nTrala lectura doutorouse en 2001 en Filosof\u00eda e Letras pola Universidade de Alcal\u00e1 de Henares. Cela creou as\u00ed escola dentro dunha disciplina que o propio escritor bautizou co nome de \"dictadolox\u00eda t\u00f3pica\", coa fin de asegurar a continuaci\u00f3n do seu proxecto lexicogr\u00e1fico.\nO 13 de setembro de 1995 entrara a traballar na casa de Camilo Jos\u00e9 Cela como colaborador literario, relaci\u00f3n que se mantivo ata o ano 2000, cando viaxou a M\u00e9xico para impartir conferencias, na Universidade de Guadalaxara, en torno \u00e1 p\u00f3la de investigaci\u00f3n mencionada.\nCo escritor padron\u00e9s participou -entre outras cousas- na elaboraci\u00f3n do \"Diccionario geogr\u00e1fico popular de Espa\u00f1a V.I\", e na s\u00faa \u00faltima novela, \"Madera de boj\", na que, ademais, foi documentalista.\n\u00c9 autor de varios libros en diversos x\u00e9neros (biograf\u00edas, testemu\u00f1as, ensaios, contos...)cales?\nActualmente ded\u00edcase \u00e1 docencia, ademais de impartir conferencias e escribir artigos en revistas. O proxecto sobre o que traballa actualmente \u00e9 a biograf\u00eda oficial do tenista Carlos Moy\u00e1."}
{"id": "64519", "revid": "25871", "url": "https://gl.wikipedia.org/wiki?curid=64519", "title": "Alonso S\u00e1nchez Coello", "text": "Alonso S\u00e1nchez Coello, nado en Benifair\u00f3 de les Valls, Valencia, c. 1531 e finado en Madrid o 8 de agosto de 1588, foi un pintor espa\u00f1ol, pintor de c\u00e1mara de Filipe II.\nTraxectoria.\nA s\u00faa formaci\u00f3n como artista comezou en Lisboa, como protexido polo rei Xo\u00e1n III. Marchou despois a Flandres, onde estudou con Antonio Mouro. En 1555 estaba de regreso en Espa\u00f1a, onde se converteu no retratista da familia real e da s\u00faa contorna m\u00e1is pr\u00f3xima. A s\u00faa filla, Isabel S\u00e1nchez, pupila s\u00faa, foi unha importante retratista.\nEstilo.\nEra admirador de Tiziano, como el, experto en retratos e figuras sinxelas e dun detallismo propio de Vel\u00e1zquez. Entre a s\u00faa obra, at\u00f3panse diversas escenas relixiosas para a igrexas e os nobres da corte, a\u00ednda que a s\u00faa fama d\u00e9bea aos retratos, todos eles da familia real ou a s\u00faa contorna pr\u00f3xima. Son retratos de gran sinxeleza nos que reflicte sen artificio aos personaxes, case sempre situados ante un fondo neutro (unha cortina de cor escura) que acent\u00faa as cores e calidades das roupaxes."}
{"id": "64520", "revid": "85894", "url": "https://gl.wikipedia.org/wiki?curid=64520", "title": "Florderrei Vello, Arz\u00e1degos, Vilardev\u00f3s", "text": "Florderrei Vello, tam\u00e9n co\u00f1ecido como Florderrei de Portas Abertas \u00e9 unha aldea da parroquia de Arz\u00e1degos, no concello de Vilardev\u00f3s. En 2009 ti\u00f1a 89 habitantes.\nXeograf\u00eda.\nComo en todo o concello o seu clima \u00e9 oce\u00e1nico de monta\u00f1a, a\u00ednda que con alg\u00fan matiz mediterr\u00e1neo. Por\u00e9n parece que Florderrei disp\u00f3n dun microclima que provoca que durante o per\u00edodo de setembro se produza un estra\u00f1o fen\u00f3meno: miles de formigas voadoras acoden a morrer na capela da Virxe das Portas Abertas no punto m\u00e1is alto da aldea, que se atopa constru\u00edda sobre un antigo castro."}
{"id": "64521", "revid": "98629", "url": "https://gl.wikipedia.org/wiki?curid=64521", "title": "Joaqu\u00edn Sorolla", "text": "Joaqu\u00edn Sorolla y Bastida, nado en Valencia o 27 de febreiro de 1863 e finado en Cercedilla o 10 de agosto de 1923, foi un artista gr\u00e1fico e pintor impresionista, posimpresionista e luminista.\nTraxectoria.\nPrimeiros anos.\nCando apenas contaba con dous anos de idade, faleceron os seus pais por mor dunha epidemia de c\u00f3lera. Ao quedar orfos a s\u00faa irm\u00e1 Eugenia e el, a s\u00faa t\u00eda Isabel, irm\u00e1 da s\u00faa nai, e o seu marido, de profesi\u00f3n cerralleiro, recoll\u00e9ronos. Pasados os anos intentaron ensinarlle, en balde, o oficio da cerrallar\u00eda, advertindo pronto que a s\u00faa verdadeira vocaci\u00f3n era a pintura.\nCarreira.\nAp\u00f3s finalizar os seus estudos na Escola de Belas Artes, Sorolla comezou a enviar as s\u00faas obras a diversos concursos e exposici\u00f3ns. A pesar dos primeiros rexeitamentos debido \u00e1 s\u00faa elecci\u00f3n tem\u00e1tica, pronto ga\u00f1ou reconhecemento, especialmente tras a s\u00faa obra \"Defensa del parque de artiller\u00eda de Montele\u00f3n\".\nViaxou a Roma e Par\u00eds, onde foi influenciado polo impresionismo e a pintura n\u00f3rdica, desenvolvendo o seu caracter\u00edstico estilo \"luminista\". Casou en 1888 con Clotilde Garc\u00eda, e establec\u00e9ronse en Madrid, onde Sorolla acadou prestixio e fama. A partir de 1900, a s\u00faa carreira internacional despegou con exposici\u00f3ns nos Estados Unidos e en Europa. O seu contrato con The Hispanic Society of America en 1911 levouno a un ambicioso proxecto mural, o \"Visi\u00f3n de Espa\u00f1a\", que durou case oito anos.\nOutra importante faceta s\u00faa foi a de retratista, de figuras importantes como foron Juan Ram\u00f3n Jim\u00e9nez, o rei Afonso XIII, Vicente Blasco Ib\u00e1\u00f1ez, Ortega y Gasset etc. Tam\u00e9n, en 1914, fora nomeado acad\u00e9mico e, cando terminou os traballos para a Hispanic Society, traballou como profesor de composici\u00f3n e cor na Escola de Belas Artes de Madrid. A s\u00faa pintura representou a aplicaci\u00f3n directa do luminismo \u00e1 paisaxe e a figura, achegando xa que logo esta tendencia \u00e1 sociedade da \u00e9poca.\nPasamento.\nEn 1920, mentres pintaba o retrato da se\u00f1ora P\u00e9rez de Ayala no xard\u00edn da s\u00faa casa en Madrid, padeceu un ataque de hemiplex\u00eda que minguou drasticamente as s\u00faas facultades f\u00edsicas e mentais. Faleceu na s\u00faa casa de Cercedilla o 10 de agosto de 1923.\nObras de Sorolla con tem\u00e1tica galega.\nEn agosto de 1915, Sorolla decidiu tomar un descanso, o primeiro en tres anos, do monumental encargo \"Visi\u00f3n de Espa\u00f1a\" por parte de Huntington, no que o pintor compuxo obras sobre paixases de Espa\u00f1a e Portugal. Escolleu como refuxio o Pazo de Vista Alegre en Vilagarc\u00eda de Arousa. Durante esa pausa, sumerxiuse nos desaf\u00edos que Galiza lle ofrec\u00eda, culminando o seu labor na no panel \"Galicia. La romer\u00eda\". Reflectindo sobre a s\u00faa experiencia, Sorolla comentou sobre a complexidade da paleta galega, afirmando que \"El color, en Galicia, es una cosa acariciadora, blanda. Creo que Galicia es el pa\u00eds m\u00e1s dif\u00edcil de pintar, por la variedad, por la facilidad con que todo cambia\". Esta interacci\u00f3n coa cambiante natureza galega evidencia o compromiso do artista por capturar a esencia dun lugar e o seu constante desexo de evoluci\u00f3n e aprendizaxe.\nEn 2015 foi exposta na Coru\u00f1a \"Sorolla \u00edntimo. Bosquexos da serie Visi\u00f3n de Espa\u00f1a\", na que se presentaron ao p\u00fablico os esbozos preparatorios para os catorce paneis monumentais sobre as rexi\u00f3ns de Espa\u00f1a e Portugal que Sorolla pintou para a biblioteca da Hispanic Society of Am\u00e9rica.\nAp\u00f3s seren restaurados en Valencia, estes 32 bosquexos estiveron temporalmente no Museo de Belas Artes da Coru\u00f1a, antes de volver a Nova York. Estas pezas incl\u00faen paisaxes e retratos t\u00edpicos de Galiza. D\u00faas destas obras, \"Gaitero gallego\" e \"Tipo de Galicia\", foron realizadas durante a estancia do pintor en Vilagarc\u00eda, e foi neste per\u00edodo cando Sorolla pintou \"Galicia. La romer\u00eda\". O Museo de Belas Artes da Coru\u00f1a, que acolleu a exposici\u00f3n, conta entre os seus fondos con varias obras do artista. Alg\u00fans destes cadros, como \"El Boyero castellano\" e outros de tem\u00e1tica galega, foron inclu\u00eddos na mostra, que estivo aberta at\u00e9 o 8 de xaneiro de 2017."}
{"id": "64531", "revid": "23204", "url": "https://gl.wikipedia.org/wiki?curid=64531", "title": "Os Vilares, Guitiriz", "text": "San Vicenzo dos Vilares \u00e9 unha parroquia do concello de Guitiriz, a sete quil\u00f3metros da vila en direcci\u00f3n nordeste. En 2012 ti\u00f1a unha poboaci\u00f3n de 574 habitantes (278 homes e 296 mulleres).\nO top\u00f3nimo Vilares procede do lat\u00edn , referido a unha casa de campo, granxa ou poboaci\u00f3n. A advocaci\u00f3n da parroquia \u00e9 na honra de San Vicenzo. Pertence \u00e1 diocese de Mondo\u00f1edo e xa ti\u00f1a curato no s\u00e9culo X.\nPatrimonio.\nA igrexa de San Vicenzo dos Vilares ten no seu adro un calvario de finais do s\u00e9culo XVIII da autor\u00eda de Felipe de S\u00e1, canteiro da veci\u00f1a parroquia de San Salvador de Parga.\nFestas.\nO s\u00e1bado e o domingo m\u00e1is pr\u00f3ximos ao 22 de xaneiro cel\u00e9brase a festa do seu patr\u00f3n, San Vicenzo, e o domingo e o luns de Pascua cel\u00e9brase unha festa en honor \u00e1 Virxe dos Desamparados. Despois da misa sae a procesi\u00f3n polo adro e d\u00e1 a volta \u00f3 redor do seu calvario.\nO segundo domingo de agosto cel\u00e9brase na carballeira do Cancelo a Romar\u00eda Labrega da Chaira.\nCultura.\nNa aldea do Vilari\u00f1o desta parroquia naceu en 1914 o poeta Xos\u00e9 Mar\u00eda D\u00edaz Castro, autor de \"Nimbos\"; no lugar do Pazo, preto da igrexa e \u00f3 lado dun cruceiro, ten un busto en granito feito por Ra\u00fal R\u00edo D\u00edaz.\nEn 2016 levouse a cabo o proxecto \"Os Vilares, lareira de so\u00f1os\", coa publicaci\u00f3n dun libro e un documental."}
{"id": "64532", "revid": "23204", "url": "https://gl.wikipedia.org/wiki?curid=64532", "title": "\u00c9cole de Barbizon", "text": "A Escola de Barbizon de pintura (aprox. 1830\u20131870) foi o conxunto de pintores franceses reunidos en torno \u00e1 aldea de Barbizon, pr\u00f3ximo ao bosque de Fontainebleau, onde os artistas deste c\u00edrculo chegaron a establecerse.\nO feito de que os pintores de Barbizon deixasen Par\u00eds para refuxiarse nun pequeno pobo xa \u00e9 unha actitude de aberta oposici\u00f3n ao sistema vixente, non s\u00f3 no \u00e1mbito pl\u00e1stico, sen\u00f3n tam\u00e9n na orde social.\nOs pintores de Barbizon foron parte do Realismo pict\u00f3rico franc\u00e9s, que xurdiu en reacci\u00f3n ao m\u00e1is formalista Romanticismo de Gericault ou Delacroix.\nOrixes e fundaci\u00f3n.\nAo principio do s\u00e9culo XIX, os criterios art\u00edsticos viraban ao redor da tradici\u00f3n neocl\u00e1sica, seguindo ao pintor Jacques-Louis David. \u00c1 marxe deste academicismo, o Romanticismo formalizado por G\u00e9ricault, Bonington ou Delacroix crec\u00eda.\nEn 1824, o Sal\u00f3n de Par\u00eds exhibiu unha exposici\u00f3n de John Constable. As s\u00faas escenas rurais influenciaron a alg\u00fans artistas novos, facendo que abandonasen o formalismo e academicismo para buscar a s\u00faa inspiraci\u00f3n directamente na Natureza. As escenas naturais foron a tem\u00e1tica m\u00e1is recorrente, como elemento protagonista da s\u00faa pintura e non como mero pano de fondo de feitos dram\u00e1ticos ou escenas mitol\u00f3gicas.\nDurante as revoluci\u00f3ns burguesas de 1848, un grupo de artistas comezou a reunirse na vila de Barbizon para seguir as ideas de Constable sobre a pintura e o naturalismo.\nOs integrantes fundadores da escola de Barbizon foron Th\u00e9odore Rousseau, Jean-Baptiste Camille Corot, Jean-Fran\u00e7ois Millet e Charles-Fran\u00e7ois Daubigny. Outros membros foron Jules Dupr\u00e9, Narcisso Virgilio D\u00edaz de la Pe\u00f1a, Henri Harpignies, F\u00e9lix Ziem, Alexandre DeFaux, Constant Troyon e Jules Jacques Veyrassat.\nEstilo de Barbizon.\nMante\u00f1en un estilo realista, pero de entonaci\u00f3n lixeiramente rom\u00e1ntica, que se caracteriza pola s\u00faa especializaci\u00f3n case en exclusiva no paisaxe e o seu estudo directo do natural. Isto influir\u00e1 no resto da pintura francesa do s\u00e9culo XIX, en especial no Impresionismo. Usualmente tomar\u00e1n os seus apuntamentos ao aire libre para realizar as s\u00faas obras definitivas nos seus estudos\nRenunciaron \u00e1 estampa pintoresca da vida campestre e lanz\u00e1ronse a analizar dun modo case escrupuloso a Natureza. Esta observaci\u00f3n do natural produce efectos sentimentais na alma do pintor, polo que as s\u00faas paisaxes adquiren unha calidade dram\u00e1tica bastante perceptible.\nMillet, m\u00e1is al\u00f3 de Barbizon.\nUn deles, Millet, foi m\u00e1is al\u00f3 da idea orixinal, inclu\u00edndo figuras nas s\u00faas paisaxes, como estampas da vida campesi\u00f1a e o seu traballo no campo. Para el era m\u00e1is importante o home que o escenario natural.\nExemplo disto t\u00e9molo no cadro \"As espigadoras\" onde o mestre franc\u00e9s plasma unha escena da colleita do trigo. A diferenza doutras escenas do realismo, nesta non hai dramatismo, nin intenci\u00f3n de denuncia social, sen\u00f3n simplemente a constataci\u00f3n da realidade."}
{"id": "64537", "revid": "736", "url": "https://gl.wikipedia.org/wiki?curid=64537", "title": "Polio", "text": ""}
{"id": "64539", "revid": "5863", "url": "https://gl.wikipedia.org/wiki?curid=64539", "title": "Nimbos", "text": "Nimbos \u00e9 un libro de poemas do guitiricense Xos\u00e9 Mar\u00eda D\u00edaz Castro, publicado o 5 de xullo de 1961 por Editorial Galaxia.\nDescrici\u00f3n.\nFoi a \u00fanica obra bibliogr\u00e1fica do autor editada en vida, homenaxeado o D\u00eda das Letras Galegas do ano 2014. Constitu\u00edda por trinta e d\u00faas composici\u00f3ns, divididas en sete ep\u00edgrafes, est\u00e1 considerado como unha obra de alta poes\u00eda universal. Carvalho Calero dixo que \"Nimbos\" veu restaurar na literatura galega a poes\u00eda total.\nO t\u00edtulo (do lat\u00edn \"nimbus\") fai referencia aos halos, o c\u00edrculo dourado que nas representaci\u00f3ns gr\u00e1ficas do cristianismo aparece arredor da cabeza de Xes\u00fas Cristo, a Virxe Mar\u00eda e os santos."}
{"id": "64541", "revid": "98629", "url": "https://gl.wikipedia.org/wiki?curid=64541", "title": "Xarda", "text": "A xarda (\"Scomber scombrus\"), tam\u00e9n denominada cabala, correolo, escombro ou rincha, \u00e9 un peixe azul (graxo), moi apreciado, pertencente \u00e1 familia dos esc\u00f3mbridos, a mesma cos t\u00fanidos, pero ten un tama\u00f1o moito m\u00e1is pequeno que estes.\nCaracter\u00edsticas.\nO seu corpo \u00e9 fusiforme, alongado e relativamente estreito, de cor azul verdosa escura no lombo, con numerosas barras ou li\u00f1as sinuosas verticais mouras que non superan a li\u00f1a lateral; e de cor branca prateada no ventre, sen marcas; parte superior da cabeza negruzca. As escamas son diminutas, case inapreciables. A cabeza \u00e9 afiada, coa boca e ollos relativamente grandes. Pode acada-los 60\u00a0cm de lonxitude e pesos de ata 3,4\u00a0kg , pero normalmente mide entre 25 e 45\u00a0cm, con pesos duns 250-500 gramos. Carece de vexiga natatoria.\nPos\u00fae d\u00faas aletas dorsais separadas e a aleta ventral \u00e1 mesma altura c\u00e1 dorsal posterior. Presenta, como t\u00f3dalas especies desta familia, unha serie de pequenas aletas ou \"p\u00ednnulas\", por detr\u00e1s da segunda aleta dorsal e da ventral, as\u00ed como unha crista a cada lado da zona caudal. A aleta caudal \u00e9 marcadamente escotada.\nBiolox\u00eda.\nAlcanza a madurez sexual \u00f3s 2-3 anos e a \u00e9poca de reproduci\u00f3n \u00e9 entre maio e xullo. A femia pode chegar a po\u00f1er ata 200.000 a 400.000 ovos. Alcanza idades de ata 17-20 anos.\nAlim\u00e9ntase doutros peixes de menor tama\u00f1o (sardi\u00f1as, bocartes), pero tam\u00e9n de pequenos crust\u00e1ceos e moluscos. \u00c1 s\u00faa vez, \u00e9 presa de cet\u00e1ceos e at\u00fans, as\u00ed como obxecto de pesca industrial.\nH\u00e1bitat.\nA xarda \u00e9 abundante no oc\u00e9ano Atl\u00e1ntico (desde a pen\u00ednsula escandinava ata o norte de \u00c1frica) e o mar Mediterr\u00e1neo, e tam\u00e9n est\u00e1 presente no Pac\u00edfico. \u00c9 unha especie migratoria, que vive normalmente en augas profundas, ata os 200 metros de profundidade, pero a finais da primavera entra nas r\u00edas formando bancos moi numerosos e nada a medias augas, para regresar no inverno \u00e1 zonas profundas. P\u00e9scase con artes de cerco e, \u00e1s veces, con redes de arrastre ou con li\u00f1a (corric\u00e1n). O talle m\u00ednimo \u00e9 de 20\u00a0cm.\nConsumo.\n\u00c9 un peixe azul, \u00e9 dicir, rico en graxa: achega de 120 a 180 kcal por 100 g, segundo a \u00e9poca do ano. A s\u00faa carne \u00e9 consistente e de cor arrubiada, e cons\u00f3mese tanto en fresco como, sobre todo, en conserva, pola similitude da s\u00faa carne coa do at\u00fan. Tam\u00e9n resulta frecuente preparala afumada.\nC\u00f3mpre sinala-la s\u00faa riqueza en vitaminas A e B12 e \u00e1cidos graxos omega-3, que axudan a regula-lo colesterol.\nA xarda resulta moito m\u00e1is apreciada nos pa\u00edses do norte de Europa que en Espa\u00f1a (ag\u00e1s en Galicia), onde o seu sabor forte faina pouco agradable para moitos consumidores, e de a\u00ed os baixos prezos que alcanza no mercado. No Xap\u00f3n forma parte frecuentemente do suxi. En calquera caso, a sobreexplotaci\u00f3n \u00e1 que \u00e9 sometida est\u00e1 reducindo as poboaci\u00f3ns europeas, sobre todo as do mar do Norte; a\u00ednda as\u00ed, a IUCN non a considera en perigo.\nNo momento da compra, recom\u00e9ndase escolle-los exemplares pequenos, considerados de maior calidade. Igualmente, acons\u00e9llase consumilos coa maior brevidade posible xa que a descomposici\u00f3n comeza \u00e1s poucas horas da captura. En fresco admite as mesmas preparaci\u00f3ns que a sardi\u00f1a: fritida, \u00e1 prancha, asada ou en escabeche.\nOutras especies similares.\nBaixo o nome com\u00fan de xarda ou cabala comercial\u00edzanse tam\u00e9n outras especies semellantes do mesmo x\u00e9nero:\nSinonimia.\nAdemais das denominaci\u00f3ns citadas anteriormente, en Galicia tam\u00e9n se denomina \"carriolo\", \"correolo\", \"curriolo\", \"macareu\" (probablemente relacionado coas formas inglesa e francesa) e \"perrilla\". O nome de \"rincha\" (e \u00e1s veces, \"p\u00edfana\" ou \"torno\", por probable contaminaci\u00f3n do castel\u00e1n \"estornino\") apl\u00edcase \u00f3s exemplares xuven\u00eds, de menor tama\u00f1o, pero hai portos nos que este nome se usa como sin\u00f3nimo de xarda, reservando o de \"rinch\u00f3n\" para os exemplares grandes.\nEn Andaluc\u00eda existe desde o 2003 a denominaci\u00f3n de orixe \"Caballa de Andaluc\u00eda\", que ampara as conservas de filetes de xarda da especie \"Scomber japonicus\". Na costa norte, tam\u00e9n existe o proxecto de establecer unha denominaci\u00f3n \"Pescados del Cant\u00e1brico\" para diferentes especies de peixes, entre elas a xarda, capturados en Cantabria, Asturias e no Pa\u00eds Vasco.\nPara rematar, c\u00f3mpre lembrar que a xilbarbeira ou xilbarda (\"Ruscus aculeatus\") tam\u00e9n designa unha planta arbustiva de falsas follas espi\u00f1entas, que recibe os nomes com\u00fans de \"xarda\" e \"cabala\" (Eladio Rodr\u00edguez, Sarmiento)."}
{"id": "64544", "revid": "25871", "url": "https://gl.wikipedia.org/wiki?curid=64544", "title": "Francisco Herrera el Viejo", "text": "Francisco Herrera, o Vello, nado en Sevilla c. 1590 e finado en Madrid c. 1656, foi un pintor e gravador espa\u00f1ol do S\u00e9culo de Ouro.\nTraxectoria.\nExam\u00ednase de pintor en 1619, traslad\u00e1ndose a Madrid onde morre en 1656. Disc\u00edpulo quizais de Antonio Pacheco, mostra nas s\u00faas obras pegadas do seu estilo e a\u00ednda de Juan de Roelas. Acusa no seu labor o co\u00f1ecemento doutros artistas como Francisco de Zurbar\u00e1n e Vel\u00e1zquez. Foi pai doutro gran pintor e arquitecto, Francisco de Herrera o Mozo.\nConsid\u00e9rase, xunto con Roelas, un pintor de transici\u00f3n desde o Manierismo ata o Barroco."}
{"id": "64545", "revid": "15490", "url": "https://gl.wikipedia.org/wiki?curid=64545", "title": "Alonso Berruguete", "text": "Alonso Berruguete, nado en Paredes de Nava, Palencia en 1490 e finado en Toledo en 1561, foi un escultor castel\u00e1n do manierismo, fillo do pintor Pedro Berruguete. Tam\u00e9n fixo obras pict\u00f3ricas.\nAprendeu pintura e escultura no taller familiar; as s\u00faas obras de ent\u00f3n evidencian o contacto cos escultores activos en Castela, fundamentalmente en Burgos, \u00c1vila, Valladolid e Palencia. Desde 1507 estivo en Italia ampliando os seus co\u00f1ecementos de pintura, principalmente en Florencia, onde debeu chegar cara a 1512. Al\u00ed \u00e9 citado varias veces por Vasari, quen constata os seus contactos con Bramante, Michelangelo e Leonardo da Vinci. Estivo entre os manieristas toscanos disc\u00edpulos de Andrea do Sarto e hai quen afirma que participou activamente na x\u00e9nese do manierismo pict\u00f3rico florentino. Copiou o Laocoonte recentemente descuberto en Roma por encargo de Bramante, e iso fai supor que se ali\u00f1aba no grupo rival de Michelangelo Buonarrotti.\nOs longos anos de estancia en Italia permit\u00edronlle co\u00f1ecer profundamente aos mestres do Quattrocento e os modelos da escultura grecolatina cl\u00e1sica; na s\u00faa obra hai unha admiraci\u00f3n profunda pola obra de Donatello, quen lle inspira alg\u00fans tipos, e, desde logo, Miguel Anxo, polos seus volumes rotundos e a atormentada terribilit\u00e1 da s\u00faa obra final. De Leonardo da Vinci aprendeu a individualizar os rostros, a pesar do cal todas influencias conflu\u00edron nun estilo moi persoal e un temperamento fortemente expresivo, que se reflicte nas s\u00faas figuras dun contorno llameante e anguloso que revive a est\u00e9tica do G\u00f3tico. Vasari considera que en Florencia copiou os cart\u00f3ns de Michelangelo realizados para a decoraci\u00f3n da sala do Gran Consello."}
{"id": "64546", "revid": "1131", "url": "https://gl.wikipedia.org/wiki?curid=64546", "title": "Vilares", "text": "O top\u00f3nimo Vilares (do lat\u00edn , casa de campo, granxa ou poboaci\u00f3n) pode referirse a:"}
{"id": "64547", "revid": "5863", "url": "https://gl.wikipedia.org/wiki?curid=64547", "title": "Garc\u00eda I de Le\u00f3n", "text": "Garc\u00eda I de Le\u00f3n, nado cara ao ano 871 e finado en Zamora o 19 de xaneiro de 914, foi o primeiro rei da Galicia altomedieval que instalou a s\u00faa corte na cidade de Le\u00f3n, gobernando entre os anos 910 e 914.\nTraxectoria.\nFoi o fillo primox\u00e9nito de Afonso III e de Ximena Garc\u00e9s, filla do rei de Navarra. No ano 896 casou con Munia Donna (tam\u00e9n citada como \"Mummadonna\" ou \"Mumma Donna\"), a filla do conde castel\u00e1n Munio Mu\u00f1oz. Co apoio do seu sogro, e da s\u00faa nai, a ra\u00ed\u00f1a, liderou unha sublevaci\u00f3n para apartar do trono o seu pai Afonso. Fracasada a conspiraci\u00f3n nun primeiro momento, foi feito prisioneiro. Por\u00e9n, os seus partidarios conseguiron impo\u00f1erse forzando a abdicaci\u00f3n do rei e a s\u00faa conseguinte coroaci\u00f3n.\nA alta nobreza da Galiza medular op\u00faxose a estas mudanzas. Nunha asemblea celebrada en Lugo no 7 de xu\u00f1o de 910, escolleron como monarca ao seu irm\u00e1n Ordo\u00f1o II. Ordo\u00f1o estaba casado con Elvira Mendes, a filla do m\u00e1is importante conde galego: Hermenexildo Goterres, antigo mordomo maior de Afonso III. \nO terceiro irm\u00e1n Fruela II, retivo o goberno de Oviedo e da franxa costeira cant\u00e1brica, se ben rendendo vasalaxe a Ordo\u00f1o.\nGarc\u00eda trasladou a capital galega desde Oviedo at\u00e9 a cidade de Le\u00f3n de xeito definitivo. Con soberan\u00eda tan s\u00f3 na meseta leonesa, durante o seu per\u00edodo fortaleceu a parte oriental do reino repoblando Roa, Osma, Clunia e m\u00e1is San Esteban de Gormaz. \nEn 914, durante unha campa\u00f1a militar na Rioxa, recibiu diversas feridas a consecuencia das cales faleceu en Zamora o 19 de marzo. \nSen descendencia propia, Ordo\u00f1o II ascendeu ao trono na capital leonesa."}
{"id": "64548", "revid": "98629", "url": "https://gl.wikipedia.org/wiki?curid=64548", "title": "Casto M\u00e9ndez N\u00fa\u00f1ez", "text": "Casto M\u00e9ndez N\u00fa\u00f1ez, nado en Vigo o 1 de xullo de 1824 e finado en Pontevedra o 21 de agosto de 1869, foi un mari\u00f1o e militar, contraalmirante da Real Armada Espa\u00f1ola e heroe da Primeira Guerra do Pac\u00edfico. A cuarta fragata da serie F-100 da Armada Espa\u00f1ola, en servizo desde marzo de 2006, leva o seu nome e no Museo Provincial de Pontevedra p\u00f3dese visitar unha recreaci\u00f3n do seu camarote.\nTraxectoria.\nFormaci\u00f3n.\nO 3 de marzo de 1840 logrou praza de gardamari\u00f1a na compa\u00f1\u00eda do Departamento de Ferrol. No mesmo ano orden\u00f3uselle embarcar no bergant\u00edn \"Nervi\u00f3n\". En 1842, embarcado como gardamari\u00f1a, realizou unha viaxe \u00e1 illa de Fernando Poo, a actual Illa de Bioko (Guinea Ecuatorial), distingu\u00edndose tanto polo seu bo facer que por orde superior se lle rebaixou nun ano a s\u00faa permanencia nese posto, polo que en 1844 foi ascendido \u00f3 grao de alf\u00e9rez de nav\u00edo. Trasbordado \u00f3 bergant\u00edn \"Volador\" polos grandes m\u00e9ritos que atesouraba, nome\u00f3uselle encargado dos gardamari\u00f1as.\nA expedici\u00f3n \u00f3s Estados Pontificios.\nPor aquel tempo, os disturbios producidos en Italia polos intentos de unificaci\u00f3n e a proclamaci\u00f3n da Rep\u00fablica Romana, despoxaran o Papa dos seus bens temporais. Narv\u00e1ez, por ent\u00f3n Presidente do Consello de Ministros, ordenou a formaci\u00f3n dun ex\u00e9rcito e despachou unha expedici\u00f3n a Roma, acordando previamente o apoio das principais potencias cat\u00f3licas: Austria, Francia e m\u00e1is as D\u00faas Sicilias.\nEra a primeira vez en moitos anos que Espa\u00f1a afrontaba un desprazamento de homes e buques sen apoio directo da pen\u00ednsula, o que non deixaba de ser un reto importante. A expedici\u00f3n estaba formada polos vapores de rodas \"Isabel II\", \"Vulcano\", \"Lepanto\", \"Piles\", \"Castilla\" e \"Blasco de Garay\", a fragata \"Cort\u00e9s\" e as corvetas \"Villa de Bilbao\" e \"Mazarredo\", \u00f3 mando do brigadier Jos\u00e9 Mar\u00eda de Bustillo. Transportaban a un ex\u00e9rcito de cinco mil homes \u00f3 mando do xeneral Fernando Fern\u00e1ndez de C\u00f3rdova, marqu\u00e9s de Mendigorr\u00eda.\nDespois dunha traves\u00eda un pouco molesta polos malos ventos e un temporal chegaron a Gaeta, e o Papa P\u00edo IX pasou revista \u00e1s forzas, \u00e1s que bendiciu. Pux\u00e9ronse, pois, en marcha, tomando posici\u00f3ns en Terracina, sen encontraren unha resistencia seria \u00f3 seu paso. \u00d3 pouco, e xa co campo despexado, entrou o xeneral franc\u00e9s Nicolas Oudinot en Roma, \u00e1 fronte de trinta mil homes, polo que se restableceron os Estados Pontificios e a forza expedicionaria espa\u00f1ola regresou \u00e1 Pen\u00ednsula desilusionada. A M\u00e9ndez N\u00fa\u00f1ez conced\u00e9uselle (\u00f3 igual que a t\u00f3dolos integrantes desta expedici\u00f3n) a Cruz de P\u00edo IX concedida polo Papa, m\u00e1is o reco\u00f1ecemento polos seus distinguidos servizos, recibindo as Grazas por Real Orde.\nServizo en Ultramar.\nEn 1850 foi ascendido a tenente de nav\u00edo, outorg\u00e1ndolle o mando da goleta \"Cruz\", do porte de sete can\u00f3ns. Con este buque realizou, pola urxencia de trasladar uns pregos \u00e1 Habana, unha viaxe de dificultade extrema, pois a goleta estaba a punto de entrar en carena, pero a premura e a escaseza de buques obrigouno a levalo a cabo. En tan malas condici\u00f3ns \u00eda o buque e os tempos foron tan malos, que durante a viaxe non puideron prender o lume nin un s\u00f3 d\u00eda, e s\u00f3 a pericia de M\u00e9ndez N\u00fa\u00f1ez conseguiu que recalase naquel porto sen sufrir graves avar\u00edas, fac\u00e9ndose a viaxe moi arriscada e esgotadora, tanto para o mando como para a dotaci\u00f3n. Posteriormente, foi transbordando dun buque a outro, todos baixo o seu mando, entre eles o vapor de rodas \"Narv\u00e1ez\", a fragata de h\u00e9lice \"Berenguela\" e a urca \"Ni\u00f1a\".\nNo ano 1855, \u00f3 terminar esta progresi\u00f3n de mandos e polas s\u00faas dotes xa demostradas, foi chamado \u00f3 Ministerio de Mari\u00f1a. Como o seu car\u00e1cter era inquedo, neste posto pouco pod\u00eda facer, polo que se adicou a aprender procedementos t\u00e9cnicos, por medio da lectura e o estudo, lev\u00e1ndoo a traducir do ingl\u00e9s un \"Tratado de Artilar\u00eda Naval\", que foi presentado \u00e1 Ra\u00ed\u00f1a, recibindo por isto as Grazas por Real Orde.\nEse mesmo ano recibiu a orde de presentarse nas illas Filipinas, polo que embarcou no vapor de rodas \"Narv\u00e1ez\". \u00c1 s\u00faa chegada outorg\u00f3uselle o mando do vapor de rodas \"Jorge Juan\", que pertenc\u00eda \u00e1s forzas navais do Apostadero de Manila. Nunha das derrotas, que eran rutina, en estado de vixilancia e protecci\u00f3n da navegaci\u00f3n, fronte \u00e1 costa de Basil\u00e1n, enfrontouse a tres \u201cbarotos\u201d, un tipo de embarcaci\u00f3n case insomerxible, m\u00e1is d\u00faas \"bancas\" piratas xoloanas, que levaban derrota \u00e1s illas Visaias e \u00f3 mando do pr\u00edncipe ind\u00edxena Datto, Pau-Li-Ma. No enfrontamento t\u00f3dolos buques piratas f\u00f3ronse a pique malia que o \"Jorge Juan\" s\u00f3 contaba con trinta homes e un \u00fanico can\u00f3n en colisa, polo que era moi inferior en n\u00famero e armamento \u00f3s seus inimigos.\nEn 1861 ascend\u00e9rono a capit\u00e1n de fragata e recibiu o mando da goleta \"Constancia\" e con ela anexas t\u00f3dalas forzas sut\u00eds do Sur do arquip\u00e9lago de Filipinas.\nCo\u00f1ecendo que o rax\u00e1 de Buai\u00e1n (en Mindanao) se fixera forte na costa de Pagalung\u00e1n, \u00e1 beira do Gran R\u00edo, nunha fortaleza que se supu\u00f1a inexpugnable; estaba rodeada dunha muralla de sete metros de altura e seis de espesor, circundada e protexida por un foxo de quince metros de anchura e artillada con can\u00f3ns de curto alcance, ademais de moi ben gornecida e abasteciada. Malia todo isto decidiu atacar, mandando a aquel lugar a toda a s\u00faa divisi\u00f3n, formada polas goletas \"Constancia\" e \"Valiente\" e as canoneiras \"Arayat\", \"Pampanga\", \"Luz\u00f3n\" e \"Toal\". Ordenou o desembarco das d\u00faas compa\u00f1\u00edas do ex\u00e9rcito que transportaban, que intentaron avanzar protexidas polo fogo das goletas, pero o terreo cenagoso imped\u00eda un avance r\u00e1pido, e vendo que as\u00ed o \u00fanico que se consegu\u00eda era ter baixas innecesarias, ordenou a retirada.\nAp\u00f3s unha noite de recuperaci\u00f3n de forzas, \u00f3 amencer volveu atacar, sendo os xefes o tenente de nav\u00edo Malcampo e o alf\u00e9rez de nav\u00edo Pascual Cervera, que \u00eda como segundo da forza. No desembarco foron apoiados polos canoneiros \"Arayat\" e \"Pampanga\", e co seu apoio artilleiro lograron alcanzar un terreo moito mellor, pero a unha distancia maior da fortaleza; as\u00ed mesmo, a\u00ednda que con dificultade, lograron posicionar varias pezas de artiller\u00eda de desembarco; malia todo a tenaz resistencia dos xoloianos non permit\u00eda achegarse m\u00e1is \u00e1 Cota; foi cando M\u00e9ndez N\u00fa\u00f1ez decidiu dar o golpe final. Ordenou sondar algunhas zonas con botes e baixo o fogo inimigo, e \u00f3 comunic\u00e1rselle a profundidade decidiu tomar \u00e1 abordaxe a Fortaleza como se dun buque se tratase. Elixido o lugar lanzou \u00e1 s\u00faa goleta contra a fortaleza, manobrando con mestr\u00eda, atinxiu que os seus homes asaltasen a pertinaz Cota, asemade que as forzas desembarcadas se lanzaban sobre a muralla, a\u00ednda que no ataque caeu ferido Malcampo, cun balazo que lle atravesou o peito, sa\u00edndolle a bala polas costas. A Cota caeu en mans dos espa\u00f1ois merc\u00e9 \u00e1 decidida e arriscada decisi\u00f3n do seu comandante en xefe.\nDe Filipinas ao Callao.\nO 30 de xaneiro de 1862 o goberno ascendeuno a capit\u00e1n de nav\u00edo, o que o obrigou a deixar as illas Filipinas e regresar a Espa\u00f1a. \u00d3 pouco da s\u00faa chegada outorg\u00e1ronlle o mando do vapor de rodas \"Isabel II\", participando con este buque en diversas comisi\u00f3ns, que unha vez m\u00e1is por\u00edan o seu nome como o dos de m\u00e1is m\u00e9ritos; \u00f3 estoupar a insurrecci\u00f3n en Venezuela, dirixiuse al\u00ed, negouse a reco\u00f1ecer o bloqueo que practicaban os insurxentes, e con arranxo \u00f3 dereito internacional, penetrou en Puerto Cabello e protexeu os bens e vidas dos estranxeiros.\nEstando carboneando o seu buque no fondeadoiro de Santiago de Cuba cheg\u00e1ronlle novas do levantamento en Puerto Plata, na illa de Santo Domingo; apresurou o labor que se efectuaba no buque e ordenou o embarco de seiscentos cincuenta homes do ex\u00e9rcito cunha bater\u00eda de artiller\u00eda de monta\u00f1a, fac\u00e9ndose \u00f3 mar. Aproveitando que era unha noite sen l\u00faa, penetrou no porto sorteando as augas pouco profundas e logrou desembarcar as s\u00faas forzas tan sixilosamente que estas lograron chegar \u00f3 \u00fanico forte que a\u00ednda quedaba en mans dos espa\u00f1ois, sen que os rebeldes atinxisen apercibirse do reforzo chegado. \n\u00d3 seu regreso \u00e1 pen\u00ednsula outorg\u00f3uselle o mando da fragata \"Princesa de Asturias\", coa que participou no bloqueo de Manzanillo e de Monte Cristi, a\u00ednda que non por moito tempo, pois sendo ben co\u00f1ecido dos seus superiores, asign\u00f3uselle o mando no Ministerio da Mari\u00f1a como xefe de persoal.\nDurante a guerra entre Bolivia, Chile, Ecuador e o Per\u00fa contra Espa\u00f1a (1864-1866), foi ascendido a vicealmirante e comandante en xefe da escuadra espa\u00f1ola tras o suicidio de Jos\u00e9 Manuel Pareja o 28 de novembro de 1865, a bordo da fragata Numancia, procedeu a realizar un bloqueo naval \u00e1 cidade de Valpara\u00edso pero por falta de buques s\u00f3 foi efectivo no porto. O 31 de marzo de 1866 bombardeou a cidade e o porto de Valpara\u00edso, logo dun ultimato presentado o 24 de marzo,; a continuaci\u00f3n dirixiuse a El Callao, chegando o 25 de abril e tras un bloqueo atacou as fortificaci\u00f3ns do porto de Callao o 2 de maio de 1866. A f\u00e9rrea defensa do Callao e a chegada de m\u00e1is nav\u00edos chilenos fixo que retirase as s\u00faas forzas, con dous dos seus cinco buques avariados e ferido no seu camarote. Por\u00e9n, deu orde de \"que cese o fogo, suba a xente \u00e1s enxarcias e se dean os tres vivas de ordenanza antes de nos retirar\" \u00f3 entender que cumprira o seu prop\u00f3sito. Foi aqu\u00ed onde pronunciou a s\u00faa famosa frase de:\nEn 1868 o goberno provisorio ascendeuno a tenente xeneral e vicepresidente da Xunta de Goberno da Armada, pero en carta ao ministro da Mari\u00f1a, Juan Bautista Topete, rexeitou o nomeamento.\nO seu falecemento, aos 45 anos, achacouse \u00e1s secuelas das feridas recibidas na batalla de Callao, se ben houbo ruxerruxes relativos a un posible envelenamento, mais as s\u00faas irm\u00e1s non autorizaron a realizaci\u00f3n dunha autopsia.. Foi soterrado en Pontevedra, e cinco anos despois os seus restos lev\u00e1ronse \u00e1 capela do pazo do Real, no Con (Tir\u00e1n, Moa\u00f1a). O rei Afonso XII visitou os seus restos o 2 de agosto de 1877 e decretou o seu traslado ao Pante\u00f3n de Mari\u00f1os Ilustres de San Fernando, onde foi levado o 9 de xu\u00f1o de 1883 pola fragata \"Lealtad\", un\u00edndose aos honores a escuadra brit\u00e1nica ao mando do almirante William Dowell, que estaba fondeada no peirao de Vigo.\nCatro buques da Armada Espa\u00f1ola levaron o seu nome. Unha fragata blindada, un cruceiro lixeiro, un destrutor e a fragata F-104."}
{"id": "64549", "revid": "1556", "url": "https://gl.wikipedia.org/wiki?curid=64549", "title": "L\u00edpidos", "text": ""}
{"id": "64552", "revid": "5863", "url": "https://gl.wikipedia.org/wiki?curid=64552", "title": "Miguel Garc\u00eda Cuesta", "text": "Miguel Garc\u00eda Cuesta, nado en Macotera (Salamanca) o 6 de outubro de 1803 e finado en Santiago de Compostela o 18 de abril de 1873, foi un prelado cat\u00f3lico espa\u00f1ol, que actuou no Concilio Vaticano I (1869 - 1870).\nTraxectoria.\nEn 1847 foi promovido como bispo de Jaca (Huesca), desde onde pasou a presidir o arcebispado de Santiago de Compostela, ministerio que ostentar\u00eda desde 1851 at\u00e9 a s\u00faa morte en 1873.\nEn 1861 foi nomeado cardeal. Varios anos despois participou no Concilio Vaticano Primeiro, convocado polo papa P\u00edo IX. Nas sesi\u00f3ns conciliares defendeu ardentemente a declaraci\u00f3n dogm\u00e1tica da Inmaculada Concepci\u00f3n de Mar\u00eda, que finalmente ser\u00eda aprobada.\nRealizou persoalmente a reforma parroquial de 1867 da diocese de Santiago de Compostela.\nDurante a D\u00e9cada democr\u00e1tica, en plenas constitu\u00edntes, Garc\u00eda Cuesta atacou a validez do matrimonio civil e negouse a xurar a Constituci\u00f3n espa\u00f1ola de 1869.\nTrasladou o Seminario Diocesano, desde o Colexio de San Clemente, onde o aloxara o bispo Rafael de V\u00e9lez, para o mosteiro de San Marti\u00f1o Pinario, ambos os dous lugares situados en Santiago de Compostela."}
{"id": "64553", "revid": "839", "url": "https://gl.wikipedia.org/wiki?curid=64553", "title": "Manuel Garc\u00eda Gil", "text": "Manuel Garc\u00eda Gil, nado en San Salvador de Camba (Rodeiro) o 4 de maio de 1802 e finado en Zaragoza o 28 de abril de 1881, foi un monxe e prelado galego do s\u00e9culo XIX, que actuou activamente no Concilio Vaticano I en 1869 - 1870.\nTraxectoria.\nFixo estudos eclesi\u00e1sticos no Seminario Conciliar de Lugo, ordenouse como di\u00e1cono e rexentou algunha parroquias entre elas Montecubeiro. Pero en 1826 ingresou na Orde de San Domingos. En 1853 foi electo bispo de Badaxoz, pasando desde o 23 de decembro de 1858 a presidir o arcebispado de Zaragoza, ministerio que exerceu at\u00e9 a s\u00faa morte en 1881.\nEntre 1869 e 1870, Garc\u00eda Gil estivo presente nas sesi\u00f3ns do Concilio Vaticano Primeiro, en Roma, convocado polo papa P\u00edo IX. Al\u00ed foi encargado de redactar a bula que decretaba o dogma da infalibilidade papal.\nNo consistorio do 12 de marzo de 1877, Garc\u00eda Gil foi creado cardeal polo papa P\u00edo IX."}
{"id": "64554", "revid": "197", "url": "https://gl.wikipedia.org/wiki?curid=64554", "title": "Augasantas", "text": "O top\u00f3nimo galego Augasantas pode referirse a:"}
{"id": "64555", "revid": "785", "url": "https://gl.wikipedia.org/wiki?curid=64555", "title": "Bux\u00e1n", "text": "O top\u00f3nimo galego Bux\u00e1n pode referirse a:"}
{"id": "64556", "revid": "1965", "url": "https://gl.wikipedia.org/wiki?curid=64556", "title": "Ermedelo", "text": ""}
{"id": "64557", "revid": "1965", "url": "https://gl.wikipedia.org/wiki?curid=64557", "title": "Herbogo", "text": ""}
{"id": "64558", "revid": "1131", "url": "https://gl.wikipedia.org/wiki?curid=64558", "title": "Lero\u00f1o", "text": "O top\u00f3nimo galego Lero\u00f1o pode referirse a:"}
{"id": "64560", "revid": "1965", "url": "https://gl.wikipedia.org/wiki?curid=64560", "title": "O\u00edn", "text": ""}
{"id": "64561", "revid": "1965", "url": "https://gl.wikipedia.org/wiki?curid=64561", "title": "Ribasar", "text": ""}
{"id": "64562", "revid": "6279", "url": "https://gl.wikipedia.org/wiki?curid=64562", "title": "Seira", "text": "O top\u00f3nimo Seira pode referirse a:"}
{"id": "64563", "revid": "785", "url": "https://gl.wikipedia.org/wiki?curid=64563", "title": "Sorribas", "text": "O top\u00f3nimo Sorribas pode referirse a:"}
{"id": "64564", "revid": "1965", "url": "https://gl.wikipedia.org/wiki?curid=64564", "title": "Urdilde", "text": ""}
{"id": "64565", "revid": "1965", "url": "https://gl.wikipedia.org/wiki?curid=64565", "title": "Carnoedo", "text": ""}
{"id": "64566", "revid": "1131", "url": "https://gl.wikipedia.org/wiki?curid=64566", "title": "Meir\u00e1s", "text": "O top\u00f3nimo galego Meir\u00e1s pode referirse a:"}
{"id": "64567", "revid": "1131", "url": "https://gl.wikipedia.org/wiki?curid=64567", "title": "Mondego", "text": "O top\u00f3nimo Mondego pode referirse a:"}
{"id": "64568", "revid": "1131", "url": "https://gl.wikipedia.org/wiki?curid=64568", "title": "Mosteir\u00f3n", "text": "O top\u00f3nimo galego Mosteir\u00f3n pode referirse a:"}
{"id": "64569", "revid": "1131", "url": "https://gl.wikipedia.org/wiki?curid=64569", "title": "Osedo", "text": "O top\u00f3nimo galego Osedo pode referirse a:"}
{"id": "64571", "revid": "1965", "url": "https://gl.wikipedia.org/wiki?curid=64571", "title": "Veigue", "text": ""}
{"id": "64573", "revid": "56817", "url": "https://gl.wikipedia.org/wiki?curid=64573", "title": "Bardaos", "text": "O top\u00f3nimo galego Bardaos pode facer referencia a:"}
{"id": "64574", "revid": "1131", "url": "https://gl.wikipedia.org/wiki?curid=64574", "title": "Igrexafeita", "text": "O top\u00f3nimo galego Igrexafeita pode referirse a:"}
{"id": "64575", "revid": "92340", "url": "https://gl.wikipedia.org/wiki?curid=64575", "title": "Victoriano Guisasola Rodr\u00edguez", "text": "Victoriano Guisasola Rodr\u00edguez, nado en Oviedo en 1821 e finado en Santiago o 20 de xaneiro de 1888, foi un prelado espa\u00f1ol, bispo de Orihuela entre 1882 e 1886, e arcebispo metropolitano de Santiago de Compostela dende 1886 at\u00e9 o seu pasamento.\nTraxectoria.\nT\u00edo de Victoriano Guisasola Men\u00e9ndez (1852 - 1920), prelado e home de letras, foi c\u00f3engo penitenciario na catedral de Sevilla. En 1882 foi promovido a bispo de Orihuela (Alacant), desde onde pasou a presidir a arquidiocese de Santiago de Compostela en 1886, falecendo no desempe\u00f1o do seu ministerio en 1888."}
{"id": "64578", "revid": "1965", "url": "https://gl.wikipedia.org/wiki?curid=64578", "title": "Nara\u00edo", "text": ""}
{"id": "64579", "revid": "1888", "url": "https://gl.wikipedia.org/wiki?curid=64579", "title": "Santa Mari\u00f1a do Monte", "text": "Co top\u00f3nimo Santa Mari\u00f1a do Monte pod\u00e9monos referir a varias parroquias de Galicia:"}
{"id": "64580", "revid": "56817", "url": "https://gl.wikipedia.org/wiki?curid=64580", "title": "Baraz\u00f3n", "text": "O top\u00f3nimo galego Baraz\u00f3n pode referirse a:"}
{"id": "64581", "revid": "1965", "url": "https://gl.wikipedia.org/wiki?curid=64581", "title": "Beigondo", "text": ""}
{"id": "64582", "revid": "1965", "url": "https://gl.wikipedia.org/wiki?curid=64582", "title": "Belmil", "text": ""}
{"id": "64583", "revid": "1131", "url": "https://gl.wikipedia.org/wiki?curid=64583", "title": "Museo Guggenheim Bilbao", "text": "O Museo Guggenheim de Bilbao \u00e9 unha das obras m\u00e1is co\u00f1ecidas do arquitecto canadense Frank Gehry, ga\u00f1ador do Premio Pritzker en 1989. \u00c9 un museo de arte contempor\u00e1nea localizado en Bilbao. Tr\u00e1tase dun dos varios museos da Fundaci\u00f3n Solomon R. Guggenheim.\nO museo, aberto en 1997, \u00e9 un dos grandes impulsores da econom\u00eda bisca\u00ed\u00f1a e supuxo un esforzo de revitalizaci\u00f3n da cidade de Bilbao, levada a cabo polas administraci\u00f3ns publicas do Pa\u00eds Vasco. Foi no seu momento un gran creador de emprego, debido a que as l\u00e1minas de titanio utilizadas no seu recubrimento foron traballadas polos estaleiros da zona.\nCase desde a s\u00faa apertura converteuse nunha importante atracci\u00f3n tur\u00edstica, con visitantes de numerosos pa\u00edses, e constitu\u00edu o s\u00edmbolo m\u00e1is importante da cidade de Bilbao. Este museo non \u00e9 soamente un espazo expositivo, sen\u00f3n que se ergue como un dos fitos da cidade, lugar de reuni\u00f3n e zona de lecer.\nFundaci\u00f3n Guggenheim.\nA Fundaci\u00f3n Guggenheim \u00e9 posuidora dunha gran colecci\u00f3n de arte e do Museo Guggenheim de Nova York. Thomas Krens \u00e9 o director desta organizaci\u00f3n, e dirixiu unha pol\u00edtica de expansi\u00f3n baseada no mando de fondos itinerantes co fin de facer exposici\u00f3ns temporais en diferentes lugares. Tam\u00e9n quixo establecer dous centros de arte en Europa, polo que elixiu d\u00faas cidades: Berl\u00edn (Alema\u00f1a) e Bilbao (Espa\u00f1a). \nO encargo.\nPara o \"Museo de arte de Bilbao\", a Fundaci\u00f3n Guggenheim quixo rehabilitar un antigo museo de arte para albergar a\u00ed a sucursal da s\u00faa fundaci\u00f3n. Solicitou os servizos de Frank Gehry pola calidade que demostrou no proxecto do \"Museo Temporal de Arte Contempor\u00e1nea\". Este arquitecto era ent\u00f3n considerado un experto en rehabilitaci\u00f3ns. Organizouse, por motivos exclusivamente legais, un concurso pechado en 1990 que durou dez d\u00edas. Nel participaron Isozaki, os de Coop Himmelb(l)au, e Gehry. Evidentemente, este \u00faltimo arquitecto ga\u00f1ouno e foi ent\u00f3n cando decidiu non facer a rehabilitaci\u00f3n pretendida pola Fundaci\u00f3n Guggenheim.\nGehry preferiu dese\u00f1ar un novo edificio e elixiu a s\u00faa localizaci\u00f3n. Situar\u00edase ao norte do centro urbano, xunto \u00e1 r\u00eda de Bilbao. Escolleu este preciso lugar porque o museo poder\u00eda ser visto desde tres lugares estrat\u00e9xicos da cidade. O 18 de outubro de 1997 celebrouse a gala de inauguraci\u00f3n \u00e1 que acudiron important\u00edsimos arquitectos e personalidades como os Reis de Espa\u00f1a. Ademais desta festa, houbo moitas campa\u00f1as dos medios que lanzaron \u00e1 fama este edificio antes de ser terminado. Estas campa\u00f1as seguen existindo a d\u00eda de hoxe.\nExposici\u00f3ns.\nA colecci\u00f3n de arte que alberga este museo son as obras pertencentes \u00e1 fundaci\u00f3n Guggenheim e exposici\u00f3ns itinerantes. Por este motivo, as exposici\u00f3ns cambian frecuentemente e conte\u00f1en principalmente traballos realizados ao longo do s\u00e9culo XX, sendo as obras pict\u00f3ricas tradicionais e as esculturas unha parte minoritaria comparada con outros formatos, instalaci\u00f3ns art\u00edsticas e soportes electr\u00f3nicos. Alg\u00fans entusiastas da arte consideran que o edificio en si est\u00e1 moi por riba das obras que forman parte da colecci\u00f3n do museo. Nos \u00faltimos anos, de acordo \u00e1 pol\u00edtica xeral dos centros Guggenheim, inclu\u00edronse exposici\u00f3ns de arte antiga, seica co desexo de captar m\u00e1is p\u00fablico. As\u00ed, expux\u00e9ronse debuxos de Miguel Anxo, pintura antiga do Ermitage de San Petersburgo e, en 2007, gravados de Durero.\nSituaci\u00f3n.\nO \"Guggenheim\" est\u00e1 situado nun terreo de 32.500 m2, 16 metros por debaixo da cidade de Bilbao, \u00e1s beiras da r\u00eda do Nervi\u00f3n, onde se localizaban numerosos colectores de carga en tempos anteriores. A car\u00f3n del at\u00f3pase a Ponte da Salve, polo que fl\u00fae o tr\u00e1fico que entra e sae do centro urbano de Bilbao.\nO edificio disp\u00f3n dunha praza de acceso na que est\u00e1 \"Puppy\", a trav\u00e9s da que se chega a unha ampla escalinata descendente que salva a diferenza de cota entre a r\u00eda e o ensanche. Desde a r\u00eda, dese\u00f1ouse un paseo polo que o visitante se despraza para observar o museo desde o exterior. Neste espazo at\u00f3pase unha escultura denominada \"A ara\u00f1a xigante Mam\u00e1\", da artista Louise Bourgeois.\nArquitectura.\nEste edificio deconstrutivista pos\u00fae un contorno org\u00e1nico, sendo a s\u00faa \u00fanica referencia vertical o ascensor do atrio central. A\u00ednda que pos\u00fae unha grande altura (50 metros), debido a que se atopa a 16 metros baixo o nivel da zona urbana de Bilbao, a s\u00faa estrutura non sobresae por riba dos restantes edificios. Ademais, a s\u00faa forma imita a unha flor (cando se olla desde o ceo) ou a un barco (cando se olla desde a r\u00eda), rendendo homenaxe \u00e1 cidade portuaria na que se inscribe e adapt\u00e1ndose con m\u00e1is facilidade polo seu material. Os paneis brillantes que o envolven asem\u00e9llanse \u00e1s escamas dun peixe, record\u00e1ndonos \u00e1s influencias de formas org\u00e1nicas presentes en moitos dos traballos de Gehry.\nForma.\nAcceso e fachadas.\nExteriormente, o \"Guggenheim\" m\u00f3stranos infinidade de alzados diversos por mor da variedade das s\u00faas formas e a diversidade de reflexos do recubrimento de titanio. Os m\u00e1is representativos son o que est\u00e1 cara a r\u00eda (coa aparencia dun gran barco de 50 metros de alto), o que mira cara aos colectores e o que pos\u00fae a porta de entrada principal.\nArredor do museo local\u00edzanse numerosas escaleiras e ramplas que nos gu\u00edan a trav\u00e9s dun paseo que nos permite observar a construci\u00f3n. Deste xeito, podemos ir ao museo desde a Ponte da Salve, que se inicia nunha estrutura escult\u00f3rica de aceiro e se dirixe \u00e1 zona posterior do museo (que d\u00e1 cara \u00e1 r\u00eda). Aqu\u00ed, est\u00e1 a terraza, unha pasarela que se sit\u00faa por riba dunha l\u00e1mina de auga e a escultura met\u00e1lica da \"Ara\u00f1a xigante Mam\u00e1\".\nVolumetr\u00eda.\nO Guggenheim \u00e9rguese sobre Bilbao como unha escultura de diferentes calidades espaciais. A\u00ednda que dunha ollada superficial pode aparentar un c\u00famulo de laminados desordenados, este edificio pos\u00fae unha orde funcional. As formas regulares est\u00e1n cubertas de pedra, as formas curvas revestidas de titanio e as portas m\u00e1rcanse con grandes fiestras quebradas. O conxunto pos\u00fae multitude de alzados, tendo aparencia de barco os que dan cara \u00e1 r\u00eda.\nA\u00ednda que non pos\u00fae simetr\u00edas nin xiros, o edificio artic\u00falase arredor dun eixe central, o atrio, que consiste nun espazo baleiro cuberto por unha c\u00fapula met\u00e1lica cun lucernario cenital en forma de flor. Este \u00e9 unha das zonas m\u00e1is singulares do edificio desde a que poden observar pontes, ascensores e escaleiras que son a ruta cara \u00e1s salas expositivas e as \u00e1reas administrativas. Deste xeito, o ascensor \u00e9 a \u00fanica referencia vertical no edificio, por mor de que todas as s\u00faas paredes pos\u00faen marcadas curvas e complexas maclas.\nAs salas de exposici\u00f3ns local\u00edzanse nas tres primeiras plantas distribu\u00edndose arredor do atrio. O espazo expositivo deste museo abarca 11000 m2, que se reparten en 19 salas. Destas, 10 te\u00f1en forma ortogonal, cun aspecto de tendencias cl\u00e1sicas, estando recubertas de pedra. As outras 9 est\u00e1n limitadas por muros de grandes irregularidades que se recobren exteriormente con l\u00e1minas de titanio. Cr\u00e9anse as\u00ed, unha serie de espazos flu\u00eddos de grande espacialidade.\nOcos.\nOs ocos de entrada son: o da entrada principal, a entrada da librar\u00eda (polo un lateral) e a entrada traseira que comunica o atrio co paseo da r\u00eda. Os ocos situados nas fachadas de titanio, re\u00e1lzanse con numerosos cubos de vidro quebrados e maclados e os que se sit\u00faan nas fachadas calcarias son m\u00e1is sobrios, debido a que son portas de servizo, xanelas de oficinas etc. As salas ilum\u00ednanse a trav\u00e9s de lucernarios e mant\u00e9\u00f1ense perfectamente iluminadas grazas \u00e1s ondulantes formas dos lucernarios.\nEspazos.\nO primeiro espazo que se atopa o visitante ao entrar no museo \u00e9 o atrio, de 50 metros de alto, que pos\u00fae un gran lucernario cenital que ilumina toda a superficie inferior. As s\u00faas paredes xogan no espazo, empen\u00e1ndose ao seu antollo. Neste espazo conc\u00e9ntrase todo o sistema de comunicaci\u00f3ns: o ascensor, as ramplas e as escaleiras. Transf\u00f3rmase as\u00ed, no coraz\u00f3n do edificio, sendo o distribuidor das distintas salas.\nAs salas son os espazos que se agochan tras as enormes l\u00e1minas de titanio. Unha delas, a de maior tama\u00f1o, est\u00e1 situada debaixo da 'Ponte da Salve\" e constit\u00fae o corpo alongado do barco. As s\u00faas dimensi\u00f3ns ascenden a 30 metros por 130 de longo e nela exp\u00f3\u00f1ense as obras que pos\u00faen un gran formato, por mor de que non pos\u00fae columnas e o seu chan pode soportar a trasfega frecuente e o peso das obras que poida aloxar.\nO resto das salas sit\u00faanse arredor do eixe central do edificio. Para pasar dunha a outra, a construci\u00f3n pos\u00fae numerosas ramplas e escaleiras. Ademais permiten a visi\u00f3n da exposici\u00f3n desde diferentes \u00e1ngulos. Deste xeito desenv\u00f3lvese un museo ordenado e claro onde o visitante non se desorienta.\nT\u00e9cnica.\nMateriais.\nExteriormente, os materiais que se perciben son a pedra calcaria (utilizada nas fachadas de li\u00f1a formal e usos servidores) e as l\u00e1minas de titanio (utilizadas para recubrir as 9 salas de exposici\u00f3ns que dan \u00e1 r\u00eda). Estas l\u00e1minas de titanio consisten en paneis que funcionan como escamas de e abarcan grandes superficies, posu\u00edndo un grosor de 0.5 mm. Tam\u00e9n abunda moito o vidro, utilizado para carpintar\u00edas e montado sobre unha complexa estrutura met\u00e1lica. Os materiais estruturais son o aceiro e formig\u00f3n.\nEstrutura.\nA estrutura primaria do edificio \u00e9 met\u00e1lica e consta de perf\u00eds en I recubertos de formig\u00f3n proxectado (para protexer a estrutura dos incendios). Nas superficies curvas de titanio, ademais da estrutura met\u00e1lica principal, superp\u00f3\u00f1ense outros elementos. Un deles \u00e9 a trama de arriostramento, que est\u00e1 m\u00e1is tecida que a principal, e permite colocar as chapas. Outro dos elementos \u00e9 un illante de fibra de vidro para evitar a inclusi\u00f3n da humidade. Por riba disto col\u00f3canse uns perf\u00eds m\u00e1is pequenos que suxeitar\u00e1n as chapas de titanio. Ademais, estas chapas pos\u00faen uns ganchos (como dentes) cos que se unen unhas a outras.\nAs fachadas m\u00e1is cl\u00e1sicas est\u00e1n compostas por bloques de formig\u00f3n de 14 cent\u00edmetros, unha chapa de poliuretano proxectado de 4 cent\u00edmetros e un aplacado ventilado de pedra, fixado ao soporte por medio de ancoraxe regulares de aceiro inoxidable. O m\u00f3dulo do revestimento de pedra son de 60 por 80 por 4 cm. Esta pedra \u00e9 de tipo calcaria, moi compacta e de cor ocre.\nTecnolox\u00edas especiais.\nO proxecto do \"Museo do Guggenheim\" foi desenvolvido utilizando intensamente simulaci\u00f3ns por computador das estruturas necesarias para manter o edificio, conseguindo unhas formas que fosen imposibles de realizar unhas poucas d\u00e9cadas antes. O programa inform\u00e1tico utilizado foi dese\u00f1ado pola NASA, de tal xeito que se realizaban os planos a trav\u00e9s do escaneado das maquetas.\nAs pezas met\u00e1licas foron constru\u00eddas nos \u00c1nxeles, para evitar calquera posible problema de precisi\u00f3n.\nCr\u00edticas.\nO museo, sobre todo durante a s\u00faa construci\u00f3n, recibiu numerosas cr\u00edticas desde diferentes sectores da cultura vasca xa que os fondos para constru\u00edlo sa\u00edron exclusivamente dos orzamentos do Departamento de Cultura do Goberno Vasco, mentres que moitos reclamaban que sa\u00edsen doutras \u00e1reas como Industria, xa que consideraban que, sobre todo, era un investimento de corte empresarial m\u00e1is que cultural; e que deixaba \u00e1 cultura vasca falta de fondos durante varios anos.\nAta Jorge Oteiza (artista vasco) chamou ao Guggenheim Bilbao \"F\u00e1brica de queixos\", e xurou que mentres vivise non permitir\u00eda que ningunha das s\u00faas obras fose exposta al\u00ed; a\u00ednda que unha vez constru\u00eddo o museo dixo que \"era preciso aproveitar o que xa hab\u00eda\" e non se negou a que as s\u00faas obras fosen expostas nel, como as\u00ed sucedeu. Criticouse tam\u00e9n ao edificio polo seu elevado custo e o car\u00e1cter case experimental de moitas das innovaci\u00f3ns que se fixeron na s\u00faa construci\u00f3n, que fixeron m\u00e1is caro e dif\u00edcil a s\u00faa limpeza e mantemento, por humidades, oxidaci\u00f3n do titanio (a\u00ednda que non se trate dunha verdadeira oxidaci\u00f3n) etc.\nCon todo a maior\u00eda das cr\u00edticas v\u00edronse apagadas polo inesperado \u00e9xito que o edificio e o propio museo tivo a nivel mundial, traendo \u00e1 cidade enormes beneficios e aumentando positivamente a imaxe de Bilbao a nivel internacional. O proxecto do \"Museo Guggenheim\" recibiu ademais o Premio Internacional Ponte de Alc\u00e1ntara. Xunto co museo MARQ de Alacant, son os dous \u00fanicos de Espa\u00f1a que contan cun premio ao Museo Europeo do Ano."}
{"id": "64584", "revid": "1131", "url": "https://gl.wikipedia.org/wiki?curid=64584", "title": "Mourazos", "text": "O top\u00f3nimo galego Mourazos pode referirse a:"}
{"id": "64585", "revid": "1965", "url": "https://gl.wikipedia.org/wiki?curid=64585", "title": "Pezobre", "text": ""}
{"id": "64586", "revid": "1965", "url": "https://gl.wikipedia.org/wiki?curid=64586", "title": "Pezobr\u00e9s", "text": ""}
{"id": "64587", "revid": "1965", "url": "https://gl.wikipedia.org/wiki?curid=64587", "title": "A Ponte Arcediago", "text": ""}
{"id": "64589", "revid": "1965", "url": "https://gl.wikipedia.org/wiki?curid=64589", "title": "Santaia de Rairiz", "text": ""}
{"id": "64592", "revid": "1131", "url": "https://gl.wikipedia.org/wiki?curid=64592", "title": "Visanto\u00f1a", "text": "O top\u00f3nimo Visanto\u00f1a pode referirse a:"}
{"id": "64594", "revid": "1965", "url": "https://gl.wikipedia.org/wiki?curid=64594", "title": "Al\u00f3n", "text": ""}
{"id": "64595", "revid": "22570", "url": "https://gl.wikipedia.org/wiki?curid=64595", "title": "ETA Berri", "text": "ETA Berri (\"Novo ETA\" en \u00e9uscaro) foi unha escisi\u00f3n da organizaci\u00f3n terrorista independentista vasca ETA producida tras a celebraci\u00f3n da s\u00faa V Asemblea, que tivo lugar en decembro de 1966 na casa parroquial de Gaztelu (Guip\u00fascoa).\nHistoria.\nOrixe.\nETA estivo desde os seus inicios atravesada por m\u00faltiples debates internos que proced\u00edan en gran medida dos intentos de conxugar as ideas e pr\u00e1cticas herdadas do \u00e1mbito pol\u00edtico en que se formou (as mocidades do Partido Nacionalista Vasco, conservador e cat\u00f3lico) con outras m\u00e1is pr\u00f3ximas a formulaci\u00f3ns de esquerda, para as que os aspectos puramente nacionalistas non eran o \u00fanico motor da organizaci\u00f3n, nin necesariamente os m\u00e1is importantes. Un dos debates m\u00e1is importantes foi o que tivo lugar a mediados dos anos 60 entre nacionalistas e \"obreiristas\", \u00e9 dicir, persoas partidarias de vincular a acci\u00f3n de ETA \u00e1s loitas obreiras que por ent\u00f3n sacud\u00edan Espa\u00f1a e que ti\u00f1an un forte compo\u00f1ente pol\u00edtico de oposici\u00f3n ao franquismo. O devandito v\u00ednculo supu\u00f1a buscar alianzas con sectores de esquerda non nacionalistas, as\u00ed como con organizaci\u00f3ns de f\u00f3ra do Pa\u00eds Vasco.\nCorrentes.\nAs tres tendencias fundamentais dentro de ETA quedaron claramente definidas durante a IV Asemblea. Xorden al\u00ed tres correntes: \nA esta \u00faltima corrente pertencen os principais responsables da Oficina Pol\u00edtica creada nesa IV Asemblea, organismo que concentra a maior\u00eda das atribuci\u00f3ns que ata ent\u00f3n pertenceran ao Executivo, cuxos membros atopar no exilio. A Oficina Pol\u00edtica, aut\u00e9ntica direcci\u00f3n de ETA no interior, tivo a s\u00faa sede en Donostia e estaba integrada en xeral por militantes de alto nivel intelectual, cuxas cabezas m\u00e1is visibles eran Patxi Iturrioz e Eugenio do R\u00edo.\nEvoluci\u00f3n.\nOs obreiristas, e con eles a Oficina Pol\u00edtica baixo a s\u00faa xesti\u00f3n, consideraban \u00e1 clase obreira como principal motor de loita contra a ditadura. Devandita clase obreira era, no Pa\u00eds Vasco, maioritariamente inmigrante, e os vascos que a formaban xeralmente eran falantes de castel\u00e1n e alleos en gran medida ao que o nacionalismo defend\u00eda como valores culturais vascos. Os obreiristas consideraban aos inmigrantes vascos de pleno dereito, o que chocaba coas ideas herdadas do PNV, que lles v\u00eda como inimigos potenciais da naci\u00f3n vasca. Baixo a direcci\u00f3n obreirista, relax\u00e1ronse aspectos fundamentais das bases ideol\u00f3xicas de ETA, como a loita polo \u00e9uscaro ou a unificaci\u00f3n do Pa\u00eds Vasco, Navarra e o Pa\u00eds Vasco franc\u00e9s. A Oficina Pol\u00edtica buscou alianzas con Comisi\u00f3ns Obreiras e outras forzas sociais e pol\u00edticas non nacionalistas, rexeitou a unidade con sectores do nacionalismo vinculados \u00e1 burgues\u00eda (isto \u00e9, o PNV e a s\u00faa contorna).\nEstas ideas, demasiado audaces nunha organizaci\u00f3n que era principalmente nacionalista a pesar de incorporar elementos ideol\u00f3xicos de esquerda, provocaron unha forte reacci\u00f3n por parte dos outros sectores. Txillardegi, exiliado en B\u00e9lxica, denunciou que ETA estaba deixando de ser unha organizaci\u00f3n patri\u00f3tica para converterse nunha organizaci\u00f3n comunista cl\u00e1sica. In\u00edciase ent\u00f3n un movemento interno cuxo obxectivo \u00e9 desbancar aos obreiristas, capitaneado polo navarro Jos\u00e9 Mar\u00eda Eskubi, o famoso Txabi Etxebarrieta, que pouco despois ser\u00eda o primeiro morto da organizaci\u00f3n, e o seu irm\u00e1n Jos\u00e9 Antonio. Deciden convocar unha asemblea (m\u00e1ximo \u00f3rgano de xesti\u00f3n de ETA) sen informar \u00e1 Oficina Pol\u00edtica. En v\u00e9speras da celebraci\u00f3n desta V Asemblea comunic\u00f3uselle a Patxi Iturrioz a decisi\u00f3n de proceder \u00e1 s\u00faa expulsi\u00f3n, proposta polo Executivo, que foi ratificada na primeira sesi\u00f3n da asemblea, o 7 de decembro de 1966. Os obreiristas, en vista de que a asemblea denegaba a petici\u00f3n de defensa de Iturrioz, decidiron non participar nela. O resto da militancia elixiu un novo Executivo e decidiu convocarse a unha segunda parte da asemblea, que se celebrou en marzo de 1967 en Guetaria (Guip\u00fascoa).\nPatxi Iturrioz e a minor\u00eda obreirista, alleos xa a esta segunda parte da asemblea, adoptaron o nome de \"ETA Berri\" (Novo ETA), polo que o resto da organizaci\u00f3n pasou a ser co\u00f1ecida como \"ETA Zaharra\" (Vello ETA). ETA Berri profundou na li\u00f1a obrerista, participando en Comisi\u00f3ns Obreiras, denunciando os aspectos que consideraban m\u00e1is reaccionarios e chovinistas do nacionalismo vasco e afast\u00e1ndose definitivamente do mundo do PNV, ao que pertenc\u00edan moitos dos empresarios vascos. En agosto de 1968 ETA Berri anunciou o cambio do seu nome polo de \"Komunistak\" (\"Os Comunistas\"), co cal ETA Zaharra volveu ser simplemente ETA. A principios dos anos 70 converteuse no Euskadiko Mugimendu Komunista (\"Movemento Comunista de Euskadi\"), o cal, fusion\u00e1ndose con pequenos grupos comunistas de toda Espa\u00f1a, formou un partido federal chamado Movemento Comunista (MC).\nA escisi\u00f3n de ETA Berri, segundo alg\u00fans dos seus protagonistas, deu lugar \u00e1 primeira violencia de persecuci\u00f3n contra persoas de ideas contrarias que practicou ETA. Os obreiristas, chamados \"espa\u00f1olistas\" ou \"felipes\", foron obxecto dun boicot persoal e pol\u00edtico por parte non s\u00f3 de ETA sen\u00f3n doutras organizaci\u00f3ns nacionalistas, sobre todo en pequenas e medianas poboaci\u00f3ns. Patxi Iturrioz e Eugenio do R\u00edo foron ata sentenciados formalmente a morte pola c\u00fapula de ETA nunha reuni\u00f3n celebrada en Tolosa (Guip\u00fascoa), sentenza que non chegou a cumprirse."}
{"id": "64597", "revid": "56817", "url": "https://gl.wikipedia.org/wiki?curid=64597", "title": "Arant\u00f3n", "text": "O top\u00f3nimo galego Arant\u00f3n pode referirse a:"}
{"id": "64601", "revid": "56817", "url": "https://gl.wikipedia.org/wiki?curid=64601", "title": "Bazar", "text": "O top\u00f3nimo Bazar pode referirse a:"}
{"id": "64603", "revid": "1965", "url": "https://gl.wikipedia.org/wiki?curid=64603", "title": "C\u00edcere", "text": ""}
{"id": "64604", "revid": "1131", "url": "https://gl.wikipedia.org/wiki?curid=64604", "title": "Fontecada", "text": "O top\u00f3nimo galego Fontecada pode referirse a:"}
{"id": "64606", "revid": "1131", "url": "https://gl.wikipedia.org/wiki?curid=64606", "title": "Castelo de Javier", "text": "O Castelo de Javier est\u00e1 situado nunha loma da localidade navarra de Javier, a 52\u00a0km ao leste de Pamplona e 7\u00a0km ao leste de Sang\u00fcesa.\nData do s\u00e9culo X. Neste castelo naceu e viviu San Francisco Xabier, fillo dos Se\u00f1ores de Javier, e de aqu\u00ed tomou o seu apelido. O nome de Javier prov\u00e9n do vascuence etxebarri ou casa nova que na s\u00faa evoluci\u00f3n transformouse en javier, sendo a graf\u00eda orixinal xabier.\nConsta de tres corpos, sucesivamente graduados en orde de antig\u00fcidade. Destacan a \"Torre do Santo Cristo\", basti\u00f3n e capela onde se atopa un interesante crucifixo tardog\u00f3tico e unha serie de pinturas murais representando a danza da morte, \u00fanica en Espa\u00f1a. Destacan tam\u00e9n a torre da homenaxe e o museo dedicado \u00e1 vida do santo. Nos seus basamentos hai pegadas e z\u00f3colos musulm\u00e1ns que poder\u00edan ser do s\u00e9culo X. No XI formouse o primeiro recinto envolvente que acubillou as primeiras habitaci\u00f3ns. No s\u00e9culo XIII agreg\u00e1ronse, polas catro orientaci\u00f3ns, dous corpos poligonais e d\u00faas torres flanqueantes.\nO castelo e a vila de Javier foron ga\u00f1ados por Sancho VII de Navarra en torno ao ano 1223. Un nobre aragon\u00e9s deunos como garant\u00eda por un pr\u00e9stamo de 9.000 soldos que lle concedeu o monarca navarro, pero ao acabar o prazo e non poder facer fronte ao pago, pasaron \u00e1 propiedade de Sancho. Este sistema foi com\u00fan no reinado de Sancho VII, un dos grandes prestamistas da Coroa de Arag\u00f3n, que mercede aos pr\u00e9stamos non devoltos, apropiouse dunha serie de vilas e castelos entregados como aval que lle axudaron a reforzar as s\u00faas fronteiras con Arag\u00f3n, como Esc\u00f3, Pena, Petilla, Gallur, Trasmoz, ou S\u00e1daba.\nEn 1236 o castelo foi entregado polo rei Teobaldo I a don Ad\u00e1n de Sada. O Cardeal Cisneros ordenou a demolici\u00f3n dos muros do Castelo, pero foi posteriormente restaurado en parte.\nA finais do s\u00e9culo XIX o Castelo estaba practicamente en ru\u00ednas, pero grazas \u00e1 intervenci\u00f3n da s\u00faa propietaria, Carmen Arag\u00f3n Azlor e Idi\u00e1quez, duquesa de Villahermosa, e da familia Goyeneche restaurouse todo o Castelo e edificouse unha fabulosa Bas\u00edlica encostada a el.\nA duquesa de Villahermosa doou o Castelo e a Bas\u00edlica \u00e1 Compa\u00f1\u00eda de Xes\u00fas coa condici\u00f3n de que o mantivese tal e como se lle entregou. Na Cripta da Bas\u00edlica descansan os restos de quen contribu\u00edron \u00e1 reconstruci\u00f3n do Castelo e erecci\u00f3n da Bas\u00edlica: a duquesa de Villahermosa, o seu marido Jos\u00e9 Manuel de Goyeneche (conde de Guaqui) e os irm\u00e1ns Mar\u00eda Josefa (duquesa de Goyeneche), Carmen (duquesa de Gamio) e Jos\u00e9 Sebasti\u00e1n de Goyeneche e Gamio (fundador da Fundaci\u00f3n Goyeneche).\nO Castelo de Javier \u00e9 sede dunha multitudinaria peregrinaci\u00f3n a principios de marzo, en honra do santo patr\u00f3n de Navarra, chamada popularmente Javierada."}
{"id": "64610", "revid": "1965", "url": "https://gl.wikipedia.org/wiki?curid=64610", "title": "Grixoa de Esternande", "text": ""}
{"id": "64614", "revid": "1965", "url": "https://gl.wikipedia.org/wiki?curid=64614", "title": "San Salvador de Padreiro", "text": ""}
{"id": "64616", "revid": "1965", "url": "https://gl.wikipedia.org/wiki?curid=64616", "title": "Santa Sabi\u00f1a", "text": ""}
{"id": "64617", "revid": "1965", "url": "https://gl.wikipedia.org/wiki?curid=64617", "title": "Xallas de Castriz", "text": ""}
{"id": "64618", "revid": "25871", "url": "https://gl.wikipedia.org/wiki?curid=64618", "title": "Aussurucq", "text": "Aussurucq (en \u00e9uscaro Altz\u00fcr\u00fck\u00fc) \u00e9 unha localidade e comuna do departamento de Pireneos Atl\u00e1nticos, na rexi\u00f3n de Aquitania e o territorio hist\u00f3rico de Zuberoa, no Pa\u00eds Vasco franc\u00e9s."}
{"id": "64619", "revid": "1131", "url": "https://gl.wikipedia.org/wiki?curid=64619", "title": "Etcharry", "text": "Etcharry en franc\u00e9s, Etxarri en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa."}
{"id": "64620", "revid": "89787", "url": "https://gl.wikipedia.org/wiki?curid=64620", "title": "L'H\u00f4pital-Saint-Blaise", "text": "L'H\u00f4pital-Saint-Blaise en franc\u00e9s, Ospitalepea en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Soa.\nA comuna \u00e9 atravesada polo Aucet, afluente do gave d'Oloron.\nHistoria.\n\"L'H\u00f4pital Saint-Blaise\" debe o seu nome a \"Ospital\" co significado de \"casa grande\", fundada a partir dun establecemento da orde dos cabaleiros hospitalarios que serv\u00eda no Cami\u00f1o de Santiago. Os c\u00f3engos da abad\u00eda de \"Sainte-Christine\" no alto de Somport constru\u00edron a mediados do s\u00e9culo XII un \"hospital da misericordia\" do cal sobreviviu a igrexa clasificada Patrimonio Unesco da Humanidade xunto con outros monumentos de segmentos do Cami\u00f1o franc\u00e9s.\nA igrexa de Saint-Blaise.\nConstru\u00edda en pedra ocre, a igrexa de Saint-Blaise \u00e9 un edificio relixioso declarado monumento hist\u00f3rico en 1888, que presenta unha mestura dos estilos arquitect\u00f3nicos da Arte rom\u00e1nica navarra e da arte hispanomusulmana.\nConservada desde o s\u00e9culo XII, no edificio destacan as s\u00faas profundas vent\u00e1s adornadas con esculturas, os seus arcos polilobulados e a s\u00faa c\u00fapula octogonal que, soportada por columnas entrelazadas, recorda na s\u00faa xeometr\u00eda \u00e1 columnata da Mesquita de C\u00f3rdoba."}
{"id": "64621", "revid": "56817", "url": "https://gl.wikipedia.org/wiki?curid=64621", "title": "Ch\u00e9raute", "text": "Ch\u00e9raute en franc\u00e9s, Soh\u00fcta en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa."}
{"id": "64623", "revid": "85894", "url": "https://gl.wikipedia.org/wiki?curid=64623", "title": "Xo\u00e1n Cuveiro Pi\u00f1ol", "text": "Xo\u00e1n Cuveiro Pi\u00f1ol, nado na Coru\u00f1a o 28 de maio de 1821 e finado en Valladolid o 13 de maio de 1906, foi un militar, funcionario, libreiro e escritor galego.\nTraxectoria.\nMilitou no Partido Progresista e participou na revoluci\u00f3n de 1846, polo que recibiu a cruz de Valor e Constancia. Foi funcionario de Facenda en Valladolid e Pontevedra, onde traballou de libreiro, especialmente cando o cesaron os gobernos moderados (1848 e 1867). Integrouse dentro da ideolox\u00eda rexionalista. Emigrou para Cuba, onde estreou a s\u00faa obra \"Pedro Madruga: drama hest\u00f3reco nun auto e tres coadros en verso\" (1897). A\u00ednda que polo t\u00edtulo semella que a obra xira en torno \u00e1 figura de Pedro \u00c1lvarez Soutomaior (Pedro Madruga), este drama est\u00e1 baseado sobre todo nunha historia de amor, de maneira que a figura de Pedro Madruga perde protagonismo.\nTam\u00e9n \u00e9 autor de poemas, do estudo sobre a lingua galega \"El Habla Gallega. Observaciones y Datos sobre su Origen y Vicisitudes\" (1868), dun \"Diccionario gallego\" (1876), a versi\u00f3n galega dunha biograf\u00eda de Calder\u00f3n de la Barca editada en Granada en 1881 (en colaboraci\u00f3n con Vicente Guti\u00e9rrez Pi\u00f1eiro) e \"Iberia: protohistoria y rectificaciones de algunos hechos hist\u00f3ricos\" (1891).\nPromoveu e dirixiu as publicaci\u00f3ns pontevedresas \"Las Musas del L\u00e9rez\", \"El Libre Pontevedr\u00e9s\" e \"El Progreso\", colaborou en \"A Monteira\" e \"Revista Gallega\" e nas pontevedresas \"El Circulador\", \"La Distracci\u00f3n\", \"El Vociclero\", \"La Opini\u00f3n\" e \"La Revista\"."}
{"id": "64624", "revid": "25871", "url": "https://gl.wikipedia.org/wiki?curid=64624", "title": "Pagolle", "text": "Pagolle () \u00e9 unha localidade e comuna francesa, situada no departamento de Pireneos Atl\u00e1nticos, na rexi\u00f3n de Aquitania. Situada no l\u00edmite entre os territorios hist\u00f3ricos vascofranceses de Baixa Navarra e de Soa, consid\u00e9rase pertencente a ambos. \nAdministrativamente, tam\u00e9n depende do Distrito de Baiona e do cant\u00f3n de Saint-Palais.\nV\u00e9xase tam\u00e9n.\n "}
{"id": "64625", "revid": "1556", "url": "https://gl.wikipedia.org/wiki?curid=64625", "title": "Pedro \u00c1lvarez Soutomaior", "text": ""}
{"id": "64626", "revid": "839", "url": "https://gl.wikipedia.org/wiki?curid=64626", "title": "Trois-Villes", "text": "Trois-Villes (en franc\u00e9s e oficialmente; en ) \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa.\nTrois-Villes era no s\u00e9culo XVII o feudo familiar de Jean-Armand du Peyrer, conde de Tr\u00e9ville ou de Troisville, co\u00f1ecido como \"Monsieur de Tr\u00e9ville\", oficial da compa\u00f1\u00eda dos mosqueteiros de Lu\u00eds XIII de Francia e un dos personaxes elixidos por Alexandre Dumas para a s\u00faa obra \"Os tres mosqueteiros\"."}
{"id": "64627", "revid": "32797", "url": "https://gl.wikipedia.org/wiki?curid=64627", "title": "Rafael de V\u00e9lez", "text": "Manuel Anguita T\u00e9llez, co\u00f1ecido como Rafael de V\u00e9lez, nado en V\u00e9lez-M\u00e1laga o 15 de outubro de 1777 e finado no mosteiro de Herb\u00f3n o 3 de agosto de 1850, foi un frade e prelado espa\u00f1ol, que se distinguiu como un dos m\u00e1is conspicuos representantes do ideario do absolutismo espa\u00f1ol do s\u00e9culo XIX.\nTraxectoria.\nA s\u00faa oposici\u00f3n ao liberalismo manifestouse polos anos da Guerra da Independencia, publicando en 1812 o famos\u00edsimo \"Preservativo contra la irreligi\u00f3n\", no que expu\u00f1a, en boa medida, os principios do que se ten chamado a \"teolox\u00eda da guerra\", seguida ao longo da contenda peninsular contra o dominio napole\u00f3nico, na que se expu\u00f1a que os designios revolucionarios franceses buscaban descristianizar os pobos subxugados a eles.\nAnos logo da volta do rei Fernando VII, sendo xa bispo de Ceuta desde 1817, V\u00e9lez publica a \"Apolog\u00eda del Altar y del Trono\", en 1818, obra na que exp\u00f3n o ideario dunha monarqu\u00eda espa\u00f1ola confesional, tan querido polo absolutismo e a s\u00faa secuela, o tradicionalismo, idea que remontaba as s\u00faas ra\u00edces, polo menos, at\u00e9 o s\u00e9culo XV final. Nomeado arcebispo de Santiago de Compostela en 1825. Durante o per\u00edodo subseguinte, V\u00e9lez reorganiza o realismo galego en conivencia co Capit\u00e1n xeneral de Galiza, Nazario Egu\u00eda.\nA morte do rei Fernando VII, sup\u00f3n a reorganizaci\u00f3n da Rexencia, para evitar agora a conspiraci\u00f3n carlista, nome\u00e1ndose novo Capit\u00e1n xeneral de Galiza a Pablo Morillo, conde de Cartagena. Morillo toma medidas adecuadas para evitar un futuro levantamento xeral. Por\u00e9n, V\u00e9lez convertera o cabido santiagu\u00e9s nun dos n\u00facleos finanzadores e amparadores do carlismo galego e espa\u00f1ol, que fican demostradas en declaraci\u00f3ns perante a xustiza. V\u00e9lez \u00e9 nomeado, polo mesmo pretendente don Carlos, presidente da Xunta Carlista Superior Gobernativa de Galiza o 26 de marzo de 1835, mais estar\u00eda pouco tempo \u00e1 cabeza da mesma, pois o 21 de abril do mesmo ano, foi desterrado, xunto co seu secretario Casta\u00f1eda, para Ma\u00f3, na illa de Menorca, onde pasar\u00eda varias anos (1835 - 1844).\nV\u00e9lez creou en Santiago o Seminario Conciliar Diocesano (1829), que localizou no colexio de San Clemente. Faleceu no convento de Santo Antonio de Herb\u00f3n, preto de Santiago, en 1850.\nXo\u00e1n Manuel Pintos dedicoulle os versos: \"\" (1844)."}
{"id": "64629", "revid": "1131", "url": "https://gl.wikipedia.org/wiki?curid=64629", "title": "Carelle", "text": "O top\u00f3nimo galego Carelle pode referirse a:"}
{"id": "64630", "revid": "1965", "url": "https://gl.wikipedia.org/wiki?curid=64630", "title": "A Ciadella", "text": ""}
{"id": "64631", "revid": "1131", "url": "https://gl.wikipedia.org/wiki?curid=64631", "title": "Codesoso", "text": "O top\u00f3nimo galego Codesoso \u00e9 un fit\u00f3nimo que indica a existencia de codesos. Pode referirse a:"}
{"id": "64632", "revid": "1965", "url": "https://gl.wikipedia.org/wiki?curid=64632", "title": "Grixalba", "text": ""}
{"id": "64633", "revid": "1131", "url": "https://gl.wikipedia.org/wiki?curid=64633", "title": "Roade", "text": "O top\u00f3nimo galego Roade pode refererirse a:"}
{"id": "64634", "revid": "56817", "url": "https://gl.wikipedia.org/wiki?curid=64634", "title": "As Enchousas", "text": "O top\u00f3nimo galego As Enchousas pode referirse a:"}
{"id": "64635", "revid": "1965", "url": "https://gl.wikipedia.org/wiki?curid=64635", "title": "Recemel", "text": ""}
{"id": "64636", "revid": "1131", "url": "https://gl.wikipedia.org/wiki?curid=64636", "title": "Artea", "text": "Artea (antes chamado oficialmente Castillo y Elejabeitia; us\u00e1ndose en \u00e9uscaro os nomes de Gaztelu-Elexabeitia e Arteaga) \u00e9 un municipio do val de Arratia, na provincia de Biscaia, Pa\u00eds Vasco.\nPatrimonio.\nEn Artea at\u00f3pase a pequena igrexa parroquial de San Miguel, de planta rectangular simple. Foi edificada a principios do s\u00e9culo XVI e completada nos cen anos sucesivos con distintos elementos de carpinter\u00eda de armar de certo interese: o coro tallado de celos\u00eda (1540 ca.), o teitume aparente de pares con almizate plano (1600 ca.) e a torre de camp\u00e1s, armada en 1621, deformada por Basterra en 1923 e completamente restaurada co resto do edificio en 1990. Disp\u00f3n dun p\u00f3rtico perim\u00e9trico envolvente que incl\u00fae unha capela aberta e zona destinada a cemiterio ao redor da cabeceira."}
{"id": "64637", "revid": "1131", "url": "https://gl.wikipedia.org/wiki?curid=64637", "title": "Mangoeiro", "text": "O top\u00f3nimo galego Mangoeiro pode referirse a:"}
{"id": "64638", "revid": "785", "url": "https://gl.wikipedia.org/wiki?curid=64638", "title": "Vilouriz", "text": "O top\u00f3nimo galego Vilouriz p\u00f3dese referir a:"}
{"id": "64639", "revid": "1965", "url": "https://gl.wikipedia.org/wiki?curid=64639", "title": "\u00c1lceme", "text": ""}
{"id": "64640", "revid": "1131", "url": "https://gl.wikipedia.org/wiki?curid=64640", "title": "Fafi\u00e1n", "text": "O top\u00f3nimo galego Fafi\u00e1n pode referirse a:"}
{"id": "64641", "revid": "1131", "url": "https://gl.wikipedia.org/wiki?curid=64641", "title": "Guillar", "text": "O top\u00f3nimo galego Guillar pode referirse a:"}
{"id": "64647", "revid": "22570", "url": "https://gl.wikipedia.org/wiki?curid=64647", "title": "Polistireno", "text": "O polistireno \u00e9 un homopol\u00edmero resultante da polimerizaci\u00f3n do mon\u00f3mero de estireno.\n\u00c1 temperatura ambiente, o polistireno pres\u00e9ntase en estado s\u00f3lido. Tr\u00e1tase dunha resina do grupo dos termopl\u00e1sticos, cuxa caracter\u00edstica reside na s\u00faa f\u00e1cil flexibilidade ou moldabilidade baixo a acci\u00f3n da calor. Os procesos de moldaxe do polistireno son principalmente a termoformaxe ao baleiro e a extrusi\u00f3n. Baixo a acci\u00f3n da calor, a resina toma a forma l\u00edquida ou pastosa, molde\u00e1ndose con facilidade en torno dun molde. Co arrefriamento ap\u00f3s a moldaxe, o produto recupera o estado s\u00f3lido, na forma de pezas tales como vasos de usar e tirar, lacres de barril de cervexa e tantas outras pezas de uso dom\u00e9stico ou embalaxes.\n\u00c9 un termopl\u00e1stico duro e quebradizo con transparencia cristalina, semellante ao vidro, e foi descuberto accidentalmente en 1839 por Eduard Simon, un farmac\u00e9utico en Berl\u00edn, a partir dunha resina de \u00e1mbar destilada.\nExiste, tam\u00e9n, un proceso espec\u00edfico de polimerizaci\u00f3n do estireno, que emprega un gas de expansi\u00f3n - normalmente, o pentano - xerando o polistireno expandido.\nCaracter\u00edsticas.\nAs s\u00faas principais caracter\u00edsticas son:\nTipos.\nExisten catro tipos b\u00e1sicos de polistireno:\nNos inicios da moldaxe por inxecci\u00f3n, as resinas de polistireno foron un factor importante no desenvolvemento deste proceso. Co\u00f1ecidas desde 1845, estas resinas adquiriron grande importancia industrial no inicio da segunda guerra mundial e, actualmente, \u00e9 un dos termopl\u00e1sticos m\u00e1is consumidos sendo utilizado en procesos de moldaxe por inxecci\u00f3n, sopro, termoformaci\u00f3n, laminados, modificados con cargas minerais e fibras de vidro adquirindo caracter\u00edsticas de pl\u00e1sticos de enxe\u00f1ar\u00eda.\nMaterias primas e fabricaci\u00f3n.\nO mon\u00f3mero para a produci\u00f3n do polistireno \u00e9 o estireno, que quimicamente \u00e9 un hidrocarburo arom\u00e1tico insaturado de f\u00f3rmula C6H5C2H3. \u00c9 tam\u00e9n chamado de fenilacetileno ou vinilbenceno. O estireno \u00e9 un l\u00edquido, con punto de ebulici\u00f3n 145\u00a0\u00b0C e punto de solidificaci\u00f3n -30,6\u00a0\u00b0C. En estado puro \u00e9 incoloro e presenta un olor agrad\u00e1bel e doce. Pode ser obtido industrialmente a partir de varios procesos, pero o m\u00e1is utilizado consiste na deshidroxenaci\u00f3n do etil benceno.\nO etil benceno \u00e9 obtido a partir da alquilaci\u00f3n do benceno por reacci\u00f3n co etileno, na presenza dun catalizador, como por exemplo: cloreto de aluminio (AlCl3). A deshidroxenaci\u00f3n do etil benzeno \u00e9 provocada pola acci\u00f3n da calor, na presenza de \u00f3xidos met\u00e1licos, tales como o \u00f3xido de zinc, calcio, magnesio, ferro ou cobre. A temperatura do sistema debe ser entre 600\u00a0\u00b0C a 800\u00a0\u00b0C. A reacci\u00f3n \u00e9 endot\u00e9rmica e a presi\u00f3n \u00e9 reducida, pois ela se d\u00e1 con aumento de volume."}
{"id": "64650", "revid": "96271", "url": "https://gl.wikipedia.org/wiki?curid=64650", "title": "Xavier Zubiri", "text": "Xabier Zubiri Apalategui, nado en Donostia o 4 de decembro de 1898 e finado en Madrid o 21 de setembro de 1983, foi un fil\u00f3sofo vasco e un dos m\u00e1is importantes de Espa\u00f1a no s\u00e9culo XX, cunha obra extraordinariamente creativa e consistente.\nTraxectoria.\nFixo os estudos secundarios na s\u00faa cidade natal at\u00e9 1915. Trasladouse a Madrid para ingresar no Seminario Conciliar, onde foi alumno de Juan Zarag\u00fceta. Comezou estudos na Universidade Central na Facultade de Filosof\u00eda e Letras, con profesores como Jos\u00e9 Ortega y Gasset ou Javier Garc\u00eda Morente.\nLovaina e Roma.\nEntre 1920 e 1921 Zubiri trasladouse a Lovaina para ampliar os seus estudos filos\u00f3ficos. Mentres, nun \u00ednterim, en novembro de 1920, presentou na Universidade Pontificia de Roma a s\u00faa tese de doutoramento en teolox\u00eda. En Lovaina trabou os primeiros contactos coa fenomenolox\u00eda. De feito, Zubiri presentou a s\u00faa memoria de licenciatura en Lovaina sobre ese campo (\"Le probl\u00e8me de le objectivit\u00e9 d'apr\u00e8s Edmund Husserl. I: La logique pure\" / \"O problema da obxectividade segundo Edmund \"Husserl\", I: A l\u00f3xica pura\"). Antes de acabar o curso de 1921, en maio Zubiri leu a s\u00faa tese doutoral, \"Ensayo de una teor\u00eda fenomenol\u00f3gica del juicio\", na Universidade Central madrile\u00f1a, dirixida por Ortega. Ese mesmo ano foi ordenado sacerdote.\nProfesor, viaxe a Alema\u00f1a e matrimonio.\nEn 1926 obtivo a c\u00e1tedra de Historia da Filosof\u00eda na Universidade Central, vacante tralo pasamento de Adolfo Bonilla San Mart\u00edn. En 1929 seguiu cursos en Friburgo (Alema\u00f1a) co seu admirado Edmund Husserl e con Martin Heidegger. Pasou por Berl\u00edn antes de reincorporarse \u00e1 s\u00faa c\u00e1tedra madrile\u00f1a en 1931. En 1935 obtivo a secularizaci\u00f3n e casou o ano seguinte con Carmen Castro, filla do profesor e ensa\u00edsta Am\u00e9rico Castro. O matrimonio pasou os anos da Guerra Civil espa\u00f1ola en Par\u00eds.\nDificultades durante o franquismo.\nAo regresar a Espa\u00f1a acabada a guerra, Zubiri non puido retomar o traballo na s\u00faa c\u00e1tedra madrile\u00f1a, por oposici\u00f3n das autoridades eclesi\u00e1sticas. Trasladouse daquela a Barcelona e impartir\u00e1 clases na universidade entre 1940 e 1942. \nAnte as dificultades impostas polas autoridades franquistas, Zubiri decide pedir a excedencia. De regreso a Madrid impartir\u00e1 cursos privados, e ver\u00e1 financiada pola banca Urquijo unha empresa de publicaci\u00f3ns. Dese xeito, e a trav\u00e9s de cursos e conferencias no estranxeiro, puido sosterse economicamente, en tanto \u00eda madurando e publicando a s\u00faa obra. Parte dela foi publicada postumamente.\nA filosof\u00eda de Zubiri.\nTalvez o principal achado de Zubiri \u00e9 a creaci\u00f3n dun sistema metaf\u00edsico que enra\u00edza na s\u00faa visi\u00f3n do ser humano como unha \"intelixencia sentinte\" situada na realidade. Neste sistema, o ser humano \u00e9 \"relegado\" polo \"poder do real\", de xeito que a s\u00faa realidade persoal est\u00e1 intimamente conectada con entes situados nun contexto real. Ao tempo, o ser humano pode ser considerado o autor do seu propio ser persoal (o seu \"Eu\"), a trav\u00e9s da apropiaci\u00f3n pola experiencia e polo exercicio da liberdade persoal dentro dun contexto real, de modo que Zubiri pode referirse ao ser humano como \"animal de realidades\". A apertura do ser humano ante as posibilidades \u00e9 o que fai do ser humano unha \"esencia aberta\", concepto que se op\u00f3n a \"esencia pechada\" (\u00e9 dicir, unha estrutura que simplemente obra segundo regras de funcionalidade).\nObra (Selecci\u00f3n).\nAs seguintes son obras publicadas postumamente:"}
{"id": "64654", "revid": "624", "url": "https://gl.wikipedia.org/wiki?curid=64654", "title": "Langobardia Maior", "text": ""}
{"id": "64655", "revid": "15490", "url": "https://gl.wikipedia.org/wiki?curid=64655", "title": "Longobardia Maior", "text": "Longobardia Maior era o nome que, en \u00e9poca altomedieval, recib\u00edan os dominios longobardos da Italia setentrional e da actual Toscana (Ducado de Tuscia). Estaba dividida en numerosos ducados e inclu\u00eda a capital do reino dos longobardos, Pavia. No 774 entrou a formar parte do Sacro Imperio Romano de Carlomagno.\nTerritorio.\nEntrados en Italia a trav\u00e9s do Fri\u00fal no 568, os longobardos tir\u00e1ronlles aos bizantinos unha gran parte do territorio continental ao sur dos Alpes, sen poderes constitu\u00edr, cando menos inicialmente, un dominio homox\u00e9neo e contiguo. As terras sometidas reagrup\u00e1ronse, na terminolox\u00eda da \u00e9poca, en d\u00faas grandes \u00e1reas: a \"Longobardia Maior\", dos Alpes \u00e1 actual Toscana, e a \"Longobardia Minor\" que inclu\u00eda os i territorios ao sur das posesi\u00f3ns bizantinas (que no \u00faltimo tramo do s\u00e9culo VI se estend\u00edan desde Roma a R\u00e1vena a trav\u00e9s das actuais Umbr\u00eda e As Marcas).\nO control dos longobardos sobre o territorio non foi, canda menos inicialmente, homox\u00e9neo; minor\u00eda militar, concentr\u00e1ronse, repartidos nas tradicionais faras, nas sedes ducais ou nos puntos estrat\u00e9xicos (ao longo das v\u00edas de comunicaci\u00f3n ou preto dos seus conf\u00edns). S\u00f3 co tempo, e en modo decisivo baixo o reinado de Liutprando (712-744), se desenvolveu un pleno control do territorio. Resulta as\u00ed arduo indicar con precisi\u00f3n os conf\u00edns da \"Longobardia Maior\", cando menos nas primeiras fases. No momento da irrupci\u00f3n desde a Pannonia, no 568, os longobardos ocuparon m\u00e1is ou menos homoxeneamente gran parte da Val do Po - a porci\u00f3n nororiental completa (os actuais V\u00e9neto e Fri\u00fal, salvo Padua, Oderzo e unha estreita faixa costeira); a porci\u00f3n central ao norte do Po, con Brescia, B\u00e9rgamo, Mil\u00e1n, Pavia e o val completo de Ticino (ficaron inicialmente exclu\u00eddas Cremona e a Illa Comacina); l'intera porci\u00f3n noroccidental completa, isto \u00e9 a actual Piemonte (pero non a Liguria) - e da actual Toscana.\nFica dif\u00edcil establecer, para toda a duraci\u00f3n do reino longobardo, o efectivo conf\u00edn setentrional da \"Longobardia Maior\", s\u00f3 aproximadamente correspondente coa li\u00f1a divisoria dos Alpes. Se no Val de Adige o conf\u00edn co Ducado de Baviera estaba fixado case que estabelmente en Salorno, m\u00e1is incerto resulta a real penetraci\u00f3n nos altos vales de Dora Baltea (hoxe Val de Aosta) e de Dora Riparia (o Val de Susa, defendida polas \"Esclusas longobardas\", m\u00e1is veces asignada aos pont\u00edfices romanos como \"Patrimonio dos Alpes Cotios\").\nAs varias campa\u00f1as militares, levadas a cabo durante o reino longobardo polos soberanos ou polos duques sos, expandiron progresivamente o territorio da \"Longobardia Maior\". Cleph completou a conquista da Tuscia, mentres o seu fillo Autario conquistou o \u00faltimo basti\u00f3n bizantino nos Alpes, a Illa Comacina no lago de Como. Entre o 598 e o 602 Axilulfo reocupou Parma e Piacenza (que volveran ser bizantinas durante a anarqu\u00eda do Per\u00edodo dos duques) e sucesivamente conquistou Padua, Este, Abano, Monselice, Cremona e Mantua. Finalmente Rotario, no 643, anexionou a Liguria, inclu\u00edda a capital X\u00e9nova e Luni, e Oderzo.\nO Exarcado de Italia, con sede en R\u00e1vena, resistiu por longo tempo (malia os repetidos ataques) a presi\u00f3n dos longobardos, tanto como para desenvolver unha identidade propia aut\u00f3noma que xa se percib\u00eda na \u00e9poca. Xa non estaba considerado parte da \"Longobardia Maior\", sen\u00f3n que se indicaba como \"Romania\" (de onde o actual \"Roma\u00f1a\"). Mesmo cando cae baixo o dominio longobardo, co reinicio da expansi\u00f3n tras a longa pol\u00edtica de paz cos bizantinos seguida polos soberanos da dinast\u00eda b\u00e1vara (653-712), esta \u00e1rea non se integra no sistema dos Ducados longobardos, sen\u00f3n que conservou a propia especificidade. Gran parte do Exarcado, inclu\u00edda Bolo\u00f1a, foi sometido por Liutprando no 728, mentres R\u00e1vena capitulou definitivamente a Aistolfo, no 751. O mesmo soberano anexiona tam\u00e9n Istria, a\u00ednda s\u00f3 fugazmente ligada \u00e1 \"Longobardia Maior\"; aqu\u00ed o dominio longobardo, extremadamente superficial, foi apenas unha par\u00e9ntese.\nHistoria: Austria e Neustria.\nA \"Longobardia Maior\" era o centro do reino dos longobardos e a s\u00faa historia conf\u00fandese coa do reino mesmo. En xeral, a s\u00faa vivencia hist\u00f3rica rexistra unha progresiva e constante evoluci\u00f3n cara a sempre maiores formas de concentraci\u00f3n por parte do poder central, con sede en Pavia. Durante a conquista e as fases inmediatamente sucesivas, as esixencias militares foron predominantes e garantiron aos distintos duques un amplo poder dentro dos respectivos territorios. O primeiro ducado que constitu\u00edu Albo\u00edno foi, no 569, o de Fri\u00fal (con sede en Cividale); despois, en r\u00e1pida sucesi\u00f3n, erix\u00edronse entre o 569 e o 572 os con sede nas outras cidades conquistadas: Ceneda, Vicenza, Verona, Trento, Brescia, B\u00e9rgamo, San Giulio, Pavia, Tur\u00edn, Asti, Lucca (Tuscia). Os duques inicialmente reinaron como soberanos case absolutos, sobre todo durante a fase de interregno que vai entre a morte de Cleph (574) e a elecci\u00f3n de Autario (584); tam\u00e9n despois conservaron ampla autonom\u00eda, e o poder central non d\u00e1 feito a controlar as tendencias independentistas.\nDentro da \"Longobardia Maior\" deline\u00e1ronse, no curso do s\u00e9culo VII, d\u00faas \u00e1reas distintas: \"Neustria\" e \"Austria\". Trat\u00e1base de d\u00faas rexi\u00f3ns xeogr\u00e1ficas (a \"Neustria\" era a parte occidental, desde a fronteira cos francos ata o r\u00edo Adda; a \"Austria\" a oriental, desde o Adda ao Fri\u00fal), pero \u00e1s cales correspond\u00edanse tam\u00e9n relevantes diferenzas pol\u00edticas e culturais. Os ducados occidentais foron \u00e1 longa os m\u00e1is fieis \u00e1 dinast\u00eda b\u00e1vara, aceptando tanto a inspiraci\u00f3n filo-cat\u00f3lica canto a conseguinte pol\u00edtica de pacificaci\u00f3n de Italia, sen ulteriores tentativas de expansi\u00f3n a expensas dos bizantinos e do papa. Os ducados orientais, ao contrario, present\u00e1banse como os depositarios do esp\u00edrito guerreiro e conquistador dos longobardos. Aqu\u00ed sobreviviron por m\u00e1is tempo os antigos cultos pag\u00e1ns e, entre os conversos ao cristianismo, eran numerosos os adeptos ao arianismo ou ao Cisma tricapitolino. Os duques de \"Austria\" meteron presi\u00f3n m\u00e1is veces ao rei para que retomase a iniciativa, chegando mesmo en diversas ocasi\u00f3ns a urdiren conxuras para depo\u00f1eren o lex\u00edtimo soberano. Foi o caso de:\nNo s\u00e9culo VIII, a\u00ednda, a conversi\u00f3n xeneralizada dos longobardos ao catolicismo eliminou os puntos de oposici\u00f3n entre \"Austria\" e \"Neustria\", tam\u00e9n grazas a un reemprendemento do expansionismo a costa dos bizantinos co cat\u00f3lico e neustriano Liutprando (rei desde 712).\nTras a ca\u00edda do reino longobardo, no 774, a \"Longobardia Maior\" cae enteiramente baixo o dominio dos francos. A s\u00faa estrutura pol\u00edtico-administrativa por\u00e9n non se descomp\u00f3n; no sitio dos duques foron entronizados condes, francos pero tam\u00e9n longobardos. Co tempo as tendencias centr\u00edfugas tornaron a tomar a dianteira."}
{"id": "64664", "revid": "98629", "url": "https://gl.wikipedia.org/wiki?curid=64664", "title": "Casa de Borb\u00f3n", "text": "A casa de Borb\u00f3n (en , en ) \u00e9 unha casa real de orixe francesa (a\u00ednda que a primeira coroa \u00e1 que accedeu foi a do Reino de Navarra), actual casa reinante en Espa\u00f1a e no Gran Ducado de Luxemburgo. Gobernaron primeiro en Navarra e Francia, pero para o s\u00e9culo XVIII os membros da casa de Borb\u00f3n chegaron aos tronos de Espa\u00f1a e sur de Italia, destacando o Reino das D\u00faas Sicilias, ademais de varios pequenos ducados e condados.\nOrixes.\nA Casa de Borb\u00f3n \u00e9 unha rama da Dinast\u00eda dos Capetos, a m\u00e1is antiga dinast\u00eda real de Europa, que incl\u00fae a todos os descendentes de Hugo Capeto. A rama de Borb\u00f3n procede do sexto fillo do rei Lu\u00eds IX de Francia: o se\u00f1or de Clermont, Roberto de Francia, que se casar\u00eda con Beatriz de Borgo\u00f1a, se\u00f1ora de Borb\u00f3n. O primeiro duque de Borb\u00f3n en 1319 foi o fillo de ambos, Lu\u00eds I de Borb\u00f3n.\nEsta casa real gobernou a Baixa Navarra (desde 1555), e Francia (desde 1589) de xeito conxunto ata 1789 (estalido da Revoluci\u00f3n francesa), cando o Reino de Navarra (Baixa Navarra) foi abolido e o seu territorio integrado ao reino franc\u00e9s. A monarqu\u00eda (constitucional desde 1791) francesa quedou abolida en 1792, e o rei Lu\u00eds XVI de Francia (e V de Navarra) foi executado en xaneiro de 1793. Posteriormente houbo unha restauraci\u00f3n, trala ca\u00edda do Primeiro Imperio Franc\u00e9s en 1815; pero a Revoluci\u00f3n de Xullo dep\u00faxoos outra vez e a rama Borb\u00f3n-Orle\u00e1ns tomou o poder entre 1830 e 1848, cando a monarqu\u00eda foi abolida definitivamente.\nO primeiro membro da casa de Borb\u00f3n en Espa\u00f1a foi Filipe de Anjou, neto de Lu\u00eds XIV de Francia, que reinou durante 45 anos co nome de Filipe V, quen sucedeu aos Austrias. \u00c9 neste per\u00edodo onde se substit\u00fae o orixinal franc\u00e9s \"Bourbon\" pola s\u00faa castelanizaci\u00f3n, Borb\u00f3n. En Espa\u00f1a, os gobernos suced\u00e9ronse desde 1700 a 1808 (Guerra da Independencia), 1813 a 1868 (Sexenio Democr\u00e1tico, inclu\u00edndo a Primeira Rep\u00fablica), desde 1875 a 1931, inclu\u00edndo a ditadura de Primo de Rivera), (Segunda Rep\u00fablica), (Ditadura de Francisco Franco) e desde 1975 ata a actualidade.\n\u00c9 da li\u00f1a espa\u00f1ola desde onde se desprende, por exemplo, a li\u00f1a dos gobernantes das D\u00faas Sicilias (Borb\u00f3n-D\u00faas Sicilias), de Parma e Albacete. Os emperadores pretendentes do Brasil, do mesmo xeito que os pretendentes orleanistas do reino de Francia, que descenden dos Borb\u00f3ns franceses.\nXunto \u00e1 li\u00f1a francesa at\u00f3panse outras extintas, como a dos Pr\u00edncipes de Cond\u00e9 (Borb\u00f3n-Cond\u00e9) e a dos Pr\u00edncipes de Conti (Borb\u00f3n-Conti), e tam\u00e9n li\u00f1as ilex\u00edtimas que viven ata hoxe como Bourbon-Busset.\nMonarcas borb\u00f3nicos.\nReis de Francia e de Navarra.\nO primeiro rei Borb\u00f3n de Francia foi o rei navarro Henrique III, que asumiu o trono de Francia como Henrique IV. Era fillo de Ant\u00f3n de Borb\u00f3n e de Xoana III de Navarra. Foi bautizado cat\u00f3lico pero profesou a relixi\u00f3n protestante e foi o l\u00edder dos hugonotes en Francia trala morte do seu t\u00edo Lu\u00eds I de Borb\u00f3n, pr\u00edncipe de Cond\u00e9. A s\u00faa ascensi\u00f3n ao trono franc\u00e9s estivo chea de problemas, debido \u00e1 s\u00faa relixi\u00f3n.\nRamas bastardas de Francia.\n\u00c1 casa francesa de Borb\u00f3n est\u00e1n vinculadas tres ramas bastardas: a rama de Vend\u00f4me, v\u00e9n de C\u00e9sar de Borb\u00f3n, maior dos fillos naturais de Henrique IV e de Gabrielle de Estr\u00e9es; a rama de Maine, v\u00e9n de Lu\u00eds Augusto de Borb\u00f3n, maior dos fillos naturais de Lu\u00eds XIV e de Mme de Montespan; a rama de Penthi\u00e8vre, v\u00e9n de Lu\u00eds Alexandre, conde de Tolosa e duque de Penthi\u00e8vre, irm\u00e1n m\u00e1is novo do precedente.\nReis de Espa\u00f1a.\nNacida de \"Philippe\", duque de Anjou (Filipe de Anxou, en galego ), primeiro Borb\u00f3n de Espa\u00f1a baixo o t\u00edtulo de Filipe V, neto de Lu\u00eds XIV e de Mar\u00eda Tareixa. Herdou do seu tio-av\u00f3 Carlos II en 1700, o trono espa\u00f1ol, dando lugar \u00e1 casa de Borb\u00f3n espa\u00f1ola que segue reinando despois de m\u00e1is de tres s\u00e9culos dende o ano 1700, onde foron suced\u00e9ndose, a\u00ednda que de forma interrompida, 10 monarcas:"}
{"id": "64670", "revid": "22570", "url": "https://gl.wikipedia.org/wiki?curid=64670", "title": "Juan y Junior", "text": "Juan y Junior, foi un d\u00fao musical espa\u00f1ol. Os seus integrantes son Juan Pardo Su\u00e1rez, m\u00e1is co\u00f1ecido como Juan Pardo (Palma de Mallorca, 1942) e Antonio Morales Barretto, m\u00e1is co\u00f1ecido como \"Junior\" (Filipinas, 1943-2014).\nTraxectoria.\nXuntos comezaron a s\u00faa carreira primeiro en Los Pekenikes e posteriormente en Los Brincos nos anos 60. Dous anos m\u00e1is tarde deciden comezar a s\u00faa carreira como d\u00fao. En outubro de 1967 formaron o d\u00fao Juan y Junior. A s\u00faa discograf\u00eda \u00e9 breve (tan s\u00f3 seis sinxelos) pero chea de \u00e9xitos.\nEn 1968 encargar\u00edanse de compor toda a banda sonora e temas musicais da pel\u00edcula \"Solos los dos\", dirixida por Lu\u00eds Luc\u00eda Mingarro e protagonizada por Marisol e Sebasti\u00e1n Palomo Linares. O \u00faltimo \u00e9xito foi \"Anduri\u00f1a\", balada que emocionou o pintor Pablo Picasso ata o punto de ofrecer un dos seus gravados para ilustrar a s\u00faa funda.\nUn incidente ocorrido cando Juan, en ausencia de Junior, trata de corrixir unha gravaci\u00f3n coa s\u00faa voz en lugar da do seu compa\u00f1eiro, foi o desecandenante da s\u00faa extinci\u00f3n como d\u00fao, tomando cada un deles carreiras en solitario: breve a de Junior e m\u00e1is larga a de Juan Pardo, con \u00e9xitos como \"A Charanga\", \"A mi\u00f1a Guitarra\", \"Mar\u00eda Magdalena\" etc.\nCabe apuntar que a canci\u00f3n \"A dos ni\u00f1as\" foi creada pensando en Roc\u00edo D\u00farcal e Marisol.\nJunior casou con Roc\u00edo D\u00farcal, sendo esta unha parella moi s\u00f3lida, tivo tres fillos."}
{"id": "64671", "revid": "25871", "url": "https://gl.wikipedia.org/wiki?curid=64671", "title": "Montory", "text": "Montory en franc\u00e9s, Montori en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa."}
{"id": "64672", "revid": "25871", "url": "https://gl.wikipedia.org/wiki?curid=64672", "title": "Garindein", "text": "Garindein en franc\u00e9s, Garindaine en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa."}
{"id": "64673", "revid": "23204", "url": "https://gl.wikipedia.org/wiki?curid=64673", "title": "Idaux-Mendy", "text": "Idaux-Mendy () \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa.\nEn Idauze-Mendi ten lugar anualmente desde 1996 cada primeira fin de semana de xullo, o festival de m\u00fasica e cultura EHZ organizado pola asociaci\u00f3n \"Euskal Herria Zuzenean\"."}
{"id": "64674", "revid": "85894", "url": "https://gl.wikipedia.org/wiki?curid=64674", "title": "Ossas-Suhare", "text": "Ossas-Suhare en franc\u00e9s, Ozaze-Z\u00fchara en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa."}
{"id": "64675", "revid": "56817", "url": "https://gl.wikipedia.org/wiki?curid=64675", "title": "Ordiarp", "text": "Ordiarp en franc\u00e9s, Urdi\u00f1arbe en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa.\nA igrexa de Urdi\u00f1arbe \u00e9 un edificio do s\u00e9culo XII declarado monumento hist\u00f3rico en 1922."}
{"id": "64676", "revid": "839", "url": "https://gl.wikipedia.org/wiki?curid=64676", "title": "Sauguis-Saint-\u00c9tienne", "text": "Sauguis-Saint-\u00c9tienne (en franc\u00e9s e oficialmente; en ) \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa. \nSauguis \u00e9 a localidade onde faleceu Jean-Bernard d'Uhart (1765-1834), militar e pol\u00edtico franc\u00e9s, representante do \"Pays de Soule\" nos estados xerais e na asemblea constitu\u00ednte de 1789. "}
{"id": "64677", "revid": "1131", "url": "https://gl.wikipedia.org/wiki?curid=64677", "title": "Espi\u00f1eiros", "text": "O top\u00f3nimo galego Espi\u00f1eiros pode referirse a:"}
{"id": "64678", "revid": "56817", "url": "https://gl.wikipedia.org/wiki?curid=64678", "title": "Abelenda", "text": "O top\u00f3nimo galego Abelenda \u00e9 un fit\u00f3nimo relacionado coa abeleira, un arbusto caducifolio. Pode referirse a:\nAmais, como apelido, pode referirse a:"}
{"id": "64679", "revid": "1131", "url": "https://gl.wikipedia.org/wiki?curid=64679", "title": "Os Ba\u00f1os", "text": ""}
{"id": "64680", "revid": "1965", "url": "https://gl.wikipedia.org/wiki?curid=64680", "title": "Bet\u00e1n", "text": ""}
{"id": "64681", "revid": "56817", "url": "https://gl.wikipedia.org/wiki?curid=64681", "title": "Maul\u00e9on-Licharre", "text": "Maule\u00f3n (oficialmente, en franc\u00e9s \"Maul\u00e9on-Licharre\"; en \u00e9uscaro \"Maule-Lextarre\") \u00e9 unha localidade e comuna francesa do departamento dos Pireneos Atl\u00e1nticos, capital da provincia hist\u00f3rica de Zuberoa, unha das tres provincias do Pa\u00eds Vasco franc\u00e9s e dos sete territorios que fan parte do hist\u00f3rico Pa\u00eds Vasco\".\nLicharre foi un municipio independente, pero se integrou no municipio de Maule\u00f3n para formar o actual Maul\u00e9on-Licharre.\nOrganizaci\u00f3n administrativa.\nMaule\u00f3n \u00e9 cabeceira do \"cant\u00f3n de Maul\u00e9on-Licharre\" que agrupa \u00e1s seguintes comunas:"}
{"id": "64682", "revid": "56817", "url": "https://gl.wikipedia.org/wiki?curid=64682", "title": "Musculdy", "text": "Musculdy en franc\u00e9s, Muskildi en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa.\nA comuna \u00e9 atravesada polo r\u00edo Bidouze, afluente do Adur."}
{"id": "64683", "revid": "5863", "url": "https://gl.wikipedia.org/wiki?curid=64683", "title": "Mari\u00e0 Fortuny", "text": "Mari\u00e0 (Mariano) Fortuny i Marsal, de nome completo Mari\u00e0 Josep Maria Bernat Fortuny i Marsal (Reus, 11 de xu\u00f1o de 1838 \u2014 Roma, 21 de novembro de 1874). Pintor e gravador catal\u00e1n do s\u00e9culo XIX.\nOrfo desde moi neno, o seu av\u00f3 foi o seu titor e o seu mellor valedor nos seus primeiros anos e na s\u00faa mocidade temper\u00e1, favorecendo a s\u00faa formaci\u00f3n art\u00edstica co pintor reusense Dom\u00e8nec Soberano. Tam\u00e9n traballou co prateiro e ourive miniaturista reusense Antoni Bassa, quen influir\u00e1 na minuciosidade que caracterizar\u00e1 no futuro a s\u00faa pintura.\nEn 1852 trasladouse a Barcelona en compa\u00f1\u00eda do seu av\u00f3. Al\u00ed entrou a traballar no taller do escultor Dom\u00e8nech Tallarn, quen, satisfeito cos avances do seu novo alumno, xestionoulle unha pequena pensi\u00f3n da Obra P\u00eda e a matr\u00edcula gratu\u00edta na Escola de Belas Artes da Llotja, onde recibir\u00e1 por primeira vez formaci\u00f3n oficial. Os seus mestres na Escola ser\u00e1n Pau Mil\u00e0 i Fontanals, Llu\u00eds Rigalt e Claudi Lorenzale, membros do chamado \"Nazarenismo\" Catal\u00e1n."}
{"id": "64684", "revid": "25871", "url": "https://gl.wikipedia.org/wiki?curid=64684", "title": "Roquiague", "text": "Roquiague en franc\u00e9s, Arrokiaga en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e o territorio hist\u00f3rico de Zuberoa, no Pa\u00eds Vasco franc\u00e9s."}
{"id": "64685", "revid": "56817", "url": "https://gl.wikipedia.org/wiki?curid=64685", "title": "Menditte", "text": "Menditte en franc\u00e9s, Mendikota en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa."}
{"id": "64686", "revid": "1131", "url": "https://gl.wikipedia.org/wiki?curid=64686", "title": "Loiro", "text": "O top\u00f3nimo galego Loiro pode referirse a:"}
{"id": "64687", "revid": "25871", "url": "https://gl.wikipedia.org/wiki?curid=64687", "title": "Esp\u00e8s-Undurein", "text": "Esp\u00e8s-Undurein en franc\u00e9s, Ezpeize-\u00dcnd\u00fcrei\u00f1e en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa."}
{"id": "64688", "revid": "56817", "url": "https://gl.wikipedia.org/wiki?curid=64688", "title": "Alixo", "text": "Alixo p\u00f3dese referir a:"}
{"id": "64689", "revid": "5863", "url": "https://gl.wikipedia.org/wiki?curid=64689", "title": "O Barco", "text": "O top\u00f3nimo O Barco pode referirse a:"}
{"id": "64690", "revid": "25871", "url": "https://gl.wikipedia.org/wiki?curid=64690", "title": "Ainharp", "text": "Ainharp en franc\u00e9s, Ainharbe en \u00e9uscaro, \u00e9 unha localidade e comuna francesa do departamento de Pireneos Atl\u00e1nticos, na rexi\u00f3n de Aquitania e o territorio hist\u00f3rico de Zuberoa, no Pa\u00eds Vasco franc\u00e9s."}
{"id": "64691", "revid": "1965", "url": "https://gl.wikipedia.org/wiki?curid=64691", "title": "O Castro de Valdeorras", "text": ""}
{"id": "64692", "revid": "1131", "url": "https://gl.wikipedia.org/wiki?curid=64692", "title": "Cesures", "text": "O top\u00f3nimo galego Cesures pode referirse a:"}
{"id": "64693", "revid": "56817", "url": "https://gl.wikipedia.org/wiki?curid=64693", "title": "Barcus", "text": "Barcus en franc\u00e9s, Barkoxe en \u00e9uscaro, \u00e9 unha localidade e comuna francesa, situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa.\n\u00c9 a localidade natal de Pierre Topet, chamado \"Etxahun\" (1786-1862), un dos m\u00e1is destacados poetas vascos."}
{"id": "64694", "revid": "1131", "url": "https://gl.wikipedia.org/wiki?curid=64694", "title": "\u00c9ntoma", "text": "O top\u00f3nimo galego \u00c9ntoma pode referirse a:"}
{"id": "64695", "revid": "1965", "url": "https://gl.wikipedia.org/wiki?curid=64695", "title": "Forcadela e Nogaledo", "text": ""}
{"id": "64696", "revid": "1965", "url": "https://gl.wikipedia.org/wiki?curid=64696", "title": "Millarouso e Santurxo", "text": ""}
{"id": "64698", "revid": "25871", "url": "https://gl.wikipedia.org/wiki?curid=64698", "title": "Charritte-de-Bas", "text": "Charritte-de-Bas en franc\u00e9s, Sarrikotapea en \u00e9uscaro, \u00e9 unha localidade e comuna francesa, situada no departamento de Pireneos Atl\u00e1nticos na rexi\u00f3n de Aquitania e o territorio hist\u00f3rico vascofranc\u00e9s de Zuberoa. "}
{"id": "64699", "revid": "1131", "url": "https://gl.wikipedia.org/wiki?curid=64699", "title": "Santigoso", "text": "O top\u00f3nimo galego Santigoso pode referirse a:"}
{"id": "64700", "revid": "1965", "url": "https://gl.wikipedia.org/wiki?curid=64700", "title": "Vilanova de Valdeorras", "text": ""}
{"id": "64701", "revid": "25871", "url": "https://gl.wikipedia.org/wiki?curid=64701", "title": "Berrogain-Laruns", "text": "Berrogain-Laruns en franc\u00e9s, Berogaine-Lah\u00fcntze en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e o territorio hist\u00f3rico vascofranc\u00e9s de Zuberoa."}
{"id": "64702", "revid": "56817", "url": "https://gl.wikipedia.org/wiki?curid=64702", "title": "Viloira", "text": "O top\u00f3nimo Viloira pode referirse a:"}
{"id": "64703", "revid": "1965", "url": "https://gl.wikipedia.org/wiki?curid=64703", "title": "Xagoaza", "text": ""}
{"id": "64704", "revid": "56817", "url": "https://gl.wikipedia.org/wiki?curid=64704", "title": "Arrast-Larrebieu", "text": "Arrast-Larrebieu en franc\u00e9s, \u00dcrr\u00fcxtoi-Larrabile en \u00e9uscaro, \u00e9 unha localidade e comuna francesa situada no departamento de Pireneos Atl\u00e1nticos, na rexi\u00f3n de Aquitania e no territorio hist\u00f3rico vascofranc\u00e9s de Zuberoa . "}
{"id": "64705", "revid": "56817", "url": "https://gl.wikipedia.org/wiki?curid=64705", "title": "Astureses", "text": "O top\u00f3nimo galego Astureses pode referirse a:"}
{"id": "64706", "revid": "98629", "url": "https://gl.wikipedia.org/wiki?curid=64706", "title": "Xuvencos", "text": "Co top\u00f3nimo Xuvencos pod\u00e9monos referir a:"}
{"id": "64707", "revid": "1965", "url": "https://gl.wikipedia.org/wiki?curid=64707", "title": "Pazos de Arenteiro", "text": ""}
{"id": "64708", "revid": "1131", "url": "https://gl.wikipedia.org/wiki?curid=64708", "title": "Cambela", "text": "O top\u00f3nimo galego Cambela pode referirse a:"}
{"id": "64709", "revid": "1965", "url": "https://gl.wikipedia.org/wiki?curid=64709", "title": "Celavente", "text": ""}
{"id": "64710", "revid": "1965", "url": "https://gl.wikipedia.org/wiki?curid=64710", "title": "Chandoiro", "text": ""}
{"id": "64711", "revid": "1965", "url": "https://gl.wikipedia.org/wiki?curid=64711", "title": "Chao de Castro", "text": ""}
{"id": "64712", "revid": "1131", "url": "https://gl.wikipedia.org/wiki?curid=64712", "title": "Lentellais", "text": "O top\u00f3nimo galego Lentellais pode referirse a:"}
{"id": "64713", "revid": "1888", "url": "https://gl.wikipedia.org/wiki?curid=64713", "title": "Vilaseco", "text": "Co termo Vilaseco pod\u00e9monos referir a:"}
{"id": "64714", "revid": "1965", "url": "https://gl.wikipedia.org/wiki?curid=64714", "title": "Valdanta", "text": ""}
{"id": "64715", "revid": "1965", "url": "https://gl.wikipedia.org/wiki?curid=64715", "title": "Tuxe", "text": ""}
{"id": "64717", "revid": "5863", "url": "https://gl.wikipedia.org/wiki?curid=64717", "title": "Teixido", "text": "Co top\u00f3nimo Teixido pod\u00e9monos referir a:"}
{"id": "64718", "revid": "1131", "url": "https://gl.wikipedia.org/wiki?curid=64718", "title": "Golpell\u00e1s", "text": "O top\u00f3nimo galego Golpell\u00e1s pode referirse a:"}
{"id": "64719", "revid": "1965", "url": "https://gl.wikipedia.org/wiki?curid=64719", "title": "Casaio", "text": ""}
{"id": "64720", "revid": "1131", "url": "https://gl.wikipedia.org/wiki?curid=64720", "title": "Casoio", "text": "O top\u00f3nimo galego Casoio p\u00f3dese referir a:"}
{"id": "64721", "revid": "22570", "url": "https://gl.wikipedia.org/wiki?curid=64721", "title": "Xandrianismo", "text": "O Xandrianismo ou Alexandrianismo \u00e9 unha tradici\u00f3n (ou \"denominaci\u00f3n\") da relixi\u00f3n neopag\u00e1 da Wicca, fundada por Alex Sanders quen, coa s\u00faa esposa, Maxine Sanders, estableceu a tradici\u00f3n nos anos 1960. A relixi\u00f3n xandriana \u00e9 similar en moitos xeitos \u00e1 gardneriana.\nOrixes e Historia.\nO Xandrianismo \u00e9 baseado grandemente no Gardnerianismo, na cal Sanders foi adestrado no primeiro grao de iniciaci\u00f3n, tam\u00e9n cont\u00e9n elementos de maxia cerimonial e Qabalah, a cal Sanders estudou de xeito independente.\nO nome da tradici\u00f3n \u00e9 unha referencia tanto ao nome do seu fundador, Alex Sanders, como \u00e1 antiga biblioteca de Alexandr\u00eda, a cal foi unha das primeiras no mundo. A elecci\u00f3n do nome foi inspirada pola visi\u00f3n da biblioteca de intentar xuntar o co\u00f1ecemento e a sabedor\u00eda do mundo en s\u00f3 un lugar."}
{"id": "64722", "revid": "1965", "url": "https://gl.wikipedia.org/wiki?curid=64722", "title": "Lardeira", "text": ""}
{"id": "64723", "revid": "1965", "url": "https://gl.wikipedia.org/wiki?curid=64723", "title": "A Portela do Trigal", "text": ""}
{"id": "64724", "revid": "1888", "url": "https://gl.wikipedia.org/wiki?curid=64724", "title": "Pumares", "text": "O top\u00f3nimo Pumares pode referirse a:"}
{"id": "64725", "revid": "1965", "url": "https://gl.wikipedia.org/wiki?curid=64725", "title": "Pusmaz\u00e1n", "text": ""}
{"id": "64726", "revid": "1965", "url": "https://gl.wikipedia.org/wiki?curid=64726", "title": "Riodolas", "text": ""}
{"id": "64727", "revid": "11384", "url": "https://gl.wikipedia.org/wiki?curid=64727", "title": "R (hom\u00f3nimos)", "text": "R pode referirse a:"}
{"id": "64728", "revid": "1965", "url": "https://gl.wikipedia.org/wiki?curid=64728", "title": "Soutadoiro", "text": ""}
{"id": "64729", "revid": "1965", "url": "https://gl.wikipedia.org/wiki?curid=64729", "title": "Viladequinta", "text": ""}
{"id": "64730", "revid": "1131", "url": "https://gl.wikipedia.org/wiki?curid=64730", "title": "Mudelos", "text": "O top\u00f3nimo galego Mudelos pode referirse a:"}
{"id": "64731", "revid": "1965", "url": "https://gl.wikipedia.org/wiki?curid=64731", "title": "Seoane de Arcos", "text": ""}
{"id": "64732", "revid": "1131", "url": "https://gl.wikipedia.org/wiki?curid=64732", "title": "Nocedo do Val", "text": "O top\u00f3nimo galego Nocedo do Val est\u00e1 composto polo fit\u00f3nimo Nocedo, derivado do lat\u00edn , que indica \u00e1 presenza de nogueiras, m\u00e1is Val, referido \u00e1 conca do r\u00edo T\u00e1mega. Pode referirse a:"}
{"id": "64733", "revid": "1131", "url": "https://gl.wikipedia.org/wiki?curid=64733", "title": "Piornedo", "text": "O top\u00f3nimo galego Piornedo pode referirse a:"}
{"id": "64734", "revid": "1822", "url": "https://gl.wikipedia.org/wiki?curid=64734", "title": "Cetacea", "text": ""}
{"id": "64735", "revid": "1965", "url": "https://gl.wikipedia.org/wiki?curid=64735", "title": "Vilamaior de Caldelas", "text": ""}
{"id": "64736", "revid": "56817", "url": "https://gl.wikipedia.org/wiki?curid=64736", "title": "Amoroce", "text": "O top\u00f3nimo galego Amoroce pode referirse a:"}
{"id": "64737", "revid": "1131", "url": "https://gl.wikipedia.org/wiki?curid=64737", "title": "Vilanova dos Infantes", "text": "O top\u00f3nimo Vilanova dos Infantes pode referirse a:"}
{"id": "64739", "revid": "1131", "url": "https://gl.wikipedia.org/wiki?curid=64739", "title": "Gustei", "text": "O top\u00f3nimo galego Gustei pode referirse a:"}
{"id": "64740", "revid": "56817", "url": "https://gl.wikipedia.org/wiki?curid=64740", "title": "At\u00e1s", "text": "O top\u00f3nimo galego At\u00e1s pode referirse a:"}
{"id": "64741", "revid": "56817", "url": "https://gl.wikipedia.org/wiki?curid=64741", "title": "Baldriz", "text": "O top\u00f3nimo galego Baldriz ten a s\u00faa orixe como nome de posuidor, do xerm\u00e1nico \"Baldericus\". Pode referirse a:"}
{"id": "64742", "revid": "1965", "url": "https://gl.wikipedia.org/wiki?curid=64742", "title": "Carzo\u00e1", "text": ""}
{"id": "64743", "revid": "197", "url": "https://gl.wikipedia.org/wiki?curid=64743", "title": "A Illa", "text": "San Lourenzo da Illa \u00e9 unha parroquia eclesi\u00e1stica galega que se localiza no arciprestado da Baixa Limia da diocese de Ourense, e que ten as s\u00faas terras e os seus lugares repartidos entre dous concellos, o de Entrimo e o de Lobios. No ano 2014 ti\u00f1a 288 habitantes dos que 140 eran homes e 148 mulleres.\nAs aldeas de Olelas, A Illa, Lantemil e a despoboada Reloeira pertencen ao concello de Entrimo; e Quintela e a tam\u00e9n despoboada Buscalque pertencen ao concello de Lobios.\nA aldea de Olelas est\u00e1 dentro do Parque Natural de Baixa Limia-Serra do Xur\u00e9s, e c\u00f3mpre destacar tam\u00e9n que de Olelas son orixinarias as vacas cachenas."}
{"id": "64744", "revid": "98629", "url": "https://gl.wikipedia.org/wiki?curid=64744", "title": "Parada da Serra", "text": "San Lucas de Parada da Serra \u00e9 unha parroquia eclesi\u00e1stica galega do arciprestado de Ver\u00edn da diocese de Ourense, que ten as s\u00faas terras e os seus lugares repartidos entre dous concellos, o da Gudi\u00f1a e o de Castrelo do Val. No ano 2015 ti\u00f1a 71 habitantes (41 homes e 30 mulleres) distribu\u00eddos en 3 entidades de poboaci\u00f3n, o que sup\u00f3n unha perda do 50% da s\u00faa poboaci\u00f3n en relaci\u00f3n ao ano 2000.\nAs aldeas de Parada da Serra e A Venda da Capela pertencen ao concello da Gudi\u00f1a; e a de Veiga de Nostre ao concello de Castrelo do Val.\nA parroquia ten paraxes propias do interior de Galicia modificadas polo seu clima mediterr\u00e1neo de monta\u00f1a. O seu territorio est\u00e1 atravesado polo r\u00edo Parada. Hai un mu\u00ed\u00f1o de auga f\u00f3ra de servizo. Como unha gran parte da comarca e das aldeas dos arredores, sofre as consecuencias dunha forte inmigraci\u00f3n cara ao estranxeiro e outros lugares de Espa\u00f1a."}
{"id": "64745", "revid": "23204", "url": "https://gl.wikipedia.org/wiki?curid=64745", "title": "Escudo de Guip\u00fascoa", "text": "A versi\u00f3n actual do escudo de Guip\u00fascoa foi aprobada pola Norma Foral 6/1990, de 27 de marzo de 1990 , sobre signos de identidade do Territorio Hist\u00f3rico de Guip\u00fascoa.\nDescrici\u00f3n.\nNun campo de ouro, tres \u00e1rbores de sinople (verde), colocados en faixa sobre ondas de auga de prata e azur (azul). Soste\u00f1en o escudo dous salvaxes, en p\u00e9, ao natural, vestidos cun pano de prata. Debaixo da punta do escudo aparece escrita nunha cinta de prata a lenda: \"\"FIDELISSIMA BARDULIA NUNQUAM SUPERATA\" (\"Bardulia a m\u00e1is fiel, nunca conquistada\"\"), escrita en letras de sabre (negro). Ao timbre coroa ducal, que \u00e9 un c\u00edrculo de ouro engastado de pedras preciosas, composto de oito flor\u00f3ns, visibles cinco, interpoladas de perlas.\nAs \u00e1rbores representadas no escudo son teixos.\nUso.\nEmpr\u00e9gase con moita frecuencia unha versi\u00f3n simplificada do escudo, sen os adornos exteriores e cos elementos do bras\u00f3n representados esquematicamente.\nNo ano 1979 as Xuntas Xerais de Irmandade, antecedentes das actuais Xuntas Xerais de Guip\u00fascoa, modificaron as armas tradicionais de Guip\u00fascoa, empregadas desde 1466, ao retirar d\u00faas divisi\u00f3ns nas que figuraban un monarca coroado sentado nun trono, que poder\u00eda tratarse de Afonso VIII de Castela ou Henrique IV, e doce can\u00f3ns. En 1513 a ra\u00ed\u00f1a Xoana de Castela ordenou que se incorporase nas armas de Guip\u00fascoa unha nova divisi\u00f3n na que aparec\u00edan representados doce can\u00f3ns que simbolizaron os que foron capturados por tropas guipuscoanas nas batallas de Belate e Elizondo en 1512."}
{"id": "64746", "revid": "1965", "url": "https://gl.wikipedia.org/wiki?curid=64746", "title": "San Lourenzo de Pentes", "text": ""}
{"id": "64748", "revid": "22570", "url": "https://gl.wikipedia.org/wiki?curid=64748", "title": "Jacob Ga\u00f3n", "text": "Jacob Ga\u00f3n, falecido en Tolosa en 1463, foi un recadador vitoriano de impostos.\nProced\u00eda dunha familia xud\u00eda da cidade de Vitoria. No s\u00e9culo XV varios membros da familia dedic\u00e1ronse a recadar impostos para os reis de Castela. En 1463, Jacob Ga\u00f3n dirixiuse a Guip\u00fascoa a cobrar o imposto chamado \"pedido\" e reclamouno aos habitantes da vila de Tolosa. Estes contest\u00e1ronlle que estaban exentos de pagalo, polas disposici\u00f3ns aprobadas polo rei. Ga\u00f3n ameazounos, e varios deles mat\u00e1rono, decapitaron e expuxeron a s\u00faa cabeza no alto dunha picota, como el puxera a Tolosa no alto da s\u00faa lista de recadaci\u00f3ns. O rei Henrique IV dirixiuse a Tolosa a vingar a s\u00faa morte, pero os autores fuxiron da vila. O rei mandou derrubar a casa na que se cometeu o crime. Non chegou a executar aos autores, xa que antes de atrapalos chegoulle unha petici\u00f3n das xuntas de Guip\u00fascoa que lle rogaba perd\u00f3n para os tolosanos, e exp\u00fa\u00f1alle os argumentos destes, reco\u00f1ecendo Henrique IV que estaban exentos do pago."}
{"id": "64751", "revid": "98629", "url": "https://gl.wikipedia.org/wiki?curid=64751", "title": "Hermafroditismo", "text": "O hermafroditismo d\u00e1se cando un mesmo ser vivo ten os aparellos sexuais masculino e feminino ou un aparello mixto, pero \u00e9 capaz de producir gametos de ambos os tipos ao mesmo tempo. Isto perm\u00edtelle ao organismo actuar unhas veces como macho e outras como femia. Non obstante, o m\u00e1is com\u00fan \u00e9 a fecundaci\u00f3n cruzada entre individuos hermafroditas; tam\u00e9n existen alg\u00fans casos, como nos corais, nos que se producen gametos xa fecundados. Un exemplo de animal hermafrodita \u00e9 o percebe.\nFecundaci\u00f3n cruzada.\nA\u00ednda que os seres vivos hermafroditas producen os dous tipos de gametos, de cando en vez fec\u00fandanse a si mesmos. Se se except\u00faa alg\u00fan caso como as tenias, que si poden autofecundarse (de todos os xeitos esta fecundaci\u00f3n nunca se produce no mesmo aparello reprodutor, d\u00faas proglotes unir\u00edanse para a fecundaci\u00f3n), os restantes hermafroditas necesitan a colaboraci\u00f3n doutro conx\u00e9nere para reproduc\u00edrense. Nas plantas sucede o mesmo, pois a\u00ednda que as flores pos\u00faen os dous sexos, os gametos maduran a distinto tempo, polo que se require unha polinizaci\u00f3n cruzada para levar a cabo a fecundaci\u00f3n.\nEste \u00e9 o caso da maior\u00eda das plantas con flores e dalg\u00fans animais, por exemplo, caracois e mi\u00f1ocas de terra.\nAlg\u00fans peixes tam\u00e9n son hermafroditas: poden iniciar a s\u00faa vida como femias e cambiar de sexo logo de procrear varias veces, transform\u00e1ndose en machos.\nO hermafroditismo consid\u00e9rase como un indicio de reproduci\u00f3n m\u00e1is primitiva que a unisexualidade, como o demostra a s\u00faa frecuencia entre organismos m\u00e1is primitivos e a progresiva separaci\u00f3n de sexos a medida que avanzamos na escala evolutiva animal.\nAlcance do hermafroditismo.\nComo estratexia reprodutiva, o hermafroditismo \u00e9 ideal para animais aos que custa atopar parella, xa sexa polo seu h\u00e1bitat, a s\u00faa baixa poboaci\u00f3n, o seu illamento ou a s\u00faa lenta translaci\u00f3n. A desvantaxe que presentar\u00eda \u00e9 unha menor eficiencia nas tarefas reprodutivas debido \u00e1 falta de especializaci\u00f3n.\nDise que a maior\u00eda dos hermafroditas non son funcionais porque a\u00ednda que \u00e9 posible, \u00e9 raro (especialmente en animais) que suceda a autofecundaci\u00f3n, a cal \u00e9 un feito s\u00f3 nalgunhas especies hermafroditas.\nEspecies.\nO hermafroditismo est\u00e1 amplamente representado entre as plantas con flores (Anxiospermas).\nNos animais o hermafroditismo verdadeiro como medio de reproduci\u00f3n d\u00e1se en invertebrados, como a estrela de mar, caracois e lombrigas de terra; e, en varios peixes.\nNon existe documentada a existencia de ning\u00fan mam\u00edfero hermafrodita sen identidade sexual.\nNos artr\u00f3podos, a presenza de simbiontes intracelulares, transmitidos de xeraci\u00f3n en xeraci\u00f3n, poden parasitar o sistema reprodutor dos machos producindo unha feminizaci\u00f3n. Nalg\u00fans casos esta feminizaci\u00f3n \u00e9 incompleta polo que poden aparecer fenotipos intersexuais.\nAs investigaci\u00f3ns revelaron que algunhas femias eran en realidade xenot\u00edpicamente machos, co cal a determinaci\u00f3n sexual estaba determinada polo simbionte e non polos cromosomas. Distintas bacterias, como \"Wolbachia\", \"Paramixidia\" ou \"Microspiridia\", poden ser endosimbiontes feminizantes.\nSe, debido a estas bacterias simbiontes, se inhibe a diferenciaci\u00f3n da gl\u00e1ndula androx\u00e9nica, ou sexa, bloqu\u00e9ase a gl\u00e1ndula que xera hormonas masculinas, aparece o fenotipo feminino en individuos xeneticamente machos. Se, pola contra, este bloqueo \u00e9 imperfecto, aparecen individuos intersexuais.\nOutras representaci\u00f3ns.\nUn dimorfismo sexual moi acusado pode confundirse con hermafroditismo, a\u00ednda que non o sexa. Este \u00e9 o caso duns caracois parasitos de equinodermos, entre os cales o macho parasito (moi pequeno) p\u00f3dese achar no interior da femia.\nDenom\u00ednase seudohermafrodita a aqueles animais que pos\u00faen internamente os \u00f3rganos reprodutivos dun sexo pero a s\u00faa aparencia externa \u00e9 a do outro sexo.\nTam\u00e9n existen hermafroditas secuenciales, aqueles que cambian de sexo no transcurso da s\u00faa vida, como no caso dos peixes r\u00f3ubaos e da cabrilla.\nHermafroditismo e humanos.\nExisten diferentes casos que son similares ao hermafroditismo na especie humana. Un dos casos m\u00e1is famosos foi o de Herculine Barbin. O termo m\u00e1is correcto para referirse a unha persoa con estas condici\u00f3ns \u00e9 intersexual. A s\u00edndrome de Klinefelter produce individuos con intersexo.\nO termo m\u00e9dico hermafroditismo verdadeiro apl\u00edcase aos casos con g\u00f3nadas de ambos os sexos en distintas proporci\u00f3ns, xa que nalg\u00fans casos conte\u00f1en fol\u00edculos ov\u00e1ricos e t\u00fabulos semin\u00edferos na mesma g\u00f3nada (ovotestis). no entanto, en humanos non hai ning\u00fan caso constatado medicamente de aut\u00e9ntico hermafroditismo (\u00e9 dicir, coa capacidade de producir \u00f3vulos e espermatozoides ao mesmo tempo)."}
{"id": "64753", "revid": "98629", "url": "https://gl.wikipedia.org/wiki?curid=64753", "title": "Bruno Mauricio de Zabala", "text": "Bruno Mauricio de Zabala, nado en 1682 e finado en 1736, foi un militar e administrador colonial vasco.\nTraxectoria.\nNaceu no arrabalde de Zabala (ent\u00f3n extramuros a vila de Durango, hoxe integrado no centro urbano), na provincia de Biscaia que integra a comunidade aut\u00f3noma do Pa\u00eds Vasco. A s\u00faa casa natal cons\u00e9rvase na actualidade e sobre un dos seus muros poden apreciarse d\u00faas placas conmemorativas do seu labor fundacional al\u00e9n dos mares.\nFoi nomeado capit\u00e1n xeneral do R\u00edo da Prata (1717), onde reprimiu a piratar\u00eda e enfrontouse aos portugueses, que se quer\u00edan apropiar da ribeira da Prata; contra estes ergueu un fort\u00edn (1726), que dar\u00eda orixe a Montevideo, a futura capital do Uruguai. En 1725 e 1735 enfrontouse ao movemento comuneiro de Paraguai."}
{"id": "64756", "revid": "1131", "url": "https://gl.wikipedia.org/wiki?curid=64756", "title": "Arrankudiaga", "text": "Arrankudiaga \u00e9 un concello vasco da provincia de Biscaia. A s\u00faa poboaci\u00f3n \u00e9 de 933 habitantes (2011)."}
{"id": "64757", "revid": "1131", "url": "https://gl.wikipedia.org/wiki?curid=64757", "title": "Ere\u00f1o", "text": "Ere\u00f1o \u00e9 un concello da provincia de Biscaia, no Pa\u00eds Vasco. A s\u00faa poboaci\u00f3n \u00e9 de 263 habitantes (2011)."}
{"id": "64759", "revid": "98629", "url": "https://gl.wikipedia.org/wiki?curid=64759", "title": "Cnidarios", "text": "Os cnidarios (Cnidaria, do grego antigo \u03ba\u03bd\u03af\u03b4\u03b7 \"kn\u00edd\u0113\", 'ortiga') son un filo que agrupa arredor de 10.000 especies de animais relativamente simples, que viven exclusivamente en ambientes acu\u00e1ticos, maioritariamente mari\u00f1os. O nome deste filo \u00e9 debido a unha caracter\u00edstica diagn\u00f3stica que presentan estes animais: a existencia dunhas c\u00e9lulas chamadas cnidocitos, presentes nos tent\u00e1culos de todos os membros do filo e \u00e9 inxectada \u00e1s presas cando rozan o cnidocilio do cnidocito. Durante un tempo cham\u00e1ronse tam\u00e9n celent\u00e9reos.\nTe\u00f1en simetr\u00eda radial e o seu plan corporal \u00e9 en forma de saco. Son os animais m\u00e1is simples que presentan c\u00e9lulas nerviosas e \u00f3rganos dos sentidos (estatocistos, ocelos). Son un grupo antigo, cunha larga historia f\u00f3sil que se remonta, probablemente, \u00e1 fauna de Ediacara, arredor duns 600 mill\u00f3ns de anos atr\u00e1s. Dentro deste grupo est\u00e1n animais como os p\u00f3lipos, as medusas ou os corais.\nCaracter\u00edsticas.\nOs cnidarios son animais dibl\u00e1sticos con simetr\u00eda radial primaria. As s\u00faas c\u00e9lulas se organizan en d\u00faas capas que act\u00faan como unidades funcionais (tecidos), a\u00ednda que moitas c\u00e9lulas inda gardan certa independencia e totipotencia.\nTe\u00f1en s\u00f3 d\u00faas follas embrionarias, ectoderma e endoderma, carecendo por tanto de mesoderma, a\u00ednda que \u00e1s veces existe un tecido an\u00e1logo (ectomesoderma) de orixe ectod\u00e9rmica, non de orixe endod\u00e9rmica como o aut\u00e9ntico mesoderma dos tribl\u00e1sticos, e do cal nunca derivan \u00f3rganos internos complexos.\nA s\u00faa organizaci\u00f3n corporal \u00e9 en forma de saco; o aparato dixestivo ten un s\u00f3 orificio que act\u00faa como boca e ano ao mesmo tempo, e unha cavidade gastrovascular en forma de saco onde se realiza a dixesti\u00f3n e que se utiliza tam\u00e9n como sistema de distribuci\u00f3n dos nutrientes e do os\u00edxeno, e como sistema excretor."}
{"id": "64760", "revid": "7592", "url": "https://gl.wikipedia.org/wiki?curid=64760", "title": "Cnidario", "text": ""}
{"id": "64761", "revid": "27155", "url": "https://gl.wikipedia.org/wiki?curid=64761", "title": "Celenterado", "text": ""}
{"id": "64762", "revid": "85894", "url": "https://gl.wikipedia.org/wiki?curid=64762", "title": "Cabeza de Vaca, Ourense", "text": "San Bieito de Cabeza de Vaca \u00e9 unha parroquia do concello de Ourense."}
{"id": "64763", "revid": "27155", "url": "https://gl.wikipedia.org/wiki?curid=64763", "title": "Coelenterata", "text": ""}
{"id": "64767", "revid": "1965", "url": "https://gl.wikipedia.org/wiki?curid=64767", "title": "Seadur", "text": ""}
{"id": "64768", "revid": "1131", "url": "https://gl.wikipedia.org/wiki?curid=64768", "title": "Gomariz", "text": "O top\u00f3nimo galego Gomariz pode referirse a:"}
{"id": "64769", "revid": "1131", "url": "https://gl.wikipedia.org/wiki?curid=64769", "title": "San Clodio", "text": "San Clodio ref\u00edrese ao m\u00e1rtir cristi\u00e1n Claudio de Le\u00f3n.\nComo top\u00f3nimo estendeuse por Galicia grazas a monxes chegados do mosteiro de San Claudio de Le\u00f3n; pode referirse a: "}
{"id": "64770", "revid": "1965", "url": "https://gl.wikipedia.org/wiki?curid=64770", "title": "San Xes de Vilari\u00f1o", "text": ""}
{"id": "64771", "revid": "56817", "url": "https://gl.wikipedia.org/wiki?curid=64771", "title": "Asadur", "text": "O top\u00f3nimo Asadur pode referirse a:"}
{"id": "64776", "revid": "1131", "url": "https://gl.wikipedia.org/wiki?curid=64776", "title": "Rosendo Salvado", "text": "Frei Rosendo Salvado Rotea O.S.B., nado en Tui o 1 de marzo de 1814 e finado en Roma o 29 de decembro de 1900, foi un frade beneditino galego, misioneiro, bispo e escritor, fundador e primeiro abade de New Norcia \"(Nova Nursia)\", en Australia Occidental. Frei Rosendo est\u00e1 considerado, erroneamente, como o introdutor do eucalipto en Galiza.\nTraxectoria.\nPrimeiros anos.\nLucas Rosendo Jos\u00e9 Salvado Rotea era fillo de Pedro Salvado e Francisca Rotea. Fixo os seus primeiros estudos no Seminario da s\u00faa cidade natal. Con dezaseis anos de idade, en xullo de 1830, fixo a profesi\u00f3n como membro da Orde de San Bieito e ingresou no mosteiro beneditino de San Marti\u00f1o Pinario en Santiago de Compostela, onde xa estaba seu irm\u00e1n Santos. En 1832 fixo a profesi\u00f3n solemne dos votos e foi enviado durante certo tempo ao mosteiro asturiano de San Juan de Corias, para seguir perfeccionando estudos de \u00f3rgano, pois posu\u00eda excelentes dotes musicais.\nEn 1835 veuse forzado a deixar o mosteiro compostel\u00e1n por mor da Real Orde de Exclaustraci\u00f3n Eclesi\u00e1stica do goberno de Jos\u00e9 Mar\u00eda Queipo de Llano, regresando \u00e1 s\u00faa vila natal de Tui. Al\u00ed v\u00e9uselle negada a ordenaci\u00f3n sacerdotal. Salvado tomou ent\u00f3n a decisi\u00f3n de trasladarse a Italia. Chegou, en 1838, at\u00e9 o mosteiro da Trinit\u00e0 della Cava, a 45\u00a0km de N\u00e1poles, que ent\u00f3n era parte do Reino das D\u00faas Sicilias. Al\u00ed foi ordenado presb\u00edtero o 23 de febreiro de 1839, oficiando a s\u00faa primeira misa no seguinte 1 de marzo.\nDesexoso de facer labor misionario, Salvado, xunto cun compa\u00f1eiro catal\u00e1n, frei Jos\u00e9 Benito Serra, en 1844, buscan consello en Roma na Congregaci\u00f3n de Propaganda Fide, onde son presentados perante John Brady, nomeado recentemente bispo de Perth, en Australia occidental, que precisa misioneiros para o continente a\u00ednda sen evanxelizar. Serra e Salvado parten con el at\u00e9 Londres, antes de partir para Australia desde o porto de Gravesand o 17 de setembro de 1845.\nEntre Australia e Europa.\nA expedici\u00f3n arribou a Fremantle, na desembocadura do r\u00edo Swan, non lonxe de Perth, o 7 de xaneiro de 1846. Brady asignoulles a Salvado e Serra unha zona de evanxelizaci\u00f3n no hoxe condado (\"shire\") de Victoria Plains, a uns 132\u00a0km ao Norte de Perth. Os beneditinos, logo dun intento errado, escolleron un lugar \u00e1s beiras do r\u00edo Moore, que bautizar\u00edan como New Norcia (\"Nova Nursia\"), en honra do fundador da s\u00faa orde, San Bieito de Nursia. Os alicerces do que ser\u00eda un mosteiro misionario foron abertos o 1 de marzo de 1847. Salvado conseguiu estabelecer boas relaci\u00f3ns coa poboaci\u00f3n ind\u00edxena, e foi quen de obter unha extensa doaz\u00f3n de terras por parte das autoridades, que el lograr\u00eda arredondar coa compra de terreos, con di\u00f1eiro obtido a trav\u00e9s de concertos musicais en Perth. Foi quen de facer un empalme de cami\u00f1o desde New Norcia at\u00e9 Bindoon, o que representaba 70\u00a0km de v\u00eda que facilitaban as comunicaci\u00f3ns do seu asentamento. A finais dese mesmo ano de 1847 abriu unha escola infantil para ind\u00edxenas.\nEn 1848, frei Rosendo Salvado regresou a Europa a fin de obter fondos e vocaci\u00f3ns para a misi\u00f3n, levando con el dous rapaces aborixes, Joseph Conaci e Francis Dirimera, que puxo en custodia da abad\u00eda da Trinit\u00e0 della Cava. Salvado foi consagrado como bispo de Port Essington (15 de agosto de 1849), a\u00ednda que realmente Salvado xamais tomou posesi\u00f3n de ningunha diocese. Aproveitou a s\u00faa estancia en Europa para visitar Espa\u00f1a. Entrementres, Brady expulsou ao seu compa\u00f1eiro Serra de New Norcia. Co\u00f1ecedor do asunto, Salvado retornou a Roma, onde buscou protectores para a s\u00faa obra e logrou ordes romanas que, \u00e1 s\u00faa vez, removeron a Brady do bispado de Perth. Frei Rosendo asistiu tam\u00e9n a un cap\u00edtulo xeral da orde beneditina. Volveu novamente a Espa\u00f1a, e desta vez si visitou a s\u00faa localidade natal de Tui, onde ofreceu misa na s\u00faa catedral. A ocasi\u00f3n foi motivo tam\u00e9n para que fosen plantados eucaliptos e acacias, que el trouxera desde Australia, feito polo que \u00e9 considerado tradicionalmente como o introdutor do eucalipto na Galiza, cultivo que, co tempo, acadar\u00eda un extraordinario desenvolvemento. A ra\u00ed\u00f1a Isabel II prop\u00faxolle rexer o bispado de Lugo, mais Salvado refugou a honra. Por\u00e9n era unha mostra m\u00e1is de que o frade conseguira achar bos protectores para a s\u00faa misi\u00f3n.\nEn 1851 Salvado publicou en italiano a s\u00faa primeira obra sobre Australia, libro que obter\u00eda unha gran difusi\u00f3n ao ser traducido ademais ao castel\u00e1n e franc\u00e9s. Por\u00e9n, non foi editado en ingl\u00e9s at\u00e9 1977, posibelmente pola s\u00faa viva cr\u00edtica do comportamento dos brit\u00e1nicos cos aborixes de Australia e Tasmania. A traduci\u00f3n ao galego foi editada no ano 2014 pola Xunta de Galicia, o Parlamento de Galicia e mais o Consello da Cultura Galega.\nO 19 de abril de 1853, Salvado partiu desde C\u00e1diz para Australia, levando consigo novos misioneiros e sacerdotes de diversas nacionalidades. Arribou o 15 de agosto a Fremantle, e atopou New Norcia en decadencia, mais con enerx\u00eda volveuna a erguer e a\u00ednda logrou estendela, abrindo pozo, e constru\u00edndo graneiros e mu\u00ed\u00f1os. Por\u00e9n abr\u00edronse desavinzas con Serra, que era o novo bispo de Perth. Volveu a Europa de novo, obtendo de Roma a desagregaci\u00f3n do seu mosteiro daquela diocese (decreto de 1 de abril de 1859).\nNew Norcia, prefeitura apost\u00f3lica.\nEn 1865, volveu desde Australia, unha vez m\u00e1is, a Europa, a fin de obter m\u00e1is medios econ\u00f3micos e humanos. O 12 de marzo de 1867 obt\u00e9n que New Norcia fose declarada prefeitura apost\u00f3lica e \"abad\u00eda nullius\", co que a misi\u00f3n pasaba a depender directamente de Roma, sen interferencia de ning\u00fan prelado, ao tempo que frei Rosendo era nomeado abade de New Norcia. Por\u00e9n a idea de crear un colexio misionario en El Escorial aborta polo triunfo da revoluci\u00f3n de 1868.\nAo pouco tempo de volver de novo a Australia, \u00e9 convocado para as sesi\u00f3ns do Concilio Vaticano I (1869 - 1870), tornando outra vez para o Vello Continente. Ao rematar o concilio, Salvado regresa a Australia.\nNo ano 1882, regresou outra vez a Europa. Nesta viaxe visita de novo Galiza. Retoma a antiga idea de crear un colexio misionario en Espa\u00f1a que preparase futuros propagadores da fe cat\u00f3lica en ultramar. As condici\u00f3ns pol\u00edtica eran favor\u00e1beis, tras a nova restauraci\u00f3n borb\u00f3nica: o rei Afonso XII aproba, o 18 de maio de 1884, a creaci\u00f3n non dun, sen\u00f3n de tres colexios, localizados nos mosteiros de Montserrat, Silos e Samos. Regresou a Australia en xullo de 1886.\nDerradeira viaxe a Europa: morte.\nEn novembro de 1899 fai a que ser\u00e1 a derradeira viaxe a Europa. Leva a idea de lograr unha mellor coordinaci\u00f3n dos mosteiros beneditinos para o labor misionario. En Roma logra agregar New Norcia \u00e1 provincia beneditina de Espa\u00f1a (decreto de Propaganda Fide do 2 de setembro de 1900) e nomea como sucesor seu na dignidade abacial do lugar ao padre Fulgencio Torres y May\u00e1ns. No mesmo mes visitou a abad\u00eda catal\u00e1 de Montserrat. Pero a s\u00faa avanzada idade non lle perdoaba xa tal febril actividade e, no mes de decembro, en Roma, comezou a sentirse mal, sen que lograra recuperarse.\nFrei Rosendo Salvado faleceu en Roma, e os seus restos foron trasladados a New Norcia e sepultados na igrexa do mosteiro."}
{"id": "64777", "revid": "785", "url": "https://gl.wikipedia.org/wiki?curid=64777", "title": "Vilari\u00f1o Fr\u00edo", "text": "O top\u00f3nimo Vilari\u00f1o Fr\u00edo p\u00f3dese referir a:"}
{"id": "64778", "revid": "27249", "url": "https://gl.wikipedia.org/wiki?curid=64778", "title": "Medeiros", "text": "O top\u00f3nimo Medeiros pode referirse a:\nAmais, como apelido pode referirse a:"}
{"id": "64779", "revid": "1505", "url": "https://gl.wikipedia.org/wiki?curid=64779", "title": "Rabal", "text": "O top\u00f3nimo Rabal pode referirse a:"}
{"id": "64780", "revid": "56817", "url": "https://gl.wikipedia.org/wiki?curid=64780", "title": "Beiro", "text": "O top\u00f3nimo Beiro pode referirse a:"}
{"id": "64781", "revid": "56817", "url": "https://gl.wikipedia.org/wiki?curid=64781", "title": "Cabeza de Vaca", "text": "O top\u00f3nimo Cabeza de Vaca pode referirse a:\nAmais, como apelido pode referirse a:"}
{"id": "64782", "revid": "1965", "url": "https://gl.wikipedia.org/wiki?curid=64782", "title": "O Castro de Beiro", "text": ""}
{"id": "64783", "revid": "98629", "url": "https://gl.wikipedia.org/wiki?curid=64783", "title": "Ceboli\u00f1o", "text": "\"Este artigo trata sobre unha hortaliza, para a parroquia ourens\u00e1 v\u00e9xase artigo Ceboli\u00f1o, Ourense.\"\n\"Para a semente de cebola, ou cebola nova (cebolo), v\u00e9xase artigo cebola.\"\nO ceboli\u00f1o Allium schoenoprasum, tam\u00e9n co\u00f1ecido polo seu nome franc\u00e9s \"ciboulette\", \u00e9 unha herba da familia das ali\u00e1ceas, da que se utilizan s\u00f3 as follas picadas como herba arom\u00e1tica; o seu bulbo, ten un sabor moi semellante ao da cebola com\u00fan mais de menores dimensi\u00f3ns e que non se consome (Difer\u00e9ciase da cebola chinesa que \u00e9 de maior dimensi\u00f3n, incluso chegando a duplicala en tama\u00f1o, da que se utiliza o bulbo mais non a folla).\nDistribuci\u00f3n e variedades.\nO ceboli\u00f1o \u00e9 orixinario do extremo norte, as terras que hoxe forman parte do Canad\u00e1 e Siberia. Introduciuse ao resto de Europa como herba de coci\u00f1a e arom\u00e1tica, mais s\u00f3 raramente se naturalizou. Onde medra de xeito bravo pode acharse nos beir\u00eds dos cami\u00f1os ou nas v\u00edas do cami\u00f1o de ferro; acostuma atoparse deste xeito na variedade: \"A. schoenoprasum\" var. \"sibiricum\", variedade m\u00e1is robusta e alta.\nCultivo.\nO ceboli\u00f1o prefire localizaci\u00f3ns asolladas e solos h\u00famidos, lixeiramente arxilosos. Medra dende o nivel do mar at\u00e9 os 2.500 msnm. \u00c9 resistente \u00e1s xeadas, e resulta pouco afectado polas pestes e predadores animais, aos que repele a alicina.\nPode verse afectado por fungos fitopat\u00f3xenos como roias (\"Puccinia allii\", \"Puccinia porri\"), \"Botrytis sp\", e algunhas especies de fusarium, outras pragas incl\u00faen algunhas especies de trips e larvas de cole\u00f3pteros nas ra\u00edces.\nPode cultivarse a partir de semente de xeito doado, ou pola divisi\u00f3n do bulbo coas ra\u00edces logo da s\u00faa extracci\u00f3n. Comercial\u00edzanse s\u00f3 as s\u00faas follas ag\u00e1s no norte da Arxentina que, por mor \u00e1 s\u00faa facilidade de produci\u00f3n, se consegue a planta completa.\nComposici\u00f3n.\nO ceboli\u00f1o \u00e9 rico en vitamina A, B e C (da que cont\u00e9n at\u00e9 130,5\u00a0mg por 100 gramos de herba fresca). A s\u00faa achega proteica e lip\u00eddica \u00e9 escasa, de s\u00f3 27 kCal/100 g.\nA alicina que cont\u00e9n \u00e9 un potente axente antibacteriano, e pode usarse topicamente coma desinfectante e funxicida, a\u00ednda que resulta menos efectiva c\u00f3 allo e a cebola pola s\u00faa inferior concentraci\u00f3n.\nTaxonom\u00eda.\n\"Allium schoenoprasum\" foi descrita por Carl von Linn\u00e9 e publicado en \"Species Plantarum\" 1: 301. 1753.\nEtimolox\u00eda.\nAllium: nome xen\u00e9rico moi antigo. As plantas deste x\u00e9nero eran co\u00f1ecidas tanto polos romanos coma polos gregos. Por\u00e9n, parece que o termo ten unha orixe celta e significa \"queimar\", en referencia ao forte fedor adre da planta. Un dos primeiros en utilizar este nome para fins bot\u00e1nicos foi o naturalista franc\u00e9s Joseph Pitton de Tournefort (1656-1708).\nschoenoprasum: ep\u00edteto"}
{"id": "64784", "revid": "1131", "url": "https://gl.wikipedia.org/wiki?curid=64784", "title": "Cudeiro", "text": "O top\u00f3nimo galego Cudeiro pode referirse a:\nAmais, como apelido pode referirse a:"}
{"id": "64785", "revid": "1965", "url": "https://gl.wikipedia.org/wiki?curid=64785", "title": "Montealegre", "text": ""}
{"id": "64786", "revid": "1131", "url": "https://gl.wikipedia.org/wiki?curid=64786", "title": "Palm\u00e9s", "text": "O top\u00f3nimo galego Palm\u00e9s pode referirse a:"}
{"id": "64787", "revid": "1131", "url": "https://gl.wikipedia.org/wiki?curid=64787", "title": "Seixalbo", "text": "O orotop\u00f3nimo galego Seixalbo \u00e9 de orixe latina, e ref\u00edrese a un lugar de pedras de cor branca. Pode referirse a:"}
{"id": "64788", "revid": "1965", "url": "https://gl.wikipedia.org/wiki?curid=64788", "title": "Rairo", "text": ""}
{"id": "64789", "revid": "25871", "url": "https://gl.wikipedia.org/wiki?curid=64789", "title": "Reza", "text": "Co top\u00f3nimo Reza podemos referirnos a:"}
{"id": "64791", "revid": "197", "url": "https://gl.wikipedia.org/wiki?curid=64791", "title": "Trasalba", "text": "O top\u00f3nimo galegoo Trasalba pode referirse a:"}
{"id": "64792", "revid": "1965", "url": "https://gl.wikipedia.org/wiki?curid=64792", "title": "Untes", "text": ""}
{"id": "64793", "revid": "1131", "url": "https://gl.wikipedia.org/wiki?curid=64793", "title": "Velle", "text": "O top\u00f3nimo Velle pode referirse a unha parroquia e a dous lugares de Galicia:"}
{"id": "64794", "revid": "1965", "url": "https://gl.wikipedia.org/wiki?curid=64794", "title": "Vilar de Astr\u00e9s", "text": ""}
{"id": "64795", "revid": "1965", "url": "https://gl.wikipedia.org/wiki?curid=64795", "title": "Vista Fermosa", "text": ""}
{"id": "64796", "revid": "1131", "url": "https://gl.wikipedia.org/wiki?curid=64796", "title": "Figueiro\u00e1", "text": "O top\u00f3nimo galego Figueiro\u00e1 pode referirse a:"}
{"id": "64797", "revid": "1965", "url": "https://gl.wikipedia.org/wiki?curid=64797", "title": "Toubes", "text": ""}
{"id": "64798", "revid": "1131", "url": "https://gl.wikipedia.org/wiki?curid=64798", "title": "Mones", "text": "O top\u00f3nimo galego Mones pode referirse a:"}
{"id": "64799", "revid": "1965", "url": "https://gl.wikipedia.org/wiki?curid=64799", "title": "Santa Mar\u00eda de Mones", "text": ""}
{"id": "64800", "revid": "1965", "url": "https://gl.wikipedia.org/wiki?curid=64800", "title": "Santoalla do Monte", "text": ""}
{"id": "64801", "revid": "1965", "url": "https://gl.wikipedia.org/wiki?curid=64801", "title": "Barr\u00e1n", "text": ""}
{"id": "64803", "revid": "1965", "url": "https://gl.wikipedia.org/wiki?curid=64803", "title": "Xaceb\u00e1ns", "text": ""}
{"id": "64805", "revid": "5863", "url": "https://gl.wikipedia.org/wiki?curid=64805", "title": "Ventosela", "text": "Co top\u00f3nimo Ventosela pod\u00e9monos referir a:"}
{"id": "64806", "revid": "1131", "url": "https://gl.wikipedia.org/wiki?curid=64806", "title": "Castrelo de Abaixo", "text": "O top\u00f3nimo galego Castrelo de Abaixo pode referirse a:"}
{"id": "64807", "revid": "1965", "url": "https://gl.wikipedia.org/wiki?curid=64807", "title": "Castrelo de Cima", "text": ""}
{"id": "64809", "revid": "1131", "url": "https://gl.wikipedia.org/wiki?curid=64809", "title": "O Navallo", "text": "O top\u00f3nimo galego O Navallo pode referirse a:"}
{"id": "64810", "revid": "1965", "url": "https://gl.wikipedia.org/wiki?curid=64810", "title": "Progo", "text": ""}
{"id": "64811", "revid": "1131", "url": "https://gl.wikipedia.org/wiki?curid=64811", "title": "Rubi\u00f3s", "text": "O top\u00f3nimo galego Rubi\u00f3s pode referirse a:"}
{"id": "64812", "revid": "1965", "url": "https://gl.wikipedia.org/wiki?curid=64812", "title": "Trasestrada", "text": ""}
{"id": "64813", "revid": "1965", "url": "https://gl.wikipedia.org/wiki?curid=64813", "title": "Roblido", "text": ""}
{"id": "64814", "revid": "1965", "url": "https://gl.wikipedia.org/wiki?curid=64814", "title": "A R\u00faa de Valdeorras", "text": ""}
{"id": "64815", "revid": "785", "url": "https://gl.wikipedia.org/wiki?curid=64815", "title": "San Xuli\u00e1n", "text": "San Xuli\u00e1n \u00e9 unha variante de San Xi\u00e1n. Como top\u00f3nimo pode referirse a:"}
{"id": "64817", "revid": "98629", "url": "https://gl.wikipedia.org/wiki?curid=64817", "title": "Crise dos m\u00edsiles de Cuba", "text": "A crise dos m\u00edsiles en Cuba \u00e9 como se denomina ao conflito entre a Uni\u00f3n Sovi\u00e9tica e os Estados Unidos a finais de 1962, e \u00e9 unha das maiores crises entre ambas as potencias durante a guerra fr\u00eda.\nHistoria.\nAs orixes do conflito residen na decisi\u00f3n do Partido Comunista sovi\u00e9tico de apoiar m\u00e1is directamente ao goberno revolucionario de Cuba ao mando de Fidel Castro, debido ao antecedente que se creou coa operaci\u00f3n fracasada de Ba\u00eda de Cochinos, que deu mostras inequ\u00edvocas de que os Estados Unidos non \u00edan permitir un goberno prol-sovi\u00e9tico a escasos quil\u00f3metros das s\u00faas costas.\nA URSS viu en Cuba a base necesaria para o apoio a novas ondas revolucionarias prol-sovi\u00e9ticas en pa\u00edses americanos, as\u00ed como pola s\u00faa proximidade a Florida, unha base militar desde onde poder ameazar aos Estados Unidos sen que estes tivesen tempo de reacci\u00f3n, igualando as\u00ed a ameaza que significaba para os sovi\u00e9ticos os m\u00edsiles estadounidenses emprazados en Turqu\u00eda, estado fronteirizo coa URSS, e a Rep\u00fablica Federal Alem\u00e1. Por iso, o l\u00edder sovi\u00e9tico Nikita Khrushchev e o seu goberno decidiron asegurar a illa coa instalaci\u00f3n de bases de m\u00edsiles, con capacidade para alcanzar Estados Unidos e dispostos para levar cabezas nucleares.\nA instalaci\u00f3n foi descuberta polas fotograf\u00edas dun avi\u00f3n esp\u00eda estadounidense, o U-2. Analistas da CIA sinalaron ao presidente John F. Kennedy que estruturas fotografadas en Cuba parec\u00edan corresponder a instalaci\u00f3ns de m\u00edsiles, a\u00ednda non operacionais pero que o estar\u00edan en pouco tempo. Kennedy, dirixiuse \u00e1 Naci\u00f3n cunha mensaxe televisada de 17 minutos, o 22 de outubro de 1962. Falou de establecer unha corentena e un cerco ao redor da illa, para cumprir esta medida despreg\u00e1ronse barcos e avi\u00f3ns de guerra estadounidenses. Khrushchev dirixiu unha mensaxe a Kennedy o 24 de outubro:\nPero nas primeiras horas da ma\u00f1\u00e1, os buques sovi\u00e9ticos diminu\u00edron a velocidade e regresaron ou alteraron as s\u00faas rutas.\nO 27 de outubro un avi\u00f3n esp\u00eda U-2 foi derrubado por un proxectil SAM, disparado polos sovi\u00e9ticos desde unha das s\u00faas bases, cando sobrevoaba a illa, aumentando a\u00ednda m\u00e1is a tensi\u00f3n. Con todo, o mesmo d\u00eda, Jrushchov propuxo a Kennedy o desmantelamento das bases sovi\u00e9ticas de m\u00edsiles nucleares en Cuba, a cambio da garant\u00eda de que os Estados Unidos non realizar\u00eda nin apoiar\u00eda unha invasi\u00f3n a Cuba, ademais, tam\u00e9n deber\u00eda realizar o desmantelamento das bases de m\u00edsiles nucleares estadounideses en Turqu\u00eda. Logo de continuas negociaci\u00f3ns secretas, das que estivo exclu\u00eddo Castro, Kennedy aceptou. Este acordo co\u00f1eceuse m\u00e1is tarde, xa que Kennedy asinouno coa condici\u00f3n de que nin a non invasi\u00f3n a Cuba nin o desmantelamento arriba mencionados, chegasen a ser de p\u00fablico co\u00f1ecemento en polo menos 6 meses.\nDesta forma p\u00faxose termo \u00e1 crise sen dar mostras de debilidade nin de derrota por ningunha de ambas as potencias, xa que o teatro da guerra fr\u00eda quedou as\u00ed igualado, e volveuse a evitar o conflito directo; algo que tanto en Washington, D.C. como en Moscova non se quixo nin imaxinar, por moito que a publicidade b\u00e9lica da \u00e9poca dixese o contrario; traspasando os enfrontamentos a terceiros pa\u00edses como ocorreu en Corea e en Vietnam.\nNeste momento creouse o chamado tel\u00e9fono vermello, li\u00f1a directa entre a Casa Branca e o Kremlin, co fin de axilizar as conversaci\u00f3ns entre ambas as potencias durante per\u00edodos de crises.\nO 29 de outubro Nikita Jrushchov enviou a Fidel Castro un informe dos termos do acordo sovi\u00e9tico-norteamericano sobre Cuba.\nNun artigo escrito neses d\u00edas e non publicado ata logo da s\u00faa morte, Ernesto \"Che\" Guevara criticou a actitude dos sovi\u00e9ticos: \"\u00c9 o exemplo arrepiante dun pobo que est\u00e1 disposto a inmolarse atomicamente para que as s\u00faas cinzas sirvan de cimento a sociedades novas e que cando se fai, sen consultalo, un pacto polo cal ret\u00edranse os foguetes at\u00f3micos, non suspira de alivio, non d\u00e1 grazas pola tregua; salta \u00e1 palestra para dar a s\u00faa voz propia e \u00fanica, a s\u00faa posici\u00f3n combatente, propia e \u00fanica, e m\u00e1is lonxe, a s\u00faa decisi\u00f3n de loita a\u00ednda que fose s\u00f3\"."}
{"id": "64818", "revid": "23204", "url": "https://gl.wikipedia.org/wiki?curid=64818", "title": "Sociedad Deportiva Teucro", "text": "A Sociedad Deportiva Teucro \u00e9 un equipo de balonm\u00e1n de Pontevedra. Compite na Liga Asobal, tras o ascenso acadado na campa\u00f1a 2014/15, despois de 6 tempadas na Divisi\u00f3n de Honra Prata. O seu filial, a Sociedad Deportiva Teucro San Narciso, compite no grupo A da Primeira Estatal (terceiro nivel da pir\u00e1mide de ligas espa\u00f1olas).\nHistoria.\nVicedecano do balonm\u00e1n espa\u00f1ol, a Sociedad Deportiva Teucro naceu o 4 de maio de 1945. O club abarcaba 11 modalidades deportivas: ximnasia, atletismo, f\u00fatbol, baloncesto, balonm\u00e1n, remo, nataci\u00f3n, h\u00f3ckei, ciclismo, xadrez e ping-pong.\nEn 1948 organiza a Fase Final do Campionato de Espa\u00f1a de balonm\u00e1n (na modalidade de \"a once\"), como premio \u00e1 boa traxectoria do equipo. Na Fase Final tam\u00e9n participan o FC Barcelona, a Real Sociedad de San Sebasti\u00e1n e o SEU de Barcelona, destacando xa a afecci\u00f3n do Teucro como unha das mellores da pen\u00ednsula.\nA principios de 1958 comeza a participaci\u00f3n en competici\u00f3ns oficiais de balonm\u00e1n xuvenil en modalidade \"a sete\" (se ben o equipo s\u00e9nior a\u00ednda participaba \"a once\"), inscribindo dous equipos pola gran cantidade de xogadores desa categor\u00eda que se anotaron. Tanto os xuven\u00eds como o equipo s\u00e9nior acadan boas posici\u00f3ns nas s\u00faas competici\u00f3ns. Nese mesmo ano comezan as secci\u00f3ns de nataci\u00f3n, monta\u00f1a, pelota e actividades recreativas.\nO equipo s\u00e9nior ga\u00f1ou o campionato local en 1959, e os xuven\u00eds obtiveron en Le\u00f3n o primeiro posto do sector nacional, clasific\u00e1ndose para a fase final do Campionato de Espa\u00f1a a celebrar en Zaragoza, onde acada o terceiro posto.\nMalia as diferentes secci\u00f3ns deportivas, xa nos anos 60 era o equipo de balonm\u00e1n o que destacaba por riba dos demais. Na tempada 1960/61 o equipo de Primeira Divisi\u00f3n e o de Segunda clasific\u00e1ronse para as fases nacionais, celebradas respectivamente en Palencia e Alacant, igual que na tempada 1961/62, ano en que a Federaci\u00f3n Espa\u00f1ola de Balonm\u00e1n concede \u00e1 SD Teucro unha placa \u00f3 m\u00e9rito \u00e1 entidade con maior contribuci\u00f3n \u00e1 difusi\u00f3n deste deporte.\nEn 1963 un combinado de xogadores da SD Teucro e do Vulcano, como selecci\u00f3n de Pontevedra, clasificouse por primeira vez para as semifinais da Copa do Xeneral\u00edsimo, tras vencer \u00e1 selecci\u00f3n de Zaragoza. A Semifinal celebrouse en Pontevedra ante miles de afeccionados e coa presenza entre outras autoridades do Presidente da Federaci\u00f3n Espa\u00f1ola de Balonm\u00e1n. O partido rematou co triunfo da Selecci\u00f3n pontevedresa ante a de Valencia.\nNa tempada 1963/64 o equipo resulta campi\u00f3n do sector noroeste, clasific\u00e1ndose para a Fase de Ascenso a Divisi\u00f3n de Honra, celebrada en Elx, que ga\u00f1ar\u00eda finalmente o Granollers. Na d\u00e9cada dos 60 varios xogadores da canteira pontevedresa chegan \u00e1 Selecci\u00f3n Nacional.\nTras alg\u00fans altibaixos deportivos, na tempada 1972/73 o equipo asegura o ascenso \u00e1 Divisi\u00f3n de Honra a falta de d\u00faas xornadas. Mantense a\u00ed ata a tempada 1976/77 (acadando na tempada 75-76 a s\u00faa mellor clasificaci\u00f3n ata aquel momento, un 7\u00ba posto). Descende a Primeira Nacional, onde est\u00e1 ata a tempada 1983-84, na que ascende \u00e1 m\u00e1xima categor\u00eda, que perde \u00f3 ano seguinte.\nO afianzamento definitivo na m\u00e1xima categor\u00eda do balonm\u00e1n espa\u00f1ol cons\u00e9guese na tempada 1989/90. En 1993 a SD Teucro foi semifinalista na Copa de S.M. El Rei. Na 1995/96, despois dunha temporada anterior estupenda na que se mantivo na loita polo t\u00edtulo ata caer en Barcelona a falta de cinco xornadas, obt\u00e9n un cuarto posto de 16 equipos, clasific\u00e1ndose as\u00ed para disputar a Copa EHF.\nO equipo resultou eliminado polo Elektromos Budapest, cheo de internacionais h\u00fangaros, polo dobre valor dos goles logrados en pista contraria (26/24 en Pontevedra e 27/25 en Budapest).\nMantendo o equipo na m\u00e1xima categor\u00eda (a excepci\u00f3n de d\u00faas tempadas: 97/98 e 00/01) a SD Teucro continuou paseando o nome de Pontevedra polos mellores campos da xeograf\u00eda nacional. Na tempada 2003-04 consegue o 8\u00ba posto na liga e chega \u00e1s semifinais da Copa de S.M. El Rei en Pamplona.\nNa tempada 2004-05, malia organizar a XXX Copa do Rei de Balonm\u00e1n, descendeu. Nas mesmas datas organizouse a Fase Final do Campionato Xuvenil Masculino.\nTras d\u00faas tempadas na Divisi\u00f3n de Honra B, acadando na primeira un decepcionante 8\u00ba posto, na tempada 2006-2007 acada a segunda posici\u00f3n, o que lle permite ascender para xogar na 2007-08 de novo na m\u00e1xima categor\u00eda, a liga Asobal.\nNa tempada 2007-2008, a SD Teucro parte co obxectivo da permanencia na m\u00e1xima categor\u00eda, obxectivo que consegue acadando o d\u00e9cimo posto. Nesta tempada conseguiu algunhas vitorias importantes, como a que se produciu na casa contra o BM Valladolid. Este 10\u00ba posto perm\u00edtelle continuar un ano m\u00e1is na considerada mellor liga do mundo.\nNa seguinte tempada (2008/09) descende \u00e1 Divisi\u00f3n de Honra B, que no ano 2011 muda o seu nome para pasar a denominarse \"Divisi\u00f3n de Honra Prata\", na que compite ata a tempada 2014/15, na que acada o campionato de liga e ascende de novo \u00e1 Liga Asobal, tras seis tempadas na Divisi\u00f3n de Prata."}
{"id": "64820", "revid": "1131", "url": "https://gl.wikipedia.org/wiki?curid=64820", "title": "Pavill\u00f3n Municipal dos Deportes de Pontevedra", "text": "O Pavill\u00f3n Municipal dos Deportes \u00e9 un recinto deportivo cuberto da cidade de Pontevedra, cunha capacidade de 4.000 persoas. \u00c9 usado como feudo local polos equipos do Teucro de balonm\u00e1n e o Leis de f\u00fatbol sala, ademais do CB Ciudad de Pontevedra de baloncesto.\nHistoria.\nO pavill\u00f3n foi dese\u00f1ado por Alejandro de la Sota en 1964. As obras comezaron en 1965. Foi inaugurado o 13 de xullo de 1968 por Juan Antonio Samaranch, delegado nacional de Educaci\u00f3n F\u00edsica e Deportes. Un mes despois, durante as festas da Virxe Peregrina, celebrouse nel un concerto de Los Bravos, Los Silver Stones, Los Dobles e Karina xunto con Los Pekes. O pavill\u00f3n entrou en funcionamento en 1969. A primeira gran competici\u00f3n celebrada foi a Copa Latina de Balonm\u00e1n en marzo de 1969.\nDesde a s\u00faa inauguraci\u00f3n, o Pavill\u00f3n dos Deportes acolleu concertos e diversos espect\u00e1culos, as\u00ed como importantes eventos deportivos como o Campionato Mundial de Balonm\u00e1n Junior en 1987 ou a Copa do Rei de Balonm\u00e1n en 2005.\nEn 2022 presentouse un proxecto de mellora financiado polo Consello Superior de Deportes coa substituci\u00f3n do terreo de xogo, a pavimentaci\u00f3n do per\u00edmetro do edificio, a rectificaci\u00f3n das ramplas de acceso, as\u00ed como a reforma da varanda exterior e dos marcadores electr\u00f3nicos de resultados e tempos. Ademais, instalaranse paneis solares no tellado para xerar enerx\u00eda para o autoabastecemento..\nO pavill\u00f3n tam\u00e9n recuperar\u00e1 o dese\u00f1o orixinal de Alejandro de la Sota, substitu\u00edndo a cuberta engadida en 1986 por unha similar \u00e1 dese\u00f1ada polo arquitecto..\nDescrici\u00f3n.\nTr\u00e1tase dun exemplo destacado da arquitectura espa\u00f1ola contempor\u00e1nea. Alejandro de la Sota dese\u00f1ou o interior do edificio como unha caixa asolagada de luz, cunha estrutura elegante e delicada, que crea un efecto de ingravidez da malla espacial da cuberta. O tellado est\u00e1 sostido por m\u00e9nsulas, equilibrado como unha balanza. Ten unha superficie plana e transl\u00facida, como un biolo. O Concello de Pontevedra encargou en 2016 a renovaci\u00f3n da cuberta do pavill\u00f3n para recuperar o aspecto orixinal do interior, que fora modificado en 1986.. \nTodo o conxunto estaba recuberto de finos paneis, que formaban o volume exterior do edificio. A fachada est\u00e1 formada por grandes paneis prefabricados de formig\u00f3n armado montados in situ cun grosor m\u00ednimo. O edificio mostra unha gran sutileza no dese\u00f1o da armaz\u00f3n e dos pequenos elementos construtivos como ramplas, varandas e peitor\u00eds.\nO edificio ten unha estrutura de formig\u00f3n armado e catro torres laterais con escaleiras ata a parte superior.. A fachada de formig\u00f3n prefabricado ten un caracter\u00edstico acabado de garavanci\u00f1o.."}
{"id": "64824", "revid": "1965", "url": "https://gl.wikipedia.org/wiki?curid=64824", "title": "O Barrio de Cascall\u00e1", "text": ""}
{"id": "64825", "revid": "1965", "url": "https://gl.wikipedia.org/wiki?curid=64825", "title": "Biobra", "text": ""}
{"id": "64826", "revid": "1965", "url": "https://gl.wikipedia.org/wiki?curid=64826", "title": "Oulego", "text": ""}
{"id": "64827", "revid": "1131", "url": "https://gl.wikipedia.org/wiki?curid=64827", "title": "Pardoll\u00e1n", "text": "O top\u00f3nimo galego Pardoll\u00e1n pode referirse a:"}
{"id": "64828", "revid": "1965", "url": "https://gl.wikipedia.org/wiki?curid=64828", "title": "Quere\u00f1o", "text": ""}
{"id": "64829", "revid": "1965", "url": "https://gl.wikipedia.org/wiki?curid=64829", "title": "O Robledo da Lastra", "text": ""}
{"id": "64830", "revid": "1965", "url": "https://gl.wikipedia.org/wiki?curid=64830", "title": "A Veiga de Cascall\u00e1", "text": ""}
{"id": "64832", "revid": "1131", "url": "https://gl.wikipedia.org/wiki?curid=64832", "title": "Noalla", "text": "O top\u00f3nimo galego Noalla pode referirse a:"}
{"id": "64834", "revid": "1888", "url": "https://gl.wikipedia.org/wiki?curid=64834", "title": "Perrelos", "text": "Co top\u00f3nimo Perrelos pod\u00e9monos referir a:"}
{"id": "64835", "revid": "1965", "url": "https://gl.wikipedia.org/wiki?curid=64835", "title": "Santiago da Rabeda", "text": ""}
{"id": "64836", "revid": "1965", "url": "https://gl.wikipedia.org/wiki?curid=64836", "title": "Abavides", "text": ""}
{"id": "64837", "revid": "1131", "url": "https://gl.wikipedia.org/wiki?curid=64837", "title": "Chamosi\u00f1os", "text": "O top\u00f3nimo galego Chamosi\u00f1os pode referirse a:"}
{"id": "64838", "revid": "25871", "url": "https://gl.wikipedia.org/wiki?curid=64838", "title": "Lobaces", "text": "O top\u00f3nimo galego Lobaces pode referirse a:"}
{"id": "64839", "revid": "1965", "url": "https://gl.wikipedia.org/wiki?curid=64839", "title": "Vilar de Lebres", "text": ""}
{"id": "64840", "revid": "56817", "url": "https://gl.wikipedia.org/wiki?curid=64840", "title": "Vilaseca", "text": "O top\u00f3nimo Vilaseca pode referirse a:"}
{"id": "64841", "revid": "1965", "url": "https://gl.wikipedia.org/wiki?curid=64841", "title": "Zos", "text": ""}
{"id": "64842", "revid": "1965", "url": "https://gl.wikipedia.org/wiki?curid=64842", "title": "Casdenodres", "text": ""}
{"id": "64843", "revid": "85894", "url": "https://gl.wikipedia.org/wiki?curid=64843", "title": "Castromao", "text": "O top\u00f3nimo Castromao pode referirse a:\nEste top\u00f3nimo d\u00e1 nome a dous poboados castrexos:"}
{"id": "64844", "revid": "1965", "url": "https://gl.wikipedia.org/wiki?curid=64844", "title": "Castromarigo", "text": ""}
{"id": "64845", "revid": "1131", "url": "https://gl.wikipedia.org/wiki?curid=64845", "title": "Corexido", "text": "O top\u00f3nimo galego Corexido pode referirse a:"}
{"id": "64850", "revid": "1131", "url": "https://gl.wikipedia.org/wiki?curid=64850", "title": "Pradolongo", "text": "Pradolongo pode referirse a:"}
{"id": "64851", "revid": "5863", "url": "https://gl.wikipedia.org/wiki?curid=64851", "title": "Riomao", "text": "O top\u00f3nimo galego Riomao pode referirse a:"}
{"id": "64852", "revid": "1965", "url": "https://gl.wikipedia.org/wiki?curid=64852", "title": "Vald\u00edn", "text": ""}
{"id": "64854", "revid": "1965", "url": "https://gl.wikipedia.org/wiki?curid=64854", "title": "Quintela do Pando", "text": ""}
{"id": "64856", "revid": "1131", "url": "https://gl.wikipedia.org/wiki?curid=64856", "title": "Statu quo", "text": "Statu quo \u00e9 unha frase latina, que se traduce como \"estado das cousas\", que fai referencia ao estado global dun asunto nun momento dado. Normalmente tr\u00e1tase de asuntos con d\u00faas partes interesadas m\u00e1is ou menos contrapostas, no que un conxunto de factores dan lugar a un certo \"equilibrio\" (statu quo) m\u00e1is ou menos duradeiro no tempo, sen que devandito equilibrio te\u00f1a que ser igualitario, (por exemplo, nunha situaci\u00f3n de dominaci\u00f3n existe un \"statu quo\" a favor do dominador).\nRelacionada con ela, a frase \"mantemento do statu quo\" fai referencia \u00e1 continuaci\u00f3n da situaci\u00f3n de equilibrio, a\u00ednda que os factores individuais poden cambiar, pero de forma complementaria, facendo que se mante\u00f1a o estado de equilibrio global.\nO concepto prov\u00e9n do termo diplom\u00e1tico \"in statu quo ante bellum\", que significa \"como era antes da guerra\" no sentido de recuperar a situaci\u00f3n de poder e liderado que hab\u00eda antes dunha guerra.\nNo \u00e1mbito da pol\u00edtica e a diplomacia, o termo \"statu quo\" util\u00edzase frecuentemente co obxectivo de manter a ambig\u00fcidade sobre a situaci\u00f3n \u00e1 que se refire, de forma que se evita explicitar os factores de enfrontamento que existen, a\u00ednda que os interlocutores saben de que se trata. Noutras ocasi\u00f3ns simplemente b\u00fascase simplificar a conversaci\u00f3n, como resumo dos distintos elementos que interve\u00f1en.\nNoutras ocasi\u00f3ns f\u00e1lase do \"statu quo\" no sentido dunha situaci\u00f3n profundamente estancada, cuxa enorme inercia fai moi dif\u00edcil cambiala. Peter Senge (1999) dixo: \"...a colaboraci\u00f3n \u00e9 vital para manter os cambios realmente profundos, xa que sen ela, as organizaci\u00f3ns son atafegadas polas forzas do \"statu quo\"\".\nEn forma m\u00e1is sarc\u00e1stica, Laurence J. Peter, o autor do Principio de Peter, dixo nunha ocasi\u00f3n: \"A burocracia defende o \"statu quo\" moito tempo despois de que o \"quo\" perda o seu \"statu\"\"."}
{"id": "64857", "revid": "85894", "url": "https://gl.wikipedia.org/wiki?curid=64857", "title": "New Norcia", "text": "New Norcia \u00e9 unha localidade sita en Western Australia (Australia Occidental), a 132\u00a0km ao norte de Perth. Sit\u00faase nas proximidades do r\u00edo Moore, no condado de Victoria Plains.\nO 1 de marzo de 1847, foi iniciada aqu\u00ed a fundaci\u00f3n dunha misi\u00f3n bieita para aborixes, que dirix\u00edan dous frades espa\u00f1ois, Rosendo Salvado e Jos\u00e9 Serra. O lugar foi denominado New Norcia, por Norcia en Italia, lugar de nacemento de San Bieito, lugar que nas linguas hispanas adoita denominarse Nursia.\nNew Norcia \u00e9 a \u00fanica localidade mon\u00e1stica en Australia. Unha estaci\u00f3n de seguimento espacial da Axencia Espacial Europea (ESA) at\u00f3pase a 8\u00a0km ao sur da localidade."}
{"id": "64860", "revid": "25871", "url": "https://gl.wikipedia.org/wiki?curid=64860", "title": "Ram\u00f3n L\u00f3pez Otero", "text": "Ram\u00f3n L\u00f3pez Otero, nado en P\u00edgara (Guitiriz) en 1875 e finado nos Vilares en 1951, foi un p\u00e1rroco e escritor galego.\nTraxectoria.\nColaborou en diversos peri\u00f3dicos e, segundo Nicanor Rielo Carballo, publicou en Madrid en 1903, \"Di\u00e1logo en una zapater\u00eda entre el p\u00e1rroco de... y Roque, zapatero\". Foi o impulsor da recollida de cartos entre a parroquia e os emigrantes na Am\u00e9rica para a construci\u00f3n da escola dos Vilares, na aldea do Laxoso. Exerceu de p\u00e1rroco nesa parroquia at\u00e9 a s\u00faa morte."}
{"id": "64870", "revid": "1131", "url": "https://gl.wikipedia.org/wiki?curid=64870", "title": "Galer\u00eda de imaxes de Arz\u00faa", "text": "Galer\u00eda de imaxes do concello de Arz\u00faa na provincia da Coru\u00f1a."}
{"id": "64872", "revid": "83328", "url": "https://gl.wikipedia.org/wiki?curid=64872", "title": "Anteigrexa", "text": "Unha anteigrexa ou elizate \u00e9 unha localidade ou distrito municipal do Pa\u00eds Vasco que ten a s\u00faa orixe nas comunidades que se organizaban ao redor dunha igrexa e ti\u00f1an como \u00f3rgano de goberno a asemblea de todos os veci\u00f1os que se organizaba en concello aberto e celebraba no p\u00f3rtico ou adro da igrexa parroquial.\nA orixe desta organizaci\u00f3n que ten relevo sociopol\u00edtico, bas\u00e9ase nos seguintes elementos: \nEn Biscaia esta instituci\u00f3n b\u00e1sica consol\u00eddase cando se crean as Xuntas Xerais, que son as reuni\u00f3ns dos representantes dos diferentes elizate dun determinado territorio. Esta instituci\u00f3n gozaba dunha moi ampla autonom\u00eda respecto dos \u00f3rganos de goberno do Se\u00f1or\u00edo. Os foros de 1452 e 1526 non incl\u00faen m\u00e1is que unha moi reducida normativa con respecto \u00e1s autoridades dos elizates.\nOrganizaci\u00f3n.\nFormaban parte da denominada Tierra Llana e rex\u00edanse, e rexen, polo dereito foral, en contraposici\u00f3n dos foros da vilas e cidades.\nA responsabilidade do goberno correspond\u00eda \u00e1 asemblea de veci\u00f1os que presid\u00eda un fiel s\u00edndico procurador xeral que adoptaba como representaci\u00f3n de autoridade o chuzo ou lanza do elizate.\nO fiel exerc\u00eda o cargo por un per\u00edodo de tempo determinado, normalmente un ano, e representaba \u00f3 elizate nas xuntas do meiri\u00f1ado correspondente.\nOs elizates estaban divididos en confrar\u00edas que corespond\u00edan aos seus barrios. Actualmente en moi poucos sitios mantense esta instituci\u00f3n. Un exemplo da s\u00faa pervivencia \u00e9 a anteigrexa de Iurreta."}
{"id": "64874", "revid": "1131", "url": "https://gl.wikipedia.org/wiki?curid=64874", "title": "Etxebarria", "text": "O elizate de Etxebarria \u00e9 un concello da provincia vasca de Biscaia, pertencente \u00e1 comarca do Lea Artibai cunha poboaci\u00f3n de 812 habitantes segundo os datos do INE correspondentes ao ano 2006. A extensi\u00f3n do municipio \u00e9 de 18,10\u00a0km\u00b2 polo que a densidade poboacional \u00e9 de 44,86 hab./km\u00b2.\nSituada nas proximidades de Markina-Xemein recibe en \u00e9uscaro tam\u00e9n o nome de \"Etxebarria\" para distinguilo da outra localidade bisca\u00ed\u00f1a de Etxebarri situada no Gran Bilbao.\nEtxebarria significa \"a casa nova\" no dialecto bisca\u00ed\u00f1o do \u00e9uscaro e \u00e9 un top\u00f3nimo e apelido vasco bastante com\u00fan."}
{"id": "64875", "revid": "23204", "url": "https://gl.wikipedia.org/wiki?curid=64875", "title": "Reino de Navarra", "text": "O Reino de Navarra (en \u00e9uscaro Nafarroako Erresuma) foi un dos reinos medievais de Europa situado en ambas as vertentes dos Pireneos occidentais pero coa s\u00faa maior parte do territorio localizado no norte da Pen\u00ednsula Ib\u00e9rica. Navarra mantivo a s\u00faa condici\u00f3n de reino ata 1841, data na que pasou a ser considerada \"provincia foral\" mediante a Lei Paccionada.\nXeneralidades.\nO reino de Navarra xurdiu dun pequeno territorio que tras un per\u00edodo de expansi\u00f3n, foi minguando paulatinamente en extensi\u00f3n e poder, socavado polas disputas entre as clases dirixentes.\nO espazo navarro estruturouse de xeito dual tras a invasi\u00f3n musulm\u00e1 da pen\u00ednsula no s\u00e9culo VIII. O norte permaneceu pouco tempo baixo dominio musulm\u00e1n e pronto se organizou nun n\u00facleo cristi\u00e1n de fugaz sometemento ao Imperio Carolinxio e con centro na cidade de Pamplona, poboaci\u00f3n fundada en \u00e9poca romana como \"Pompaelo\" por Pompeio sobre un asentamento vasc\u00f3n preexistente denominado Iru\u00f1a. O seu primeiro monarca co\u00f1ecido foi \u00cd\u00f1igo Aresta ou Eneko Aritza (\u00ab\"Enneco Cognomento Aresta\"\u00bb), cabeza co\u00f1ecida da primeira dinast\u00eda navarra.\nParece ser que no sur, un conde hispano-godo ori\u00fando da zona (Casius) p\u00faxose a disposici\u00f3n dos invasores musulm\u00e1ns e converteuse ao islam conseguindo as\u00ed continuar se\u00f1oreando esa zona do val do Ebro e prolongando este poder entre os da s\u00faa estirpe (os Banu Qasi) que durante xeraci\u00f3ns afirmar\u00e1n o seu poder no sur do actual territorio navarro, ali\u00e1ndose cos Aresta en diversas ocasi\u00f3ns en contra do poder central do emirato cordob\u00e9s, ou do af\u00e1n expansionista do Imperio Carolinxio.\nNavarra foi un dos n\u00facleos monta\u00f1eses de resistencia cristi\u00e1 impulsados polos francos carolinxios que se formaron nos Pireneos, fronte \u00e1 dominaci\u00f3n isl\u00e1mica da Pen\u00ednsula Ib\u00e9rica, do mesmo xeito que en Arag\u00f3n e Catalu\u00f1a. Inicialmente foi co\u00f1ecido polos cronistas francos como \"Reino dos Pamploneses ou Reino de Pamplona\" e pouco tarde, como \"Reino de Pamplona-N\u00e1jera\" en referencia \u00e1 importancia na s\u00faa organizaci\u00f3n da cidade rioxana.\nNa s\u00faa etapa de maior expansi\u00f3n territorial, durante a Idade Media, o reino abarcou territorios atl\u00e1nticos e expandiuse m\u00e1is al\u00f3 do r\u00edo Ebro, cara a territorios situados nas comunidades aut\u00f3nomas contempor\u00e1neas de Arag\u00f3n, Cantabria, Castela e Le\u00f3n, A Rioxa, Pa\u00eds Vasco e as rexi\u00f3ns administrativas francesas de Aquitania e Mediod\u00eda-Pireneos, nas antigas provincias de Gascu\u00f1a e Occitania. As capitais vascas de Vitoria e Donostia foron fundadas polo rei navarro Sancho VI o Sabio.\nNa s\u00faa etapa final, o reino resultou dividido en: \nO t\u00edtulo do pr\u00edncipe herdeiro \u00e9 Pr\u00edncipe de Viana, que hoxe en d\u00eda ostenta Filipe de Borb\u00f3n, fillo e herdeiro do rei Xo\u00e1n Carlos I.\nEvoluci\u00f3n hist\u00f3rica.\nOs territorios dos vasc\u00f3ns.\nA principios de era cristi\u00e1, os territorios dos vasc\u00f3ns estaban poboados fundamentalmente por tres pobos diferentes: Os v\u00e1rdulos, os caristios e os autrig\u00f3ns. Alg\u00fans autores, como o ling\u00fcista Koldo Mitxelena, consideran que ditos pobos falaban unha lingua antepasada do vasco actual.\nPola contra, outros historiadores e fil\u00f3logos como Claudio S\u00e1nchez Albornoz ou J\u00fcrgen Untermann, consideran que a depresi\u00f3n vasca (os antigos \"saltus\" e \"ager vasconum\") foi colonizada tardiamente nos s\u00e9culos V e VI por xentes procedentes de Aquitania. Neste sentido, resaltouse o feito de que tanto o \"ager\" como o \"saltus vasconum\" estaban profundamente romanizados, e preservouse ata os nosos d\u00edas toponimia indoeuropea non vasca (Deva, Durango), nas actuais provincias vascas. A xa citada expansi\u00f3n do \"euskara\" na Idade Media, as\u00ed como a inexistencia de epigraf\u00eda protovasca f\u00f3ra do territorio aquitano, parecer\u00edan ser argumentos de peso en tal sentido (como dato curioso, as \u00fanicas cecas atopadas en Navarra, as de Barscunes, est\u00e1n cu\u00f1adas en lingua ib\u00e9rica). A\u00ednda que no asentamento de Iru\u00f1a-Veleia se chegaron a atopar supostas inscrici\u00f3ns en lingua vasca, o certo \u00e9 que estas ter\u00edan sido relativamente tard\u00edas, dos s\u00e9culos III a V, e segundo alg\u00fans autores non invalidar\u00edan a tese da vasconizaci\u00f3n tard\u00eda da depresi\u00f3n vasca, sen\u00f3n que simplemente adiantar\u00edano dous ou tres s\u00e9culos m\u00e1is atr\u00e1s. \nEn calquera caso, o certo \u00e9 que parece que a lingua vasca nunca excedeu o l\u00edmite do r\u00edo Nervi\u00f3n nos s\u00e9culos VIII e IX. Nese momento, os vasc\u00f3ns dos territorios m\u00e1is occidentais, caeron na \u00f3rbita de poder dos reis de Oviedo durante os reinados dos reis Afonso I e Froila I. O segundo casou cunha alavesa, Munia, que lle dar\u00eda un fillo, o futuro rei Afonso II. Durante o reinado de Mauregato, o novo pr\u00edncipe Afonso houbo de refuxiarse cos seus parentes maternos na zona de \u00c1lava ata que ao fin, tras a morte de Vermudo I, puido acceder definitivamente ao trono ovetense.\nA constituci\u00f3n do Condado de \u00c1lava rem\u00f3ntase \u00e1 rebeli\u00f3n do conde Egly\u00f3n contra o rei Afonso III. Tras sufocar a rebeli\u00f3n, o monarca nomeou a un nobre leal \u00e1 s\u00faa causa, Vea Jim\u00e9nez, como conde de \u00c1lava. Tivo este magnate unha importancia fundamental na repoboaci\u00f3n e a fortificaci\u00f3n de Castela, especialmente na defensa de Cellorigo no ano 882 contra as tropas de Almundir de C\u00f3rdoba. O Condado de \u00c1lava estend\u00edase por todos os territorios da provincia hom\u00f3nima. Iso \u00e9 o que se deduce da seguinte pasaxe da Cr\u00f3nica de Afonso III: \"Alabanque, Biscai, Alaone et Urdunia, a suis reperitur senper esse possessas, sicut Pampilonia, Degius est atque Berroza\" con excepci\u00f3n da Terra de Ayala, que non se integrou no territorio ata o s\u00e9culo XV, e moi posiblemente do val de Aramayona. Doutra banda, inclu\u00eda os territorios fronteirizos das actuais provincias de Burgos e a Rioxa. Este condado subsistiu como entidade independente ata a morte de \u00c1lvaro Herrameliz, tras a cal, \u00c1lava pasou a formar parte dos dominios de Fern\u00e1n Gonz\u00e1lez.\nO cronista bisca\u00ed\u00f1o Lope Garc\u00eda de Salazar sit\u00faa nas s\u00faas obras \"Cr\u00f3nicas de Biscaia\" (1454) e \"Bienandanzas e fortunas\" (1471) o nacemento do se\u00f1or\u00edo de Biscaia nesta \u00e9poca. Menci\u00f3nase nelas a existencia dun heroe fundador, Jaun Zur\u00eda, de cute branca e cabelos louros que creou o se\u00f1or\u00edo tras a s\u00faa vitoria sobre as tropas galaico-asturianas na lendaria batalla de Arrigorriaga (ano 840). Con todo, a falta de documentaci\u00f3n respecto diso fai que todas estas cuesti\u00f3ns queden nun terreo especulativo: O \u00fanico que constatan as cr\u00f3nicas contempor\u00e1neas \u00e9 que Afonso III fixo fronte exitosamente a unha rebeli\u00f3n dos vasc\u00f3ns.\nReinado de visigodos e francos: \"domuit vascones\".\nPara o per\u00edodo da historia dos vasc\u00f3ns contempor\u00e1neo \u00e1 formaci\u00f3n e consolidaci\u00f3n do reino visigodo en Hispania hai escasas fontes directas dispo\u00f1ibles sobre os acontecementos e a organizaci\u00f3n interna dos vasc\u00f3ns, que con frecuencia resultan contraditorias.\nNumerosos reis hispanogodos tiveron enfrontamentos cos vasc\u00f3ns segundo testemu\u00f1an as cr\u00f3nicas, algunhas das cales portan a inscrici\u00f3n \"domuit vascones\" coas que os monarcas celebraban as s\u00faas acci\u00f3ns, o que fai supor a unha parte dos historiadores que os vasc\u00f3ns nunca foron sometidos polos visigodos na s\u00faa pretensi\u00f3n de lograr a unidade territorial de todas a antigas provincias hispanorromanas. As reflexi\u00f3ns doutros especialistas recordan a actitude amigable dos vasc\u00f3ns no per\u00edodo romano e a ausencia de conflitos relevantes durante o baixo imperio, resaltando a dificultade de explicar aqueles enfrontamentos sen apoiarse no contexto da afirmaci\u00f3n do poder aut\u00f3nomo en Aquitania e as rivalidades entre francos e visigodos.\nNo ano 632 o rei merovinxio Dagoberto I encabezou unha expedici\u00f3n a Zaragoza en apoio de Sisenando que se sublevou fronte \u00e1 autoridade de Suintila. Poucos anos despois, Dagoberto reuniu un ex\u00e9rcito de burgundios cos que ocupou sen \u00e9xito toda a \"patria de Vasconia\" no 635. Con todo, no 636 Dagoberto obtivo tras unha nova campa\u00f1a militar, o xuramento de lealdade dos vasc\u00f3ns ao servizo de Aighina, duque sax\u00f3n de Bordeos. Tras a morte de Dagoberto, o poder merovinxio foise debilitando para dar paso a un per\u00edodo de consolidaci\u00f3n dun poder aut\u00f3nomo aquitano-vasc\u00f3n dentro do reino franco pero do que se desco\u00f1ecen fontes de referencia ata que \u00e9 citada a concesi\u00f3n a F\u00e9lix, patricio de Tolosa, do control de todas as cidades ata os Pireneos e dos vasc\u00f3ns cara ao 672. Para alg\u00fans autores, a pol\u00edtica de enfrontamento co poder franco por parte de F\u00e9lix, ser\u00eda continuada polo seu sucesor Lupo, proceso que culminar\u00eda en tempos de Eudes que lograr\u00eda o reco\u00f1ecemento de \"regnum\" para a parte meridional da antiga Galia.\nDurante os s\u00e9culos VI e VII, hai teor\u00edas que din que os vasc\u00f3ns do norte cruzaron os Pireneos, ocupando Aquitania, na actual Francia, onde a s\u00faa lingua influ\u00edu no idioma romance que dar\u00eda lugar ao gasc\u00f3n, \u00e1 que deron o nome de Gascu\u00f1a.\nOutros defenden (tese da vasconizaci\u00f3n tard\u00eda) que foron os aquitanos quen, forzados polos visigodos, ocuparon o que actualmente se co\u00f1ece como Pa\u00eds Vasco, desprazando aos habitantes orixinarios (hispanorromanos de orixe indoeuropeo) e achegando a s\u00faa lingua e costumes.\nInvasi\u00f3n musulm\u00e1: Roncesvalles e a formaci\u00f3n do reino de Pamplona.\nDurante o inverno do 713 os ex\u00e9rcitos musulm\u00e1ns alcanzaron o val medio do Ebro que se atopaba gobernado polo conde hispanovisigodo Casio quen elixiu someterse ao califa de Omeia e converterse ao islam dando orixe \u00e1 estirpe dos Banu Qasi a cambio de manter o seu poder na rexi\u00f3n. Pamplona con todo foi finalmente ocupada tras opor resistencia no 718 e obrigada a pagar tributo aos gobernadores musulm\u00e1ns que estableceron un protectorado. A derrota musulm\u00e1 na batalla de Poitiers en 732 fronte aos francos de Carlos Martel debilitaron a posici\u00f3n musulm\u00e1 pero o val\u00edn Uqba reconduciu a situaci\u00f3n instalando unha gornici\u00f3n militar na cidade entre o 734 e o 741(Baz\u00e1n 2006:203).\nA Marca Hisp\u00e1nica de Carlomagno.\nA Marca Hisp\u00e1nica foi a fronteira pol\u00edtico-militar do Imperio Carolinxio ao sur dos Pireneos. Tras a conquista musulm\u00e1 da Pen\u00ednsula Ib\u00e9rica, este territorio foi dominado mediante guarnici\u00f3ns militares establecidas en lugares como Barcelona, ou Xirona. A fins do s\u00e9culo VIII, os Carolinxios intervi\u00f1eron no nord\u00e9s peninsular co apoio da poboaci\u00f3n aut\u00f3ctona das monta\u00f1as. A dominaci\u00f3n franca f\u00edxose efectiva tras a conquista de Xirona (785) e Barcelona (801). O territorio ga\u00f1ado aos musulm\u00e1ns configurouse como a Marca Hisp\u00e1nica, integrada por condados dependentes dos monarcas Carolinxios. A marca hisp\u00e1nica \u00eda de Pamplona ata Barcelona. De todos eles, o que alcanzou maior protagonismo foi o condado de Barcelona.\nDurante o s\u00e9culo IX, design\u00e1banse globalmente, Marca Hisp\u00e1nica aos condados catal\u00e1ns. Ao converterse en reinos os condados occidentais, aliados e en boas relaci\u00f3ns cos estados veci\u00f1os musulm\u00e1ns, os Banu Qasi do rico Val do Ebro, debido ao matrimonio de Musa ibn Fort\u00fan con Onneca. Casada anteriormente co vasc\u00f3n \u00cd\u00f1igo Jim\u00e9nez e nai de \u00cd\u00f1igo \u00cd\u00f1iguez, que m\u00e1is tarde ser\u00eda o primeiro rei de Pamplona. Este matrimonio tivo lugar cara ao ano 784.\nCarlomagno aproveitando a rebeli\u00f3n do gobernador de Zaragoza para intervir na Pen\u00ednsula, atravesou cun ex\u00e9rcito franco o territorio vasc\u00f3n e destru\u00edu as defensas de Pamplona no seu avance cara a Zaragoza, onde \u00e1 s\u00faa chegada o cambio das alianzas dos sublevados obr\u00edgolle a retirarse. O interese de Carlomagno nos asuntos hisp\u00e1nicos moveulle a apoiar unha rebeli\u00f3n no Vilayato da Marca Superior de al-\u00c1ndalus de Sulaym\u00e1n al-Arabi, que pretend\u00eda alzarse a emir de C\u00f3rdoba co apoio dos francos, a cambio de entregar ao emperador franco a praza de Saraqusta. Carlomagno chegou no ano 778 \u00e1s portas da cidade. Con todo, unha vez al\u00ed, o val\u00edn de Zaragoza, Husayn negouse a franquearlle a entrada ao ex\u00e9rcito carolinxio. Debido \u00e1 complexidade que supor\u00eda un longo asedio a unha praza tan fortificada, cun ex\u00e9rcito tan afastado do seu centro lox\u00edstico, desistiu. O 15 de agosto de 778, cami\u00f1o de volta ao seu reino polo paso de Roncesvalles, entre o cerro de Iba\u00f1eta e o val de Valcarlos, Carlomagno co m\u00e1is poderoso ex\u00e9rcito do s\u00e9culo VIII. Tras reducir a ru\u00ednas a capital dos vasc\u00f3ns, Pamplona, aliados dos Banu Qasi. Sufriu unha contundente emboscada por partidas de nativos vascones, probablemente instigados polos fieis aos fillos de Sulayman, Aysun e Matruh ben Sulayman al-Arab\u00ed. Que provocaron un mancar xeral \u00e1 retagarda da s\u00faa exercito, mandada polo seu sobri\u00f1o Rold\u00e1n, a base de lanzarlles rocas e dardos. \"O Cantar de Rold\u00e1n\" inmortalizou o evento. A independencia dos condados occidentais respecto do rei Carlomagno decidiuse no fracaso da toma de Saraqusta.\nO reino de Pamplona.\n\"Ver artigo principal Reino de Pamplona\"\nO Reino de Pamplona \u00e9 a denominaci\u00f3n empregada por alg\u00fans historiadores, de acordo aos \"Anais dos Reis Francos\" \"Annales Regni Francorum\" nos que se diferencian o pobo dos \"navarri\" do dos \"pampiloneneses\" (Collins 1985:166) para referirse ao que foi durante a Alta Idade Media a entidade pol\u00edtica xurdida contorna \u00e1 \"civites\" de \"Pompaelo\", a que fora a principal cidade en territorio dos vasc\u00f3ns durante a \u00e9poca da Antiga Roma na rexi\u00f3n dos Pireneos occidentais, e ao liderado da figura de \u00cd\u00f1igo Aresta quen fundou a dinast\u00eda real e a entidade no 824(Collins 1985:166), co apoio dos seus aliados da familia dos Banu Qasi, se\u00f1ores de Tudela, e do bispado de Pamplona. Non existe un consenso entre os especialistas para discernir o n\u00famero preciso de monarcas e a duraci\u00f3n dos seus mandatos, como tampouco sobre a extensi\u00f3n do seu territorio e influencia.\nA dinast\u00eda dos \u00cd\u00f1iguez terminou con Fort\u00fan Garc\u00e9s quen segundo a tradici\u00f3n, que o co\u00f1ece como Fort\u00fan o Monxe, abdicou e retirouse ao mosteiro de Leire, sendo substitu\u00edda pola dos Jim\u00e9nez no 905 que comezou con Sancho Garc\u00e9s I (905-925) cuxo reino \u00e9 co\u00f1ecido como \"Reino de Pamplona ou Navarra\"(Collins 1985:190).\nPamplona foi durante moito tempo a cidade m\u00e1is importante e rica en territorio cristi\u00e1n, numerosos intentos por facer dela a s\u00faa capital foron feitos por pequenos grupos monta\u00f1eses de cristi\u00e1ns e m\u00e1is tarde polos territorios pr\u00f3ximos. Ademais de contar cunha poboaci\u00f3n numerosa e estable por atoparse no val rico e f\u00e9rtil do r\u00edo Arga, era un lugar de reuni\u00f3n e intercambio entre as rutas do mundo isl\u00e1mico ao sur e a Europa cristi\u00e1 ao norte, polos pasos pirenaicos vascos e os portos costeiros do Mar Cant\u00e1brico e as rutas de leste para oeste que seguian tam\u00e9n os peregrinos cristi\u00e1ns do Cami\u00f1o de Santiago cara ao reino de Galiza, que atravesaba os condados francos do Imperio Carolinxio nas actuais Navarra, Arag\u00f3n e Catalu\u00f1a desde a costa mediterr\u00e1nea condal, e m\u00e1is al\u00f3, a trav\u00e9s dos portos mediterr\u00e1neos. \nA s\u00faa neutralidade e boas relaci\u00f3ns cos belicosos veci\u00f1os, a fama de prosperidade e riqueza: comercio e intercambio de artesan\u00edas en coiro, instrumentos musicais, libros e armas, materias primas: marfil, pedras preciosas, panos, aceite, seda, la, ouro, especias... chegou at\u00e9 os viquingos.\nA constante ameaza que sobre as terras vascoas se exerc\u00eda desde ambas as vertentes dos pireneos favoreceu o surximento de d\u00faas facci\u00f3ns l\u00edderes entre a aristocracia vascoa, os \u00cd\u00f1igo apoiados nos musulm\u00e1ns por parentesco cos Banu Qasi, e os Velasco apoiados polos francos carolingios. Cando no 799 \u00e9 asasinado por partidarios carolinxios o gobernador de Pamplona Mutarrif Ibn Musa, os I\u00f1igo recorreron \u00e1 familia Banu Qasi para retomar o control da cidade. Con todo, no 812 o emir Al Hakam I e Ludovico P\u00edo acordaron unha tregua pola que os carolinxios tomaban o control de Pamplona, delegando o goberno en Velasco ao Gasalq\u00ed. Ao termo da tregua, Al Hakam retomou as hostilidades cos francos e logrou recuperar Pamplona no 816 a cuxo control os francos renunciaron en diante. \u00cd\u00f1igo Aresta, tam\u00e9n chamado, Eneko Arizta, ser\u00eda designado primeiro rei de Pamplona ata o 851.\nA primeira dinast\u00eda navarra (os Aresta) ser\u00e1 substitu\u00edda tras tres reinados e nun episodio a\u00ednda misterioso pola dinast\u00eda Ximena, que ampliar\u00eda o soar do reino coa incorporaci\u00f3n das terras rioxanas e a Zona Media navarra, baixo a cal Navarra alcanzar\u00e1 a maior extensi\u00f3n territorial a costa do islam e dos se\u00f1or\u00edos cristi\u00e1ns veci\u00f1os.\nA costa mediterr\u00e1nea, callada desde antigo de torres de vix\u00eda contra a pirater\u00eda berberisca, ao berro de \"Mouros na Costa\" ve no 858 aos normandos que soben polo Ebro desde Tortosa, rem\u00f3ntano ata o reino de Navarra, deixando atr\u00e1s as inexpugnables cidades de Zaragoza e Tudela. Soben logo polo seu afluente, o r\u00edo Arag\u00f3n ata atoparse co r\u00edo Arga, o cal tam\u00e9n remontan, chegan ata Pamplona e saqu\u00e9ana, raptando ao rei navarro. No 859 os viquingos chegan a Pamplona e secuestran ao novo rei Garc\u00eda I I\u00f1\u00edguez. S\u00f3 tras pagar un custoso rescate o rei volve a Pamplona, pero a partir de ent\u00f3n a vella alianza entre os Aresta e os Banu Qasi rompeuse e Garc\u00eda I ser\u00e1 aliado do reino de Galicia.\nDebido aos problemas internos de cordobeses e ao cambio de actitude dos navarros, o \u00fanico inimigo de Ordo\u00f1o I vai ser o caudillo dos Banu Qas\u00ed, Mus\u00e0 ben Mus\u00e0, quen se titulaba \"terceiro rei de Espa\u00f1a\". En continua rebeli\u00f3n contra C\u00f3rdoba, trata de asegurar o val do Ebro ao seu paso por a Rioxa. Musa, no 855 vai realizar unha dura \"razzia\" contra \u00c1lava e al-Qil\u00e1 e tras ela preoc\u00fapase de restaurar e fortalecer a gornici\u00f3n militar de Albelda. Vendo a ameaza que esta fortaleza sup\u00f3n sobre os dominios orientais do reino de Galicia, Ordo\u00f1o I e os navarros lanzan unha ofensiva contra Albelda. Tras unha dura loita, Ordo\u00f1o toma a fortaleza e arr\u00e1saa. Esta batalla dar\u00e1 lugar no s\u00e9culo XII \u00e1 lendaria batalla de Clavijo que por moitos \u00e9 considerada s\u00f3 unha lenda forxada polo arcebispo Rodrigo Jim\u00e9nez de Rada.\nMus\u00e0 II seguir\u00e1 pelexando contra navarros e cordobeses ata a s\u00faa morte no 862. Mentres tanto o seu fillo Lupp ou Lope ben Mus\u00e0, gobernador de Toledo, declararase vasalo de Ordo\u00f1o I. A navarra de orixe vasc\u00f3n, Subh, Subh umm Walad, nai do terceiro Califa de C\u00f3rdoba, Hixem II, e unha das mulleres m\u00e1is influentes da \u00e9poca isl\u00e1mica, naceu probablemente na d\u00e9cada de 940 e morreu cara a 999.\nO navarroaragon\u00e9s.\nO navarroaragon\u00e9s, unha lingua romance, anterior ao castel\u00e1n, falada no val do r\u00edo Ebro durante a Idade Media, con redutos actuais no Pireneo aragon\u00e9s, co\u00f1ecidos como aragon\u00e9s e pr\u00e9stamos no castel\u00e1n da Rioxa, Ribeira de Navarra e Arag\u00f3n, con diferentes gradaci\u00f3ns. Ten a s\u00faa orixe no dialecto latino, durante o Reino de Pamplona, sobre un acusado substrato vasc\u00f3n. A lingua recibe, no seu per\u00edodo medieval, a denominaci\u00f3n entre os ling\u00fcistas de \"navarroaragon\u00e9s\", pola inicial dependencia aragonesa do Reino de Navarra.\nA chamada \"Reconquista\", ou expansi\u00f3n do Reino de Navarra sobre terras musulm\u00e1s e cristi\u00e1s, coa consecuente repoboaci\u00f3n con cristi\u00e1ns do Reino de Navarra, levar\u00eda consigo o idioma por todo o territorio conquistado. A anexi\u00f3n polo Reino de Navarra dos condados aragoneses supuxo unha importante influencia da lingua navarroaragonesa sobre os territorios posteriores da Coroa de Arag\u00f3n e no castel\u00e1n.\nA primeira constancia escrita da lingua est\u00e1 nas Glosas Emilianenses, no Mosteiro de San Mill\u00e1n da Cogolla. \nVer Substrato vasco en linguas romances.\nA expansi\u00f3n de Sancho III o Maior.\nO apoxeo producirase con Sancho III o Maior. Ascendeu ao trono entre o ano 1000 e o 1004, herdando o reino de Navarra e o condado de Arag\u00f3n, baixo a titor\u00eda dun consello de rexencia integrado polos bispos e a s\u00faa nai, e incorporando extensos territorios aos seus dominios, como o condado de Castela ademais do soar tradicional do reino (Pamplona e N\u00e1jera). A uni\u00f3n din\u00e1stica con Arag\u00f3n deuse en dous per\u00edodos: do ano 1000 ao 1035 e do ano 1076 ao 1134.\nBaixo o seu mandato o reino cristi\u00e1n de N\u00e1jera-Pamplona alcanza a s\u00faa maior extensi\u00f3n territorial, abarcando case todo o terzo norte peninsular, desde Astorga at\u00e9 Ribagorza na reorganizaci\u00f3n do reino, crese que creou o vizcondado de Labort, entre 1021 e 1023, con residencia do vizconde en Baiona e o de Bazt\u00e1n cara a 1025. \u00c1 morte do duque Sancho Guillermo, duque de Gascu\u00f1a, o d\u00eda 4 de outubro de 1032, tratou de estender a s\u00faa autoridade sobre a antiga Vasconia ultrapirenaica comprendida entre o Pireneo e o Garona, a\u00ednda que non o conseguiu, ao herdar o ducado Eudes.\nTi\u00f1a a s\u00faa residencia en N\u00e1jera, estendendo as s\u00faas relaci\u00f3ns m\u00e1is al\u00f3 dos Pireneos, co ducado de Gascu\u00f1a, e aceptando as novas correntes pol\u00edticas, relixiosas e intelectuais.\nO seu reinado coincidiu coa crise do mundo califal, iniciado \u00e1 morte de Almanzor e terminado co principio dos Reino de Taifas. Pretendeu a unificaci\u00f3n dos estados cristi\u00e1ns, ben por v\u00ednculos de vasalaxe ou baixo o seu propio mando.\nEn 1016 fixou as fronteiras entre Navarra e o Condado de Castela, e iniciou un per\u00edodo de relaci\u00f3ns cordiais entre ambos os Estados, facilitadas polo seu matrimonio con Munia, tam\u00e9n co\u00f1ecida como Muniadona, filla do conde castel\u00e1n Sancho Garc\u00eda. Deste matrimonio naceron Fernando (Fernando I de Castela), Gonzalo (Conde de Sobrarbe e Ribagorza) e as fillas Maior e Jimena, ra\u00ed\u00f1a de Le\u00f3n ao casar con Bermudo III.\nAproveitou as dificultades internas de Sobrarbe-Ribagorza para facer valer os seus intereses como descendente de Dadildis do Pallars e apoderarse do condado (1016-1019). \nFoi encargado da tutela do conde Garc\u00eda de Castela. Afonso V de Le\u00f3n aproveitou esta situaci\u00f3n para apoderarse das terras altas situadas entre o r\u00edo Cea e o Pisuerga. Sancho III op\u00faxose \u00e1 expansi\u00f3n galaica e pactou o matrimonio entre Garc\u00eda de Castela e Sancha de Le\u00f3n. \u00c1 morte de Sancho III o Maior, h\u00e9rdalle o seu primox\u00e9nito con obrigaci\u00f3n do resto de irm\u00e1ns de renderlle vasalaxe, pero estes non respectan a vontade testamentaria do monarca e finalmente div\u00eddese o reino entre os seus fillos, nacendo as\u00ed os reinos de Arag\u00f3n, Castela e Navarra.\nDurante o reinado de Garc\u00eda S\u00e1nchez III (1035 - Atapuerca, 15 de setembro de 1054) alcumado \"\"o de N\u00e1jera\", e o seu fillo Sancho Garc\u00e9s, Navarra sep\u00e1rase dos reinos veci\u00f1os.\nEn 1076, tras o asasinato de Sancho IV, o de Pe\u00f1al\u00e9n (botado a un precipicio en Funes) Navarra e Arag\u00f3n seguen novamente xuntos baixo o reinado de Pedro I e logo o do seu irm\u00e1n, o rei emperador Afonso, sendo neste per\u00edodo cando se consuma a toma de Tudela e o seu distrito. Tras a morte sen descendencia de Afonso I o Batallador (1134), suc\u00e9delle Garc\u00eda Ram\u00edrez de Navarra. Nin aragoneses nin navarros respectaron o testamento do seu rei emperador Afonso, que deixaba os reinos \u00e1 orde do Amorne e a outras ordes militares e cada reino escolle un rei diferente.\nO reino de Navarra.\nAo separarse de Arag\u00f3n, Navarra conv\u00e9rtese nun reino sen posibilidade de expansi\u00f3n, ao non ter fronteira cos territorios musulm\u00e1ns e atoparse encaixonado entre os agora moito m\u00e1is poderosos Castela e Arag\u00f3n.\nO expansionismo castel\u00e1n e aragon\u00e9s fixo minguar o territorio navarro. A determinaci\u00f3n de repartilo, consta en varios tratados realizados polos devanditos reinos no s\u00e9culo XII. Os reis destes dous reinos asinaron en 1198 un tratado para repartirense o reino de Navarra, co r\u00edo Arga (que cruza Navarra de norte a sur) como fronteira entre ambos os reinos. As\u00ed cara a 1200 e a pesar dun labor repoboadora da zona (fundaci\u00f3n de Vitoria e San Sebasti\u00e1n), Castela, apoiada na baixa nobreza, consegue o apoio de facci\u00f3ns aut\u00f3ctonas no Duranguesado, e logo en \u00c1lava, logo de cercar Vitoria durante nove meses. E para rematar Guip\u00fascoa mediante negociaci\u00f3n, a\u00ednda que logo de entrar o ex\u00e9rcito castel\u00e1n no seu territorio. \nO traballo dos monarcas do s\u00e9culo XIII, tras a conquista parcial de Navarra, basearase na reconstruci\u00f3n e reorganizaci\u00f3n interior do reino e en facer fronte \u00e1s continuas apetencias de repartici\u00f3n entre os seus veci\u00f1os. A pesar de todo participar\u00e1 en empresas como a batalla das Navas de Tolosa (1212), na que destacou o monarca navarro Sancho VII o Forte e onde segundo a lenda conseguiu as cadeas e a esmeralda que conformaron desde ent\u00f3n o s\u00edmbolo da dinast\u00eda de Navarra, en substituci\u00f3n do seu emblema persoal chamado \"'Arrano beltza\" (aguia negra).\nA morte sen descendencia de Sancho VII o Forte, a pesar de deixar un pacto de perfillamento con Xaime de Arag\u00f3n, sup\u00f3n a entronizaci\u00f3n en Navarra durante case dous s\u00e9culos de dinast\u00edas francesas (a de Champa\u00f1a, a Capeta e a de \u00c9vreux), que tam\u00e9n dispor\u00e1n de territorios en Francia e descoidar\u00e1n en diverso grao o goberno do pequeno reino.\nTras a instauraci\u00f3n da Casa de Trast\u00e1mara en Arag\u00f3n a mediados do s\u00e9culo XV, a crise sociopol\u00edtica do reino foi paulatinamente polarizando \u00e1s forzas vivas de Navarra ao redor de dous bandos: os beamonteses e os agramonteses. \u00c9 este un conflito complexo con posici\u00f3ns e actitudes cambiantes que aparentemente \u00e9 un conflito entre facci\u00f3ns nobiliarias, pero que parece tam\u00e9n evidenciar alg\u00fan tipo de enfrontamento socioecon\u00f3mico monta\u00f1a-ribeira, segundo uns autores. De todos os xeitos ambas as facci\u00f3ns ti\u00f1an unha distribuci\u00f3n por toda Navarra. Este enfrontamento levar\u00eda a unha cruenta guerra civil en 1441, cando Xo\u00e1n II de Arag\u00f3n (rei consorte de Navarra) quedou para si o trono, en vez cedelo ao seu fillo Carlos, Pr\u00edncipe de Viana, ao que lle correspond\u00eda. Carlos fora designado herdeiro do reino polo testamento da s\u00faa nai a ra\u00ed\u00f1a Branca, a\u00ednda prescribindo devandito documento que non tomase posesi\u00f3n do reino sen o benepl\u00e1cito do seu pai Xo\u00e1n II. En 1452 o pr\u00edncipe foi apresado na batalla de Aibar.\nA guerra civil persistiu tras a morte de Carlos, Pr\u00edncipe de Viana en 1461 e \u00e1 de Xo\u00e1n II en 1479. Os beamonteses ti\u00f1an o apoio dos castel\u00e1ns, mentres que os agramonteses tiveron primeiro dos aragoneses (por ser Xo\u00e1n II rei de Arag\u00f3n) e logo dos franceses.\nA conquista castel\u00e1-aragonesa.\nA finais do s\u00e9culo XV o rei de Arag\u00f3n Fernando o Cat\u00f3lico realizaba continuas inxerencias na guerra civil de Navarra en apoio aos Beaumonteses e que nalg\u00fans per\u00edodos supuxera unha aut\u00e9ntica ocupaci\u00f3n militar. A principios do s\u00e9culo XVI os baumonteses perderan a guerra civil e o seu l\u00edder fuxira ao exilio Castel\u00e1n, onde faleceu. Desde al\u00ed o seu descendente apoiou ao rei castel\u00e1n-aragon\u00e9s no seu xa decidida invasi\u00f3n do reino de Navarra. Isto fixo que o rei de Navarra se v\u00edse obrigado a asinar o Tratado de Blois, polo cal consegu\u00eda apoio do reino de Francia ante unha posible agresi\u00f3n. Isto foi considerado por Castela e Arag\u00f3n como unha belixerancia, xa que Francisco I de Francia estaba enfrontado ao castel\u00e1n-aragon\u00e9s e ademais era declarado un monarca cism\u00e1tico no V Concilio de Latr\u00e1n polo Papa Xulio II.\nFernando o Cat\u00f3lico, que era medio irm\u00e1n do falecido Carlos Pr\u00edncipe de Viana (fillo de Xo\u00e1n II e o seu segundo matrimonio con Xoana Enr\u00edquez), iniciou a invasi\u00f3n o 10 de xullo coa toma de Goizueta, a\u00ednda que non se publicitou e oito d\u00edas antes da firma do Tratado de Blois. O groso do ex\u00e9rcito de m\u00e1is de 16.000 homes ben apertrechados e experimentados entrou en Navarra desde \u00c1lava o d\u00eda 22 de xullo, ao mando de Fadrique \u00c1lvarez de Toledo, segundo duque de Alba con apoiou do l\u00edder beaumont\u00e9s o conde de Ler\u00edn e os seus homes.\nO poderoso ex\u00e9rcito asentouse nos arredores de Pamplona (dominada polo bando beamont\u00e9s), ent\u00f3n unha cidade de entre 6.000 e 10.000 habitante e mal fortificada, que asinou a rendici\u00f3n 25 de xullo. Noutros lugares de Navarra, a resistencia foi maior: Lumbier ata o 10 de agosto, Estella ata agosto, Roncal ata o 9 de setembro, do mesmo xeito que Tudela, que foi o maior basti\u00f3n agramont\u00e9s, onde para tomalo tiveron que vir forzas de Arag\u00f3n. Os reis navarros Xo\u00e1n e Catarina refuxi\u00e1ronse nos seus dominios do Bearn desde onde organizaron a resistencia.\nA conquista da Alta Navarra non finalizou aqu\u00ed, xa que Catarina de Foix e Xo\u00e1n III de Albret, e posteriormente Henrique II, apoiados polos monarcas franceses, fixeron at\u00e9 tres intentos militares de recobrar o reino.\nO primeiro realiz\u00e1rono ese mesmo ano, en novembro, cando un ex\u00e9rcito de navarros agramonteses, franceses e mercenarios penetraron no reino con 15.000 homes ao mando de Xo\u00e1n de Albret e o xeneral La Palice. Varias cidades do interior alz\u00e1ronse, como Estella, C\u00e1brega, Villamayor de Monjard\u00edn e Tafalla, chegando a cercar Pamplona do 3 ao 30 de novembro. Ante a chegada de reforzos castel\u00e1ns polo Perd\u00f3n, realizouse un asalto precipitado o 27 de novembro de Pamplona, que fracasou. Debido \u00e1 proximidade do inverno, as tropas franco-navarras iniciaron a retirada cara ao Bazt\u00e1n. No porto de Velate, a retagarda foi sorprendida por forzas castel\u00e1s, nas que predominaban guipuscoanos o\u00f1acinos, ao mando de L\u00f3pez de Ayala, na que foi denominada batalla de Velate coa derrota e perda de doce pezas de artiller\u00eda, e disc\u00fatese se tam\u00e9n se produciu a perda de m\u00e1is de mil homes dos franco-navarros.\nA segunda tivo lugar en 1516, aproveitando a morte de Fernando o Cat\u00f3lico e a complicada sucesi\u00f3n castel\u00e1. O exercito, ao mando do mariscal Pedro de Navarra, mal abastecido e equipado, foi derrotado no Roncal polo coronel Fernando de Villalba. O mariscal foi feito prisioneiro (morrer\u00eda asasinado no castelo de Simancas en 1522). Para evitar posteriores problemas, en cardeal Cisneros, rexente de Castela, ordenou a demolici\u00f3n de todas as fortalezas, exceptuando as estrat\u00e9xicas e as pertencentes aos aliados beamonteses.\nSen \u00e9xito a v\u00eda militar, intentouse a diplom\u00e1tica. As\u00ed tiveron lugar dous encontros entre as partes, en Noy\u00f3n (1516) e Montpellier (1519), que non tiveron ning\u00fan \u00e9xito, polo que os reis navarros, apoiados por Francia, realizaron un \u00faltimo intento b\u00e9lico.\nEn 1521, aproveitando a guerra das comunidades que arrasaba Castela, e reinando Henrique II, que contaba co apoio incondicional do seu cu\u00f1ado Francisco I de Francia, desexoso de debilitar custase o que custase a Carlos I, tivo lugar un alzamento xeneralizado en toda Navarra, inclu\u00edndo as cidades beamontesas, \u00e1 vez que un ex\u00e9rcito navarro-gasc\u00f3n que veu polo norte, conseguiu reconquistar toda Navarra. Con todo, o ataque demorouse demasiado, non produc\u00edndose ata maio, cando en abril os comuneiros foran esmagados polas tropas reais. Ademais, no canto de consolidar a vitoria, o ex\u00e9rcito navarro-gasc\u00f3n quixo entrar en Logro\u00f1o, o que fixo que o ex\u00e9rcito castel\u00e1n se reorganizase con tres corpos de ex\u00e9rcito. As tropas f\u00f3ronse retirando coa presi\u00f3n das tropas castel\u00e1s nun n\u00famero que triplicaba \u00e1s navarras. Houbo alg\u00fan enfrontamento en Ponte a Ra\u00ed\u00f1a, e tras cometer varios erros estrat\u00e9xicos, finalmente enfront\u00e1ronse nunha cruenta batalla de No\u00e1in (30 de xu\u00f1o de 1521), nos arredores de Pamplona, onde non menos de 5.000 combatentes perderon a vida. Tras esta derrota, os restos do ex\u00e9rcito franco-navarro dispers\u00e1ronse, a\u00ednda que cara a outubro alg\u00fans combatentes fix\u00e9ronse fortes no castelo de Maya (val de Bazt\u00e1n), onde resistiron ata o 19 de xullo de 1522 e no asedio da fortaleza de Hondarribia, que resistiu ata marzo de 1524. En decembro de 1523, Carlos I decretou un perd\u00f3n para os sublevados, exclu\u00edndo a uns setenta membros da nobreza navarra. Para conseguir a ca\u00edda de Hondarribia, o emperador decretou un novo perd\u00f3n, inclu\u00edndo aos exclu\u00eddos do anterior, a condici\u00f3n de que se lle prestase xuramento de fidelidade. As\u00ed terminaron os intentos tanto por recobrar a independencia da Alta Navarra. A inestabilidade da ocupaci\u00f3n na Baixa Navarra fixo que Carlos I renunciase definitivamente a ela, retir\u00e1ndose definitivamente para 1530, onde o rei de Navarra Henrique II, mantivo a independencia do reino.\nA pesar dos diversos intentos de reconquista, Fernando o Cat\u00f3lico seguira traballando para consolidar a incorporaci\u00f3n institucional de Navarra aos seus dominios. En 1513, as Cortes de Navarra, convocadas en Pamplona polo vicerrei castel\u00e1n e s\u00f3 coa asistencia de beamonteses, nomearon a Fernando o Cat\u00f3lico rei de Navarra. O 7 de xullo de 1515 as Cortes de Castela en Burgos, sen ning\u00fan navarro presente, anexionan o Reino de Navarra ao de Castela. O novo rei comprometeuse a respectar os foros do reino.\nOs reis posteriores continuaron xurando as leis propias navarras. Con todo, a partir do s\u00e9culo XVIII, os foros comezar\u00e1n a ser definitivamente atacados ata ser abolidos no s\u00e9culo XIX. Como xustificaci\u00f3n ideol\u00f3xica adicional, \u00e1 parte do tratado de Blois (que foi a escusa que considerou a Navarra nun estado inimigo) Fernando o Cat\u00f3lico tivo ao seu favor o feito de que o papa Xulio II excomungara aos reis de Navarra e desaposuinos do reino alegando conivencias da casa real navarra co protestantismo que se estaba estendendo polo sur de Francia e a s\u00faa alianza co monarca franc\u00e9s, declarado cism\u00e1tico.\nEn 1516, o cardeal Cisneros ordena eliminar todos os signos defensivos de Navarra, debido \u00e1 imposibilidade de defender co ex\u00e9rcito castel\u00e1n todos os castelos. Navarra chegou a ter m\u00e1is dun centenar de castelos en todo o que foi o Reino de Navarra. Moi poucos quedaron en p\u00e9, e estes s\u00f3 parcialmente, desmochados.\nTras unha breve ocupaci\u00f3n das inmediaci\u00f3ns de San Juan de Pie de Puerto por parte das tropas do emperador Carlos V, en 1528, este decide abandonar Ultrapuertos polo seu dif\u00edcil defensa desde a pen\u00ednsula, e na Baixa Navarra contin\u00faa pola dinast\u00eda Albret-Foix que posteriormente chegar\u00eda a reinar en Francia a partir de 1620. Tras a Revoluci\u00f3n Francesa, o Reino de Navarra foi disolto na Rep\u00fablica Francesa.\nDesde ese momento a actual Navarra peninsular quedar\u00e1 integrada na Monarqu\u00eda Hisp\u00e1nica, non presentando inestabilidade de calado e permanecendo leal a cor\u00f3a castel\u00e1 cando cara a 1640 o sistema territorial da monarqu\u00eda dos Austrias entra en crise coa separaci\u00f3n de Portugal e a revolta de Catalu\u00f1a. A pesar de todo, e de xeito paulatino, conforme a rivalidade franco-espa\u00f1ola se traslada a outros \u00e1mbitos, Navarra converterase nun reino esquecido e cada vez m\u00e1is marxinado dos focos de poder pol\u00edtico e econ\u00f3mico.\nA dinast\u00eda Habsburgo establecer\u00e1 en Pamplona a figura dun vicerrei, permanecendo con grande actividade as cortes do reino.\nDurante a Guerra de Sucesi\u00f3n Espa\u00f1ola, Navarra (a pesar do fero sentimento antifr\u00e1nces do pobo) situarase a favor do duque de Anjou (futuro Filipe V) no canto de por o arquiduque Carlos de Austria (como o fixeron os reinos da Coroa de Arag\u00f3n). \u00c9 por iso polo que tanto Tudela como Sang\u00fcesa foron ocupadas polas tropas austracistas. \u00c1 finalizaci\u00f3n do conflito, Navarra, do mesmo xeito que as provincias vascas, conservaron os seus foros fronte aos reinos da Coroa de Arag\u00f3n, declarados traidores por Filipe V e desposu\u00eddos das s\u00faas prerrogativas forais polos Decretos de Nueva Planta.\nLoxicamente, a nova dinast\u00eda reinante mostrouse moito m\u00e1is centralista e menos pactista que a Habsburgo e en diversas ocasi\u00f3ns o r\u00e9xime foral foi posto en d\u00fabida desde o goberno da monarqu\u00eda.\nA provincia de Navarra.\n \nO 14 de novembro de 1833 os rebeldes carlistas elixiron en Estella a Tom\u00e1s de Zumalac\u00e1rregui como o seu xefe.\nO xeneral Maroto a cargo das tropas carlistas do Norte e o xeral Espartero como representante do goberno de Isabel II, o 29 de agosto de 1839, asinan o Convenio de O\u00f1ate que puxo fin \u00e1 Primeira Guerra Carlista (1833-1840) no norte da pen\u00ednsula, confirmado co co\u00f1ecido como \"o Abrazo de Vergara\"\" entre Maroto e Espartero o 31 de agosto. Maroto non contaba co apoio do pretendente Carlos e tampouco coa aveniencia de parte das s\u00faas tropas. O 14 de setembro de 1839 o pretendente carlista as tropas que lle permanec\u00edan fieis cruzaron a fronteira francesa e a guerra iniciada en 1833, co apoio maioritario da poboaci\u00f3n rural de Navarra ao pretendente real Carlos, terminou na fronte norte.\nNeste convenio tam\u00e9n se acorda eliminar certas particularidades forais para adecualas \u00e1 constituci\u00f3n de 1837 (\"Artigo 1.\u00b0. O capit\u00e1n xeral, don Baldomero Espartero, recomendar\u00e1 con interese ao Goberno o cumprimento da s\u00faa oferta de comprometerse formalmente a propor \u00e1s Cortes a concesi\u00f3n ou modificaci\u00f3n dos foros\".), segundo posteriormente se reflectir\u00eda no de 1839, co compromiso de respectar os foros \u00ab\"sen prexu\u00edzo da unidade constitucional da monarqu\u00eda\"\u00bb, \"o\u00edndo\" a Navarra e \u00e1s Provincias Vascongadas.\nO goberno liberal quer\u00eda impor os seus principios centralistas e suprimir os foros por consideralos privilexios medievais inxustos e por iso os liberais da Deputaci\u00f3n Provincial con Yanguas Miranda como cabeza visible, negocian co goberno central a supresi\u00f3n de case todos os privilexios forais. Deste xeito en 1841 e mediante a Lei de Modificaci\u00f3n de Foros de Navarra, despois chamada Lei Paccionada Navarra, o Reino de Navarra deixou de existir e pasou a ser considerada como unha \u00abprovincia foral\u00bb, co que perde definitivamente a s\u00faa soberan\u00eda en favor dunha soberan\u00eda espa\u00f1ola. Con iso perdeu prerrogativas, como a exenci\u00f3n do servizo militar e a cu\u00f1axe de moeda propia, as\u00ed como o traslado das aduanas do Ebro aos Pireneos. Con todo, a provincia segu\u00eda retendo ampla autonom\u00eda fiscal, administrativa e tributaria consignada na Lei Paccionada de 1841.\nO cualificativo de \"Paccionada\" fac\u00eda referencia a que a s\u00faa promulgaci\u00f3n foi \"pactada\" coa Deputaci\u00f3n Provincial, a cal estaba controlada polos liberais navarros. Todo este proceso foi abertamente criticado por Angel Sagaseta de Ilurdoz Garraza \u00faltimo S\u00edndico da Cortes do Reino.\nO ministro de Sagasta, Germ\u00e1n Gamazo, intentou suprimir en 1893 a autonom\u00eda fiscal da Lei Paccionada, produciuse unha reacci\u00f3n popular e institucional denominada como \u00abGamazada\u00bb. Esta normativa non se chegou a aplicar debido a que o ministro dimitiu por outras raz\u00f3ns, entre outras, pola rebeli\u00f3n en Cuba de 1895."}
{"id": "64878", "revid": "1131", "url": "https://gl.wikipedia.org/wiki?curid=64878", "title": "Galer\u00eda de imaxes de Cabanas", "text": "Galer\u00eda de imaxes do concello de Cabanas na provincia da Coru\u00f1a."}
{"id": "64880", "revid": "15490", "url": "https://gl.wikipedia.org/wiki?curid=64880", "title": "Longobardia Minor", "text": "Longobardia Minor era o nome que, en \u00e9poca altomedieval, se lle daba aos dominios longobardos da Italia centro-meridional, correspondente aos ducados de Ducado de Spoleto e de Benevento. Tras a conquista do reino longobardo por parte de Carlos Magno, no 774, fica a\u00ednda por longo tempo baixo control longobardo.\nTerritorio.\nEntrados en Italia a trav\u00e9s do Fri\u00fal no 568, os Longobardos arrebat\u00e1ronlles aos bizantinos unha gran parte do territorio continental ao sur dos Alpes, sen por\u00e9n poder constitu\u00edr, cando menos inicialmente, un dominio homox\u00e9neo e contiguo. As terras sometidas reagrup\u00e1ronse, na terminolox\u00eda da \u00e9poca, en d\u00faas grandes \u00e1reas: a \"Longobardia Maior\", dos Alpes \u00e1 actual Toscana, e a \"Longobardia Minor\" que inclu\u00eda os territorios situados ao sur das posesi\u00f3ns bizantinas (que no \u00faltimo tramo do s\u00e9culo VI se estend\u00edan desde Roma a R\u00e1vena a trav\u00e9s das actuais Umbr\u00eda e As Marcas).\nMentres a \"Longobardia Maior\" se fragmentou en numerosos e mut\u00e1beis ducados e gastaldatos, a \"Minor\" conservou durante toda a duraci\u00f3n do reino longobardo (568-774) unha not\u00e1bel estabilidade institucional, ficando sempre articulada nos dous ducados de Spoleto e de Benevento. constitu\u00edronse inmediatamente despois da penetraci\u00f3n longobarda na zona, nos anos setenta do s\u00e9culo VI, e os primeiros duques foron Faroaldo en Spoleto e Zotto en Benevento. Territorialmente inclu\u00edron inicialmente s\u00f3 as \u00e1reas interiores, deixando aos bizantinos o control das faixas costeiras; s\u00f3 nun segundo momento (en especial no reinado de Axilulfo, 591-616) as posesi\u00f3ns longobardas se estenderon \u00e1s costas. As\u00ed, v\u00f3lvese suxeito aos dous ducados a vertente adri\u00e1tica completa comprendida entre os puntos de referencia bizantinos de Ancona, ao norte, e Otranto, ao sur; o x\u00f3nico e o tirr\u00e9nico, en cambio, s\u00f3 parcialmente caeron baixo a autoridade do duque de Benevento, que non chega nunca a ocupar estabelmente N\u00e1poles, o Salento e o extremo de Calabria (ao sur de Cosen e Crotona), m\u00e1is al\u00e1 que, naturalmente, Roma co seu condado.\nHistoria.\nNo reino longobardo (568-774).\nMalia estaren estruturalmente ligados ao reino longobardo de Pavia, os ducados de Spoleto e de Benevento conservaron durante longos per\u00edodos unha ampla autonom\u00eda (durante o Per\u00edodo dos Duques, entre o 574 e o 584, tam\u00e9n unha plena independencia) con respecto ao goberno central. Entre os dous, o m\u00e1is relevante claramente na escena pol\u00edtica italiana do tempo foi o de Benevento, que durante longos treitos da s\u00faa historia consegue desenvolver un principio de sucesi\u00f3n hereditaria. A submisi\u00f3n ao rei de Pavia era a mi\u00fado s\u00f3 formal, e, \u00e9 m\u00e1is, con Grimoaldo (orixinario do Ducado de Fri\u00fal pero adoptado polo beneventano Arechis I) un duque de Benevento consegue mesmo impo\u00f1er a s\u00faa propia persoa como rei de todos os longobardos (662). Se antes del, non sendo episodios espor\u00e1dicos como o acto de homenaxe de Arechis I a Rotario, a autonom\u00eda se mantivera case totalmente, con Grimoaldo a intervenci\u00f3n de Pavia sobre os longobardos do sur dev\u00e9n m\u00e1is incisiva. Non s\u00f3 o rei conservou tam\u00e9n o t\u00edtulo ducal beneventano, sen\u00f3n que impuxo ao seu xenro Transamundo I como duque de Spoleto e creou un novo gastaldato no pouco poboado territorio comprendido entre Sepino, Bovino e Isernia, onde estableceu os b\u00falgaros que desertaran das filas bizantinas para se someteren ao rei longobardo. O mesmo Grimoaldo, por\u00e9n, conservou no seu testamento a separaci\u00f3n entre Pavia e Benevento, deixando os dous tronos a dous fillos seus distintos.\nO novo duque de Benevento, Romualdo I, atopouse de repente nunha posici\u00f3n de forza, tanto que Perctarito, o rei desposu\u00eddo por Grimoaldo e que agora volv\u00eda ao trono, deb\u00edase rebaixar a pactar con el, reco\u00f1ecendo a s\u00faa autonom\u00eda. A distancia de Spoleto e Benevento da \"Longobardia Maior\" creceu durante os enfrontados reinados de Perctarito e Cuniperto e chegou ao m\u00e1ximo nos primeiros anos do s\u00e9culo VIII, cando golpes de Estado, usurpaci\u00f3ns e guerras civ\u00eds atormentaron o reino longobardo. A subida ao trono de Liutprando (712), por\u00e9n, significou unha clara inversi\u00f3n de tendencia: o m\u00e1is poderoso dos soberanos longobardos d\u00e1 restitu\u00eddo estabelmente os ducados de Spoleto e de Benevento baixo o seu control, for obtendo coas armas a submisi\u00f3n dos respectivos duques, for substitu\u00edndoos con homes que lle eran fieis.\nOs \u00faltimos anos do reino longobardo, desde morte de Liutprando (744) ata a invasi\u00f3n dos francos (774), foron tam\u00e9n nos que o control dos reis sobre todo o territorio sometido foi m\u00e1is efectivo. Tras a deposici\u00f3n de Ratchis, que tivo que se rebaixar a pactar coa corrente m\u00e1is autonomista dos duques, o reinado dos seus sucesores Aistolfo e Desiderio significaron non s\u00f3 a reafirmaci\u00f3n do poder real, sen\u00f3n tam\u00e9n a reanudaci\u00f3n dunha ofensiva militar sobre territorios non sometidos a\u00ednda; s\u00f3 a intervenci\u00f3n dos francos de Carlos Magno, chamado polo papa, impediu aos dous soberanos chegaren \u00e1 completa unificaci\u00f3n de Italia. A \"Longobardia Minor\" foi en todo caso amplamente reconducida ao poder central, mesmo a trav\u00e9s das temporais supresi\u00f3ns das sedes ducais e a administraci\u00f3n directa de Spoleto por parte dos dous reis (Aistolfo no 751-756, Desiderio no 758-759). As expansi\u00f3ns territoriais destes anos, mesmo aquelas en \u00e1reas pr\u00f3ximas ao territorio dos ducados (Perugia, a Pent\u00e1pole, diversas fortalezas do Ducado romano) non se integraron na estrutura dos ducados longobardos, sen\u00f3n que ficaron suxeitas directamente \u00e1 autoridade dos reis.\nAs cada vez m\u00e1is pesadas intervenci\u00f3ns francas en Italia estableceron unha nova situaci\u00f3n, que implicou tam\u00e9n aos ducados meridionais. Po\u00f1\u00e9ndose de acordo co papa Estevo III, no 754, Pipino o Breve proxectou asignar ao pont\u00edfice, en caso dunha s\u00faa vitoria sobre Aistolfo, toda a Italia centro-meridional, inclu\u00edndo non s\u00f3 os antigos dominios bizantinos, sen\u00f3n tam\u00e9n os ducados de Tuscia, Spoleto e Benevento. O plano fallou xa que Aistolfo, malia ser vencido en d\u00faas ocasi\u00f3ns (754 e 756), consegue non renderse completamente a Pipino. O reino longobardo cae definitivamente no 774, por obra de Carlomagno.\nDo 774 \u00e1 chegada dos Normandos.\n\u00c1 ca\u00edda de Desiderio a mans de Carlomagno, no 774, tam\u00e9n o Ducado de Spoleto cae inmediatamente en mans francas. Non se co\u00f1ece o destino do \u00faltimo duque longobardo, Hildeprando; a entidade estatal sobreviviu a\u00ednda durante s\u00e9culos, pero o trono ducal volveuse exclusivo de estirpes francas. O ducado entrou progresivamente cada vez m\u00e1is na \u00f3rbita do Estado Pontificio, do cal entrou definitivamente a formar parte no 1230.\nNo mesmo 774, en cambio, o duque de Benevento Arechis II proxectou un golpe de man para se apoderar do t\u00edtulo real, do cal se apoderara o mesmo Carlomagno (proclam\u00e1rase \"Gratia Dei rex Francorum et Langobardorum\"). A idea, por\u00e9n, non tomou corpo, a causa dos riscos de volta pola parte dos francos que Arechis non ter\u00eda podido fortalecer. Como parcial recompensa, sempre no 774, obt\u00e9n de Desiderio a promoci\u00f3n do propio dominio da ducado a principado. A renuncia ao trono de Pavia non evitou en calquera caso unha intervenci\u00f3n franca na \"Longobardia Minor\": Carlos Magno cerca Salerno (787), obrigando a Benevento a facer acto de submisi\u00f3n. O reino de Arechis distinguise polo fervor urban\u00edstico da capital, chamada \"Ticinum geminum\" (\"Pavia xemelga\"): o duque expandiu a vella cidade romana e erixiu un novo palacio real (o \"Castelo de Arechis\"), que inclu\u00edu a bas\u00edlica de Santa Sofia.\nNo 787 o novo pr\u00edncipe Grimoaldo III, apenas sucedeu pai Arechis, rexeitou e matou en batalla ao fillo de Desiderio, Adelchis, que desembarcara en Calabria co obxectivo de reconquistar o reino perdido. As relaci\u00f3ns cos francos, naquelas fases convulsas, foron mut\u00e1beis: se alg\u00fans continxentes transalpinos ofreceran axuda a Grimoaldo na loita contra Adelchis, o compromiso do principado ao sur deu a oportunidade de varios ataques conducidos ao norte. A cidade de Chieti rematou as\u00ed anexionada ao ducado de Spoleto, xa estabelmente en mans francas. A submisi\u00f3n ao imperio franco dev\u00e9n co tempo cada vez m\u00e1is formal soamente, ao mesmo paso c\u00f3 progresivo debilitamento do poder central cos sucesores de Carlomagno.\nO s\u00e9culo IX foi o per\u00edodo de maior esplendor do principado de Benevento, que co pr\u00edncipe Sicardo ocupou Amalfi e impuxo un tributo a N\u00e1poles. No 839 un rexicidio contra Sicardo provocou unha escisi\u00f3n do principado: foron proclamados novos pr\u00edncipes o irm\u00e1n de Sicardo, Siconulfo e o rexicida Radelchis; Siconulfo tivo o apoio da cidade de Salerno, mentres Radelchis o de Benevento. A situaci\u00f3n de estancamento prolongouse, con incesantes guerras intestinas, por m\u00e1is de dez anos; a intervenci\u00f3n do emperador Lu\u00eds II o Xerm\u00e1nico non sancionou a divisi\u00f3n. O capitular do 851 significou o nacemento do Principado de Salerno, confiado a Siconulfo, baixo cuxa soberan\u00eda recaeu a parte centro-meridional do vello ducado longobardo. O principado de Benevento, reducido a Sanoso, Molise e Puglia (ag\u00e1s o Salento, sempre bizantino), tocoulle a Radelchis.\nA divisi\u00f3n significou o inicio dun per\u00edodo de grave crise, complicada polas rebeli\u00f3ns autonomistas de gastaldos e pequenos feudatarios, polas incursi\u00f3ns dos sarracenos e polas tentativas de reconquista do Imperio bizantino, que lle d\u00e1 arrincado ao xa d\u00e9bil Principado de Benevento gran parte da Puglia. Entre os potentados locais que xurdiron nesta fase, particularmente influente volveuse a Signoria de Capua. Nos anos sucesivos cont\u00e1ronse diversas tentativas de reunificar o antigo ducado, pero os \u00e9xitos de Atenulfo I (899) e de Pandulfo I Testa de Ferro (971) revel\u00e1ronse ef\u00e9meros.\nA decadencia do Principado de Benevento acelerouse ao inicio do s\u00e9culo XI: no 1022 o emperador Henrique II conquistou a capital, malia que tivo que facer un precipitado regreso a Alema\u00f1a. Pouco despois a chegada dos normandos sancionou o fin do ducado: Robert Guiscard conquistou Benevento no 1053 e declarou o seu sometemento ao Estado Pontificio. O pont\u00edfice nomeou alg\u00fans pr\u00edncipes para os seus s\u00fabditos, ata a supresi\u00f3n definitiva do ducado no 1081.\nO Principado de Salerno conservou m\u00e1is tempo un papel maiormente activo. Guaimaro IV, pr\u00edncipe do 1027 ao 1052, expandiu notabelmente os conf\u00edns do principado, que chegou a inclu\u00edr Amalfi, Sorrento, Gaeta e gran parte de Puglia e Calabria. Logo, por\u00e9n, tam\u00e9n Salerno debeu enfrontarse cos normandos, que con Robert Guiscard asediaron a capital no 1076. Tomada converteuse no 1078 en sede dos dominios normandos; o \u00faltimo duque longobardo, Xisulfo II, colleu o cami\u00f1o do exilio.\nArte.\nAlg\u00fans extraordinarios testemu\u00f1os de pintura at\u00f3panse nalg\u00fans mosteiros da \"Longobardia Minor\", en particular nas actuais Molise, Campania e Puglia. Estes testemu\u00f1os d\u00e1tanse sobre todo entre o fin do s\u00e9culo VIII e o IX. Entre os centros mon\u00e1sticos m\u00e1is importantes estaban o Santuario de Monte Sant'Arcangelo no Monte Gargano (fundado no s\u00e9culo VI), a poderosa abad\u00eda de Montecassino (fundada no 529 e moi activa no per\u00edodo do abade longobardo Xisulfo, 797-817), San Vincenzo al Volturno (fundado a finais do s\u00e9culo VIII).\nNa cripta de San Vincenzo conservouse un importante ciclo de pinturas do tempo do abade Epifanio (797-817), cun estilo ligado \u00e1 coeva escola de miniatura beneventana, con cores luminosas e ricos en iluminaci\u00f3ns, con dese\u00f1o bastante \u00e1xil.\nOutros exemplos de pintura na \u00e1rea beneventana at\u00f3panse na igrexa de san Biagio en Castellammare de Stabia, na igrexa dos Santos Rufo e Carponio en Capua e na Gruta de San Michele en Olevano sul Tusciano, pero os restos m\u00e1is importantes at\u00f3panse na igrexa de Santa Sofia en Benevento, fundada no 760 por Arechis II. Caracterizada por unha planta central, cunha orixinal estrutura con nichos estrelados, pos\u00fae tres \u00e1bsidas e not\u00e1beis restos de frescos nos muros."}
{"id": "64881", "revid": "624", "url": "https://gl.wikipedia.org/wiki?curid=64881", "title": "Carlos Magno", "text": ""}
{"id": "64883", "revid": "624", "url": "https://gl.wikipedia.org/wiki?curid=64883", "title": "Langobardia Minor", "text": ""}
{"id": "64887", "revid": "1987", "url": "https://gl.wikipedia.org/wiki?curid=64887", "title": "Galer\u00eda de imaxes de Camari\u00f1as", "text": "Galer\u00eda de imaxes do concello de Camari\u00f1as na provincia da Coru\u00f1a."}
{"id": "64889", "revid": "5196840", "url": "https://gl.wikipedia.org/wiki?curid=64889", "title": "Soak", "text": "Soak \u00e9 unha banda musical do Morrazo. A banda foi fundada en 1989 co nome de Kaos, mudaron o seu nome para evitar conflitos e confusi\u00f3ns con outras bandas. O seu estilo \u00e9 punk-rock.\nA primeira formaci\u00f3n da banda foi: Gabi, To\u00f1o e Berto (guitarras), Xaime (bater\u00eda), Xan (baixo) e Suso (voz).\nDa primeira formaci\u00f3n seguen activos na banda Berto, Xan e Suso, sum\u00e1ndose Xurxo (guitarra) e Marcos (bater\u00eda). Ao longo do tempo tam\u00e9n pasaron pola formaci\u00f3n Xaime, Mart\u00edn e Katxo (bater\u00edas) e Gabi, To\u00f1o e Mikele (guitarras).\nA banda parou no 2009."}
{"id": "64890", "revid": "111586", "url": "https://gl.wikipedia.org/wiki?curid=64890", "title": "Independentismo galego", "text": "O independentismo galego \u00e9 un movemento pol\u00edtico e social dentro do nacionalismo galego que avoga pola independencia pol\u00edtica de Galiza respecto de Espa\u00f1a, e a s\u00faa conversi\u00f3n nun estado independente e soberano, as\u00ed como a anexi\u00f3n daqueles territorios galegofalantes baixo a administraci\u00f3n de Castela e Le\u00f3n e Asturias, a co\u00f1ecida como Galiza estremeira (As Portelas, O Bierzo e Terra Eo-Navia).\nOs comezos do separatismo popular en Galiza poden remontarse aos anos 20 e 30 do s\u00e9culo XX, case un s\u00e9culo despois da disoluci\u00f3n do Reino de Galiza no ano 1833, momento no que se produciu un forte proceso de centralismo espa\u00f1ol no cal Galiza perdeu todas as atribuci\u00f3ns pol\u00edticas, econ\u00f3micas, militares e diplom\u00e1ticas, e Espa\u00f1a iniciou unha burocracia centralizada e a procura da homoxeneizaci\u00f3n xur\u00eddica, ling\u00fc\u00edstica e cultural. Unha das primeiras organizaci\u00f3ns independentistas galegas foi o Comit\u00e9 Revoluzonareo Arredista Galego, fundado por Fuco G\u00f3mez en Cuba no ano 1921. No ano 1931, Ant\u00f3n Alonso R\u00edos proclamou a Rep\u00fablica Galega como unha reacci\u00f3n ao malestar xerado polo caciquismo e mais pola paralizaci\u00f3n das obras do ferrocarril. A proclama quedou sen efectos reais e s\u00f3 durou unhas horas xa que o goberno central da Segunda Rep\u00fablica Espa\u00f1ola retomou a obra do ferrocarril, evitando que a insurrecci\u00f3n se expandise. Logo da guerra civil espa\u00f1ola, a ditadura de Francisco Franco acabou cos movementos autonomistas, galeguistas e de esquerdas galegos. Trala morte de Franco en 1975, os partidos pol\u00edticos galegos e o nacionalismo galego maioritario concentr\u00e1ronse en recuperar a autonom\u00eda m\u00e1is que na independencia.\nNo Parlamento de Galiza non existen partidos que apoien explicitamente a independencia, a\u00ednda que dentro do Bloque Nacionalista Galego existen partidarios desta opci\u00f3n, e a s\u00faa organizaci\u00f3n xuvenil, Galiza Nova, \u00e9 independentista. Entre as organizaci\u00f3ns independentistas m\u00e1is destacadas est\u00e1n Causa Galiza e a Frente Popular Galega, logo da disoluci\u00f3n de N\u00f3s-Unidade Popular.\nIdeolox\u00eda.\nA demanda de independencia galega bas\u00e9ase na idea de que Galiza, como unha naci\u00f3n cunha cultura, lingua e identidade diferentes \u00e1s de Castela e o resto do Estado espa\u00f1ol debe adquirir o status de estado que lle permita desenvolver unha pol\u00edtica propia plena, co fin de salvagardar a s\u00faa identidade nacional, cultura, sociedade e intereses econ\u00f3micos propios.\nO movemento pola independencia de Galiza \u00e9 na actualidade moi diverso e abrangue amplos sectores, desde aqueles que formulan un avance gradual cara a independencia a trav\u00e9s dunha progresiva recuperaci\u00f3n do Goberno, ata os que consideran urxente a inmediata conversi\u00f3n de Galiza nun estado soberano e independente. En 1981, coa instauraci\u00f3n da Xunta de Galiza \u2014\u00f3rgano de goberno que toma o nome tradicional das xuntas formadas durante as invasi\u00f3ns napole\u00f3nicas e alicerzando a s\u00faa lexitimidade no plebiscitado Estatuto de 1936 , o Estado espa\u00f1ol cedeu parte dos seus poderes lexislativos, respondendo as\u00ed o gran pulo do autonomismo galego da transici\u00f3n espa\u00f1ola. Xunto coa creaci\u00f3n dun parlamento democr\u00e1tico e o establecemento dun executivo galego con poderes administrativos, o goberno de Galiza logrou acadar amplas cotas de poder aut\u00f3nomo, pero limitado ao marco da Constituci\u00f3n espa\u00f1ola de 1978 que establece a \"indisoluble unidad de la naci\u00f3n espa\u00f1ola\", imposibilitando por tanto a lexislaci\u00f3n espa\u00f1ola, o dereito de autodeterminaci\u00f3n de calquera dos territorios do Estado espa\u00f1ol. O independentismo galego, con todo, considera que a Xunta de Galiza e o executivo galego, deben ser tan s\u00f3 un estado intermedio na transici\u00f3n cara a un estado-naci\u00f3n galego plenamente libre e soberano.\nHistoria.\nComezos do independentismo.\nNo ano 1843, dez anos despois da abolici\u00f3n do Reino de Galiza e dos demais antigos reinos da Monarqu\u00eda Hisp\u00e1nica para crear un Estado centralizado, celebrouse en Lugo unha Asemblea para estudar a reorganizaci\u00f3n de Galiza con respecto \u00e1 oposici\u00f3n existente contra da rexencia de Baldomero Espartero. Nela, Antol\u00edn Faraldo propuxo debater a independencia de Galiza. A s\u00faa proposta non chegou a ser considerada por un s\u00f3 voto.\nA primeira concreci\u00f3n pol\u00edtica organizada foi o Comit\u00e9 Revoluzonareo Arredista Galego de Fuco G\u00f3mez fundado na Cuba dos anos 1920, mais durante a II Rep\u00fablica Espa\u00f1ola non tivo apenas relevancia. Tam\u00e9n na Arxentina houbo unha asociaci\u00f3n independentista chamada Sociedade Nazonalista Pondal, activa sobre todo nos anos 30.\nTam\u00e9n na Galiza existiu alg\u00fan movemento independentista nos anos 30, como foi o caso da Vangarda Nazonalista Galega.\nPrimeira Rep\u00fablica Galega.\nO 27 de xu\u00f1o de 1931, un d\u00eda antes das elecci\u00f3ns \u00e1s Cortes Constitu\u00edntes da II Rep\u00fablica Espa\u00f1ola, Galiza declarou a s\u00faa independencia e foi proclamada a Primeira Rep\u00fablica Galega. As\u00ed a todo, o gobernador civil da provincia de Ourense e o Ministro da Gobernaci\u00f3n Miguel Maura negaron oficialmente ante a prensa que se producise a devandita proclamaci\u00f3n. Ese 27 de xu\u00f1o de 1931, Alonso R\u00edos \u00e9 nomeado presidente da Xunta Revolucionaria da Rep\u00fablica Galega A rep\u00fablica durou unhas horas e o contexto no que se enmarca esta declaraci\u00f3n foi tenso, coa recente vitoria republicana e a fuxida do rei espa\u00f1ol Afonso XIII. As\u00ed, a declaraci\u00f3n dun Estado Galego veu propiciada por un ambiente de malestar xerado polo caciquismo imperante e mais pola paralizaci\u00f3n das obras do ferrocarril, deixando sen traballo a 12.000 obreiros. Con todo e iso, en verdade soamente se debe entender esta declaraci\u00f3n de independencia como unha proclama sen efectos reais.\nO franquismo e os anos 70.\nA comezos da d\u00e9cada de 1970, un sector da UPG pr\u00f3ximo a Moncho Reboiras tentou organizar a loita armada contra o franquismo seguindo o modelo de ETA, mais rematou coa morte de Moncho Reboiras. En 1978, un sector da UPG escindiuse, constitu\u00edndo primeiro a Uni\u00f3n do Povo Galego-li\u00f1a proletaria e posteriormente o Partido Galego do Proletariado, de car\u00e1cter independentista, que constitu\u00edu unha fronte asemblearia, Galicia Ceibe-OLN, na que se disolver\u00eda en 1981. Propiciou a creaci\u00f3n do LAR (Loita Armada Revolucionaria), que actuou principalmente contra a construci\u00f3n da autoestrada AP-9, o que provocou a detenci\u00f3n de varios dirixentes, entre eles Xos\u00e9 Lu\u00eds M\u00e9ndez Ferr\u00edn. Galicia Ceibe-OLN negouse a entrar no BNG durante a Asemblea de Riazor.\nO independentismo galego na actualidade.\nEn 1986 o Partido Comunista de Liberaci\u00f3n Nacional, escisi\u00f3n independentista da UPG, foi expulsado do BNG por ter apoiado a candidatura de Herri Batasuna durante as Elecci\u00f3ns ao Parlamento Europeo. Xunto a Galiza Ceive-OLN (novo nome da organizaci\u00f3n) e varios colectivos independentistas, formaron a Frente Popular Galega ao ano seguinte, a principal organizaci\u00f3n independentista galega desde ent\u00f3n.\nNese contexto apareceu o Ex\u00e9rcito Guerrilheiro do Povo Galego Ceive (EGPGC), que realizou 90 acci\u00f3ns terroristas en seis anos, a \u00faltima o 13 de setembro de 1991. Como consecuencia das s\u00faas acci\u00f3ns morreron 2 membros do EGPGC e unha rapaza no atentado da discoteca Clangor, en Santiago de Compostela, e o grupo asasinou o garda civil Benedicto Garc\u00eda Ruzo e feriu de gravidade a outro cando pretend\u00edan roubarlles armas, no concello de Irixoa. Foron detidos varias ducias de supostos membros..\nEn 1989, o sector pr\u00f3ximo a Galiza Ceive-OLN marchou da Frente Popular Galega por diferenzas sobre estratexia e o tratamento dos presos do EGPGC, e creou a Assembleia do Povo Unido (APU). A Frente Popular Galega contin\u00faa existindo na actualidade, sendo o principal partido independentista en n\u00famero de votos. Ten certo apoio social e electoral no Morrazo e conta cun sindicato af\u00edn, a Central Unitaria de Traballadores (CUT). A APU auto-disolveuse en 1995 e a s\u00faa herdanza foi a organizaci\u00f3n xuvenil Assembleia da Mocidade Independentista (AMI), creada en 1993.\nOutra organizaci\u00f3n de car\u00e1cter independentista creada en 1996) no interior BNG \u00e9 Primeira Linha. Abandonou esa organizaci\u00f3n en 1999 denunciando a deriva dereitista e autonomista do BNG e a hostilidade da UPG coa corrente independentista. A s\u00faa forza estivo centrada nos ambientes estudant\u00eds de Compostela e na comarca do Condado. Ao igual que Galiza Ceive-OLN e o resto das organizaci\u00f3ns aparecidas a partir da d\u00e9cada de 1990, asume os postulados do reintegracionismo ling\u00fc\u00edstico (a \u00fanica excepci\u00f3n actual no independentismo \u00e9 a FPG). Todas estas organizaci\u00f3ns son comunistas, se ben o modelo organizativo var\u00eda do marxismo-leninismo cl\u00e1sico at\u00e9 o asemblearismo.\nNos \u00faltimos anos da d\u00e9cada de 1990 formulouse unha proposta, co\u00f1ecida como Proceso Espiral, que pretend\u00eda unificar os numerosos grupos independentistas existentes, todos eles de tama\u00f1o reducido e \u00e1reas de acci\u00f3n limitadas. En 2001, formouse N\u00f3s-UP, que contaba coa AMI como organizaci\u00f3n xuvenil. O seu traballo c\u00e9ntrase nos centros sociais, a loita da mocidade, o sindicalismo e as organizaci\u00f3ns feministas. O afastamento entre N\u00f3s-UP e AMI motivou que xurdise outra organizaci\u00f3n xuvenil, Briga, e a estudantil AGIR, \u00e1mbalas d\u00faas af\u00edns a N\u00f3s-UP.\nDez membros de AMI e outros colectivos foron detidos en 2005 e dous deles acusados de colocaren unha bomba nun caixeiro autom\u00e1tico en Compostela. Ese mesmo ano f\u00edxose p\u00fablica a existencia dun grupo denominado Resistencia Galega que se ten atribu\u00eddo varios atentados con bombas de pequeno tama\u00f1o.\nEn 2005 comezaron a formarse outras organizaci\u00f3ns dentro do BNG, novamente procedentes en boa parte da UPG, de car\u00e1cter independentista: o Movemento pola Base e o grupo xuvenil Isca. Contan cunha importante presenza na organizaci\u00f3n sindical nacionalista CIG.\nNa primavera de 2007 apareceu unha plataforma c\u00edvica para a reivindicaci\u00f3n do dereito de autodeterminaci\u00f3n, denominada Causa Galiza. Esta iniciativa foi impulsada principalmente desde as organizaci\u00f3ns vinculadas ao independentismo galego m\u00e1is a participaci\u00f3n nela era de car\u00e1cter individual. Desde alg\u00fans sectores do nacionalismo galego esta plataforma foi vista como un intento de reunificaci\u00f3n do independentismo, por\u00e9n, fracasou e anos despois Causa Galiza \u00e9 o principal partido do independentismo alleo ao BNG, tras a disoluci\u00f3n de N\u00f3s-UP, en xu\u00f1o de 2015, e AMI, en setembro de 2014.\nNo ano 2014 a organizaci\u00f3n xuvenil do BNG, Galiza Nova celebrou a s\u00faa XIII Asemblea Nacional, na cal por primeira vez na s\u00faa historia pasaron a defender a independencia nacional de Galiza e a constituci\u00f3n dunha Rep\u00fablica Galega independente como \u00fanica v\u00eda para acadar a soberan\u00eda para o pobo galego.\nNo ano 2017 tivo lugar a XVI Asemblea Nacional do BNG na cal se reco\u00f1eceu abertamente a existencia dentro da fronte de d\u00faas tendencias na concepci\u00f3n do exercicio de autodeterminaci\u00f3n: unha delas ser\u00eda a confederaci\u00f3n en p\u00e9 de igualdade con outros pobos do estado e a outra ser\u00eda a da independencia. Do mesmo xeito, a Uni\u00f3n do Povo Galego, principal partido integrado dentro do BNG comezou a posicionarse a partir do 2017 a prol da independencia nacional como medio para acadar a soberan\u00eda de Galiza.\nO 26 de novembro de 2021 o PPdeG anunciou que presentar\u00eda unha iniciativa no Parlamento galego para preguntar aos partidos \u00abse queren unha Rep\u00fablica Independente en Galicia\u00bb. D\u00edas antes, N\u00e9stor Rego, deputado do BNG nas Cortes Xerais, dixera no Congreso espa\u00f1ol que \u00abGaliza ser\u00e1 m\u00e1s pronto que tarde una rep\u00fablica libre y soberana\u00bb. O PPdeG, no entanto, acabou finalmente reformulando a iniciativa como unha declaraci\u00f3n na defensa da Constituci\u00f3n espa\u00f1ola. Precisamente, a Xunta de Galiza, rexida polo PPdeG, iniciou en comezos de 2023 a tramitaci\u00f3n da Lei do Litoral de Galiza \u00e1 marxe da devandita Constituci\u00f3n, feito que foi cualificado pola Secretar\u00eda de Estado de Medio Ambiente de Espa\u00f1a como \u00abcase unha declaraci\u00f3n de independencia\u00bb."}
{"id": "64892", "revid": "1131", "url": "https://gl.wikipedia.org/wiki?curid=64892", "title": "Galer\u00eda de imaxes de Carballo", "text": "Galer\u00eda de imaxes do concello de Carballo na provincia da Coru\u00f1a."}
{"id": "64900", "revid": "23204", "url": "https://gl.wikipedia.org/wiki?curid=64900", "title": "Eugen Co\u0219eriu", "text": "Eugen Co\u0219eriu ou Eugenio Coseriu, nado en Mih\u0103ileni (na actualidade pertencente a Moldavia) o 27 de xullo de 1921 e finado en Tubinga (Alema\u00f1a) o 7 de setembro de 2002, foi un ling\u00fcista alem\u00e1n de orixe romanesa. A s\u00faa contribuci\u00f3n \u00e1 historia da ling\u00fc\u00edstica e revisi\u00f3n e interpretaci\u00f3n de moitos conceptos tradicionais foi fundamental. \u00c9 autor dunha importante obra te\u00f3rica que afondou en moitos aspectos da linguaxe.\nDoutor en filosof\u00eda e filolox\u00eda, fil\u00f3logo romanista. Cualificado por Mircea Borcil\u0103 (Universidade de Cluj) como:\nTraxectoria.\nDe gran formaci\u00f3n filos\u00f3fica, hist\u00f3rica, ling\u00fc\u00edstica e clasicista, en 1940 e xa iniciados os seus estudos universitarios, Coseriu trasladouse a Roma, onde os terminou; once anos despois e ata 1958 foi profesor na Universidade de Montevideo e, dende 1963 ata a s\u00faa morte, foino na de Tubinga (Alema\u00f1a). Na s\u00faa dilatada carreira publicou moitos estudos e artigos, alg\u00fans deles recompilados en obras como \"Teor\u00eda del lenguaje y ling\u00fc\u00edstica general\" ou \"Tradici\u00f3n y novedad en la ciencia del lenguaje\". A s\u00faa obra \u00e9 moi extensa e orixinal, a\u00ednda que nunca chegou a publicar un manifesto ou manual que sistematizase o seu pensamento e presentase a s\u00faa teor\u00eda ling\u00fc\u00edstica como unha unidade; por\u00e9n, si que se interesou pola sistematizaci\u00f3n do l\u00e9xico e o \u00e1mbito da creatividade ling\u00fc\u00edstica. &lt;br&gt; Coseriu figura tam\u00e9n entre os fil\u00f3sofos que se aproximaron \u00e1 linguaxe dende a l\u00f3xica, tratando de delimitar o que hai de particular, xeral e universal na mesma; ambici\u00f3n que empeza incluso con Arist\u00f3teles, pero que se materializa na ling\u00fc\u00edstica contempor\u00e1nea con Humboldt, Saussure e os ling\u00fcistas posteriores a eles."}
{"id": "64901", "revid": "1131", "url": "https://gl.wikipedia.org/wiki?curid=64901", "title": "Galer\u00eda de imaxes de Cedeira", "text": "Galer\u00eda de imaxes do concello de Cedeira na provincia da Coru\u00f1a."}
{"id": "64903", "revid": "12452", "url": "https://gl.wikipedia.org/wiki?curid=64903", "title": "Dao De Jing", "text": ""}
{"id": "64906", "revid": "12452", "url": "https://gl.wikipedia.org/wiki?curid=64906", "title": "Exarcado de Italia", "text": ""}
{"id": "64907", "revid": "5863", "url": "https://gl.wikipedia.org/wiki?curid=64907", "title": "Alcalde, alcaldesa", "text": "Alcalde, termo derivado do \u00e1rabe \u0642\u0627\u0636\u064a, q\u0101\u1e0d\u012b, que significa \"xu\u00edz\", \u00e9 un funcionario p\u00fablico que se atopa \u00e1 fronte da administraci\u00f3n local b\u00e1sica dun pa\u00eds ou forma parte dela.\nNos distintos pa\u00edses existe unha ampla variedade de regulaci\u00f3ns legais ou consuetudinarias, tanto no relativo \u00e1s competencias e responsabilidades do alcalde como na forma en que \u00e9 elixido.\nHistoricamente, en partes de Castela o alcalde tam\u00e9n exerc\u00eda tam\u00e9n as funci\u00f3ns de xu\u00edz. Os poboados que ostentaban ese privilexio ti\u00f1an o t\u00edtulo de vila (ou de cidade). A administraci\u00f3n municipal das outras poboaci\u00f3ns estaba nas mans dun corrixidor. Por esta raz\u00f3n, as vilas ti\u00f1an dereito a erixir un \"rollo\", lugar de axustizamento. Existiu ademais, no Reino de Castela, o cargo de Alcalde de Casa e Corte da s\u00faa Maxestade, funcionario xudicial que impart\u00eda xustiza na Sala de Alcaldes de Casa e Corte.\nO cargo de alcalde ten unha duraci\u00f3n normalmente de 4 a 6 anos e pode ser reelixido na maior\u00eda dos pa\u00edses. Habitualmente est\u00e1 ao cargo de velar polos intereses dos seus concidad\u00e1ns, represent\u00e1ndoos ante a autoridade xer\u00e1rquica maior, ademais de impulsar pol\u00edticas locais para mellorar a s\u00faa calidade de vida, como programas de sa\u00fade ou deporte, e combater contra a delincuencia, entre outras tarefas."}
{"id": "64909", "revid": "1131", "url": "https://gl.wikipedia.org/wiki?curid=64909", "title": "Galer\u00eda de imaxes de Coristanco", "text": "Galer\u00eda de imaxes do concello de Coristanco na provincia da Coru\u00f1a."}
{"id": "64911", "revid": "114", "url": "https://gl.wikipedia.org/wiki?curid=64911", "title": "F\u00ed\u00adsica nuclear", "text": ""}
{"id": "64912", "revid": "85894", "url": "https://gl.wikipedia.org/wiki?curid=64912", "title": "Dinast\u00eda b\u00e1vara", "text": "Os B\u00e1varos (ou Axilolfingos) foron unha dinast\u00eda que reinou sobre os longobardos e Italia durante case todo o s\u00e9culo VII, desde 616 a 712 (pero non de xeito ininterrompido), con oito reis.\nA dinast\u00eda B\u00e1vara proseguiu, a trav\u00e9s dunha li\u00f1a de sucesi\u00f3n feminina, a m\u00e1is antiga dinast\u00eda dos Letingos. O que a iniciou foi o fillo nado do matrimonio entre Axilulfo e Teodelinda, Adaloaldo, que reinou entre o 616 e o 625 (pero as r\u00e9deas do poder ficaron nas mans da nai, mesmo despois do per\u00edodo de rexencia debido \u00e1 minor\u00eda de idade do rei). Teodelinda era filla do duque b\u00e1varo Garibaldo e era por parte materna de ascendencia longobarda: a s\u00faa nai, Waldrada, era de feito filla de Wacho, rei dos longobardos entre o 510 e o 540. Do av\u00f3 Teodelinda herdou tam\u00e9n o carisma da dinast\u00eda dos Letingos, de forte ascendencia sobre o pobo longobardo.\nA sucesi\u00f3n din\u00e1stica co\u00f1eceu d\u00faas interrupci\u00f3ns: no 625, \u00e1 morte de Adaloaldo, o trono pasou a Arioaldo da estirpe dos Caupu. Por\u00e9n, a ligaz\u00f3n din\u00e1stica non foi rota completamente, xa que tanto Arioaldo como o seu sucesor, Rotario, casaron coa irm\u00e1 de Adaloaldo, Gundeperga. O t\u00edtulo real andou logo, por un breve per\u00edodo, ao fillo de Rotario e Gundeperga, Rodoaldo, para volver despois a un B\u00e1varo: Ariperto I (653). \u00c1 s\u00faa morte, no 661, Grimoaldo deu botado aos sucesores de Ariperto, Godeperto e Perctarito, interrompendo novamente a sucesi\u00f3n din\u00e1stica que, con todo, recuperou no 671, cando Perctarito botou o fillo de Grimoaldo, Garibaldo. Desde aquela ata a morte de Ariperto II (712) o trono permaneceu como patrimonio da dinast\u00eda, mesmo se as sucesi\u00f3ns foron a mi\u00fado obstaculizadas por revoltas e por alteraci\u00f3ns da orde pai-fillo.\nCaracter\u00edstica pol\u00edtica constante da dinast\u00eda foi a proximidade coa Igrexa Cat\u00f3lica. No momento do ascenso de Teodelinda, o pobo longobardo estaba dividido entre cat\u00f3licos, pag\u00e1ns, arianos e adeptos ao Cisma tricapitolino, mentres a masa da poboaci\u00f3n de orixe latina era en gran parte cat\u00f3lica. A progresiva afirmaci\u00f3n do catolicismo, favorita dos B\u00e1varos, representaba ao tempo a mi\u00fado un decisivo factor de cohesi\u00f3n social do reino de Italia e chegou ao cumio baixo o reinado de Cuniperto. Gran parte das abertas revoltas contra os soberanos da dinast\u00eda foron o reflexo da oposici\u00f3n das compo\u00f1entes arianas da nobreza longobarda, que ao factor relixioso un\u00edan tam\u00e9n unha diversa prospectiva pol\u00edtica: a escolla do catolicismo, de feito, implicaba unha substancial renuncia \u00e1 expansi\u00f3n territorial cara os territorios italianos non suxeitos aos longobardos, por medio dunha paz co Imperio bizantino e o Papado. Non por casualidade, as interrupci\u00f3ns da sucesi\u00f3n din\u00e1stica con Rotario e Grimoaldo coincidiron cunha reanudaci\u00f3n da expansi\u00f3n a costa dos bizantinos.\nOs oito soberanos da dinast\u00eda B\u00e1vara foron:"}
{"id": "64913", "revid": "23204", "url": "https://gl.wikipedia.org/wiki?curid=64913", "title": "Jos\u00e9 Villa-amil y Castro", "text": "Jos\u00e9 Villaamil y Castro (\u00e1s veces Villa-amil), nado en Madrid o 12 de novembro de 1838 -a\u00ednda que segundo outros autores, naceu o 18- e finado ib\u00eddem o 27 de setembro de 1910, foi un arquiveiro, bibliotecario, anticuario e historiador galego, o primeiro investigador serio da prehistoria de Galiza.\nTraxectoria.\nA\u00ednda que nado en Madrid, era fillo de galegos e pasou a s\u00faa infancia en Mondo\u00f1edo, onde viv\u00eda diante da catedral. Obtivo o t\u00edtulo de arquiveiro, bibliotecario e anticuario e doutorouse en Dereito en Madrid. Xu\u00edz municipal e s\u00edndico do concello de Mondo\u00f1edo, foi socio fundador e secretario da Sociedade Xeogr\u00e1fica de Madrid, profesor de Historia de Espa\u00f1a e catedr\u00e1tico de Paleograf\u00eda.\nEscribiu moitas monograf\u00edas e artigos sobre temas hist\u00f3ricos e arqueol\u00f3xicos en xornais e revistas, como \"Museo Espa\u00f1ol de Antig\u00fcedades\", \"El Arte en Espa\u00f1a\", \"Semanario Pintoresco Espa\u00f1ol\", \"La Ilustraci\u00f3n Gallega y Asturiana\", \"Galicia Hist\u00f3rica\" e varios libros.\nFoi acad\u00e9mico correspondente das Reais Academias Galegas, da Historia, de Belas Artes de San Fernando e das Ci\u00eancias de Lisboa e da Accademia di Szience, Lettere ed Arti de Mil\u00e1n, e cronista da provincia de Lugo desde 1875. Segundo Francisco Rodr\u00edguez S\u00e1nchez, cometeu un espolio na Delegaci\u00f3n de Facenda nos anos 1864, 1871 e 1887 que en 1896 vender\u00eda \u00f3 Arquivo Hist\u00f3rico Nacional. Tam\u00e9n estivo ao cargo do arquivo da Biblioteca da Universidades de Santiago de Compostela.\nRecibiu a Gran Cruz de Isabel a Cat\u00f3lica."}
{"id": "64915", "revid": "624", "url": "https://gl.wikipedia.org/wiki?curid=64915", "title": "Ariperto I", "text": ""}
{"id": "64920", "revid": "47401", "url": "https://gl.wikipedia.org/wiki?curid=64920", "title": "Galer\u00eda de imaxes de Dumbr\u00eda", "text": "Galer\u00eda de imaxes do concello de Dumbr\u00eda na provincia da Coru\u00f1a."}
{"id": "64923", "revid": "624", "url": "https://gl.wikipedia.org/wiki?curid=64923", "title": "Aldu\u00edno de Lombard\u00eda", "text": ""}
{"id": "64925", "revid": "89787", "url": "https://gl.wikipedia.org/wiki?curid=64925", "title": "Leis Pontevedra FS", "text": "O Leis Pontevedra FS \u00e9 un equipo de f\u00fatbol sala fundado en 1980. Actualmente xoga na Primeira Divisi\u00f3n Nacional A da LNFS.\nNa tempada 2006-2007 clasificouse para o play-off \u00e1 Divisi\u00f3n de Honra e conseguiu por primeira vez o ascenso tras derrotar o Manacor FS en tres dos catro partidos xogados.\nCadro de xogadores da tempada 2008-2009.\nAdestrador: Jos\u00e9 Miguel Esper\u00f3n Chapela\nPalmar\u00e9s.\n2 Play-off de ascenso \u00e1 Divisi\u00f3n de Honra.\nTempada 2006/2007: ascenso \u00e1 m\u00e1xima categor\u00eda do f\u00fatbol sala espa\u00f1ol."}
{"id": "64926", "revid": "23204", "url": "https://gl.wikipedia.org/wiki?curid=64926", "title": "Letingos", "text": "Os letingos foron unha dinast\u00eda que reinou sobre os longobardos dende mediados do s\u00e9culo V at\u00e9 o ano 547 aproximadamente, con sete reis.\nTraxectoria.\nOs letingos tomaron o nome do seu fundador, Lethuoc ou Leti, e foron a primeira dinast\u00eda real longobarda; antes da s\u00faa afirmaci\u00f3n os soberanos, segundo un costume xerm\u00e1nico e m\u00e1is amplamente indoeuropeo, eran elixidos na asemblea do pobo en armas. O paso do trono de Lethuoc ao fillo Hilduoc representou un decisivo paso cara \u00e1 estabilidade e a institucionalizaci\u00f3n da monarqu\u00eda longobarda.\nBaixo os soberanos da dinast\u00eda tivo lugar o treito final da grande migraci\u00f3n que, entre o inicio da era cristi\u00e1 e a primeira metade do s\u00e9culo VI, conduciu os longobardos da patria ancestral (Escandinavia meridional) \u00e1 Europa central, a trav\u00e9s do curso medio do Danubio. A fase final deste proceso, guiado por soberanos como Tatto e Wacho, coincide cun decisivo aumento do poder dos longobardos, convertidos nunha potencia europea que trataba de igual a igual con francos, ostrogodos e bizantinos.\nA sucesi\u00f3n entre os letingos era por regra de pais a fillos, pero toler\u00e1banse a mi\u00fado usurpaci\u00f3ns: coa do 510 Wacho sucedeu ao seu t\u00edo Tatto, conservando por\u00e9n o trono na familia; coa do 547, en cambio, conv\u00e9rtese en rei un membro da li\u00f1axe dos Gausos, Audo\u00edno. O cambio non foi a trav\u00e9s dun rexicidio (semella que o \u00faltimo dos letingos, Valtari, morreu a\u00ednda xove por causas naturais), sen\u00f3n por unha especie de paso do relevo cara aquel que ata a subida ao trono de Valtari, menor de idade, exercitara a rexencia.\nA entronizaci\u00f3n de Audo\u00edno lese os dereitos doutros membros dos letingos, a\u00ednda vivos, pero non impediu ao novo soberano impo\u00f1er unha nova dinast\u00eda. O \"sangue\" e o \"carisma\" dos letingos, con forte ascendencia sobre os longobardos, ter\u00eda de todos xeitos volto ao trono, cando o pobo xa estar\u00eda establecido en Italia: a ra\u00ed\u00f1a Teodelinda, que no 589 caso co rei Autario, era de feito filla do duque de Baviera Garibaldo e de Waldrada, filla \u00e1 s\u00faa vez do rei Wacho. A dinast\u00eda b\u00e1vara, con orixe no irm\u00e1n de Teodelinda (Gundoaldo duque de Asti) e que reinou durante gran parte do s\u00e9culo VII, recibiu deste modo a herdanza dos letingos.\nSoberanos.\nOs sete soberanos dos Letingos foron:"}
{"id": "64927", "revid": "1131", "url": "https://gl.wikipedia.org/wiki?curid=64927", "title": "Galer\u00eda de imaxes da Laracha", "text": "Galer\u00eda de imaxes do concello da Laracha na provincia da Coru\u00f1a."}
{"id": "64928", "revid": "2465", "url": "https://gl.wikipedia.org/wiki?curid=64928", "title": "O Detective Conan", "text": ""}
{"id": "64932", "revid": "85894", "url": "https://gl.wikipedia.org/wiki?curid=64932", "title": "Ma\u00f3", "text": "Ma\u00f3 (oficialmente en catal\u00e1n Ma\u00f3) \u00e9 unha cidade balear, capital administrativa da illa de Menorca, a segunda en tama\u00f1o das illas Baleares, sede do Consello Insular de Menorca. Comprende un concello cunha \u00e1rea de 116,98\u00a0km\u00b2, no que segundo datos do ano 2020, viv\u00edan 29\u00a0592 habitantes.\nNome oficial.\nConsonte o publicado no BOE de 6 de setembro de 2006, que recolle o acordo adoptado polo Consello Insular de Menorca a data de 27 de febreiro do mesmo ano, Ma\u00f3 converteuse na \u00fanica forma oficial deste top\u00f3nimo menorqu\u00edn para todos os efectos e substitu\u00edu \u00e1 forma castel\u00e1 oficial at\u00e9 aquela altura: \"Mah\u00f3n\".\nO acordo referido bas\u00e9ase nas normas ortogr\u00e1ficas vixentes para o catal\u00e1n, que s\u00f3 mante\u00f1en a grafo /h/ naqueles casos nos que haxa un precedente etimol\u00f3xico, o que non suced\u00eda para este top\u00f3nimo, derivado dunha forma latina Magon. Da mesma maneira se suprimira noutros top\u00f3nimos como Vic, antes grafado Vich.\nO 25 de marzo de 2013, logo da derrogaci\u00f3n da Lei da Funci\u00f3n P\u00fablica e a modificaci\u00f3n da Lei de Normalizaci\u00f3n Ling\u00fc\u00edstica, o pleno municipal gobernado polo PP aprobou a denominaci\u00f3n oficial de Ma\u00f3-Mah\u00f3nque se reverteu en 2021 para volver a Ma\u00f3 como \u00fanica forma oficial.\nSituaci\u00f3n xeogr\u00e1fica.\nA cidade de Ma\u00f3 sit\u00faase no leste da illa de Menorca, e ao fondo do porto de Ma\u00f3. \u00c9 o concello m\u00e1is oriental de toda Espa\u00f1a. As s\u00faas coordenadas son: 39\u00b0 53\u2032 21\u2033 N e 4\u00b0 15\u2032 49\u2033 E. Acada uns 72 metros de altura, pero como a cidade se estende at\u00e9 o porto, ten importantes desniveis.\nHistoria.\nMa\u00f3 \u00e1chase localizado sobre un porto natural do Mediterr\u00e1neo occidental. Foi fundado por un dos xenerais cartaxineses e irm\u00e1n de An\u00edbal, Mag\u00f3n, polo que os romanos, unha vez que a anexionaron, cham\u00e1rona \"Portus Magonis\". Pasou a mans dos romanos e, coa ca\u00edda do Imperio Romano, ocup\u00e1rona v\u00e1ndalos e bizantinos. Logo sufriu frecuentes ataques dos normandos e musulm\u00e1ns, ata que finalmente, no ano 903, foi conquistada e anexionada ao Califato de C\u00f3rdoba. En 1287 conquistouna o rei Afonso III de Arag\u00f3n. Posteriormente, en 1535, Ma\u00f3 sufriu un gran saqueo por parte dos corsarios de Barbarroja. Baixo o reinado de Filipe II iniciouse a construci\u00f3n do forte de San Filipe, dese\u00f1ado por Juan Bautista Calvi, na bocana sur do porto de Ma\u00f3. Tratouse dunha das obras de enxe\u00f1er\u00eda militar m\u00e1is impo\u00f1entes da \u00e9poca e reputada como inexpugnable.\nMa\u00f3 sufriu m\u00e1is cambios de soberan\u00eda. Capturada polos brit\u00e1nicos en 1708 durante a Guerra de Sucesi\u00f3n Espa\u00f1ola e cedida oficialmente a ra\u00edz do Tratado de Utrecht, pasou a ser durante setenta anos unha dependencia brit\u00e1nica (e o porto de Ma\u00f3 unha base naval brit\u00e1nica no Mediterr\u00e1neo) no s\u00e9culo XVIII. A presenza brit\u00e1nica impulsou a econom\u00eda da illa, polo que Ma\u00f3, que se converteu na capital converteuse nun centro comercial e de contrabando de primeira orde no Mediterr\u00e1neo. A influencia brit\u00e1nica p\u00f3dese apreciar na arquitectura local. Pola contra, Ciutadella, a antiga capital e reduto clerical e aristocr\u00e1tico, languidec\u00eda. Durante as diversas conquistas e reconquistas de Menorca que se sucederon durante o s\u00e9culo XVIII o castelo de San Filipe foi mandado demoler polo rei Carlos III, quen razoou que se tal xoia da enxe\u00f1er\u00eda militar deixaba de existir, os ingleses deixar\u00edan de apetecer Menorca. O resultado foi que cando os ingleses intentaron de novo reconquistar Menorca desembarcando en Cala Mesquida, non hab\u00eda ningunha fortificaci\u00f3n para op\u00f3rselles e puideron tomar a illa sen baixas. Posteriormente e xa no s\u00e9culo XIX, edificouse outra impo\u00f1ente edificaci\u00f3n, esta na parte norte da bocana do porto, a Fortaleza da Mola.\nActualmente, a cidade caracter\u00edzase pola s\u00faa grande actividade econ\u00f3mica, a maior parte dela destinada ao turismo.\nTransporte.\nAeroporto.\nA cidade conta cun aeroporto civil e militar situado a 4 km ao leste do centro da cidade, o aeroporto de Menorca. Este aeroporto ten conexi\u00f3ns diarias coas cidades principais da pen\u00ednsula (Madrid, Barcelona etc.), coas outras illas (Palma e Eivissa) e coas principais cidades do Reino Unido e Alema\u00f1a.\nNa actualidade existen voos entre o aeroporto de Ma\u00f3 e diversas cidades dos Pa\u00edses Baixos, Francia e B\u00e9lxica, como son Par\u00eds-Charles de Gaulle coa compa\u00f1\u00eda Easy Jet, Marsella e Niza con Iberia Rexional Air Nostrum, Toulon, \u00c1msterdan con Arkefly e Transavia e Bruxelas con Jetair Airlines e Brussels Airlines, algunhas como a ruta a Niza ou Marsella establecidas no ver\u00e1n de 2011.\nFestividades.\nEntre o 6 e o 9 de setembro cel\u00e9branse as festas patronais de Gr\u00e0cia, en honra \u00e1 Mare de D\u00e9u de Gr\u00e0cia. Estas comezan co preg\u00f3n a noite do 6, continuando co tradicional balbordo do 7 pola tarde e o 8 pola ma\u00f1\u00e1. Paralelamente cel\u00e9branse moitas actividades, como fogos artificiais, carreiras de cabalos e verbenas. O d\u00eda 9 a festa vira contorna ao porto."}
{"id": "64933", "revid": "1131", "url": "https://gl.wikipedia.org/wiki?curid=64933", "title": "Estadio Municipal de Pasar\u00f3n", "text": "O Estadio Municipal de Pasar\u00f3n \u00e9 o campo de f\u00fatbol principal da cidade de Pontevedra, onde o Pontevedra CF xoga como local. Ten unha medida de 105 x 66 metros e unha capacidade de 12\u00a0000 localidades, todas elas sentadas. Est\u00e1 situado na r\u00faa Luis Otero, no barrio do Burgo.\nHistoria.\nO primeiro encontro que se xogou neste espazo tivo lugar o 16 de febreiro de 1919, entre o Pontevedra Athletic Club e o Real Coru\u00f1a. Foi sede do Pontevedra CF desde a s\u00faa fundaci\u00f3n en 1941, e acolleu tam\u00e9n campionatos de atletismo (con pista de cinsa, serviu de feudo \u00e1 Sociedad Gimn\u00e1stica) e de balonm\u00e1n a 11.\nTralo ascenso do equipo granate a segunda divisi\u00f3n na tempada 1959-60, o concello, presidido polo alcalde Jos\u00e9 Filgueira Valverde, mercoulle os terreos \u00e1 familia de Valent\u00edn Paz Andrade por 1.900.000 pesetas, nun pagamento a prazos durante cinco anos. O novo estadio dese\u00f1\u00e1rono os arquitectos municipais Emilio Quiroga Losada e Alfonso Barreiro Buj\u00e1n, en colaboraci\u00f3n co enxe\u00f1eiro Jos\u00e9 Mar\u00eda Garc\u00eda-Mor\u00e1n Lima. Inaugurouse en 1965.\nO 7 de xaneiro de 1973, nun partido entre o Pontevedra e o Sevilla FC, faleceu o xogador hispalense Pedro Berruezo ao sufrir un paro card\u00edaco.\nMalia as reformas do ano 1982, co gallo da Copa do Mundo, o estadio atop\u00e1base demasiado deteriorado. As\u00ed, tralo ascenso do Pontevedra CF \u00e1 segunda divisi\u00f3n en 2004, acometeuse unha reforma integral. Derruiuse e constru\u00eduse o novo estadio por sectores (fondo norte, fondo sur, tribuna e preferencia).\nTralas reformas, finalizadas en 2010, a capacidade reduciuse de 16.500 persoas a 12.500, xa que antes os fondos estaban dese\u00f1ados para estar de p\u00e9. A reforma do estadio, financiada polo concello, a deputaci\u00f3n de Pontevedra e a Xunta de Galicia, viu como o orzamento inicial ascend\u00eda mesmo at\u00e9 o dobre, as\u00ed como atrasos no tempo previsto de execuci\u00f3n.\nO 28 de decembro de 2008 acolleu un encontro da selecci\u00f3n galega de f\u00fatbol feminino e a balear. O 7 de setembro de 2012 a selecci\u00f3n espa\u00f1ola de f\u00fatbol xogou un amigable co combinado de Arabia Saudita, que se saldou con 5-0 a favor da primeira.\nOutros usos.\nDisp\u00f3n de servizo de garder\u00eda e salas VIP e de prensa. Foi sede do Corpo Municipal de Bombeiros entre 1968 e 1987, e tam\u00e9n do Club Ciclista de Pontevedra nos anos 80. Entre maio de 1987 e xullo de 1998 acolleu temporalmente parte do arquivo municipal mentres se acondicionaba outro espazo. En 1994 pasou a acoller a Agrupaci\u00f3n de Voluntarios de Protecci\u00f3n Civil.\nAo longo da s\u00faa historia acolleu diversos concertos e actuaci\u00f3ns, como os de Joe Cocker, Alejandro Sanz, Mecano e Emilio Arag\u00f3n en 1992, do grupo Depeche Mode en 1993, Joan Manuel Serrat en 1994 ou The Black Crowes e Julio Iglesias en 1995."}
{"id": "64935", "revid": "6538226", "url": "https://gl.wikipedia.org/wiki?curid=64935", "title": "Mareantes Rugby Clube Pontevedra", "text": "O Mareantes Rugby Clube Pontevedra \u00e9 un club de rugby galego da cidade de Pontevedra.\nHistoria.\nO Mareantes R.C. foi fundado o 14 de marzo de 1988, como resultado dunha reuni\u00f3n celebrada no Estadio da Xuventude por veteranos de diferentes ligas e afeccionados pontevedreses. O nome elixido ten unha forte e profunda vinculaci\u00f3n coa cidade.\nNas primeiras tempadas a fin primordial era a formaci\u00f3n de novos xogadores desde idades temper\u00e1s. As\u00ed xorde a escola de rugby, da que sa\u00edron a maior parte dos integrantes actuais do equipo.\nA tempada 2000/01, tras tres anos sen equipos federados, foi un punto de inflexi\u00f3n. Elaborouse un equipo s\u00e9nior con 22 xogadores, coa axuda de Caixanova, encadrado na 2\u00aa Divisi\u00f3n Auton\u00f3mica. Culmina a tempada co ascenso \u00e1 1\u00aa Divisi\u00f3n Auton\u00f3mica tras acabar \u00e1 fronte da clasificaci\u00f3n. A asistencia do p\u00fablico foi a m\u00e1is alta da categor\u00eda, con case 100 persoas en varios dos encontros disputados no campo da Cidade Infantil Pr\u00edncipe.\nNa seguinte temporada o equipo s\u00e9nior as\u00e9ntase na categor\u00eda, se ben o m\u00e1is importante \u00e9 o aumento de fichas e a creaci\u00f3n dun equipo na categor\u00eda cadete, que achegar\u00eda catro xogadores \u00e1 selecci\u00f3n galega.\nDesde ent\u00f3n medrou o n\u00famero de equipos nas diferentes categor\u00edas (xuven\u00eds, infant\u00eds, s\u00e9nior B, feminino...), as\u00ed como o n\u00famero de socios e afeccionados. Malia todo o principal problema \u00e9 a falta dun estadio estable de xogo e adestramento, tendo que desprazarse por varios campos."}
{"id": "64936", "revid": "865", "url": "https://gl.wikipedia.org/wiki?curid=64936", "title": "Dismal", "text": "Dismal \u00e9 un grupo de m\u00fasica pontevedr\u00e9s creado en setembro de 1992. A s\u00faa primeira etapa durou ata 2007, pero en 2022 a banda reuniuse para tocar no festival Surfing the L\u00e9rez de Pontevedra e dende ent\u00f3n mant\u00edvose activo.\nTraxectoria.\nLogo de varios anos participando en diversos recompilatorios e tocando en directo, en 1999 lanzaron \"The New Bomb\" co selo portugu\u00e9s Division House, un CD con 6 temas en ingl\u00e9s e un libro de poes\u00edas de m\u00e1is de 100 p\u00e1xinas.\n\u00d3 ano seguinte gravaron \"Make your mind up\", un CD con 13 temas (un deles en castel\u00e1n) que presentaron en xira por Espa\u00f1a, Portugal e mesmo Pa\u00edses Baixos, B\u00e9lxica ou Eslovenia. Nesta \u00e9poca son habituais do festival Cultura Quente de Caldas de Reis.\nEn abril de 2002 lanzaron \"El tristeza\" (Zero Records), de 12 temas, producido por Pablo Iglesias e masterizado en Nova York por Andy VanDette. Incl\u00faen por vez primeira unha versi\u00f3n, \"La Grange\" de ZZ Top, ademais de tres temas en castel\u00e1n. Nun dos concertos de presentaci\u00f3n deste disco actuaron no escenario central do Festimad. Tanto este disco como o anterior foron editados con theDismal como nome da formaci\u00f3n.\nNo 2007, logo de dous anos sen apenas actuaci\u00f3ns en directo, lanzaron \"Neptuno\", con 12 temas novos, todos eles en castel\u00e1n, e inclu\u00edndo un DVD con 17 temas dun concerto en Pontevedra no 2006, e 6 videoclips. Con este \u00e1lbum recuperan o nome orixinal.\nTe\u00f1en tocado con grupos como Sepultura, Entombed, Testament, Toy Dolls, Kreator, POD, Rammstein, Ill Nino ou Napalm Death, en m\u00e1is de 300 concertos."}
{"id": "64937", "revid": "12452", "url": "https://gl.wikipedia.org/wiki?curid=64937", "title": "Cambodia", "text": ""}
{"id": "64945", "revid": "98629", "url": "https://gl.wikipedia.org/wiki?curid=64945", "title": "Picanzo real meridional", "text": "O picanzo real meridional \"(Lanius meridionalis)\" \u00e9 un paxaro da familia dos picanzos (Laniidae) que ten aproximadamente o tama\u00f1o dun merlo \"(Turdus merula)\". Esta representado por unhas 10 subespecies nas zonas oeste, centro e sur do Pale\u00e1rtico.\nAta non hai moito as formas de \"L. meridionalis\" e as do picanzo real setentrional \"(Lanius excubitor)\" eran consideradas como unha especie \u00fanica: o picanzo real \"(Lanius excubitor)\".\nDescrici\u00f3n.\nSon moi semellantes en aspecto \u00f3s picanzos reais do norte, a\u00ednda que son algo m\u00e1is pequenos, m\u00e1is delgados e lixeiros e de patas m\u00e1is longas. A plumaxe do lombo e gris chumbo, a da parte inferior clara con matices rosados. Destacan as plumas claras, nalgunhas variedades mesmo brancas, dos ombreiros, que contrastan coas plumas negras das r\u00e9mixes primarias e secundarias. A parte superior das \u00e1s amosa unha \u00e1rea branca de tama\u00f1o variable, formado polas bases brancas das r\u00e9mixes. A subespecie co campo branco nas \u00e1s m\u00e1is grande \u00e9 \"L. m. pallidirostris\". Unha m\u00e1scara facial negra vailles dende a base do bico, pasando sobre os ollos, ata a zona dos o\u00eddos. Nalgunhas subespecies esta m\u00e1scara est\u00e1 limitada por unha li\u00f1a branca fina. A cola, longa e en forma de cu\u00f1a, \u00e9 negra, coas plumas rectrices exteriores brancas. O bico \u00e9 tam\u00e9n negro, mentres que patas e unllas son grises escuras.\nAs subespecies nominativas das d\u00faas especies de picanzo real son relativamente doadas de distinguir, grazas \u00e1 diferente coloraci\u00f3n da parte superior do corpo (gris lousa en \"L. e. excubitor\" e gris chumbo en \"L. m. meridionalis\") e polas plumas do peito e a barriga (abrancazadas con matices grises en \"L. e. excubitor\" e abrancazadas con matiz rosa en \"L. m. meridionalis\"). Outras subespecies son dif\u00edciles de distinguir, sobre todo nos cuarteis de inverno asi\u00e1ticos onde coinciden algunhas subespecies do picanzo real setentrional co residente \"L. m. pallidirostris\".\nO aspecto de machos e femias \u00e9 practicamente igual e mesmo a plumaxe dos exemplares novos semella moito \u00e1 dos adultos, por ben que \u00e9 algo m\u00e1is mate e menos contrastada. A m\u00e1scara facial dos exemplares novos \u00e9 acasta\u00f1ada escura e \u00e1s veces est\u00e1 incompleta, a parte inferior \u00e9 branca agrisada, \u00e1s veces cun lixeiro barrado casta\u00f1o rosado, non tan evidente coma nos xuven\u00eds do picanzo real setentrional. \nMiden uns 24\u00a0cm dende a punta do bico \u00e1 da cola. O peso, que \u00e9 algo menor nas femias, var\u00eda entre os 50 e os 90 gramos consonte as variedades, sendo os exemplares da raza \"L. m. pallidirostris\" os m\u00e1is lixeiros e os de \"L. m. meridionalis\" os de m\u00e1is peso.\nVoz.\nO seu repertorio de sons \u00e9 moi semellante \u00f3 do picanzo real setentrional, e componse principalmente de berros \u00e1speros, de asub\u00edos finos e longos dabondo e de trilos melodiosos. As estrofas mel\u00f3dicas adoptan \u00e1s veces elementos tomados do canto doutros paxaros, por ben que realiza imitaci\u00f3ns menos frecuentemente que a especie do norte.\nDistribuci\u00f3n e subespecies.\nAs subespecies do sur e centro de Asia son relativamente escuras, con menos parte branca na plumaxe que as descritas ata agora. A m\u00e1scara facial negra adoita cubrir tam\u00e9n a parte superior da base do bico.\nH\u00e1bitat.\nAparecen en diversos tipos de paisaxes abertas e secas con arbustos ou \u00e1rbores esparexidos. Na cunca oeste do Mediterr\u00e1neo viven en zonas secas con vexetaci\u00f3n mediterr\u00e1nea e \u00e1reas de herba curta ou de pedras. Poden criar tam\u00e9n en zonas de cultivo extensivo e de vi\u00f1a. En Asia adoitan atoparse en paisaxes nas que aparecen diversos tipos de plantas arbustivas propios de zonas semides\u00e9rticas ou moi secas coma tamariscos, acacias (\"Acacia\" sp.) ou plantas do x\u00e9nero \"Halimodendron\". Nos desertos viven nos oasis. No Turkmenist\u00e1n e norte de Ir\u00e1n o seu h\u00e1bitat principal son zonas esteparias con exemplares da \"Pistacia vera\". Nesas zonas poden aparecer ata a m\u00e1is de 2500 m de altitude. Nalgunhas rexi\u00f3ns coma o sur do Turkmenist\u00e1n ou nas zonas de areas entre o Volga inferior e o r\u00edo Ural, son un dos paxaros reprodutores m\u00e1is frecuentes. Os picos m\u00e1is altos de concentraci\u00f3n danse en vales con correntes de auga estacionais, coas beiras poboadas por \u00e1rbores e arbustos.\nAlimentaci\u00f3n.\nA s\u00faa fonte principal de alimentaci\u00f3n son os insectos, sobre todo escaravellos, salt\u00f3ns, grilos, bolboretas e as s\u00faas larvas, abellas, avespas e formigas. Outras presas coma pequenos r\u00e9ptiles e anfibios e mam\u00edferos de pequeno talle conforman tam\u00e9n unha parte non desprezable do seu espectro alimenticio. Capturan tam\u00e9n paxaros e polos dos ni\u00f1os. En ocasi\u00f3ns comen alimento vexetal coma d\u00e1tiles, noces e sementes. No seu medio natural parece que non beben nunca ou moi raramente..\nCazan principalmente dende un punto de espreita, situado en xeral m\u00e1is preto do chan que o de \"L. excubitor\". Non son tan amigos de acumular presas en \"celeiros\" como a especie setentrional, ag\u00e1s durante a \u00e9poca de cortexo, na que as reservas de alimento xogan un papel importante facendo m\u00e1is atractivos \u00f3s machos que poden amosar un \"celeiro\" cheo. F\u00f3ra do tempo da reproduci\u00f3n e raro atopar exemplos de presas conservadas para ser consumidas posteriormente. As femias parecen non amosar nunca este tipo de comportamento. O picanzo real meridional caza correndo ou choutando polo chan m\u00e1is frecuentemente que o seu parente do norte.\nConduta.\nSon aves di\u00farnas que comezan a s\u00faa fase activa cando sae o sol e contin\u00faana ata o solpor. As horas centrais do d\u00eda p\u00e1sanas toquenexando agachadas entre o mato. Esas horas son aproveitadas ocasionalmente tam\u00e9n para tomar ba\u00f1os de area. Tam\u00e9n lles gusta ba\u00f1arse nas beiras dos cursos de auga. Durante o d\u00eda adoitan estar pousados e moitas veces ben visibles no seu punto de espreita, que cambia a intervalos e dende o que fai voos de caza curtos. Pasa \u00e1s veces per\u00edodos longos procurando presas polo chan. Dormen preto do ni\u00f1o ou do seu punto principal de vix\u00eda.\nSon menos territoriais que \"L. excubitor\", e marcan e defenden un territorio ben definido s\u00f3 durante a \u00e9poca reprodutora. A delimitaci\u00f3n faise con voos de demostraci\u00f3n. Durante a incubaci\u00f3n e a cr\u00eda non toleran outras aves preto do pousadoiro principal do seu territorio, atacando con especial agresividade a posibles depredadores coma as pegas (\"Pica pica\").\nO tama\u00f1o do territorio depende da dispo\u00f1ibilidade de alimento e da subespecie. Os das poboaci\u00f3ns hisp\u00e1nicas miden entre 10 e 25 Ha, os da variedade \"L. m. aucheri\" poden medir 60 ou m\u00e1is. En oasis axeitados de Alxeria foron observadas ata 5 parellas nun territorio de 4 Ha. F\u00f3ra da \u00e9poca reprodutora os machos adoitan defender s\u00f3 o territorio inmediato \u00f3 seu punto principal de espreita, mentres que as femias se establecen o seu propio terreo de caza, en xeral de pequeno tama\u00f1o.\nReproduci\u00f3n.\nEmparellamento e construci\u00f3n do ni\u00f1o.\nO comezo da \u00e9poca de cortexo depende como \u00e9 l\u00f3xico da \u00e1reas xeogr\u00e1ficas. Mentres que para as razas africanas e do sur de Asia comeza a finais de xaneiro, para as hisp\u00e1nicas o punto culminante sit\u00faase entre mediados de marzo e primeiros de abril. As poboaci\u00f3ns migratorias da subespecie \"L. m. pallidirostris\" comezan as cerimonias de emparellamento e construci\u00f3n do ni\u00f1o a primeiros de abril, acabados de chegar \u00f3 seu territorio de cr\u00eda.\nForman parellas mon\u00f3gamas estacionais, a\u00ednda que a gran fidelidade da especie \u00f3s seus territorios de cr\u00eda debe favorecer que as mesmas parellas se poidan repetir varios anos. Os casos de polixinia son raros, pero non excepcionais . O nivel de agresividade entre sexos \u00e9 moi alto e vaise reducindo pouco e pouco durante as cerimonias de emparellamento, sen desaparecer, por\u00e9n, completamente mesmo en parellas xa ben establecidas. Os elementos principais dos ritos de cortexo incl\u00faen, ademais do canto dos machos, a sinalizaci\u00f3n de lugares para o ni\u00f1o, a entrega de presas \u00e1 femia polo macho e pautas de comportamento xuvenil, sobre todo do lado das femias. Nos primeiros d\u00edas do cortexo os machos ach\u00e9ganse \u00e1s femias con precauci\u00f3n, porque estas at\u00e1cannos frecuentemente. O emparellamento \u00e9 definitivo cando a femia non regresa \u00f3 seu propio territorio. Se os territorios respectivos son veci\u00f1os, adoitan fusionarse nun s\u00f3.\nO ni\u00f1o \u00e9 constru\u00eddo polos dous membros da parella na galla dunha p\u00f3la situada no punto principal de vixilancia do territorio. \u00d3 ni\u00f1o, moi estable, ten xeito de prato e un aspecto algo zarapalleiro, causado polos carabulli\u00f1os e follas que forman a parte externa e que colocan de xeito que sobresaian do corpo da construci\u00f3n, A mi\u00fado son utilizadas plantas con espi\u00f1as tecidas con follas como material principal do ni\u00f1o. A parte interior esta cuberta dunha molida de materiais diversos como plumas ou partes brandas de planta, Cando fan unha segunda posta constr\u00faen un ni\u00f1o novo para o que adoitan usar material do vello. En ocasi\u00f3ns poden renovar un ni\u00f1o vello e mesmo usalo m\u00e1is dun ano. O tama\u00f1o da construci\u00f3n e moi variable: a subespecie \"L. m. meridionalis\" fai as meirandes, de ata 27\u00a0cm, mentres que os ni\u00f1os da raza \"L. m. pallidirostris\" non pasan en xeral dos 20\u00a0cm. A cunca interior ten entre 7 e 15\u00a0cm de di\u00e1metro e entre 5 e 7,5\u00a0cm de fondo.\nPosta e incubaci\u00f3n.\nEn m\u00e1is da s\u00faa \u00e1rea de distribuci\u00f3n cr\u00edan d\u00faas ni\u00f1adas cada ano. Nas zonas m\u00e1is setentrionais fan s\u00f3 unha posta anual e en sitios moi axeitados poden facer tres e ata catro. Nalg\u00fans casos as femias comezan a posta da segunda ni\u00f1ada cando a\u00ednda est\u00e1n a acabar de criar os polos da primeira. Po\u00f1en entre dous e sete ovos, en xeral de cinco a seis, de fondo branco sucio ou algo averdegado cun manchado escuro na parte m\u00e1is arredondada do \u00f3valo. Miden de media entre os 27,3 x 19,6\u00a0mm dos de \"L. m. meridionalis\" e \u00f3s 23,8 x 18,6\u00a0mm da variedade m\u00e1is pequena \"L. m. pallidirostris\". As femias comezan a chocar en po\u00f1endo o terceiro ovo e son alimentadas polos machos mentres dura a incubaci\u00f3n, na que s\u00f3 na variedade \"L. m. pallidirostris\" se observou a colaboraci\u00f3n ocasional do macho. Os ovos tardan en abrirse entre 16 e 20 d\u00edas, momento no que a femia comeza a ocuparse de embicadar \u00f3s pitos, coa colaboraci\u00f3n espor\u00e1dica do macho que segue a traer alimento. Os machos pol\u00edgamos traen presas \u00e1s femias pero non se ocupan de alimentar \u00f3s polos directamente.. Estes deixan o ni\u00f1o \u00f3s 15 d\u00edas ou antes se son molestados, antes de estaren totalmente preparados para voar. Seguen a ser coidados polos pais polo menos 30 d\u00edas, tarefa que, cando se solapan d\u00faas ni\u00f1adas, fan s\u00f3 os machos.\nEmigraci\u00f3ns.\nOs exemplares que viven m\u00e1is \u00f3 sur son aves sedentarias que s\u00f3 fan desprazamentos curtos. Os que cr\u00edan nas monta\u00f1as, por exemplo, despr\u00e1zanse na \u00e9poca fr\u00eda a zonas baixas sen afastarse moito do territorio de cr\u00eda. S\u00f3 as poboaci\u00f3ns setentrionais de \"L. m. pallidirostris\" son migratorias, algunhas mesmo de larga distancia. Voan maioritariamente cara \u00f3 sur ata Afganist\u00e1n, sur de Ir\u00e1n e Iraq, a pen\u00ednsula de Arabia, e a zona mediterr\u00e1nea asi\u00e1tica \u00f3 sur de Anatolia. Alg\u00fans seguen cara \u00f3 sur para pasaren o inverno e no leste de Exipto e o Sud\u00e1n e norte de Etiop\u00eda.\nSituaci\u00f3n e ameazas.\nA situaci\u00f3n exacta da especie esta pouco estudada. Segundo a IUCN, que non separa os datos das especies \"Lanius excubitor\" e \"Lanius meridionalis\" a s\u00faa situaci\u00f3n nas illas Canarias e o sur de Europa \u00e9 estable , por ben que outros expertos falan dun certo retroceso . F\u00f3ra de Europa os datos son incertos. Nalgunhas rexi\u00f3ns coma no sur do Turkmenist\u00e1n \u00e9 unha das aves reprodutoras habituais , e algunhas variedades africanas son nalgunhas zonas relativamente abundantes. Nas zonas onde a agricultura se fai intensiva e o uso de insecticidas e herbicidas medra, as s\u00faas poboaci\u00f3ns retroceden."}
{"id": "64947", "revid": "26938", "url": "https://gl.wikipedia.org/wiki?curid=64947", "title": "Teucro", "text": "Teucro pode referirse a:"}
{"id": "64950", "revid": "1987", "url": "https://gl.wikipedia.org/wiki?curid=64950", "title": "Karl Korsch", "text": "Karl Korsch, nado en Tostedt o 15 de agosto de 1886 e finado en Belmont (Massachusetts) o 21 de outubro de 1961, foi un fil\u00f3sofo marxista alem\u00e1n.\nObra.\n\"A Gesamtausgabe\" (Obras completas) en alem\u00e1n, editado por Offizin Verlag, Hanover, Alema\u00f1a."}
{"id": "64954", "revid": "1057", "url": "https://gl.wikipedia.org/wiki?curid=64954", "title": "Picanzo real", "text": ""}
{"id": "64958", "revid": "624", "url": "https://gl.wikipedia.org/wiki?curid=64958", "title": "Dinast\u00eda letinga", "text": ""}
{"id": "64960", "revid": "92340", "url": "https://gl.wikipedia.org/wiki?curid=64960", "title": "Lethuoc", "text": "Lethuoc ou Leti foi rei dos longobardos na primeira metade do s\u00e9culo V. Consid\u00e9rase o iniciador da dinast\u00eda letinga, que toma deriva o seu nome del.\nTraxectoria.\nSon moi escasas as informaci\u00f3ns sobre este soberano longobardo. Na \u00e9poca do seu reinado, o pobo longobardo estaba situado no N\u00f3rico e evitara por pouco, grazas ao rei Lamissio, o risco de asimilaci\u00f3n por parte dos hunos. Con Leti a monarqu\u00eda longobarda adopta unha forma m\u00e1is est\u00e1bel e, sobre todo, hereditaria; o sucesor de Lethuoc, de feito, foi o seu fillo Hilduoc."}
{"id": "64961", "revid": "624", "url": "https://gl.wikipedia.org/wiki?curid=64961", "title": "Leti", "text": ""}
{"id": "64962", "revid": "25871", "url": "https://gl.wikipedia.org/wiki?curid=64962", "title": "Hilduoc", "text": "Hilduoc, Ildeoc ou Hildeoc foi un rei dos longobardos na segunda metade do s\u00e9culo V.\nTraxectoria.\nSon moi escasas as informaci\u00f3ns sobre este soberano longobardo. Fillo de Lethuoc, a s\u00faa ascensi\u00f3n ao trono representou a afirmaci\u00f3n da primeira dinast\u00eda da historia dos longobardos: a dos Letingos. Reinou cando o pobo longobardo estaba situado nunha \u00e1rea entre o curso medio do Danubio e o N\u00f3rico, correspondente \u00e1s actuais Bohemia, Moravia e Baixa Austria."}
{"id": "64963", "revid": "1131", "url": "https://gl.wikipedia.org/wiki?curid=64963", "title": "Castro de S\u00e3o Louren\u00e7o", "text": "O Castro de S\u00e3o Louren\u00e7o \u00e9 un castro da Idade de Ferro, pertencente \u00e1 Cultura castrexa e que se atopa no monte do mesmo nome, ao Norte de Esposende, preto de Vila Ch\u00e3, no norte de Portugal. Sit\u00faase a unha altura de 200 metros sobre o nivel do mar.\nEste castro est\u00e1 catalogado como Im\u00f3vel de Interesse P\u00fablico polo Decreto 1/86, DR 2, de 3 de xaneiro de 1986.\nAs escavaci\u00f3ns.\nEste castro presenta distintos per\u00edodos de ocupaci\u00f3n e de formas diferentes. Por esta causa os arque\u00f3logos dividiron o seu estudo en sectores, para tratar de comprender mellor as diferenzas.\nAs intervenci\u00f3ns arqueol\u00f3xicas contin\u00faan na actualidade, e foron iniciadas no ano 1985. Est\u00e1n dirixidas polo profesor Doutor Carlos Alberto Brochado de Almeida, da Faculdade de Letras da Universidade do Porto, coa colaboraci\u00f3n de mozos voluntarios ori\u00fandos das escolas do concello de Esposende e de diversas universidades portuguesas e europeas. A C\u00e1mara municipal presta apoio lox\u00edstico aos traballos.\nOs sectores.\nAs intervenci\u00f3ns fix\u00e9ronse por todo o monte de S\u00e3o Louren\u00e7o e div\u00eddense por sectores: A, C, CV, D, E, N, M1, M2 e T.\nSector C.\nO sector C (cami\u00f1o de aceso \u00e1 capela) ter\u00eda sido habitado entre o s\u00e9culo III-II a. C. at\u00e9 ao cuarto s\u00e9culo da nosa era. As casas son circulares ou semirrectangulares, t\u00e9ndose conservado algunhas paredes, no seu interior, revocadas e pintadas en cores branca ou amarela e presentando un rodap\u00e9 cincento. O chan cubr\u00edase con xabre ben amasado e ben calcado. As casas circulares ti\u00f1an o tellado en forma c\u00f3nica, con cubertas elaboradas con elementos vexetais, en tanto que as edificaci\u00f3ns mais alongadas ti\u00f1an o tellado formado por unha ou d\u00faas augas. No centro de cada casa acend\u00edase o lume ou fogueira.\nNa \u00e9poca da romanizaci\u00f3n, comezou a ser utilizado no tellado a t\u00e9gula e o \"imbrex\" (tella), que vi\u00f1eron substitu\u00edr a cobertura vexetal ata o momento utilizada.\nPola necesidade de aumentar o espazo de cada casa, os seus habitantes comezaron a engadirlle unha especie de vest\u00edbulo, que os arque\u00f3logos chaman de \"cangrexo\", pola forma que recorda ao animal. Pola necesidade de separaci\u00f3n de familias que viv\u00edan en casas contiguas, constru\u00edron muros que separaban as casas en n\u00facleos habitacionais, as co\u00f1ecidas como \"Casas patio\". Entre as diversas casas da mesma familia, o chan entre as casas poder\u00eda estar cuberto por laxas e ser utilizado como secadoiro de cereais ou froitos, ademais de proporcionarlles unha maior comodidade, formando r\u00faas estreitas.\nSector CV.\nO Sector CV (cami\u00f1o vello), xa m\u00e1is preto da actual capela de S\u00e3o Louren\u00e7o na encosta Norte, presenta as casas en socalcos de cotas diferentes, sendo eses socalcos soportados por muros de reforzo.\nNeste sector foron restauradas algunhas casas para tentar mostrar a forma orixinal destas construci\u00f3ns. As casas restauradas corresponden a casas da \u00e9poca do cambio de era (do s\u00e9culo I a. C. ao I d. C.)\nSector D.\nCon respecto ao sector D, sit\u00faase \u00e1 entrada do castro, no inicio do cami\u00f1o de acceso \u00e1 capela. Al\u00ed se atopa a muralla castrexa e romana, que posteriormente foi refeita en \u00e9poca medieval para a protecci\u00f3n das xentes que habitaban o castro.\nSectores E e A.\nO sector E (escalinata) e o Sector A (acr\u00f3pole), un no lado norte e o outro no lado sur da escaleira que da acceso \u00e1 capela, presentan vestixios de ocupaci\u00f3n e cimentos de casas circulares. Estes locais ter\u00edan sido ocupados xa na \u00e9poca castrexa polos habitantes que utilizar\u00edan o cumio deste monte, para vixiar a costa litoral e o r\u00edo C\u00e1vado, as\u00ed como para se defenderen, en \u00e9pocas posteriores, de ataques dos viquingos e mouros que en diversas ocasi\u00f3ns asolaron a rexi\u00f3n.\n\u00c9 de notar que desde este lugar \u00e9 pos\u00edbel observar quil\u00f3metros e quil\u00f3metros da costa mar\u00edtima. Foi por esta raz\u00f3n que nos s\u00e9culos XII e XIII se constru\u00edu unha muralla en pedra neste monte que serviu como unha especie de \"castelo\".\nSector T.\nO sector T (tesouro) foi un dos mais escavados. At\u00f3pase no pequeno vale que d\u00e1 acceso \u00e1 antiga pedreira, que se atopa no medio da costa, cuxo cami\u00f1o de acceso acabou por destru\u00edr unha parte deste sector. Aqu\u00ed foron atopadas cer\u00e1micas de diversas \u00e9pocas e contextos culturais, sendo as pezas m\u00e1is destacadas as cer\u00e1micas gregas, do s\u00e9culo IV a. C., atopada no sector T. Tam\u00e9n se atopou un tesouro de moedas romanas en prata (denarios), pertencentes \u00e1 \u00e9poca de Augusto e de Tiberio\nSectores M1 e M2.\nOs sectores M1 e M2 (mar) at\u00f3panse no medio da costa e est\u00e1n formados por dous n\u00facleos habitacionais formados por casas circulares e semirrectangulares, con laxas que cobren o cami\u00f1o entre as habitaci\u00f3ns. Aqu\u00ed foi atopado outro tesouro de moedas, pertencentes \u00e1 \u00e9poca da Rep\u00fablica Romana.\nO material atopado.\nO material arqueol\u00f3xico exhumado nas diversas intervenci\u00f3ns arqueol\u00f3xicas realizadas at\u00f3panse baixo o coidado dos Servizos de Arqueolox\u00eda da C\u00e1mara Municipal de Esposende, estando o m\u00e1is significativo exposto no Museu Municipal de Esposende, na cidade de Esposende.\nDe entre ese material, p\u00f3dense atopar milleiros de anacos de cer\u00e1micas ind\u00edxenas, moitos deles ricamente decorados, cer\u00e1micas romanas, de produci\u00f3n local e importadas, destacando as terra sigillatas e as famosas \u00e1nforas, e entre as m\u00e1is importantes as famosas Haltern 70, chegadas desde os lugares m\u00e1is afastados do Imperio Romano.\nVidros, moedas e utensilios (puntas de lanza, fouces etc.) usados en diversas actividades, en ferro ou bronce, as\u00ed como f\u00edbulas (fibelas) e alfinetes (\"Actus\") de cabelo, est\u00e1n patentes nas diversas vitrinas, onde est\u00e1n expostos os materiais."}
{"id": "64964", "revid": "92340", "url": "https://gl.wikipedia.org/wiki?curid=64964", "title": "Goduoc", "text": "Goduoc ou Godeoc foi rei dos longobardos na segunda metade do s\u00e9culo V.\nTraxectoria.\nSucesor de Hilduoc e, como este, pertencente \u00e1 dinast\u00eda dos letingos, Goduoc guiou aos longobardos no treito final da s\u00faa migraci\u00f3n que, remontando o curso do Elba, levou este pobo xerm\u00e1nico desde a Escandinavia meridional ata as terras que pertenc\u00edan ao Imperio romano. A finais do s\u00e9culo V, probabelmente no 489, conduciu os longobardos, a trav\u00e9s de Bohemia e Moravia, \u00e1s terras do N\u00f3rico evacuadas polos ruxios: unha \u00e1rea daquela en gran parte despoboada, pero a primeira baixo influencia romana entre as alcanzadas polos longobardos."}
{"id": "64965", "revid": "89787", "url": "https://gl.wikipedia.org/wiki?curid=64965", "title": "Manuel Quiroga Losada", "text": "Manuel Quiroga Losada, nado en Pontevedra o 15 de abril de 1892 e finado na mesma cidade o 19 de abril de 1961, foi un reputado violinista, compositor e debuxante galego, posiblemente o m\u00fasico galego que acadou maior renome internacional, sendo considerado un dos violinistas m\u00e1is importantes do seu tempo. Foi anunciado en numerosas ocasi\u00f3n por parte dos cr\u00edticos como \"o mellor sucesor de Pablo Sarasate\", e \u00e1s veces \u00e9 referido como \"o herdeiro espiritual de Sarasate\".\nOs grandes violinistas da s\u00faa \u00e9poca \u2014Eug\u00e8ne Ysa\u00ffe, Fritz Kreisler, George Enescu, Mischa Elman e Jascha Heifetz\u2014 as\u00ed como compositores como Igor Stravinskii e Jean Sibelius, ti\u00f1an a arte de Quiroga en gran consideraci\u00f3n. Guilhermina Suggia, a violonchelista portuguesa, describiu a s\u00faa interpretaci\u00f3n de \"Il trillo del diavolo\" de Giuseppe Tartini como \"marabillosa e impecable\".\nTraxectoria.\nPrimeiros anos.\nManuel Quiroga naceu o 15 de abril de 1892 na r\u00faa do Comercio, na zona vella de Pontevedra, r\u00faa que leva o seu nome. Os seus pais eran Jos\u00e9 Quiroga Hermida, un comerciante de panos da cidade, e Pilar Losada V\u00e1zquez. Manuel foi o terceiro dos cinco que tivo o matrimonio, sendo os seus irm\u00e1ns m\u00e1is vellos Carlos Celso e Jos\u00e9, e os m\u00e1is novos Emilio e Pilar.\nIniciouse no estudo do viol\u00edn aos seis anos co violinista afeccionado local Juan Sagayo (outros cronistas sinalan a Antonio Medal ou a Isidoro Puga como profesores de Quiroga, mais non hai datos que o confirmen) animado polo seu pai e o seu irm\u00e1n Carlos, quen comezara os seus estudos de viol\u00edn e que espertou a admiraci\u00f3n e inspiraci\u00f3n do seu irm\u00e1n m\u00e1is novo. Posteriormente proseguiu os estudos cun mestre m\u00e1is cualificado, Benito Medal. Quiroga realizou o seu primeiro concerto p\u00fablico no ano 1900, contando con tan s\u00f3 8 anos de idade. Posteriormente ofreceu outros concertos, o 12 de xullo de 1903 no Caf\u00e9 Moderno de Pontevedra, e en 1904 no C\u00edrculo Mercantil de Santiago de Compostela. Ese mesmo ano recibiu unha bolsa da Deputaci\u00f3n de Pontevedra para recibir clases no Conservatorio de Madrid con Jos\u00e9 del Hierro, un expo\u00f1ente da escola violin\u00edstica franco-belga que era considerado o violinista espa\u00f1ol m\u00e1is destacado da \u00e9poca. En 1906 a familia Mug\u00e1rtegui de Pontevedra, que o admiraba, regaloulle un viol\u00edn Amati de 1682, que ser\u00eda o instrumento co que debutou no Liceo Teatro de Pontevedra e no Teatro Princesa de Madrid. Durante o seu tempo de estudo continuou a dar concertos en Madrid e en Galicia.\nFoi durante os seus estudos en Madrid cando o novo violinista se iniciou na s\u00faa outra gran paix\u00f3n, a pintura, como pintor afeccionado. En 1907 a revista \"Galicia\" de Madrid publicou varios debuxos e caricaturas do mozo.\nFinalmente, o 14 de outubro de 1909, Manuel Quiroga finalizaba os seus estudos con Jos\u00e9 del Hierro no conservatorio madrile\u00f1o e iniciou unha nova etapa de estudos, emprendendo co seu pai unha viaxe que deb\u00eda ter rematado en Berl\u00edn, onde o novo Manuel Quiroga quer\u00eda estudar co violinista que m\u00e1is admiraba, Fritz Kreisler (quen co tempo se converter\u00eda no seu amigo). Por\u00e9n non chegar\u00eda \u00e1 capital alem\u00e1 ao querer prepararse para entrar no Conservatorio de M\u00fasica e Declamaci\u00f3n de Par\u00eds, onde entrar\u00eda ese mesmo ano.\nPar\u00eds e inicios da s\u00faa carreira.\nCon 16 anos de idade acadou o n\u00famero un nas probas de acceso \u00f3 Conservatorio de Par\u00eds entre centos de aspirantes. No conservatorio parisiense cursou estudos avanzados con Jules Boucherit, estudando tam\u00e9n durante dous anos con \u00c9douard Nadaud, e recibindo clases de Jacques Thibaud, que daquela era un destacado solista internacional. Al\u00ed recibe a influencia dos int\u00e9rpretes da escola francesa, e co\u00f1ece ao roman\u00e9s George Enescu, ao estadounidense de orixe austr\u00edaca Fritz Kreisler, e ao belga Eug\u00e8ne Ysa\u00ffe, con quen fixo unha forte amizade. Este autor dedicou a Quiroga a s\u00faa sexta sonata para viol\u00edn, xunto aos mencionados Enescu e Kreisler e a Joseph Szigeti, Jacques Thibaud e Mathieu Crickboom. Desta peza imprim\u00edronse s\u00f3 dez exemplares, conserv\u00e1ndose un deles no Museo Provincial de Pontevedra.\nEn 1911 obtivo o primeiro premio do Conservatorio de Par\u00eds, sendo o segundo violinista espa\u00f1ol en logralo logo de Pablo Sarasate. No xurado estaban Gabriel Faur\u00e9 e Kreisler. Isto perm\u00edtelle dar os seus primeiros concertos por Francia e Espa\u00f1a. O 26 de agosto dese ano triunfa no Teatro Principal de Pontevedra, sendo levado a ombreiros desde al\u00ed ata a s\u00faa casa.\nNa capital francesa gozou da compa\u00f1\u00eda dos seus amigos \u00edntimos Juan Ruiz Casaux e a pianista francesa Marta Leman (o seu nome franc\u00e9s era Marthe L\u00e9mann), unha rapaza de familia acomodada que o axudou economicamente, o introduciu na elite do mundo social parisiense, e que se converter\u00eda m\u00e1is tarde na s\u00faa muller. No ambiente musical e art\u00edstico do Par\u00eds da \u00e9poca co\u00f1eceu e fixo amizade con personalidades como Manuel de Falla, Joaqu\u00edn Turina, Pau Casals, Joaqu\u00edn Nin, Alfred Cortot, Paul Paray ou Darius Milhaud.\nDous anos despois da s\u00faa chegada a Par\u00eds, en 1911, e con tan s\u00f3 19 anos, presentouse e ga\u00f1ou o primeiro premio do Conservatorio de Par\u00eds competindo con outros 43 aspirantes, convert\u00e9ndose no m\u00e1is novo en conseguilo ante un xurado presidido por Gabriel Faur\u00e9 e no que se encontraban personalidades como Lucien Capet, Martin Pierre Marsick, Jules Boucherit, Jacques Thibaud, Hayet, Geloso, e o seu admirado Fritz Kreisler. Toda a prensa francesa f\u00edxose eco do logro de Quiroga con titulares como \"Sarasate non morreu, pois ten un continuador en Quiroga\" (\"Le Monde Musical\"), ademais o compositor Alfred Bruneau escribiu en \"Le Matin\":\nPosteriormente ga\u00f1ou outros importantes premios, como o Sarasate, o Jules Garcin ou o Monnot.\nQuiroga recibiu o maior premio do conservatorio parisiense o 13 de xullo de 1911, e oito d\u00edas despois, o 21 de xullo, chegaba triunfal \u00e1 s\u00faa cidade natal nun tren procedente de Donostia (c\u00f3ntase que en cada estaci\u00f3n pola que pasaba o tren do violinista galego unha multitude de xente o aclamaba). A cidade natal de Quiroga o recibiu coas r\u00faas engalanadas, pasarr\u00faas da banda de m\u00fasica, e coas autoridades agardando por el na estaci\u00f3n xunto cunha multitude que agardaba na praza da estaci\u00f3n para ver chegar ao novo violinista, que foi recibido con todos os honores e levado a ombreiros dende a estaci\u00f3n ata a s\u00faa casa, onde dirixiu unhas verbas de agradecemento dende o balc\u00f3n. Para celebrar o \u00e9xito, o 26 de agosto ofreceu un concerto no Teatro Principal acompa\u00f1ado ao piano de Enrique Granados.\nA partir dese momento comeza a carreira concert\u00edstica de Manuel Quiroga, a prensa fala sen descanso del e os teatros quedaban sempre pequenos, colgando o cartel de \"non hai localidades\" sempre que o violinista pontevedr\u00e9s tocaba. As xiras e os concertos consolid\u00e1rono como m\u00fasico e virtuoso. En 1912 realizou unha xira polo Estado espa\u00f1ol coa orquestra do Conservatorio de Par\u00eds, d\u00e1 recitais cos pianistas Jos\u00e9 Cubiles (que estrear\u00eda \"Noches en los jardines de Espa\u00f1a\" de Falla en 1916) e Jos\u00e9 Iturbi, as\u00ed como co violonchelista Juan Casaux. En abril dese mesmo ano, o selo Gramophone gravou os seus primeiros discos. Estableceuse en Par\u00eds, asoci\u00e1ndose al\u00ed con m\u00fasicos como Paul Paray, Manuel Infante, Joaqu\u00edn Nin e Ricardo Vi\u00f1es, as\u00ed como con Casals, Falla, Turina e Milhaud entre outros. En 1913 asinou o seu primeiro contrato de cinco anos co axente Jos J. Sch\u00fcrmann, que tam\u00e9n era o representante de Jan Kubel\u00edk, Ignacy Jan Paderewski e Isadora Duncan entre outros artistas, e pouco despois inicia a s\u00faa primeira xira europea acompa\u00f1ado por Jos\u00e9 Iturbi.\nNo inicio da primeira guerra mundial, Quiroga encontr\u00e1base dando concertos en Austria con Jos\u00e9 Iturbi cando foi acusado de espionaxe e detido durante un breve per\u00edodo, ata que a mediaci\u00f3n do rei espa\u00f1ol Afonso XIII asegurou a s\u00faa liberaci\u00f3n. Logo do incidente regresou a Francia, por\u00e9n a guerra levou \u00e1 cancelaci\u00f3n da s\u00faa xira europea, mais abriu a porta a novos horizontes nos Estados Unidos, que a\u00ednda era neutral, pa\u00eds que percorreu dende Nova York a San Francisco. Foi ent\u00f3n cando Sch\u00fcrmann cedeu os seus dereitos de contrato con Manuel Quiroga \u00e1 Schuwer &amp; Company de Nova York durante tres anos, o que obrigaba a Quiroga a permanecer cinco meses cada tempada e ofrecer catro concertos semanais. O 3 de outubro chegou a Nova York. Realizou catro xiras de moito \u00e9xito polos Estados Unidos e o Canad\u00e1 durante os anos que durou a guerra, comezando en 1914, de novo xunto con Cubiles e Casaux, e tam\u00e9n acompa\u00f1ado da pianista francesa Marta Leman. O seu debut americano foi ante unha audiencia de 5.000 persoas no New York Hippodrome, sobre este concerto o violinista pontevedr\u00e9s lembraba:\nOutros grandes violinistas como Mischa Elman, Efrem Zimbalist e Albert Spalding asistiron aos seus concertos. Percorre Cuba, Canad\u00e1, os Estados Unidos e Iberoam\u00e9rica acompa\u00f1ado da pianista francesa Marta Leman. Amais, deu concertos xunto ao pianista e director de orquestra Jos\u00e9 Cubiles, o violonchelista Casaux e o pianista Jos\u00e9 Iturbi, co que coincidira en Par\u00eds.\nO 21 de xullo de 1915 casou con Marta Leman, unha pianista xud\u00eda francesa \u00e1 que co\u00f1ecera en Par\u00eds e que ga\u00f1ara o mesmo premio ca el na categor\u00eda de piano. En 1916, ao rematar os seus contratos, regresa a Pontevedra, onde pasar\u00e1 unha pequena tempada ata que ao ano seguinte volve a Par\u00eds coa s\u00faa muller, instal\u00e1ndose na capital francesa. En 1918-19 realizou unha gran xira por Espa\u00f1a e Portugal, frecuentemente con Jos\u00e9 Iturbi como compa\u00f1eiro. En Galicia foi aclamado como o artista galego m\u00e1is notable do momento, e foi mesmo \u00e1s veces como un s\u00edmbolo do movemento nacionalista galego. En 1917 rexeitou unha quinta xira planeada por Am\u00e9rica logo de que o seu amigo Enrique Granados afogara na canle da Mancha o 29 de marzo de 1916 cando regresaba de Nova York, v\u00edtima do ataque con torpedo dun submarino alem\u00e1n.\n\u00c9xito internacional.\nEn 1924 fai unha xira por Espa\u00f1a co pianista arxentino Juan Jos\u00e9 Castro.\nOs anos transcorridos entre as d\u00faas guerras mundiais foi o punto culminante da carreira de Quiroga. Despois da guerra, volveu a Espa\u00f1a e recibiu unha grande acollida do p\u00fablico no Palau de la M\u00fasica Catalana de Barcelona. Especialmente exitosos foron os seus concertos en Galicia onde tocou na Coru\u00f1a, Ourense, Santiago de Compostela e a s\u00faa Pontevedra natal, sendo loado como o artista galego m\u00e1is notable polas sociedades filharm\u00f3nicas e organizaci\u00f3ns como a Asociaci\u00f3n de la Prensa de La Coru\u00f1a.\nO seu debut brit\u00e1nico tivo lugar en 1919, onde tocou en moitos auditorios importantes como o Wigmore Hall de Londres (14 de abril de 1920). Segu\u00edronlle moitos concertos por toda Europa: Portugal, Francia, Alema\u00f1a, Austria, Su\u00edza e B\u00e9lxica (onde participa en diversos concertos xunto con Ysa\u00ffe). O 15 de maio de 1920 estreou na Salle Gaveau a \"Les Promis\", unha obra que Marcel Samuel-Rousseau lle dedicara. Foi frecuentemente acompa\u00f1ado por pianistas como Iturbi, Paul Paray (Quiroga estreou a Sonata para viol\u00edn e piano de Paray acompa\u00f1ado polo propio compositor en 1922) e Juan Jos\u00e9 Castro. A s\u00faa muller Marta Leman (Madame Quiroga) foi tam\u00e9n frecuentemente a s\u00faa acompa\u00f1ante. A s\u00faa primeira composici\u00f3n publicada apareceu en 1921, cando a editorial J. Hamelle publicou transcrici\u00f3ns s\u00faas de pezas de Mendelssohn e Scarlatti.\nEn 1923 Eug\u00e8ne Ysa\u00ffe dedicoulle a derradeira das s\u00faas Seis Sonatas para viol\u00edn s\u00f3. Ysaye sinalou:\nPor\u00e9n, Quiroga nunca a tocou en p\u00fablico.\nEn 1914 regresou aos Estados Unidos, onde os seus dous concertos no Carnegie Hall de Nova York abraiaron a Mischa Elman. Tam\u00e9n tocou baixo a batuta de Arturo Toscanini. En 1925, de volta no Reino Unido, tocou coa London Symphony Orchestra baixo a batuta de \"sir\" Thomas Beecham, realizando xiras tam\u00e9n por B\u00e9lxica e o Estado espa\u00f1ol.\nEn 1924 public\u00e1ronse as primeiras obras propias de Quiroga (\"Habanera\" e \"Scherzo-Jota N\u00ba 1\"), e en 1925 chegar\u00edan novas publicaci\u00f3ns das s\u00faas obras.\nO 31 de marzo de 1925, Manuel Quiroga estreaba na Coru\u00f1a unha composici\u00f3n maior propia, o \"Concierto de Intrata\", que posteriormente renomear\u00eda como \"Primer Concierto en el estilo antiguo\" (\"Primeiro Concerto no estilo antigo\"), que tocou frecuentemente durante a s\u00faa carreira, mais a maior parte das veces nun arranxo para viol\u00edn e piano. En xu\u00f1o dese mesmo ano foi admitido na Soci\u00e9t\u00e9 des auteurs, compositeurs et \u00e9diteurs de musique en Par\u00eds.\nRealizou a s\u00faa primeira xira suramericana en 1926, xira que o levou \u00e1 Arxentina e o Uruguai primeiro, seguido por Cuba, M\u00e9xico, e novamente aos Estados Unidos. En 1928 realizou unha serie de gravaci\u00f3ns de pezas curtas para os selos RCA Victor (gravou catro das s\u00faas composici\u00f3ns orixinais coa s\u00faa muller Marta Leman) e Path\u00e9.\nEn 1929, a petici\u00f3n de Quiroga, o compositor Eduardo Fabini comezou a escribir a s\u00faa \"Fantas\u00eda para viol\u00edn e orquestra\", que foi estreada no Teatro Sol\u00eds de Montevideo baixo a direcci\u00f3n de Vicente Pablo.\nUnha das s\u00faas mellores pinturas, un autorretrato ao \u00f3leo, foi rematada en 1930. Ese foi un ano no que Quiroga continuou percorrendo Suram\u00e9rica, e realizou unha nova xira por Europa.\nRealizou m\u00e1is xiras por Am\u00e9rica en 1933 e 1937, onde ofreceu recitais con Mischa Levitzki e Jos\u00e9 Iturbi, e concertos coa New York Philharmonic baixo a batuta de George Enescu (tocando a \"Symphonie espagnole\" de \u00c9douard Lalo en febreiro de 1937). Tam\u00e9n continuou estreando as s\u00faas propias composici\u00f3ns como \"Danza Argentina\" e \"Canto y Danza Andaluza\". Nesta \u00faltima xira tam\u00e9n tocou a \"Sonata \"Espa\u00f1ola\"\", Op. 82 (1934) de Joaqu\u00edn Turina, nos seus concertos en Nova York, a pesar de que a peza non se estreou no Estado espa\u00f1ol ata 1941.\nRetiro e morte.\nCando se encontraba nos Estados Unidos presentando as s\u00faas propias obras nunha xira que o levar\u00eda a percorrer o pa\u00eds de punta a punta, como xa fixera anteriormente, a s\u00faa carreira truncouse o 8 de xu\u00f1o de 1937 ao ser atropelado por un cami\u00f3n en Times Square (Nova York), logo de despedirse de Jos\u00e9 Iturbi tras un recital. Foi operado varias veces, e a\u00ednda que os m\u00e9dicos tem\u00edan que puidese perder unha perna, finalmente non ocorreu. A\u00ednda que, tras uns meses de convalecencia, Quiroga conseguiu recuperarse e continuou durante un tempo a s\u00faa carreira concert\u00edstica, o accidente implicou a perda progresiva da sensibilidade e a mobilidade no brazo dereito, que derivou trala s\u00faa volta a Par\u00eds nunha par\u00e1lise e a s\u00faa retirada da m\u00fasica. Curiosamente o seu \u00eddolo, Fritz Kreisler foi atropelado por un cami\u00f3n cando estaba cruzando a r\u00faa na mesma cidade catro anos despois. Nestes momentos de sufrimento estivo acompa\u00f1ado pola s\u00faa nova compa\u00f1eira, Maria Eladia Galvani Bolognini \"Gigi\" (xa que \u00eda tempo que se separara de Marta Leman).\nRegresou a Espa\u00f1a e continuou pintando, participando en competici\u00f3ns, e rematando dous autorretratos m\u00e1is. Refuxiado na pintura e a composici\u00f3n, tam\u00e9n buscou a compa\u00f1\u00eda de importantes figuras da arte como o pintor Ignacio Zuloaga, o escultor Francisco Asorey, entre outros. Co\u00f1eceu tam\u00e9n a Joaqu\u00edn Sorolla. En 1940 realizou unha extensa serie de caricaturas dos seus amigos: Fritz Kreisler, Jos\u00e9 Iturbi, Eug\u00e8ne Ysa\u00ffe, Pau Casals, Carlos Ch\u00e1vez, Andr\u00e9s Segovia, Arthur Rubinstein, Lucien Capet, Ricardo Vi\u00f1es, Jacques Thibaud, entre outros.\nA\u00ednda que continuou compo\u00f1endo, m\u00e1is tarde viuse afectado polo p\u00e1rkinson e polos problemas econ\u00f3micos derivados dos gastos pola s\u00faa enfermidade. Viuse practicamente confinado nun sanatorio en Madrid. En 1959 regresou \u00e1 casa familiar de Pontevedra, onde permaneceu ao coidado da s\u00faa segunda muller Maria Galvani, e onde finou dous anos m\u00e1is tarde, o 19 de abril de 1961 aos 69 anos.\nInstrumentos.\nDurante a s\u00faa carreira tocou viol\u00edns dalg\u00fans dos m\u00e1is importantes construtores, alg\u00fans propios e outros cedidos:\nObra.\nAo igual que outros solistas da s\u00faa \u00e9poca como Fritz Kreisler ou Gaspar Cassad\u00f3, Manuel Quiroga desenvolveu paralelamente \u00e1 s\u00faa carreira concert\u00edstica unha carreira creativa que deu como resultado numerosas composici\u00f3ns. Ademais de obras propias (a maior parte delas pezas breves), destacan as s\u00faas cadencias para alg\u00fans dos concertos m\u00e1is importantes do repertorio violin\u00edstico como os de Ludwig van Beethoven, Johannes Brahms, Wolfgang Amadeus Mozart ou Niccol\u00f2 Paganini, transcrici\u00f3ns e pezas de estudio. A s\u00faa obra comprende un total de 48 composici\u00f3ns entre obras propias e cadencias: 24 pezas breves, 2 concertos, 6 caprichos para viol\u00edn s\u00f3, 2 caprichos para dous viol\u00edns, 1 estudio, 3 transcrici\u00f3ns, e cadenzas para 9 concertos (2 versi\u00f3ns para o \"Concerto para viol\u00edn N\u00ba 1 en Re Maior, Op 6\" de Niccol\u00f2 Paganini).\nEstas pezas breves son de caracter\u00edsticas similares \u00e1s compostas por Kreisler ou Sarasate, obras para viol\u00edn e piano de car\u00e1cter virtuos\u00edstico orientadas \u00e1 exhibici\u00f3n. Entre elas, hainas sobre temas tradicionais galegos (\"Galicia\", \"Alal\u00e1\", \"Alborada\", \"Emigrantes celtas\", \"Mu\u00f1eira\"...), temas espa\u00f1ois (\"Canto y danza Andaluza\", xotas, \"Lamento andaluz\", \"Rondalla\"...) e danzas cubanas e arxentinas (guajiras, habaneras...), sendo o primeiro compositor en empregar amplamente o folclore nacional galego como base de composici\u00f3ns de m\u00fasica cl\u00e1sica. Moitas destas pezas de car\u00e1cter popular est\u00e1n agrupadas no conxunto de \"12 Danzas Espa\u00f1olas\".\nEscribiu tam\u00e9n dous concertos para viol\u00edn e orquestra: o \"Premier Concerto dans le Style Antique\" e o \"Deuxi\u00e8me Concerto dans le Style Antique\" (do cal s\u00f3 se conserva un fragmento de 14 compases).\nComo as s\u00faas obras foron compostas principalmente coa intenci\u00f3n de seren interpretadas como propinas nos concertos do propio Quiroga, ao verse interrompida a s\u00faa actividade concert\u00edstica despois do accidente de Nova York, esta finalidade deixa de ter sentido, e xunto co empeoramento da s\u00faa sa\u00fade en 1942 fai que finalmente abandone toda actividade compositiva en 1942.\nPublicouse un cat\u00e1logo completo das s\u00faas composici\u00f3ns, e outro est\u00e1 dispo\u00f1ible en li\u00f1a.\nQuiroga e o nacionalismo galego.\nA acollida de Quiroga na prensa pode cualificarse de excepcional en todo o mundo, sendo especialmente destacable o papel da prensa galega, e especialmente a da cidade da Coru\u00f1a. Os aspectos que m\u00e1is destacaba a prensa eran, non obstante, o virtuosismo, as s\u00faas dotes interpretativas, a s\u00faa expresividade, e a gran comunicaci\u00f3n que se establec\u00eda co p\u00fablico, sendo o seu labor creativo un aspecto secundario, pero que si obtivo unha magn\u00edfica resposta nos seus concertos, onde tocou numerosas pezas s\u00faas como \"bis\" que \u00e1s veces chegaron a potenciar o sentimento nacionalista do pobo galego, que daquela quer\u00eda amosar a s\u00faa identidade fronte ao dominio centralista castel\u00e1n.\nAs primeiras connotaci\u00f3ns nacionalistas relacionadas con Manuel Quiroga atop\u00e1molas na prensa pontevedresa de 1907 por parte de Ant\u00f3n Losada Di\u00e9guez no \"Noticiero de Vigo\" e en \"La Correspondencia Gallega\":\nLosada Di\u00e9guez lembrar\u00eda tam\u00e9n ao violinista pontevedr\u00e9s no seu artigo \"O grande artista \u00e9 dos nosos. Manolo Quiroga\", publicado o 30 de xu\u00f1o de 1918 no bolet\u00edn \"A Nosa Terra\", que daquela era o voceiro das Irmandades da Fala (e que posteriormente o ser\u00eda do Partido Galeguista). Neste artigo, Losada Di\u00e9guez lembra o concerto que Quiroga dera en Ourense 11 anos atr\u00e1s, eloxiando a calidade art\u00edstica de Quiroga e exp\u00f3n a responsabilidade de Quiroga de transmitir o sentimento galego mediante a composici\u00f3n de obras de inspiraci\u00f3n galega, como finalmente far\u00eda. Un dos par\u00e1grafos do artigo sinala:\nSe ben Manuel Quiroga nunca pertenceu a ningunha organizaci\u00f3n nacionalista, o movemento nacionalista sempre o elevou como unha icona de Galicia e a s\u00faa cultura e el mostrou a s\u00faa simpat\u00eda ao movemento. Unha mostra da relaci\u00f3n entre as Irmandades da Fala e Quiroga vese nas cr\u00f3nicas que relatan o acontecido no concerto que Quiroga ofreceu na cidade herculina o 4 de agosto de 1918, no cal se lanzaron follas con poes\u00edas (destacando as de Eladio Rodr\u00edguez Gonz\u00e1lez e Juan Fern\u00e1ndez Merino, dedicadas ao violinista, e a tarxeta da \"Seici\u00f3n Feminina da Irmandade da Fala da Cru\u00f1a\" a Marta Leman) co sa\u00fado: \u00abA Irmandade da fala da Cru\u00f1a a Manolo Quiroga \u00a1Terra a Nosa!\u00bb. No concerto ademais ceib\u00e1ronse pombas, e nun momento de fervor nacionalista, a bandeira galega comezou a ondear, Quiroga pediuna para subir despois ao escenario e bicala varias veces. A sa\u00edda do concerto \u00e9 relatada do seguinte xeito:\nO d\u00eda 6 de agosto de 1918 o xornal \"La Voz de Galicia\" indicaba (orixinal en castel\u00e1n):\nGravaci\u00f3ns.\nManuel Quiroga non gravou ningunha obra importante do repertorio. Realizou non obstante gravaci\u00f3ns de numerosas pezas curtas en 1912 e en 1928. As s\u00faas primeiras gravaci\u00f3ns foron en 1912 co selo Gramophone, \u00e1s que lle seguiron en 1928 as s\u00faas primeiras gravaci\u00f3ns comerciais para selos como RCA Victor primeiro e Path\u00e9 en 1930 e 1931. Estas gravaci\u00f3ns foron recollidas moi favorablemente pola prensa, que publicou abundantes cr\u00edticas favorables \u00e1s gravaci\u00f3ns de Quiroga (entre outros xornais Le Figaro, Le Matin, L'Action fran\u00e7aise, entre outros).\nAs pezas gravadas por Quiroga incl\u00faen obras de compositores como Alb\u00e9niz, Falla, Kreisler, Sarasate, Wieniawski entre outros, e a destacar, catro das s\u00faas propias composici\u00f3ns: \"Segunda Guajira\", \"Danza espa\u00f1ola\", \"Rondalla\", e \"Canto amoroso\". Moitas delas foron inclu\u00eddas nun CD titulado \"Great Violinists, Volume 5\", do selo Symposium Records.\nEn 2006 editouse un libro-CD de Manuel Quiroga acompa\u00f1ado a piano por Marta Leman.\nEn 1990 gravouse a \u00fanica gran composici\u00f3n de Manuel Quiroga, o seu \"Premier Concerto dans le Style Antique\", coa Stuttgarter Kammerorchester baixo a batuta do director compostel\u00e1n Maximino Zumalave e con Herwig Zack como solista.\nReco\u00f1ecemento.\nRecibiu importantes condecoraci\u00f3ns, como o nomeamento como Cabaleiro da Lexi\u00f3n de Honor francesa o 24 de setembro de 1931, ou a Orde de Afonso X o Sabio espa\u00f1ola. En 1911 conseguiu o primeiro premio internacional do Conservatorio de Par\u00eds, as\u00ed como o \"Pablo Sarasate\" para novos virtuosos.\nO escritor galego Ram\u00f3n del Valle-Incl\u00e1n dedicoulle o seu poema \"\u00a1Del Celta es la Victoria!\", que foi impreso e repartiuse como propaganda nacionalista no concerto que Quiroga ofreceu na Coru\u00f1a en 1918.\nFoi nomeado membro honorario da Orquesta Filarm\u00f3nica de Madrid e foi nomeado tam\u00e9n un dos m\u00fasicos da corte do rei Afonso XIII.\nEn 1919, cando Quiroga contaba con tan s\u00f3 26 anos, o Concello de Pontevedra dedicoulle unha r\u00faa, recibindo unha grande homenaxe. Posteriormente, en 1949, o Concello de Pontevedra instalou unha estatua s\u00faa realizada por Francisco Asorey. En xaneiro de 2006 inaugurouse un conxunto escult\u00f3rico de C\u00e9sar Lombera onde aparece Quiroga entre varios escritores galegos do s. XX.\nEspecialmente valorado foi na cidade da Coru\u00f1a, onde logo do seu accidente en Nova York, se lle organizou un concerto coa participaci\u00f3n de Jos\u00e9 Iturbi no que a cidade mostrou o seu apoio ao virtuoso pontevedr\u00e9s. Tam\u00e9n destaca o nomeamento de Quiroga como Membro de Honor da Academia de Belas Artes en 1960 na cidade herculina.\nDez anos despois da morte de Quiroga creouse a Asociaci\u00f3n de M\u00fasica de C\u00e1mara \"Manuel Quiroga\".\nNo ano do seu centenario (1992), o Museo de Pontevedra organizou unha serie de eventos conmemorativos como unha exhibici\u00f3n das s\u00faas pinturas e debuxos, as\u00ed como algunhas homenaxes musicais. Estes eventos empregaron algunhas das s\u00faas partituras manuscritas, pinturas, debuxos, caricaturas, e outros, que a familia Quiroga doou ao museo en 1972. Unha recompilaci\u00f3n dalgunhas das s\u00faas partituras aut\u00f3grafas foi publicada por M\u00fasica en Compostela, unha instituci\u00f3n musical con sede en Santiago de Compostela. A s\u00faa biograf\u00eda foi publicada en 1993 por Fernando Otero Urtaza, e un artigo de Tully Potter na versi\u00f3n ib\u00e9rica da revista \"The Strad\" de xullo de 1998 narra a s\u00faa carreira.\nO Conservatorio de Pontevedra, fundado en 1863, leva o seu nome dende o ano 2004. O Conservatorio conmemorou en 2011 o cincuentenario do seu pasamento con numerosos actos. Tam\u00e9n durante o cincuentenario do seu pasamento, o Consello da Cultura Galega organizou dous concertos homenaxe ao violinista pontevedr\u00e9s, ao que se referiu como unha das figuras musicais galegas de \"maior transcendencia internacional\", para axudar a difundir a s\u00faa figura, e nos que se interpretaron obras compostas por Quiroga.\nO Cuarteto Quiroga foi chamado as\u00ed no seu honor.\nObras dedicadas a Manuel Quiroga.\nA relevancia de Quiroga como int\u00e9rprete refl\u00edctese tam\u00e9n na cantidade de obras que lle dedicaron compositores como Enrique Granados, Eug\u00e8ne Ysa\u00ffe (chamado \"O Rei do Viol\u00edn\"), ou o que fora profesor seu, \u00c9douard Nadaud. Entre as obras que lle dedicaron destacan:"}
{"id": "64966", "revid": "1131", "url": "https://gl.wikipedia.org/wiki?curid=64966", "title": "Manuel Quiroga", "text": ""}
{"id": "64967", "revid": "92340", "url": "https://gl.wikipedia.org/wiki?curid=64967", "title": "Claffo", "text": "Claffo ou Claff\u00f3n foi rei dos longobardos a finais do s\u00e9culo V.\nTraxectoria.\nSon moi escasas as informaci\u00f3ns sobre este soberano longobardo. Fillo e sucesor de Godeoc e, polo tanto, membro da dinast\u00eda dos letingos, reinou cando o seu pobo estaba situado no N\u00f3rico, correspondente coa actual Baixa Austria."}
{"id": "64968", "revid": "624", "url": "https://gl.wikipedia.org/wiki?curid=64968", "title": "Godeoc", "text": ""}
{"id": "64969", "revid": "624", "url": "https://gl.wikipedia.org/wiki?curid=64969", "title": "Ildeoc", "text": ""}
{"id": "64970", "revid": "624", "url": "https://gl.wikipedia.org/wiki?curid=64970", "title": "Hildeoc", "text": ""}
{"id": "64971", "revid": "2074", "url": "https://gl.wikipedia.org/wiki?curid=64971", "title": "Jos\u00e9 Couso Permui", "text": ""}
{"id": "64972", "revid": "12452", "url": "https://gl.wikipedia.org/wiki?curid=64972", "title": "Galicia Prehist\u00f3rica", "text": ""}
{"id": "64976", "revid": "92340", "url": "https://gl.wikipedia.org/wiki?curid=64976", "title": "Rodolfo (rei)", "text": "Rodolfo (? - 508) foi o \u00faltimo rei dos h\u00e9rulos, morto na batalla contra o rei dos longobardos, Tatto. A s\u00faa derrota, no \"Feld\" (\u00e1rea do N\u00f3rico entre Viena e Bratislava), significou a desaparici\u00f3n dos h\u00e9rulos da historia."}
{"id": "64978", "revid": "23204", "url": "https://gl.wikipedia.org/wiki?curid=64978", "title": "Alfredo Garc\u00eda Al\u00e9n", "text": "Alfredo Garc\u00eda Al\u00e9n, nado en Pontevedra o 10 de abril de 1923 e finado na mesma cidade o 16 de xaneiro de 1981, foi un historiador e mestre galego.\nTraxectoria.\nFormaci\u00f3n.\nFillo dos mestres pontevedreses Mar\u00eda Al\u00e9n Solla e Alfredo Garc\u00eda Hermida, foi irm\u00e1n de Mar\u00eda Rita, In\u00e9s, Luciano, Celia, Vicente, Margarita, Francisco, Carlos e Roberto Garc\u00eda Al\u00e9n. Comezou con 15 anos colaborando no Museo Provincial de Pontevedra, obtendo por oposici\u00f3n \u00f3s 25 anos a praza de auxiliar de secretar\u00eda, sendo seis anos despois secretario. Obtivo os t\u00edtulos de Bacharelato e Mestre, e as licenciaturas de Dereito e Filosof\u00eda e Letras. Doutorouse cunha tese sobre \"Cer\u00e1mica popular gallega\".\nActividades.\nFoi membro correspondente da Real Academia Galega, do Instituto Padre Sarmiento e do Museo do Pobo Galego, e mestre no Instituto de Pontevedra (o que agora \u00e9 o IES S\u00e1nchez Cant\u00f3n). Foi director adxunto do Museo de Pontevedra e secretario t\u00e9cnico de Arquivos, Bibliotecas e Museos da Conseller\u00eda de Cultura da Xunta de Galicia.\nEstudou a prehistoria, o folclore e a antropolox\u00eda galegas, pronunciando moitas conferencias e escribindo moitos artigos sobre diversos temas (numism\u00e1tica, etnograf\u00eda ou a Virxe da Peregrina).\nVida persoal.\nCasou con Adela Acosta e foi pai de Alfredo, Jose Luis e Carlos Alberto Garc\u00eda Acosta."}
{"id": "64979", "revid": "89787", "url": "https://gl.wikipedia.org/wiki?curid=64979", "title": "Origo Gentis Langobardorum", "text": "O Origo Gentis Langobardorum \u00e9 un breve texto do s\u00e9culo VII que transmite a historia dos longobardos, desde a s\u00faa lendaria orixe ata o reinado de Perctarito (ou Bertarido, 672-688).\nCaracter\u00edsticas.\nCons\u00e9rvase en tres manuscritos, que conte\u00f1en as chamadas \"Leges Langobardorum\" que constan en:\nA lenda rec\u00f3llese tam\u00e9n na \"Historia Langobardorum\" de Paulo Di\u00e1cono, que a cualifica como \"conto rid\u00edculo\"."}
{"id": "64980", "revid": "624", "url": "https://gl.wikipedia.org/wiki?curid=64980", "title": "Bertarido", "text": ""}
{"id": "64984", "revid": "1987", "url": "https://gl.wikipedia.org/wiki?curid=64984", "title": "Galer\u00eda de imaxes de Muros", "text": "Galer\u00eda de imaxes do concello de Muros na provincia da Coru\u00f1a."}
{"id": "64987", "revid": "22570", "url": "https://gl.wikipedia.org/wiki?curid=64987", "title": "Arte paleol\u00edtica en Galicia", "text": "Os restos de arte paleol\u00edtica en Galiza son moi poucos debido \u00e1 escaseza de covas neste territorio (practicamente s\u00f3 hai restos de ocres e colorantes minerais) e a que a arte m\u00f3bel se realizaba fundamentalmente sobre \u00f3sos e estes, debido \u00e1 acidez da terra, non se conservan con facilidade.\nDa arte m\u00f3bel s\u00f3 se conservan un colgante e unha azagaia. O colgante atopouse na estaci\u00f3n paleol\u00edtica de F\u00e9rvedes II (Xermade) e at\u00f3pase actualmente no Museo de Prehistoria e Arqueolox\u00eda de Vilalba. O material \u00e9, posibelmente, esteatita, \u00e9 plano e ten forma oval. Ten un orificio de forma circular, supostamente para o cord\u00f3n do que penduraba, e como decoraci\u00f3n un trazo recto e vertical no centro das d\u00faas caras, m\u00e1is fondo dunha delas. \u00c9 semellante a outras pezas de xacementos magdalenianos do Cant\u00e1brico.\nA azagaia f\u00edxose con \u00f3so, \u00e9 lixeiramente aplanada e de perfil recto. Est\u00e1 decorada cunha incisi\u00f3n horizontal.\nRecentemente descubriuse a Cova Eir\u00f3s, unha gruta natural sita no concello de Triacastela (Lugo). A caverna \u00e9 un sitio arqueol\u00f3xico que forneceu materiais l\u00edticos pertencentes ao Paleol\u00edtico Medio e Superior, xunto con restos de fauna e flora da \u00e9poca. O 20 de agosto de 2012 f\u00edxose p\u00fablico o achado de pinturas e gravados rupestres que se poder\u00edan remontar a 30.000 anos de antig\u00fcidade, sendo a primeira mostra de arte rupestre atopada en Galicia e que motivaron a s\u00faa declaraci\u00f3n como Ben de Interese Cultural."}
{"id": "64991", "revid": "22570", "url": "https://gl.wikipedia.org/wiki?curid=64991", "title": "Fasor", "text": "Un fasor ou vector de rotaci\u00f3n \u00e9 un vector bidimensional usado para representar unha onda en movemento harm\u00f3nico simple.\nRepresentandose a onda:\n\u00e9 pos\u00edbel identificarse unha relaci\u00f3n entre ese modelo e a proxecci\u00f3n no eixo das abscisas do seguinte vector\nOu sexa, \u00e9 pos\u00edbel representar unha onda de amplitude m\u00e1xima formula_3 e \u00e1ngulo de fase formula_4 a trav\u00e9s dun vector de magnitude formula_3 e que ten como \u00e1ngulo formula_4 co eixo das abscisas, no sentido directo.\nAplicaci\u00f3ns.\nOs fasores te\u00f1en unha larga aplicaci\u00f3n pr\u00e1ctica pois ofrecen varias vantaxes na manipulaci\u00f3n e c\u00e1lculo de ondas. Velaqu\u00ed algunhas vantaxes:\nSobreposici\u00f3n de ondas.\nGrazas \u00e1 natureza vectorial dos fasores, o c\u00e1lculo do efecto da sobreposici\u00f3n de ondas red\u00facese a unha soma vectorial.\nDerivaci\u00f3n e determinaci\u00f3n da velocidade e aceleraci\u00f3n.\nDebido \u00e1 natureza do modelo matem\u00e1tico da onda en movemento harm\u00f3nico simple, das operaci\u00f3n de derivaci\u00f3n e das propiedades trigonom\u00e9tricas, a determinaci\u00f3n da velocidade e aceleraci\u00f3n dunha part\u00edcula en movemento harm\u00f3nico simple tornase trivial. Derivando a expresi\u00f3n formula_7 obt\u00e9\u00f1ense as seguintes expresi\u00f3ns para a velocidade e aceleraci\u00f3n:\nA partir das relaci\u00f3ns trigonom\u00e9tricas ded\u00facese que a velocidade e a aceleraci\u00f3n poden ser representados como vectores que te\u00f1en un \u00e1ngulo de formula_10 e formula_11 co fasor posici\u00f3n e que pos\u00faen as magnitudes formula_12 e formula_13 respectivamente.\nCircu\u00edtos el\u00e9ctricos en corrente alternada.\nPara circu\u00edtos el\u00e9ctricos sinusoidais en r\u00e9xime permanente, \u00e9 pos\u00edbel a utilizaci\u00f3n do m\u00e9todo fasorial para o estudo, evitando unha resoluci\u00f3n con ecuaci\u00f3ns diferenciais. Os elementos el\u00e9ctricos (resistencias, indutancias e capacitancias) ser\u00e1n representados por impedancias, todos nunha mesma unidade (ohm).\nUn fasor funciona como un vector, onde o m\u00f3dulo \u00e9 a intensidade da grandeza medida (tensi\u00f3n ou corrente) e o \u00e1ngulo mede a defasaxe da grandeza con relaci\u00f3n a un circu\u00edto puramente resistivo (\u00f8=0)."}
{"id": "64992", "revid": "89787", "url": "https://gl.wikipedia.org/wiki?curid=64992", "title": "\u00c1gnes Heller", "text": "\u00c1gnes Heller, nada en Budapest o 12 de maio de 1929 e finada en Balatonalm\u00e1di o 19 de xullo de 2019, foi unha fil\u00f3sofa h\u00fangara, unha das fil\u00f3sofas m\u00e1is importantes da segunda metade do s\u00e9culo XX. Viviu en Nova York.\nTraxectoria.\n\u00c1gnes Heller medrou no seo dunha familia xud\u00eda de clase media. Na s\u00faa adolescencia foi testemu\u00f1a do holocausto. Durante a segunda guerra mundial utilizou a s\u00faa formaci\u00f3n xur\u00eddica e os seus co\u00f1ecementos de alem\u00e1n para axudar as persoas a obteren a documentaci\u00f3n necesaria para emigraren da Europa nazi. En 1944, o pai de Heller foi deportado, xunto con outros 450\u00a0000 xudeus h\u00fangaros, ao campo de concentraci\u00f3n de Auschwitz onde morreu antes de que finalizase a guerra. Heller e a s\u00faa nai conseguiron evitar a deportaci\u00f3n e buscaron refuxio f\u00f3ra do seu pa\u00eds.\nEn 1947 comezou a estudar f\u00edsica e qu\u00edmica na Universidade de Budapest, pero pronto deixou as ciencias cando escoitou a conferencia do fil\u00f3sofo marxista Gyorgy Luk\u00e1cs sobre as intersecci\u00f3ns da filosof\u00eda e a cultura. Heller foi a s\u00faa disc\u00edpula primeiro e logo axudante universitaria, ata que ambos foron expulsados da universidade. Formada na filosof\u00eda de Kant e Hegel doutorouse en filosof\u00eda cunha tese sobre a \u00e9tica de Nocolay Chernishevsky e en ciencias.\nA s\u00faa obra pode dividirse entre unha primeira etapa (de 1947 \u00e1 d\u00e9cada dos 70) ligada \u00e1 influencia de Luk\u00e1cs, da \"Escola de Budapest\" e o desexo de transformar o r\u00e9xime sovi\u00e9tico nun socialismo xusto; e outra etapa que se estendeu ata a s\u00faa morte, dedicada a estudar as instituci\u00f3ns e pr\u00e1cticas democr\u00e1ticas.\nO ano 1947 foi tam\u00e9n cando se uniu ao Partido Comunista, do que formou parte en distintas etapas da s\u00faa xuventude. Heller apoiou os movementos de apertura no bloque sovi\u00e9tico, con posici\u00f3ns de \"marxismo humanista\" que foron cualificadas de \"revisionistas\" e contrarias \u00e1 pol\u00edtica oficial. Formou parte da chamada Escola de Budapest, encabezada por Luk\u00e1cs, xunto con Ferenc Feh\u00e9r, G. Markus e M. Vadja.\nParticipou na Revoluci\u00f3n H\u00fangara de 1956 e casou con Ferenc Feh\u00e9r, con quen militou e escribiu varios libros. Esta Revoluci\u00f3n foi o acontecemento pol\u00edtico m\u00e1is importante da s\u00faa vida, xa que neste momento viu os efectos das liberdades acad\u00e9micas da teor\u00eda cr\u00edtica marxista como perigosa para toda a estrutura pol\u00edtica e social de Hungr\u00eda. Heller confirmou o levantamento das ideas de Marx que, o que realmente quere dicir, \u00e9 que a xente te\u00f1a a autonom\u00eda pol\u00edtica e a determinaci\u00f3n colectiva da vida social.\nFoi testemu\u00f1a da represi\u00f3n que seguiu \u00e1 Primavera de Praga en Checoslovaquia en 1968 e da morte do seu mestre en 1971, e ademais sufriu persecuci\u00f3ns que a obrigaron varias veces a exiliarse.\nLuk\u00e1cs, Heller e outros te\u00f3ricos marxistas cr\u00edticos xurdidos da Revoluci\u00f3n ti\u00f1an a convicci\u00f3n de que o marxismo e o socialismo deb\u00edan ser aplicados \u00e1s distintas naci\u00f3ns en distintas formas. Heller foi expulsada do Partido Comunista e despedida da Universidade en 1958 por negarse a acusar a Luk\u00e1cs como colaborador na Revoluci\u00f3n. Non foi quen de renovar as s\u00faas investigaci\u00f3ns ata 1963, cando foi convidada a unirse ao Instituto de Sociolox\u00eda da Academia H\u00fangara como investigadora.\nFoi profesora de Filosof\u00eda na Universidade de Melbourne e da Nova Escola de Filosof\u00eda de Investigaci\u00f3n Social (New School of Social Research), en Nova York, substitu\u00edndo na c\u00e1tedra a Hannah Arendt nesta \u00faltima universidade.\nPensamento.\nDa moi ampla obra de Heller, na mellor tradici\u00f3n da filosof\u00eda marxista-humanista, cr\u00edtica das disoluci\u00f3ns do pensamento posmoderno, c\u00f3mpre destacar as s\u00faas achegas ao estudo da vida coti\u00e1 e \u00e1s engrenaxes entre o coti\u00e1n e a sedimentaci\u00f3n hist\u00f3rica.\nA vida coti\u00e1 f\u00f3rmase a trav\u00e9s das apropiaci\u00f3ns que fai o individuo das ferramentas de socializaci\u00f3n: a linguaxe, os usos e costumes e os instrumentos culturais. O plano do coti\u00e1n est\u00e1 marcado por unhas pautas de comunicaci\u00f3n b\u00e1sicas na pr\u00e1ctica dos intercambios que describen a convivencia, caracterizadas pola espontaneidade, o pragmatismo, a econom\u00eda de esforzo, a confianza, a xeneralizaci\u00f3n, a imitaci\u00f3n, a satisfacci\u00f3n individual... Xunto a esta esfera de proximidade vital constr\u00faese a vida non coti\u00e1, a sedimentaci\u00f3n social do co\u00f1ecemento, dos valores e da historia. Unha construci\u00f3n dial\u00e9ctica, onde se obxectivan en termos hist\u00f3ricos os nutrientes da vida coti\u00e1.\nHeller analiza as retenci\u00f3ns na vida coti\u00e1 que sobredimensionan o coti\u00e1n sobre o non coti\u00e1n, o individual sobre a formaci\u00f3n social como instancia transformadora, e fala da \"alienaci\u00f3n da vida coti\u00e1\". Prod\u00facese aqu\u00ed a degradaci\u00f3n cultural dunha sociedade, onde os valores ef\u00e9meros non s\u00f3 non rexeneran o plano do non coti\u00e1n, sen\u00f3n que impide que os individuos se enriquezan das esferas superiores do co\u00f1ecemento. Aqu\u00ed, c\u00f3mpre inferir, aparecen como instancias que apancan o coti\u00e1n, isto \u00e9, de alienaci\u00f3n da vida diaria, os instrumentos dos medios que se apropian do tempo social. As\u00ed, mentres vive unha realidade rica e complexa no plano do non coti\u00e1n, que se define no paradigma da sociedade do co\u00f1ecemento, a alienaci\u00f3n do coti\u00e1n leva escenarios empobrecidos, escasamente conectados coa riqueza da obxectivaci\u00f3n hist\u00f3rica, que son, \u00e1 vez, os m\u00e1is fr\u00e1xiles e vulnerables \u00e1 manipulaci\u00f3n e a induci\u00f3n de pautas de comportamento no plano individual da vida diaria.\nCapitalismo.\nProp\u00f3n unha visi\u00f3n cr\u00edtica pero construtiva da democracia liberal. Para Heller o capitalismo nunca existiu realmente, tal e como se considera en xeral. Para ela non \u00e9 m\u00e1is que un ideal negativo, o capitalismo puro e libre non existiu nin existir\u00e1 nunca. Hai un mercado, pero sempre houbo alg\u00fan tipo de redistribuci\u00f3n por parte do Estado.\nA intelectual explica por que di que \"cada home \u00e9 fillo do seu tempo\". Cre que non se pode saltar sobre a modernidade, e esta non queda detr\u00e1s de n\u00f3s, sen\u00f3n que n\u00f3s somos a modernidade; isto implica a necesidade de traballar individualmente sobre tres cuesti\u00f3ns: a t\u00e9cnica, onde entran a ciencia e a tecnolox\u00eda, a democracia e o sistema de distribuci\u00f3n.\nNeste sentido, considerou que o mercado non se pode abolir. \u00c9 algo que hai que aceptar pero ao que lle hai que po\u00f1er freos; e sempre se lle puxeron freos porque sen\u00f3n este destr\u00fae toda identidade e diferenza social e individual. A autora distanciouse aqu\u00ed do marxismo, pois afirmou que a\u00ednda que \"Marx fixo unha an\u00e1lise moi profunda sobre as consecuencias do capitalismo que \u00eda destru\u00edr o sistema, debe ser abandonada, pois \u00e9 unha utop\u00eda\".\nPor iso rexeitou a idea dunha \"conciencia colectiva\" e optou por un \"suxeito individual\" que fai elecci\u00f3ns constantemente na s\u00faa vida coti\u00e1. Tam\u00e9n di que todo \"ismo\", en referencia tanto \u00f3 marxismo como \u00f3 posmodernismo, debe ser abandonado, pois implica desco\u00f1ecer a decisi\u00f3n individual.\nSuxeito colectivo.\nNon hai suxeito colectivo. Heller di que non existe unha conciencia colectiva, que a elecci\u00f3n \u00e9 sempre individual e que non hai elecci\u00f3ns colectivas, porque se son colectivas sup\u00f3n que hai un consenso, cando non o hai. Sost\u00e9n que ning\u00fan \"ismo\" \u00e9 bo. Os ismos queren ser a encarnaci\u00f3n da verdade; e inclu\u00edu entre eles o marxismo: \"acostumaba considerarme marxista, pero xa non. Non son nin marxista nin posmarxista, son \u00c1gnes Heller\".\nAfirmaba que os principios filos\u00f3ficos non te\u00f1en que ver cos \"ismos\"; son preguntas sobre a vida e quen somos, e non poden estar definidas por ning\u00fan \"ismo\", que \u00e9 algo secundario. Para ela xa non existen verdadeiros marxistas, Heller consideraba que o \u00fanico que era verdadeiramente marxista era Luk\u00e1cs.\nFilosof\u00eda radical.\nHeller di que a filosof\u00eda quere saber o que \u00e9 verdadeiro e o que \u00e9 bo; porque ama a verdade e o bo. O verdadeiro e o bo son preguntas que caen no \u00e1mbito ontol\u00f3xico (ser e pensar). A filosof\u00eda \u00e9 buscar aquilo que \u00e9 o saber polo saber mesmo e nesa mesma medida buscar o bo dese saber. A vantaxe de non saber nada non \u00e9 m\u00e1is c\u00e1 invitaci\u00f3n a pensar, a pensar xuntos, a pensar entre todos. O fil\u00f3sofo gu\u00eda o pensador, cond\u00faceo con axuda de argumentos \u00e1 luz do verdadeiro e do bo.\nFala dunha cima na que todo ser racional pode chegar; neste sentido di que o ser est\u00e1 inmerso no seu propio mundo no cal cada quen ten a s\u00faa propia idea e pode esa idea ser descifrada dentro dunha totalidade.\nHeller desde a xuventude comeza a detallar o problema do positivo na relixi\u00f3n cristi\u00e1. Esta positividade ref\u00edrese a que a relixi\u00f3n non \u00e9 imposta como un dogma, a cuesti\u00f3n est\u00e1 no imperativo desta. Pero, o ser configura a filosof\u00eda desde o punto de vista do deber, a configuraci\u00f3n da filosof\u00eda permite crear unha plataforma ben estruturada para tomar como punto de partida os fundamentos das filosof\u00edas e unilas no que Heller chama \"Verdade e ben\". A filosof\u00eda constr\u00fae o seu mundo. Para a filosof\u00eda \u00e9 verdade s\u00f3 aquilo que cada home coa axuda da s\u00faa propia raz\u00f3n pode entender como verdadeiro. A funci\u00f3n desta consiste en conducir o home racional mediante a axuda do pensamento racional \u00e1s alturas do co\u00f1ecemento do deber dese ben e esa verdade que ela co\u00f1ece."}
{"id": "64993", "revid": "1576", "url": "https://gl.wikipedia.org/wiki?curid=64993", "title": "Wapedia", "text": "Wapedia \u00e9 unha forma de Wikipedia para tel\u00e9fono m\u00f3bil (WAP) ou para ordenador port\u00e1til (PDA). Cada texto \u00e9 da Wikipedia e ten unha licenza GNU FDL. O obxectivo da Wapedia \u00e9 de dar acceso para o contido da Wikipedia v\u00eda tel\u00e9fonos m\u00f3biles e PDAs. A Wapedia existe desde agosto de 2004."}
{"id": "64998", "revid": "2074", "url": "https://gl.wikipedia.org/wiki?curid=64998", "title": "Novelista", "text": ""}
{"id": "65000", "revid": "736", "url": "https://gl.wikipedia.org/wiki?curid=65000", "title": "Origo gentis Langobardorum", "text": ""}
{"id": "65003", "revid": "92340", "url": "https://gl.wikipedia.org/wiki?curid=65003", "title": "Ibor", "text": "Ibor foi o primeiro rei m\u00edtico dos Longobardos xunto co seu irm\u00e1n Aio. Os dous reis guiaron o seu pobo desde a Escandinavia natal ata a costa meridional do Mar B\u00e1ltico.\nTraxectoria.\nA existencia dunha diarqu\u00eda nas orixes m\u00e1is remotas do pobo, entre mito e historia, reflicte unha estrutura de poder com\u00fan entre os soberanos xerm\u00e1nicos: todos os fillos ti\u00f1an o mesmo dereito \u00e1 sucesi\u00f3n e a mi\u00fado exist\u00edan formas de cogoberno cando se escoll\u00edan dous irm\u00e1ns ao mesmo tempo.\nSegundo o mito das orixes do pobo longobardo transmitidas por Paulo Di\u00e1cono na s\u00faa \"Historia Langobardorum\", (na secci\u00f3n onde recolle os mitos fundacionais do seu pobo, a \"Origo gentis Langobardorum\"), Ibor e Aio, fillos da ra\u00ed\u00f1a Gambara, conduciron aos longobardos (naquela \u00e9poca chamados \"Winnilos\") a unha \u00e1rea da actual Alema\u00f1a setentrional: quizais na foz do r\u00edo Elba, quizais fronte \u00e1 illa de R\u00fcgen.\nOs longobardos atop\u00e1ronse cuns novos veci\u00f1os: os v\u00e1ndalos, pero, na batalla decisiva, Ibor e Aio venceron; a lenda conta que a s\u00faa vitoria decretouna o deus Od\u00edn, convencido pola s\u00faa muller Frigg \u00e1 que se dirixira Gambara."}
{"id": "65004", "revid": "624", "url": "https://gl.wikipedia.org/wiki?curid=65004", "title": "Winnilos", "text": ""}
{"id": "65006", "revid": "624", "url": "https://gl.wikipedia.org/wiki?curid=65006", "title": "Axio", "text": ""}
{"id": "65007", "revid": "92340", "url": "https://gl.wikipedia.org/wiki?curid=65007", "title": "Aio", "text": "Aio (ou Axio) foi o primeiro rei m\u00edtico dos longobardos xunto co seu irm\u00e1n Ibor. Os dous reis guiaron o seu pobo desde a Escandinavia natal ata a costa meridional do Mar B\u00e1ltico.\nTraxectoria.\nA existencia dunha diarqu\u00eda nas orixes m\u00e1is remotas do pobo, entre mito e historia, reflicte unha estrutura de poder com\u00fan entre os soberanos xerm\u00e1nicos: todos os fillos ti\u00f1an o mesmo dereito \u00e1 sucesi\u00f3n e a mi\u00fado exist\u00edan formas de cogoberno cando se escoll\u00edan dous irm\u00e1ns ao mesmo tempo.\nSegundo o mito das orixes do pobo longobardo transmitidas por Paulo Di\u00e1cono na s\u00faa \"Historia Langobardorum\", (na secci\u00f3n onde recolle os mitos fundacionais do seu pobo, a \"Origo gentis Langobardorum\"), Ibor e Aio, fillos da ra\u00ed\u00f1a Gambara, conduciron aos longobardos (naquela \u00e9poca chamados \"Winnilos\") a unha \u00e1rea da actual Alema\u00f1a setentrional: quizais na foz do r\u00edo Elba, quizais fronte \u00e1 illa de R\u00fcgen.\nOs longobardos atop\u00e1ronse cuns novos veci\u00f1os: os v\u00e1ndalos, pero, na batalla decisiva, Ibor e Aio venceron; a lenda conta que a s\u00faa vitoria decretouna o deus Od\u00edn, convencido pola s\u00faa muller Frigg \u00e1 que se dirixira Gambara.\nUnha tradici\u00f3n posterior fai de Aio o pai de Axelmundo, rei dos longobardos a finais do s\u00e9culo IV."}
{"id": "65010", "revid": "92340", "url": "https://gl.wikipedia.org/wiki?curid=65010", "title": "Gambara", "text": "Gambara \u00e9 a m\u00edtica ra\u00ed\u00f1a, nai dos irm\u00e1ns Ibor e Aio, recordada no mito das orixes do pobo longobardo. As s\u00faas xestas son lembradas por Paulo Di\u00e1cono na s\u00faa \"Historia Langobardorum\", na secci\u00f3n onde recolle os mitos sobre as orixes do seu pobo (\"Origo gentis Langobardorum\").\nDespois da migraci\u00f3n desde a Escandinavia meridional natal ata a costa meridional do Mar B\u00e1ltico, na \u00e1rea da foz do r\u00edo Elba, os longobardos, nesa \u00e9poca chamados Winnilos, entraron en conflito con outros pobos xerm\u00e1nicos xa asentados nesa \u00e1rea, en especial cos v\u00e1ndalos dos duques Ambri e Assi. Os v\u00e1ndalos desafiaron aos longobardos, po\u00f1\u00e9ndolles como alternativa o pago dun tributo ou a batalla. Inspirados por Gambara, Ibor e Aio escolleron con decisi\u00f3n a v\u00eda das armas.\nAmbri e Assi pregaron ao deus Od\u00edn para que lles concedese a vitoria; a divindade solar respondeu que hab\u00eda favorecer ao pobo que primeiro vise no campo de batalla. Gambara, pola s\u00faa banda, pregou a Frigg, muller de Od\u00edn, para que favorecese ao seu pobo. O consello da deusa a Gambara foi que conducise aos Winnilos ao campo de batalla ao nacer o sol e que levasen con eles tam\u00e9n \u00e1s mulleres, cos cabelos soltos postos diante da cara a guisa de barbas.\nAo nacer o sol Frigg fixo que Od\u00edn se xirase cara a parte dos Winnilos e cando os veu preguntou: \"Quen son os das longas barbas?\" (\"Langb\u00e4rte\" en alem\u00e1n, lingua xerm\u00e1nica como a dos longobardos). A deusa respondeu: \"Do mesmo xeito que lles deches un nome, d\u00e1lles tam\u00e9n a vitoria\". Od\u00edn asentiu, e os Winnilos mudaron o seu nome en longobardos."}
{"id": "65011", "revid": "1248", "url": "https://gl.wikipedia.org/wiki?curid=65011", "title": "Berlanga de Duero (Soria)", "text": ""}
{"id": "65016", "revid": "82922", "url": "https://gl.wikipedia.org/wiki?curid=65016", "title": "Fundaci\u00f3n Carlos Casares", "text": "A Fundaci\u00f3n Carlos Casares \u00e9 unha entidade con obxectivos culturais de promover a cultura galega e a obra de Carlos Casares.\nCreaci\u00f3n.\nA Fundaci\u00f3n Carlos Casares foi promovida por familiares a amigos do escritor despois da morte deste. Constitu\u00eduse o 9 de setembro de 2002 na cidade de Vigo.\nForman o padroado da fundaci\u00f3n cinco membros vitalicios -a vi\u00fava, Kristina Berg, os dous fillos, H\u00e5kan e Lars Christian, e os dous irm\u00e1ns, Mercedes e Xabier - e dez das instituci\u00f3ns nas que o escritor desenvolv\u00eda un papel importante (Real Academia Galega e o Consello da Cultura Galega), empresas (La Voz de Galicia e a Editorial Galaxia), e persoeiros como Manuel Rivas, Dar\u00edo Villanueva, Manuel Rodr\u00edguez \u00c1lvarez, Dami\u00e1n Villala\u00edn, Xos\u00e9 Mar\u00eda Fonseca Moret\u00f3n (Adegas Terras Gauda) e Manuel Rodr\u00edguez V\u00e1zquez (Rodman Polyships).\nAdemais tam\u00e9n forman parte do padroado a Xunta de Galicia, Caixa Galicia, Caixanova, as deputaci\u00f3ns de Pontevedra e Ourense, os concellos desta \u00faltima cidade e Vigo, ademais da Fundaci\u00f3n Penzol.\nNo ano 2004 a Fundaci\u00f3n abriu en Ourense, cidade natal do escritor, o Centro de Estudos Carlos Casares, sen actividade p\u00fablica de seu, coordinado por Marcos Valc\u00e1rcel (ata o seu pasamento en 2010) e a partir de 2011 por Delf\u00edn Caseiro."}
{"id": "65025", "revid": "1576", "url": "https://gl.wikipedia.org/wiki?curid=65025", "title": "As Cruzadas", "text": "As Cruzadas pode referirse a:"}
{"id": "65026", "revid": "736", "url": "https://gl.wikipedia.org/wiki?curid=65026", "title": "Peste Negra", "text": ""}
{"id": "65027", "revid": "27155", "url": "https://gl.wikipedia.org/wiki?curid=65027", "title": "Galer\u00eda de imaxes de Ortigueira", "text": "Galer\u00eda de imaxes do concello de Ortigueira na provincia da Coru\u00f1a."}
{"id": "65030", "revid": "17467", "url": "https://gl.wikipedia.org/wiki?curid=65030", "title": "Guerra Civil Brit\u00e1nica", "text": ""}
{"id": "65031", "revid": "114", "url": "https://gl.wikipedia.org/wiki?curid=65031", "title": "Jean Fran\u00e7ois Lyotard", "text": ""}
{"id": "65037", "revid": "624", "url": "https://gl.wikipedia.org/wiki?curid=65037", "title": "Gasc\u00f3n", "text": "O gasc\u00f3n \u00e9 a variedade m\u00e1is occidental da lingua occitana, abondo diferente do resto dos dialectos do occitano, non s\u00f3 debido a un substrato vasco, se non que existen diferenzas l\u00e9xicas, morfol\u00f3xicas e sint\u00e1cticas propias do gasc\u00f3n que non se dan nos outros dialectos. Por estas diferenciaci\u00f3ns alg\u00fans ling\u00fcistas afirmaron e afirman que se trata dunha lingua diferente.\nO gasc\u00f3n div\u00eddese en varios subdialectos entre os cales domina por tradici\u00f3n secular a variedade bearnesa (que na parte pirenaica presenta unhas peculiaridades que o afastan do occitano). Estas variedades pirenaicas presentan tendencias peculiares como o artigo eth (feminino era), a conservaci\u00f3n posible do son [-a] final \u00e1tono polo grafema -a final e, m\u00e1is localmente, uns plurais femininos en [es]. O aran\u00e9s, un subdialecto do gasc\u00f3n na zona pirenaica, transcribe xeralmente esta particularidade coa graf\u00eda -es no canto de -as). O bearn\u00e9s, ademais das peculiaridades pirenaicas, presenta as mesmas variedades dialectais que o resto do gasc\u00f3n. A \u00fanica discrepancia que existe hoxe en d\u00eda \u00e9 a maneira de escribir a lingua, habendo d\u00faas formas distintas de graf\u00edas.\nAs principais variedades do gasc\u00f3n son:\nGram\u00e1tica, caracter\u00edsticas l\u00e9xicas e fonol\u00f3xicas.\nA morfolox\u00eda \u00e9 moi conservadora e o l\u00e9xico pos\u00fae unha serie de palabras caracter\u00edsticas.\nEntre os pr\u00e9stamos procedentes do aquitano e do vasco antigo incl\u00faense termos alusivos a plantas, animais, paisaxes, agricultura, clima e vida social.\nAlgunhas caracter\u00edsticas l\u00e9xicas e fonol\u00f3xicas:"}
{"id": "65041", "revid": "1965", "url": "https://gl.wikipedia.org/wiki?curid=65041", "title": "Fragas", "text": ""}
{"id": "65042", "revid": "1131", "url": "https://gl.wikipedia.org/wiki?curid=65042", "title": "Morillas", "text": "O top\u00f3nimo galego Morillas pode referirse a:"}
{"id": "65043", "revid": "1965", "url": "https://gl.wikipedia.org/wiki?curid=65043", "title": "Barcia de Mera", "text": ""}
{"id": "65044", "revid": "6279", "url": "https://gl.wikipedia.org/wiki?curid=65044", "title": "Castel\u00e1ns", "text": ""}
{"id": "65045", "revid": "1965", "url": "https://gl.wikipedia.org/wiki?curid=65045", "title": "Fofe", "text": ""}
{"id": "65046", "revid": "56817", "url": "https://gl.wikipedia.org/wiki?curid=65046", "title": "Para\u00f1os", "text": "O top\u00f3nimo Para\u00f1os pode referirse a:"}
{"id": "65047", "revid": "1965", "url": "https://gl.wikipedia.org/wiki?curid=65047", "title": "Prado de Canda", "text": ""}
{"id": "65048", "revid": "1965", "url": "https://gl.wikipedia.org/wiki?curid=65048", "title": "God\u00f3ns", "text": ""}
{"id": "65049", "revid": "1965", "url": "https://gl.wikipedia.org/wiki?curid=65049", "title": "Santiago de Covelo", "text": ""}
{"id": "65050", "revid": "1965", "url": "https://gl.wikipedia.org/wiki?curid=65050", "title": "Albeos", "text": ""}
{"id": "65051", "revid": "25871", "url": "https://gl.wikipedia.org/wiki?curid=65051", "title": "A Ameixeira", "text": "O fit\u00f3nimo A Ameixeira fai referencia \u00e1 \u00e1rbore ameixeira. Pode referirse a:"}
{"id": "65052", "revid": "1965", "url": "https://gl.wikipedia.org/wiki?curid=65052", "title": "Angudes", "text": ""}
{"id": "65053", "revid": "1131", "url": "https://gl.wikipedia.org/wiki?curid=65053", "title": "Rebordech\u00e1n", "text": "O top\u00f3nimo Rebordech\u00e1n pode referirse a:"}
{"id": "65056", "revid": "1888", "url": "https://gl.wikipedia.org/wiki?curid=65056", "title": "Sendelle", "text": "Co top\u00f3nimo Sendelle pod\u00e9monos referir a:"}
{"id": "65057", "revid": "1965", "url": "https://gl.wikipedia.org/wiki?curid=65057", "title": "Cequeril", "text": ""}
{"id": "65058", "revid": "1965", "url": "https://gl.wikipedia.org/wiki?curid=65058", "title": "Tro\u00e1ns", "text": ""}
{"id": "65059", "revid": "1965", "url": "https://gl.wikipedia.org/wiki?curid=65059", "title": "Ald\u00e1n", "text": ""}
{"id": "65061", "revid": "1965", "url": "https://gl.wikipedia.org/wiki?curid=65061", "title": "O H\u00edo", "text": ""}
{"id": "65062", "revid": "1965", "url": "https://gl.wikipedia.org/wiki?curid=65062", "title": "Darbo", "text": ""}
{"id": "65064", "revid": "56817", "url": "https://gl.wikipedia.org/wiki?curid=65064", "title": "As Achas", "text": "O top\u00f3nimo As Achas pode referirse a:"}
{"id": "65065", "revid": "1131", "url": "https://gl.wikipedia.org/wiki?curid=65065", "title": "Luneda", "text": "O top\u00f3nimo galego Luneda pode referirse a:"}
{"id": "65066", "revid": "1965", "url": "https://gl.wikipedia.org/wiki?curid=65066", "title": "Valeixe", "text": ""}
{"id": "65069", "revid": "1965", "url": "https://gl.wikipedia.org/wiki?curid=65069", "title": "Parada das Achas", "text": ""}
{"id": "65071", "revid": "1965", "url": "https://gl.wikipedia.org/wiki?curid=65071", "title": "Pet\u00e1n", "text": ""}
{"id": "65073", "revid": "98629", "url": "https://gl.wikipedia.org/wiki?curid=65073", "title": "Abalo", "text": "O top\u00f3nimo galego Abalo pode referirse a:\nAmais, como apelido pode referirse a:"}
{"id": "65074", "revid": "1965", "url": "https://gl.wikipedia.org/wiki?curid=65074", "title": "Dimo", "text": ""}
{"id": "65075", "revid": "1131", "url": "https://gl.wikipedia.org/wiki?curid=65075", "title": "Pedre", "text": "O top\u00f3nimo galego Pedre pode referirse a:"}
{"id": "65076", "revid": "12452", "url": "https://gl.wikipedia.org/wiki?curid=65076", "title": "Quireza", "text": ""}
{"id": "65077", "revid": "56817", "url": "https://gl.wikipedia.org/wiki?curid=65077", "title": "Tomonde", "text": "Co top\u00f3nimo Tomonde pod\u00e9monos referir a:"}
{"id": "65078", "revid": "56817", "url": "https://gl.wikipedia.org/wiki?curid=65078", "title": "Almofrei", "text": "Almofrei pode referirse a:"}
{"id": "65079", "revid": "12452", "url": "https://gl.wikipedia.org/wiki?curid=65079", "title": "Borela", "text": ""}
{"id": "65080", "revid": "1131", "url": "https://gl.wikipedia.org/wiki?curid=65080", "title": "Caroi", "text": "O top\u00f3nimo galego Caroi pode referirse a:"}
{"id": "65081", "revid": "1822", "url": "https://gl.wikipedia.org/wiki?curid=65081", "title": "Rebordelo", "text": "Co top\u00f3nimo Rebordelo podemos referirnos a varios lugares de Galicia:\nNa provincia da Coru\u00f1a\nNa provincia de Lugo\nNa provincia de Pontevedra"}
{"id": "65082", "revid": "47401", "url": "https://gl.wikipedia.org/wiki?curid=65082", "title": "Sacos", "text": "O top\u00f3nimo Sacos pode referirse a d\u00faas parroquias do concello de Cerdedo-Cotobade:"}
{"id": "65083", "revid": "12452", "url": "https://gl.wikipedia.org/wiki?curid=65083", "title": "San Xurxo de Sacos", "text": ""}
{"id": "65084", "revid": "12452", "url": "https://gl.wikipedia.org/wiki?curid=65084", "title": "Tenorio", "text": ""}
{"id": "65085", "revid": "47401", "url": "https://gl.wikipedia.org/wiki?curid=65085", "title": "Valongo", "text": "O top\u00f3nimo Valongo fai referencia a un val longo. podei referirse a:"}
{"id": "65086", "revid": "12452", "url": "https://gl.wikipedia.org/wiki?curid=65086", "title": "Viasc\u00f3n", "text": ""}
{"id": "65087", "revid": "1965", "url": "https://gl.wikipedia.org/wiki?curid=65087", "title": "Agui\u00f3ns", "text": ""}
{"id": "65088", "revid": "1965", "url": "https://gl.wikipedia.org/wiki?curid=65088", "title": "Arnois", "text": ""}
{"id": "65089", "revid": "56817", "url": "https://gl.wikipedia.org/wiki?curid=65089", "title": "Baloira", "text": "O top\u00f3nimo galego Baloira pode referirse a:"}
{"id": "65090", "revid": "56817", "url": "https://gl.wikipedia.org/wiki?curid=65090", "title": "Barbude", "text": "O top\u00f3nimo Barbude pode referirse a:"}
{"id": "65091", "revid": "56817", "url": "https://gl.wikipedia.org/wiki?curid=65091", "title": "Berres", "text": "O top\u00f3nimo galego Berres pode referirse a:"}
{"id": "65092", "revid": "1131", "url": "https://gl.wikipedia.org/wiki?curid=65092", "title": "Callobre", "text": "O top\u00f3nimo galego Callobre pode referirse a:"}
{"id": "65093", "revid": "895", "url": "https://gl.wikipedia.org/wiki?curid=65093", "title": "Codeseda", "text": "O top\u00f3nimo galego Codeseda \u00e9 un fit\u00f3nimo que indica a existencia de codesos. Pode referirse a:"}
{"id": "65094", "revid": "1131", "url": "https://gl.wikipedia.org/wiki?curid=65094", "title": "Cora", "text": "O top\u00f3nimo Cora pode referirse a:\nAmais, como antrop\u00f3nimo feminino pode referirse a:\nE como apelido, pode referirse a:"}
{"id": "65095", "revid": "1965", "url": "https://gl.wikipedia.org/wiki?curid=65095", "title": "Lagart\u00f3ns", "text": ""}
{"id": "65096", "revid": "1131", "url": "https://gl.wikipedia.org/wiki?curid=65096", "title": "Loimil", "text": "O top\u00f3nimo galego Loimil pode referirse a:"}
{"id": "65097", "revid": "1965", "url": "https://gl.wikipedia.org/wiki?curid=65097", "title": "San Pedro de Ancorados", "text": ""}
{"id": "65098", "revid": "1965", "url": "https://gl.wikipedia.org/wiki?curid=65098", "title": "Vinseiro", "text": ""}
{"id": "65099", "revid": "1965", "url": "https://gl.wikipedia.org/wiki?curid=65099", "title": "Santeles", "text": ""}
{"id": "65100", "revid": "1888", "url": "https://gl.wikipedia.org/wiki?curid=65100", "title": "Sabucedo", "text": "O top\u00f3nimo Sabucedo pode referirse a:"}
{"id": "65101", "revid": "1965", "url": "https://gl.wikipedia.org/wiki?curid=65101", "title": "San Tom\u00e9 de Ancorados", "text": ""}
{"id": "65102", "revid": "1965", "url": "https://gl.wikipedia.org/wiki?curid=65102", "title": "San Xiao de Vea", "text": ""}
{"id": "65103", "revid": "1965", "url": "https://gl.wikipedia.org/wiki?curid=65103", "title": "San Xurxo de Vea", "text": ""}
{"id": "65104", "revid": "1965", "url": "https://gl.wikipedia.org/wiki?curid=65104", "title": "Santa Cristina de Vea", "text": ""}
{"id": "65105", "revid": "1965", "url": "https://gl.wikipedia.org/wiki?curid=65105", "title": "Santo Andr\u00e9 de Vea", "text": ""}
{"id": "65106", "revid": "1131", "url": "https://gl.wikipedia.org/wiki?curid=65106", "title": "Matalobos", "text": "O top\u00f3nimo galego Matalobos pode ter d\u00faas orixes: ser un fit\u00f3nimo referido ao ac\u00f3nito, ou ser o zo\u00f3nimo lobo unido ao verbo matar, quizais ligado \u00e1 existencia dun foxo de lobo. Pode referirse a:\nAmais, como apelido pode referirse a:"}
{"id": "65107", "revid": "1965", "url": "https://gl.wikipedia.org/wiki?curid=65107", "title": "Liripio", "text": ""}
{"id": "65108", "revid": "1965", "url": "https://gl.wikipedia.org/wiki?curid=65108", "title": "San Miguel de Barcala", "text": ""}
{"id": "65109", "revid": "1965", "url": "https://gl.wikipedia.org/wiki?curid=65109", "title": "Pardemar\u00edn", "text": ""}
{"id": "65110", "revid": "1965", "url": "https://gl.wikipedia.org/wiki?curid=65110", "title": "Olives", "text": ""}
{"id": "65111", "revid": "92340", "url": "https://gl.wikipedia.org/wiki?curid=65111", "title": "Axelmundo", "text": "Axelmundo (ou Axilmundo) foi o primeiro soberano hist\u00f3rico dos longobardos. Reinou entre finais do s\u00e9culo IV e o inicio do V.\nTraxectoria.\nAxelmundo \u00e9 o primeiro rei hist\u00f3rico, despois dos m\u00edticos irm\u00e1ns Ibor e Aio, transmitido pola tradici\u00f3n longobarda, transmitida na \"Origo gentis Langobardorum\". Conv\u00e9rtese en soberano a finais do s\u00e9culo IV, cano o seu pobo se estableceu no N\u00f3rico (a actual Baixa Austria) tras unha migraci\u00f3n plurisecular e reinou, sempre segundo o mito, trinta e tres anos.\nPertencente \u00e1 li\u00f1axe dos Gugingos, Axelmundo \u00e9 considerado na tradici\u00f3n posterior como fillo do m\u00edtico Aio, personificando a continuidade do pobo e dos seus xefes. A s\u00faa subida ao trono significou o desenvolvemento dunha forte instituci\u00f3n mon\u00e1rquica entre os longobardos, sen que esta anulase, por\u00e9n, a autonom\u00eda dos varios duques.\nC\u00f3ntase que Axelmundo guiara aos longobardos no seu encontro contra os hunos, chamados polas fontes longobardas \"bulgari\"; probabelmente sa\u00edu mal parado, xa que caeu na batalla e a s\u00faa filla foi convertida en escrava. O mito fai menci\u00f3n tam\u00e9n dun encontro coas amazonas."}
{"id": "65112", "revid": "1965", "url": "https://gl.wikipedia.org/wiki?curid=65112", "title": "D\u00faas Igrexas", "text": ""}
{"id": "65113", "revid": "1965", "url": "https://gl.wikipedia.org/wiki?curid=65113", "title": "A Madanela de Montes", "text": ""}
{"id": "65114", "revid": "1965", "url": "https://gl.wikipedia.org/wiki?curid=65114", "title": "Meav\u00eda", "text": ""}
{"id": "65115", "revid": "1131", "url": "https://gl.wikipedia.org/wiki?curid=65115", "title": "Millarada", "text": "O top\u00f3nimo galego Millarada pode referirse a:"}
{"id": "65116", "revid": "1131", "url": "https://gl.wikipedia.org/wiki?curid=65116", "title": "Pardesoa", "text": "O top\u00f3nimo galego Pardesoa pode referirse a:"}
{"id": "65117", "revid": "1965", "url": "https://gl.wikipedia.org/wiki?curid=65117", "title": "Ventoxo", "text": ""}
{"id": "65118", "revid": "1965", "url": "https://gl.wikipedia.org/wiki?curid=65118", "title": "Santa Mari\u00f1a de Presqueiras", "text": ""}
{"id": "65119", "revid": "1965", "url": "https://gl.wikipedia.org/wiki?curid=65119", "title": "San Miguel de Presqueiras", "text": ""}
{"id": "65120", "revid": "1965", "url": "https://gl.wikipedia.org/wiki?curid=65120", "title": "Quintill\u00e1n", "text": ""}
{"id": "65121", "revid": "5863", "url": "https://gl.wikipedia.org/wiki?curid=65121", "title": "Oitav\u00e9n", "text": "O top\u00f3nimo galego Oitav\u00e9n pode referirse a:"}
{"id": "65122", "revid": "1131", "url": "https://gl.wikipedia.org/wiki?curid=65122", "title": "Vent\u00edn", "text": "O top\u00f3nimo Vent\u00edn pode referirse a:\nAmais, como apelido pode referirse a:"}
{"id": "65123", "revid": "1965", "url": "https://gl.wikipedia.org/wiki?curid=65123", "title": "Traspielas", "text": ""}
{"id": "65124", "revid": "1965", "url": "https://gl.wikipedia.org/wiki?curid=65124", "title": "San Vicente do Grove", "text": ""}
{"id": "65125", "revid": "1965", "url": "https://gl.wikipedia.org/wiki?curid=65125", "title": "Salcidos", "text": ""}
{"id": "65126", "revid": "1131", "url": "https://gl.wikipedia.org/wiki?curid=65126", "title": "Albarellos", "text": "O top\u00f3nimo Albarellos pode referirse a:"}
{"id": "65127", "revid": "56817", "url": "https://gl.wikipedia.org/wiki?curid=65127", "title": "Alemparte", "text": "O top\u00f3nimo galego Alemparte pode referirse a:"}
{"id": "65128", "revid": "56817", "url": "https://gl.wikipedia.org/wiki?curid=65128", "title": "Anse\u00e1n", "text": "O top\u00f3nimo galego Anse\u00e1n pode referirse a:"}
{"id": "65129", "revid": "1965", "url": "https://gl.wikipedia.org/wiki?curid=65129", "title": "Anzo", "text": ""}
{"id": "65130", "revid": "1131", "url": "https://gl.wikipedia.org/wiki?curid=65130", "title": "Barcia", "text": "O top\u00f3nimo Barcia \u00e9 unha forma deturpada de ou , un terreo chan e f\u00e9rtil \u00e1 beira dun r\u00edo que adoita ser anegado. P\u00f3dese referir a:"}
{"id": "65131", "revid": "1965", "url": "https://gl.wikipedia.org/wiki?curid=65131", "title": "Bendoiro", "text": ""}
{"id": "65132", "revid": "1965", "url": "https://gl.wikipedia.org/wiki?curid=65132", "title": "Berm\u00e9s", "text": ""}
{"id": "65133", "revid": "1965", "url": "https://gl.wikipedia.org/wiki?curid=65133", "title": "Botos", "text": ""}
{"id": "65134", "revid": "1965", "url": "https://gl.wikipedia.org/wiki?curid=65134", "title": "Cadr\u00f3n", "text": ""}
{"id": "65135", "revid": "1965", "url": "https://gl.wikipedia.org/wiki?curid=65135", "title": "Castro de Cabras", "text": ""}
{"id": "65136", "revid": "1965", "url": "https://gl.wikipedia.org/wiki?curid=65136", "title": "Catas\u00f3s", "text": ""}
{"id": "65137", "revid": "1965", "url": "https://gl.wikipedia.org/wiki?curid=65137", "title": "O Cello", "text": ""}
{"id": "65138", "revid": "1131", "url": "https://gl.wikipedia.org/wiki?curid=65138", "title": "Cercio", "text": "O top\u00f3nimo galego Cercio pode referirse a:"}
{"id": "65139", "revid": "1131", "url": "https://gl.wikipedia.org/wiki?curid=65139", "title": "Cristimil", "text": "O top\u00f3nimo galego Cristimil pode referirse a:"}
{"id": "65140", "revid": "1131", "url": "https://gl.wikipedia.org/wiki?curid=65140", "title": "Donramiro", "text": "Otop\u00f3nimo galego Donramiro pode referirse a:"}
{"id": "65141", "revid": "1965", "url": "https://gl.wikipedia.org/wiki?curid=65141", "title": "Gresande", "text": ""}
{"id": "65142", "revid": "1965", "url": "https://gl.wikipedia.org/wiki?curid=65142", "title": "Zobra", "text": ""}
{"id": "65143", "revid": "89787", "url": "https://gl.wikipedia.org/wiki?curid=65143", "title": "Xax\u00e1n", "text": "O top\u00f3nimo Xax\u00e1n pode referirse a:"}
{"id": "65144", "revid": "1965", "url": "https://gl.wikipedia.org/wiki?curid=65144", "title": "Vilatuxe", "text": ""}
{"id": "65145", "revid": "1888", "url": "https://gl.wikipedia.org/wiki?curid=65145", "title": "M\u00e9ixome", "text": "O top\u00f3nimo galego M\u00e9ixome pode referirse a:\nAmais, como apelido pode referirse a:"}
{"id": "65146", "revid": "1965", "url": "https://gl.wikipedia.org/wiki?curid=65146", "title": "Moneixas", "text": ""}
{"id": "65147", "revid": "1965", "url": "https://gl.wikipedia.org/wiki?curid=65147", "title": "Val do Carrio", "text": ""}
{"id": "65148", "revid": "1965", "url": "https://gl.wikipedia.org/wiki?curid=65148", "title": "Sello", "text": ""}
{"id": "65149", "revid": "56817", "url": "https://gl.wikipedia.org/wiki?curid=65149", "title": "Antas", "text": "O top\u00f3nimo Antas pode referirse a:"}
{"id": "65150", "revid": "1965", "url": "https://gl.wikipedia.org/wiki?curid=65150", "title": "A Barcia do Seixo", "text": ""}
{"id": "65151", "revid": "1888", "url": "https://gl.wikipedia.org/wiki?curid=65151", "title": "Escuadra", "text": "O termo escuadra pode referirse a:\nAmais, como top\u00f3nimo Escuadra pode referirse a:"}
{"id": "65152", "revid": "1965", "url": "https://gl.wikipedia.org/wiki?curid=65152", "title": "Gaxate", "text": ""}
{"id": "65153", "revid": "25871", "url": "https://gl.wikipedia.org/wiki?curid=65153", "title": "Seixido", "text": "O top\u00f3nimo Seixido pode referirse a:"}
{"id": "65154", "revid": "1131", "url": "https://gl.wikipedia.org/wiki?curid=65154", "title": "Xende", "text": "O top\u00f3nimo galego Xende pode referirse a:"}
{"id": "65155", "revid": "1965", "url": "https://gl.wikipedia.org/wiki?curid=65155", "title": "Ard\u00e1n", "text": ""}
{"id": "65156", "revid": "1965", "url": "https://gl.wikipedia.org/wiki?curid=65156", "title": "San Tom\u00e9 de Pi\u00f1eiro", "text": ""}
{"id": "65157", "revid": "1965", "url": "https://gl.wikipedia.org/wiki?curid=65157", "title": "Dena", "text": ""}
{"id": "65158", "revid": "1965", "url": "https://gl.wikipedia.org/wiki?curid=65158", "title": "Simes", "text": ""}
{"id": "65159", "revid": "56817", "url": "https://gl.wikipedia.org/wiki?curid=65159", "title": "Xil", "text": "O top\u00f3nimo Xil pode referirse a:\nExiste ademais un:"}
{"id": "65160", "revid": "1131", "url": "https://gl.wikipedia.org/wiki?curid=65160", "title": "Lores", "text": "O top\u00f3nimo galego Lores pode referirse a:\nAmais como apelido pode referirse a:"}
{"id": "65161", "revid": "1965", "url": "https://gl.wikipedia.org/wiki?curid=65161", "title": "A Armenteira", "text": ""}
{"id": "65162", "revid": "1965", "url": "https://gl.wikipedia.org/wiki?curid=65162", "title": "San Lourenzo de Nogueira", "text": ""}
{"id": "65163", "revid": "1965", "url": "https://gl.wikipedia.org/wiki?curid=65163", "title": "San Marti\u00f1o de Meis", "text": ""}
{"id": "65164", "revid": "1965", "url": "https://gl.wikipedia.org/wiki?curid=65164", "title": "San Tom\u00e9 de Nogueira", "text": ""}
{"id": "65168", "revid": "98629", "url": "https://gl.wikipedia.org/wiki?curid=65168", "title": "L\u00facia dos Santos", "text": "L\u00facia dos Santos, co\u00f1ecida como Sor Luc\u00eda, nada en Aljustrel, F\u00e1tima, Portugal, o 22 de marzo de 1907 e finada en Co\u00edmbra o 13 de febreiro de 2005, foi unha relixiosa cat\u00f3lica.\nSor Luc\u00eda, de nome relixioso Irm\u00e3 L\u00facia do Cora\u00e7\u00e3o Imaculado, naceu nunha pequena poboaci\u00f3n preto de F\u00e1tima. Foi unha das tres videntes (xunto cos seus curm\u00e1ns Francisco e Jacinta Marto) dos sucesos de F\u00e1tima do 13 de maio de 1917. Dixeron ver \u00e1 Virxe Mar\u00eda na chamada Cova da Iria, onde hoxe se ergue o importante santuario mariano. Morreu en Co\u00edmbra e recibiu sepultura no camposanto do Convento Carmelita de Santa Teresa de Co\u00edmbra, onde pasara enclaustrada os seus \u00faltimos 46 anos, se ben o 19 de febreiro de 2006, seguindo a s\u00faa vontade, os seus restos foron trasladados \u00e1 igrexa do complexo mariano de F\u00e1tima, para descansar al\u00ed xunto \u00f3s dos seus curm\u00e1ns.\nTraxectoria.\nA infancia e o milagre.\nNacida no seo dunha familia moi humilde, desde moi pequena tivo encargada a funci\u00f3n do pastoreo de ovellas, o que adoitaba facer acompa\u00f1a da por outros nenos e, habitualmente, polos seus curm\u00e1ns Francisco e Jacinta.\nO 13 de maio de 1917 dixeron ver \u00e1 Virxe na chamada Cova da Iria, e nos d\u00edas posteriores, ata o 13 de outubro, reun\u00edronse no lugar miles de persoas para ser testemu\u00f1as de ditas aparici\u00f3ns. Estas aparici\u00f3ns estiveran precedidas, segundo se conta, da aparici\u00f3n dun anxo durante 1916 na cova Loca de Cabeco. No transcurso de ditos actos af\u00edrmase que a Virxe Mar\u00eda revelou tres mensaxes, co\u00f1ecidas como os tres misterios de F\u00e1tima.\nLuc\u00eda foi a \u00fanica dos tres nenos que asegurou escoitar as mensaxes da Virxe, que lle recomendou rezar o rosario, e depositou nela os tres misterios mencionados.\nIngreso no convento.\nEn 1921, con 14 anos, ingresou no colexio das Irm\u00e1s Doroteas en Vilar, preto de Porto. En 1925 e 1926 resid\u00eda na residencia das Doroteas de Pontevedra, onde tiveron lugar as aparici\u00f3ns de Pontevedra, na Capela da Aparici\u00f3n situada na r\u00faa de nome \"Sor Luc\u00eda\". En 1928 ingresou no convento das Doroteas de Tui. En 1946 volveu a Portugal e en 1948 decidiu ingresar no Convento Carmelita de Santa Teresa de Co\u00edmbra en r\u00e9xime de clausura. Adoptou os votos temporais o 3 de outubro de 1928, en 1934 os perpetuos, e o 31 de maio de 1949 os solemnes.\nMorreu no Convento de Co\u00edmbra en 2005, con 98 anos, sendo moi contadas as s\u00faas sa\u00eddas \u00f3 exterior. Durante a s\u00faa estancia no convento afirmou ver aparici\u00f3ns da Virxe e mesmo de Xes\u00fas, onde recibiu a Promesa dos Primeiros S\u00e1bados, a Visi\u00f3n da Trindade, e a petici\u00f3n da consagraci\u00f3n de Rusia.\nObra.\nUnha das contadas veces en que sa\u00edu do convento foi para entrevistarse co Papa Xo\u00e1n Paulo II e comunicarlle o terceiro misterio, que consist\u00eda no xa pasado atentado contra esta personalidade relixiosa.\nSor Luc\u00eda escribiu d\u00faas obras: \"Mem\u00f3rias\" e os \"Apelos da Mensagem de F\u00e1tima\"."}
{"id": "65172", "revid": "83328", "url": "https://gl.wikipedia.org/wiki?curid=65172", "title": "Secretario xeral da CNT", "text": "O secretario xeral da CNT \u00e9 o cargo principal da Confederaci\u00f3n Nacional do Traballo (CNT). Carece de poder executivo, limit\u00e1ndose as s\u00faas atribuci\u00f3ns a cuesti\u00f3ns t\u00e9cnicas e administrativas.\nAcc\u00e9dese \u00f3 cargo v\u00eda elecci\u00f3n nun pleno nacional de rexionais da CNT. Paralelamente des\u00edgnase como sede do Comit\u00e9 Nacional \u00e1 federaci\u00f3n local \u00e1 que pertence o secretario xeral. \u00c9 por este motivo que a CNT non conta cunha sede central fixa, sen\u00f3n que vai cambiando dependendo do lugar de residencia do secretario xeral elixido en cada ocasi\u00f3n.\nO pleno local da federaci\u00f3n local elixida como sede re\u00fanese para designar o resto de secretar\u00edas, que ser\u00e1n:\nO secretario xeral elixido polo pleno nacional de rexionais, e as secretar\u00edas escollidas polo pleno local da federaci\u00f3n local que \u00e9 sede, forman o Secretariado Permanente do Comit\u00e9 Nacional da CNT (SP-CN). O resto do comit\u00e9 nacional f\u00f3rmano as secretar\u00edas xerais de cada Confederaci\u00f3n Rexional.\nO primeiro secretario xeral da CNT, escollido no Congreso de Constituci\u00f3n da organizaci\u00f3n en 1910, foi Jos\u00e9 Negre que era secretario xeral do sindicato catal\u00e1n Solidaridad Obrera, xermolo da CNT, e a primeira sede do SP-CN foi Barcelona. Non se co\u00f1ece o nome e duraci\u00f3n no cargo de t\u00f3dolos secretarios xerais da CNT, xa que durante anos o sindicato foi unha organizaci\u00f3n clandestina e que estivo suxeita a unha forte represi\u00f3n, polo que nalgunhas ocasi\u00f3ns existen varias versi\u00f3ns sostidas por distintas fontes. Ademais, \u00f3 non ser un cargo executivo, o posto non tivo -ag\u00e1s en certos momentos- unha excesiva importancia. Na actualidade Fidel Manrique ocupa o cargo desde agosto de 2007, sendo Torrelavega a sede do SP-CN.\nLista de secretarios xerais da CNT.\nDurante o franquismo.\nDurante este per\u00edodo a CNT funcionou de forma clandestina no interior de Espa\u00f1a, actuando tam\u00e9n a organizaci\u00f3n no exilio en Francia. Entre os exiliados houbo unha escisi\u00f3n que provocou que durante un per\u00edodo de tempo houbese dous comit\u00e9s nacionais cos seus correspondentes secretarios xerais da CNT no exilio."}
{"id": "65173", "revid": "1131", "url": "https://gl.wikipedia.org/wiki?curid=65173", "title": "R\u00edo Marcel\u00edn", "text": "O r\u00edo Marcel\u00edn nace no concello de Vilardev\u00f3s, na provincia de Ourense. Cerca de aldea de San Paio afl\u00fae no r\u00edo Arzo\u00e1."}
{"id": "65174", "revid": "5312", "url": "https://gl.wikipedia.org/wiki?curid=65174", "title": "Brioche", "text": "A brioche \u00e9 un tipo de bolo doce, de masa inflada e bastante aireada, que cont\u00e9n manteiga.\nOrixe.\nA brioche foi creada en Normand\u00eda no s\u00e9culo XVI. A pasta de brioche remonta \u00e1 Idade Media, \u00e9poca na que se fabricaban pasteis que se parec\u00edan \u00e1s brioches actuais.\nEtimolox\u00eda.\nA etimolox\u00eda do termo \"\u00ab brioche \u00bb\" permaneceu moito tempo discutida.\nEntre as hip\u00f3teses m\u00e1is fantasiosas que se te\u00f1en dito:"}
{"id": "65175", "revid": "1131", "url": "https://gl.wikipedia.org/wiki?curid=65175", "title": "Central t\u00e9rmica de Meirama", "text": "A central t\u00e9rmica de Meirama \u00e9 unha central t\u00e9rmica de produci\u00f3n de enerx\u00eda el\u00e9ctrica situada no concello de Cerceda. Pertence ao grupo Naturgy e ten unha capacidade instalada de arredor de cincocentos megavatios (563 MW segundo as \u00faltimas informaci\u00f3ns da empresa).\nA central constru\u00eduse aproveitando uns xacementos de lignito xa practicamente esgotados. Este lignito de moi mala calidade, baixo poder calor\u00edfico e moitos residuos, entre eles materias s\u00f3lidas que desgastaban os mu\u00ed\u00f1os por atrito e xofre que provocaba moita contaminaci\u00f3n, foi sendo paulatinamente substitu\u00eddo por hulla de Wyoming.\nA central produce enerx\u00eda queimando carb\u00f3n para producir vapor que fai xirar tres turbinas.\nSituaci\u00f3n.\nEst\u00e1 situada na parroquia de Meirama, no concello de Cerceda, no l\u00edmite cos concellos de Ordes e Carral. As instalaci\u00f3ns, situadas a 412 m sobre o nivel do mar, ocupan unha extensi\u00f3n de 42 ha. A elecci\u00f3n da localizaci\u00f3n foi levada a cabo pola proximidade do xacemento de lignito pardo que serviu inicialmente de combustible da central.\nMaquinaria.\nA central conta cun xerador de vapor (fabricado por Balcke - D\u00fcrr e Babcock &amp; Wilcox Espa\u00f1ola), un circu\u00edto de refrixeraci\u00f3n, e un turboalternador (constru\u00eddo por Brown Boveri e La Maquinista Terrestre y Mar\u00edtima de Barcelona), cunha capacidade de xeraci\u00f3n de at\u00e9 563 MW. A s\u00faa construci\u00f3n levouse a cabo entre 1976 e 1980, sendo o seu primeiro acople \u00e1 rede en outubro de 1980. Desde a data de arranque xerou unha media de 2\u00a0941\u00a0000 Mwh por ano, acadando unha produci\u00f3n m\u00e1xima no ano 2000 con 3\u00a0724\u00a0507 Mwh.\nNa actualidade na central lev\u00e1ronse a cabo unha serie de reformas para utilizar, ademais do lignito pardo, combustibles coma a hulla bituminosa e hulla subbituminosa.\nEdificio principal.\nConsiste nunha nave met\u00e1lica de 79,9 de longo e 44,5 m de ancho. Na planta baixa est\u00e1n situadas as turbobombas de auga de alimentaci\u00f3n, bombas de condensado, compresores, cabinas de 10 KV, condensador e o equipo de purificaci\u00f3n de condensado. Na primeira planta est\u00e1n o tanque de almacenamento de condensado, as bombas de baleiro, o sistema de excitaci\u00f3n e regulaci\u00f3n de tensi\u00f3n do alternador, o centro de control de motores, a sala de cadros de distribuci\u00f3n e a sala de bater\u00edas. Sobre esta planta hai unha serie de plataformas con diversos equipos auxiliares, quentadores e v\u00e1lvulas.\nNa segunda planta est\u00e1 o turboalternador, os armarios de barras, a sala de control e a sala electr\u00f3nica. Disp\u00f3n dunha ponte-guindastre Thomas de 150 toneladas e luz entre eixos de carriles de 32,5 m. A terceira planta incl\u00fae o equipo de ar acondicionado e o laboratorio qu\u00edmico.\nNas zonas anexas ao edificio principal est\u00e1n os tres transformadores monof\u00e1sicos de sa\u00edda de m\u00e1quina Westinghouse 19/220 kV de 227 000 kVA cada un, o transformador auxiliar Westinghouse 19/10 \u2013 6,6 kV de 75 000 kVA, e o trasformador de arranque Westinghouse 220/10 \u2013 6,6 kV de 75 000 kVA.\nZona de caldeira.\nEntre o edificio principal e a caldeira vai instalada unha torre para os ascensores, que serve \u00e1 s\u00faa vez como apoio para as tubaxes que unen a caldeira coa turbina.\nDesde o parque de almacenamento alim\u00e9ntanse mediante cintas 8 moegas de lignito dispostas a ambos os dous lados da caldeira en dous grupos de 4.\nNa parte oeste, paralelamente \u00e1s moegas de lignito, est\u00e1 situado un edificio con 2 moegas de hulla na parte alta e 2 mu\u00ed\u00f1os de hulla na parte baixa. Entre a caldeira e a cheminea est\u00e1n situados os ventiladores e o precipitador electrost\u00e1tico.\nCaldeira.\nA caldeira \u00e9 de circulaci\u00f3n forzada, tipo Benson, sen caldeir\u00edn, de paredes acuotubulares, fogar equilibrado e requecemento intermedio. Est\u00e1 colgada do teito a trav\u00e9s de ancoraxes soporte e xogos de resortes de disco, e desde al\u00ed a trav\u00e9s de columnas ao fundamento, pod\u00e9ndose dilatar libremente cara a abaixo.\nEst\u00e1 constru\u00edda en forma de torre, coas paredes da c\u00e1mara de combusti\u00f3n constitu\u00eddas por tubos en espiral, at\u00e9 chegar \u00e1 zona en que se sit\u00faan os sobrequecedores e requecedores, onde os tubos se fan verticais.\nO ar necesario para a combusti\u00f3n \u00e9 aspirado da intemperie por dous ventiladores axiais de tiro forzado, cunha capacidade de 460 m\u00b3/s, que o impulsan a trav\u00e9s de dous prequecedores rexerativos tipo Ljungstr\u00f6m, compostos por unha serie de chapas onduladas, cunha superficie de 48 850 m\u00b2, onde absorben calor dos gases de combusti\u00f3n que abandonan a caldeira cara aos precipitadores electroest\u00e1ticos.\nA auga de alimentaci\u00f3n entra na caldeira a trav\u00e9s do economizador, situado na zona m\u00e1is elevada do tiro da caldeira. Baixa desde aqu\u00ed \u00e1 parte inferior do fogar e inicia un percorrido ascendente a trav\u00e9s dos tubos en espiral que constit\u00faen as paredes do recinto.\nNela prod\u00facese o quecemento \u00e1 temperatura de evaporaci\u00f3n e a evaporaci\u00f3n mesma. Posteriormente o vapor vai aos separadores de humidade nos que se produce a separaci\u00f3n da mestura auga-vapor para cargas inferiores ao 35 %. De aqu\u00ed pasa ao sobrequecedor primario situado na zona de convecci\u00f3n e ao sobrequecedor final situado na zona de radiaci\u00f3n, nos que adquire a temperatura de servizo.\nPara controlar esta temperatura util\u00edzanse temperadores situados nas tubaxes de entrada a cada un dos sobrequecedores. O vapor sae do sobrequecedor final \u00e1 presi\u00f3n e temperatura de servizo cara \u00e1 turbina, onde expansiona e regresa outra vez \u00e1 caldeira para elevar novamente a temperatura nos requecedores primario e secundario situados na zona de convecci\u00f3n e radiaci\u00f3n respectivamente. Entre eles existen temperadores de emerxencia, xa que a temperatura final do vapor requentado \u00e9 controlada por recirculaci\u00f3n de gases. Para vencer as resistencias no percorrido dos fumes, est\u00e1n dispostos, a continuaci\u00f3n dos precipitadores, dous ventiladores axiais\nde tiro inducido.\nOs fumes de recirculaci\u00f3n para a regulaci\u00f3n de temperatura de vapor requentado extraense antes da entrada aos ventiladores de tiro inducido e imp\u00falsanse mediante dous ventiladores radiais \u00e1 c\u00e1mara de combusti\u00f3n.\nExiste un pequeno calder\u00edn (botella de arranque) e d\u00faas bombas de recirculaci\u00f3n usadas para cargas inferiores ao 35 %.\nCheminea.\nPara asegurar a dispersi\u00f3n dos contaminantes \u00e1 atmosfera, a central disp\u00f3n dunha cheminea de 200 m de altura, cun di\u00e1metro de 18 m na base e 11 m na coroa. Leva un fuste exterior de formig\u00f3n e un conduto interior de ladrillo refractario, entre os que se encontra unha zona visitable para a inspecci\u00f3n, con iluminaci\u00f3n interior e balizamento en cinco niveis, accesibles desde a c\u00e1mara interior visitable.\nFoi constru\u00edda cunha velocidade elevada de sa\u00edda de gases para mellorar a sobrelevaci\u00f3n do penacho de fumes.\nAlmacenamento de combustible.\nA central disp\u00f3n de diversos habit\u00e1culos para os diferentes combustibles:\nTurbina.\nA turbina, cunha capacidade de produci\u00f3n de 563 MWh, consta de catro cilindros en t\u00e1ndem, un de alta presi\u00f3n de fluxo \u00fanico, un de media presi\u00f3n de duplo fluxo, e dous de baixa presi\u00f3n de duplo fluxo que evac\u00faan a un condensador.\nA entrada de vapor \u00e1 turbina de alta presi\u00f3n ten 174 bar de presi\u00f3n a 538\u00a0\u00b0C. O vapor sae da turbina de alta presi\u00f3n a 50 bares e 350\u00a0\u00b0C, sendo requentado de novo na caldeira a 538\u00a0\u00b0C antes de entrar na turbina de media presi\u00f3n.\nSistema de auga de circulaci\u00f3n.\nEste sistema \u00e9 utilizado para condensar o vapor de escape da turbina. Consiste nun circu\u00edto pechado composto dunha torre de refrixeraci\u00f3n de tiro natural e d\u00faas bombas que impulsan a auga contida na c\u00e1ntara da torre de enfriamento a trav\u00e9s dos tubos do condensador, e retorna \u00e1 torre para caer en forma de finas gotas \u00e1 devandita c\u00e1ntara.\nA auga que circula por este sistema extrae a calor do vapor de escape da turbina, condens\u00e1ndoo. Esta calor cedida \u00e1 auga de circulaci\u00f3n \u00e9 enviada \u00e1 atmosfera na torre de refrixeraci\u00f3n de tiro natural. A auga de circulaci\u00f3n \u00e9 impulsada por bombas de tipo 65 APH, verticais e en etapa \u00fanica, cunha capacidade de 18 168 m\u00b3/h e 1,6 bares de presi\u00f3n de descarga.\nA torre de refrixeraci\u00f3n est\u00e1 constru\u00edda cunha l\u00e1mina hiperb\u00f3lica de formig\u00f3n armado de 108 m de altura e 48 m de di\u00e1metro na marxe superior, 71,8 m na marxe inferior e 45,5 m na marxe m\u00e1is estreita, cun espesor da l\u00e1mina entre 0,7 e 0,15 m. A l\u00e1mina \u00e9 soportada por 27 diagonais duplas de apoio de 60/60\u00a0cm localizadas nunha c\u00e1ntara de 12 000 m\u00b3 de capacidade.\nProxecto Fausto.\nO Proxecto Fausto aborda a adaptaci\u00f3n da caldeira Central T\u00e9rmica de Meirama para a utilizaci\u00f3n de hulla importada, cun maior poder calor\u00edfico e unha maior calidade ambiental que o lignito pardo, as\u00ed como a construci\u00f3n dunha li\u00f1a de ferrocarril para facilitar o transporte do carb\u00f3n desde o porto da Coru\u00f1a at\u00e9 a Central.\nCoa avaliaci\u00f3n e comparaci\u00f3n dos impactos ambientais asociados \u00e1 produci\u00f3n de enerx\u00eda entre a situaci\u00f3n actual e futura mediante a metodolox\u00eda de An\u00e1lise de Ciclo de Vida, conseguirase unha diminuci\u00f3n dun 50 % na xeraci\u00f3n de residuos, dun 20 % da emisi\u00f3ns de CO2, do 74 % de SO2, do 50 % de NOx e do 50 % de cinza e escoura. A reduci\u00f3n no conxunto das categor\u00edas de impacto ambiental ser\u00e1 do 45 %.\nPeche.\nA comezos do 2018 rematou de encherse o lago que ocupa o lugar da antiga mina de carb\u00f3n, xa esgotada. A falta de investimento para a reduci\u00f3n da contaminaci\u00f3n abocan \u00e1 central \u00f3 peche para xu\u00f1o de 2020."}
{"id": "65179", "revid": "6939", "url": "https://gl.wikipedia.org/wiki?curid=65179", "title": "Turbina", "text": "Turbina \u00e9 o nome xen\u00e9rico que se d\u00e1 \u00e1 maior\u00eda das turbom\u00e1quinas motoras. Estas son m\u00e1quinas de flu\u00eddo, a trav\u00e9s das cales pasa un flu\u00eddo en forma continua e este entr\u00e9galle a s\u00faa enerx\u00eda a trav\u00e9s dun rodete con pas ou \u00e1labes.\nAs turbinas constan dunha ou d\u00faas rodas con paletas, denominadas rotor e estator, sendo a primeira a que, impulsada polo flu\u00eddo, arrastra o eixo no que se obt\u00e9n o movemento de rotaci\u00f3n.\nO termo \"turbina\" adoita aplicarse tam\u00e9n, por ser o compo\u00f1ente principal, ao conxunto de turbina conectada a un xerador para a obtenci\u00f3n de enerx\u00eda el\u00e9ctrica.\nTipos de Turbinas.\nAs turbinas, por ser turbom\u00e1quinas, seguen a s\u00faa mesma clasificaci\u00f3n. Os seus x\u00e9neros m\u00e1is importantes son:\nTurbinas Hidr\u00e1ulicas\nSon aquelas cuxo flu\u00eddo de traballo non sofre un cambio de densidade considerable a trav\u00e9s do seu paso polo rodete, estas son xeralmente as turbinas de auga que son as m\u00e1is com\u00fans. Dentro deste x\u00e9nero at\u00f3panse:\nTurbinas T\u00e9rmicas\nSon aquelas cuxo flu\u00eddo de traballo sofre un cambio de densidade considerable a trav\u00e9s do seu paso polo rodete. Estas p\u00f3dense clasificar en:\nTurbinas e\u00f3licas.\nVer artigo principal Aeroxerador\nUnha turbina e\u00f3lica \u00e9 un dispositivo mec\u00e1nico que converte a enerx\u00eda do vento en enerx\u00eda el\u00e9ctrica. As turbinas e\u00f3licas des\u00e9\u00f1anse para converter a enerx\u00eda do movemento do vento (enerx\u00eda cin\u00e9tica) na enerx\u00eda mec\u00e1nica, movemento dun eixo. Logo nos xeradores da turbina, esta enerx\u00eda mec\u00e1nica conv\u00e9rtese en enerx\u00eda el\u00e9ctrica. A enerx\u00eda el\u00e9ctrica xerada p\u00f3dese almacenar en bater\u00edas, ou utilizarse directamente. Hai tres leis f\u00edsicas b\u00e1sicas que gobernan a cantidade de enerx\u00eda aproveitable do vento:"}
{"id": "65180", "revid": "6750", "url": "https://gl.wikipedia.org/wiki?curid=65180", "title": "Cincinnati", "text": "Cincinnati \u00e9 unha cidade do estado norteamericano de Ohio e a capital de condado de Hamilton. A cidade est\u00e1 localizada ao suroeste de Ohio, \u00e1 beira do r\u00edo Ohio na fronteira Ohio-Kentucky.\nCunha poboaci\u00f3n en 2006 de 332.252 habitantes, Cincinnati \u00e9 a terceira cidade m\u00e1is grande de Ohio, detr\u00e1s de Columbus e Cleveland, e a 56\u00aa cidade m\u00e1is grande nos Estados Unidos. A \u00e1rea metropolitana \u00e9 moito maior, comunmente chamada \"Grande Cincinnati,\" situada como a segunda \u00e1rea metropolitana de Ohio, s\u00f3 detr\u00e1s de Cleveland, e incl\u00fae partes de Ohio, Kentucky, e Indiana. Desde 2006, a Oficina do Censo dos Estados Unidos estima que a \u00e1rea Estat\u00edstica Combinada de Cincinnati-Middletown-Wilmington ten unha poboaci\u00f3n de 2\u00a0147\u00a0617 habitantes (o que a converte na 20\u00aa m\u00e1is grande do pa\u00eds) e crece a un ritmo aproximado dun 1 por cento anual.\nCincinnati \u00e9 sede de varios deportes das principais ligas, como os \"Cincinnati Reds\" (o primeiro equipo de b\u00e9isbol profesional de Am\u00e9rica), os \"Cincinnati Bengals\" (un equipo da Liga Nacional de F\u00fatbol), o \"Masters de Cincinnati\" de tenis, as\u00ed como varios equipos de ligas menores, como os \"Cincinnati Kings\" (un equipo profesional de f\u00fatbol), os \"Cincinnati Cyclones\" (un equipo profesional de h\u00f3ckey sobre xeo) e os \"Cincinnati Jungle Kats\" (un equipo de f\u00fatbol americano).\nCincinnati consid\u00e9rase que foi a primeira \"boomtown\" (comunidade que experimenta un r\u00e1pido crecemento demogr\u00e1fico e econ\u00f3mico) dos Estados Unidos, expand\u00edndose rapidamente no coraz\u00f3n do pa\u00eds a principios do s\u00e9culo dezanove ata rivalizar coas cidades costeiras m\u00e1is grandes en tama\u00f1o e riqueza. Como a primeira cidade importante do interior do pa\u00eds, p\u00e9nsase nela como a primeira cidade puramente americana, carecendo da forte influencia europea presente na costa leste. Con todo, cara a finais do s\u00e9culo, o crecemento de Cincinnati reduciuse bastante, e a cidade foi superada en poboaci\u00f3n por moitas outras cidades interiores.\nCincinnati tam\u00e9n \u00e9 co\u00f1ecida por ter unha das colecci\u00f3ns m\u00e1is grandes de arquitectura italiana do s\u00e9culo dezanove nos Estados Unidos, principalmente concentrada ao norte do centro da cidade na veci\u00f1anza de \"Over-the-Rhine\", un dos Distritos Hist\u00f3ricos Nacionais m\u00e1is grandes no pa\u00eds.\nHistoria.\nCincinnati foi fundada en 1788 por John Cleves Symmes co nome de \"Losantiville\". Xa en 1790 foi renomeado por Arthur St. Clair, ent\u00f3n gobernador do Territorio do Noroeste, a Cincinnati en honra a \"A Sociedade dos Cincinnati\" da cal era presidente.\nMentres que en 1802 a\u00ednda catalog\u00e1base como \"pobo\", en 1819 xa figuraba como cidade. A navegaci\u00f3n en barco de vapor sobre o r\u00edo Ohio e a terminaci\u00f3n da canle de Miami e Erie contribu\u00edron ao r\u00e1pido crecemento da cidade que alcanzou os 115.000 habitantes en 1850.\nDurante a s\u00faa historia recibiu varios alcumes. O nome de \"porc\u00f3polis\", ga\u00f1ado en 1835, refer\u00edase a que Cincinnati era un importante centro lox\u00edstico para o env\u00edo de porcos.\nM\u00e1is tarde denominouse tam\u00e9n \"Ra\u00ed\u00f1a do Oeste\" (\"Queen of the West\") (a\u00ednda que a expresi\u00f3n foi utilizada por primeira vez en 1819 por un xornal local) por Henry Wadsworth Longfellow e era un punto importante na fuxida dos escravos cara \u00e1 liberdade.\nDebido aos seus amplos parques, Winston Churchill chamou a Cincinnati \"A cidade interior m\u00e1is fermosa dos Estados Unidos\" .\nXeograf\u00eda.\nCincinnati at\u00f3pase a 39\u00b08'10\" Norte, 84\u00b030'11\" Oeste (39.136160, -84.503088). Ocupa un total de 206,1\u00a0km\u00b2 (79,6 mi\u00b2). Destes, 201,9\u00a0km\u00b2 (78,0\u00a0mi\u00b2) son terra firme e 4,1\u00a0km\u00b2 (1,6\u00a0mi\u00b2 = el 2,01 %) son auga.\nClima.\nCincinnati est\u00e1 localizado dentro dunha zona de transici\u00f3n clim\u00e1tica; a \u00e1rea est\u00e1 no l\u00edmite do extremo norte do clima subtropical h\u00famido ou ao final do sur do clima continental h\u00famido (clasificaci\u00f3n clim\u00e1tica de K\u00f6ppen Cfa ou Dfa), dependendo do criterio utilizado. A\u00ednda que tecnicamente localizado no Medio Oeste, Cincinnati tam\u00e9n est\u00e1 considerada dentro da periferia do Alto Sur. O clima local basicamente \u00e9 unha mestura da rexi\u00f3n subtropical ao sur e a \u00e1rea de latitude media ao norte. Probas de ambas as influencias clim\u00e1ticas p\u00f3dense atopar na paisaxe e a fauna de Cincinnati (ver: magnolia grandiflora, liquidambar, cipr\u00e9s dos pantanos, musas, yucca filamentosa, e a lagarta das rochas com\u00fan). O mapa da \"USDA Climate Zone\" clasifica a Cincinnati cunha posici\u00f3n de zona de dureza 6a/6b (onde 1 \u00e9 a zona m\u00e1is fr\u00eda e a 11 a m\u00e1is c\u00e1lida). P\u00f3dense atopar zonas con \"microclimas\" m\u00e1is suaves (posici\u00f3n 7a/b), en particular ao longo da conca do r\u00edo Ohio. Cincinnati, que est\u00e1 na \"Rexi\u00f3n Bluegrass\" da Meseta Baixa Interior de Ohio, xeralmente recibe menos neve e ten unha \u00e9poca de cultivos m\u00e1is longa que a maior parte do resto de Ohio.\nOs ver\u00e1ns en Cincinnati xeralmente son quentes e h\u00famidos con tardes frescas. A temperatura anual media \u00e9 de 12 \u00b0C, cunha nevada anual media de 58,4\u00a0cm e unha precipitaci\u00f3n anual media de 1.040\u00a0mm. As tempadas mais chuviosas son a primavera e o ver\u00e1n, a\u00ednda que a precipitaci\u00f3n sexa bastante constante todo o ano. Durante o inverno, en particular en xaneiro e febreiro, p\u00f3dense esperar varios d\u00edas de neve, que permiten celebrar deportes de inverno, a\u00ednda que as nevadas son m\u00e1is lixeiras que na maior parte de Ohio. As temperaturas de xaneiro est\u00e9ndense de -6 a 4\u00a0\u00b0C e a variedade de temperaturas de xullo de 19 a 30\u00a0\u00b0C . A m\u00e1is alta temperatura rexistrada foi de 39,4\u00a0\u00b0C o 17 de agosto de 1988, e a temperatura rexistrada m\u00e1is baixa foi de -32\u00a0\u00b0C, o 18 de xaneiro de 1977.\nDemograf\u00eda.\nSegundo o censo de 2003 en Cincinnati hai 317.361 habitantes en 166.012 casas, e 72.566 familias viven na cidade. A densidade de poboaci\u00f3n \u00e9 de 1.640,5 hab/km\u00b2 (4.249,0 hab/mi\u00b2). Hai 166.012 vivendas cunha densidade media de 822,1 hab/km\u00b2 (2.129,2 hab/mi\u00b2).\nA distribuci\u00f3n racial \u00e9 de 52,97% brancos, 42,92% negros ou afroamericanos, 0,21% americanos nativos, 1,55% asi\u00e1ticos, 0,04% de Ocean\u00eda, 0,63% doutras razas, e 1,68% de d\u00faas ou m\u00e1is razas. O 1,28% da poboaci\u00f3n son hispanos ou latinos ou doutras razas.\nEn 148.095 fogares dos cales o 25,1% ten nenos menores de 18 anos que conviven cos pais, 26,6% son parellas casadas vivindo xuntos, 18,6% son mulleres vivindo soas, e 51,0% non son familias. O 42,8% de todos os fogares son individuais e o 11,1% ten un membro de 65 anos ou maior. O tama\u00f1o medio da vivenda \u00e9 de 2,15 membros e a familia media ten 3,12 membros.\nA distribuci\u00f3n da idade \u00e9 de 24,5% por baixo dos 18 anos, 12,9% no rango de 18 - 24 anos, 31,6% de 25 a 44 anos e 18,7% de 45 ata 65 anos. O 12,3% da poboaci\u00f3n \u00e9 maior de 65 anos. A idade media \u00e9 de 32 anos. Por cada 100 mulleres hai 89,4 homes. Por cada 100 mulleres con idade superior \u00f3s 17 anos hai 85,6 homes.\nOs ingresos medios dun fogar da cidade son de 29.493 d\u00f3lares estadounidenses e o ingreso medio por familia \u00e9 de 37.543$. Os homes ga\u00f1an unha media de 33.063$ fronte aos 26.493$ de ingreso medio das mulleres.\nO ingreso medio per c\u00e1pita \u00e9 de 19.962$. O 21,9% da poboaci\u00f3n e o 18,2% das familias vive por baixo do limiar da pobreza. Do total da poboaci\u00f3n o 32% dos habitantes con menos de 18 anos e o 14,8% dos dunha idade de 65 anos ou superior viven por baixo do limiar da pobreza.\nOrixe etimol\u00f3xica.\nUnha das lendas favoritas dos romanos, era a que falaba dun patricio chamado Cincinato (Lucius Quinctius Cincinnatus) que viv\u00eda frugalmente, traballaba el mesmo as s\u00faas terras e era un patriota completo. En 458, cando os ecuos atacaron aos romanos, Cincinato foi nomeado ditador (segundo a lei romana, un ditador era un funcionario dotado de poder absoluto por seis meses designado en momentos moi dif\u00edciles para axilizar a toma de decisi\u00f3ns).\nCando informo\u00faselle da s\u00faa designaci\u00f3n abandonou o arado, foi ao Foro, reuniu un ex\u00e9rcito, marchou ao lugar da batalla, derrotou aos ecuos, volveu a Roma e renunciou inmediatamente \u00e1 dignidade ditatorial sen intentar usar o poder absoluto m\u00e1is do necesario, e volveu \u00e1 s\u00faa leira. En Roma era o exemplo de virtude do uso do poder sen abuso. Cando nos Estados Unidos acabou a guerra de independencia, fundouse \"A sociedade dos Cincinnati\", para membros que serviran desinteresadamente \u00e1 patria.\nCultura.\nEn Cincinnati cel\u00e9branse numerosos festivais e acontecementos ao longo do ano. A Sociedade Hort\u00edcola de Cincinnati organiza a Exposici\u00f3n de Flores de Cincinnati a finais de abril. Este acontecemento floral, apoiado pola Royal Horticultural Society, organ\u00edzase no lago Como en Coney Island e afirma ser a Exposici\u00f3n Floral ao aire libre m\u00e1is grande dos Estados Unidos. Para celebrar a s\u00faa herdanza alem\u00e1, Cincinnati recibe o cuarto \"Oktoberfest\" m\u00e1is grande do mundo (despois do orixinal en M\u00fanic, Alema\u00f1a).\nDurante o ver\u00e1n o Festival de Jazz cel\u00e9brase durante unha fin de semana en xullo. O festival de \"Tall Stacks\" cel\u00e9brase cada tres ou catro anos para conmemorar a historia da embarcaci\u00f3n fluvial de Cincinnati. O Zoo de Cincinnati, o Xard\u00edn Bot\u00e1nico e un banco local patrocinan o Festival das Luces durante a tempada de vacaci\u00f3ns. Outros festivais incl\u00faen: \"Taste of Cincinnati\", \"Goetta Fest\" (en Newport, Kentucky), Festival de M\u00fasica MidPoint e a \"Bell/WEBN Riverfest\".\nA Orquestra Sinf\u00f3nica de Cincinnati \u00e9 unha unha das m\u00e1is prestixiosas dos Estados Unidos, e a quinta en orde de fundaci\u00f3n. Ten a s\u00faa sede no Cincinnati Music Hall e est\u00e1 considerada como a segunda orquestra sinf\u00f3nica m\u00e1is importante do estado de Ohio, tras a Orquestra de Cleveland. Na cidade cel\u00e9branse numerosos musicais e obras de teatro, alardea dun gran sistema de parques, e ten unha variada cultura culinaria. Unha das atracci\u00f3ns m\u00e1is famosas de Cincinnati \u00e9 a \"Fountain Square\", unha das pedras angulares da cultura da rexi\u00f3n."}
{"id": "65181", "revid": "22570", "url": "https://gl.wikipedia.org/wiki?curid=65181", "title": "Turbom\u00e1quina", "text": "Unha turbom\u00e1quina \u00e9 unha m\u00e1quina cuxo elemento principal \u00e9 unha roda (rotor) a trav\u00e9s da cal pasa un flu\u00eddo de forma continua, cambiando este a s\u00faa enerx\u00eda en forma de cantidade de movemento ou presi\u00f3n pola acci\u00f3n da m\u00e1quina, significando este feito unha transferencia de enerx\u00eda entre a m\u00e1quina e o flu\u00eddo, a cal pode ser en sentido m\u00e1quina-flu\u00eddo ou flu\u00eddo-m\u00e1quina (motor).\nCaracter\u00edsticas.\nAs turbom\u00e1quinas difer\u00e9ncianse doutras m\u00e1quinas en que funcionan de xeito continuo e non discreta, como os compresores de \u00e9mbolo e as bombas de vapor a pist\u00f3n, as cales son m\u00e1quinas de desprazamento volum\u00e9trico ou positivo. A semellanza doutras m\u00e1quinas, son transformadoras de enerx\u00eda, entreg\u00e1ndolle enerx\u00eda mec\u00e1nica ao flu\u00eddo de traballo convert\u00e9ndoa en presi\u00f3n (enerx\u00eda potencial), enerx\u00eda t\u00e9rmica ou enerx\u00eda cin\u00e9tica do flu\u00eddo, podendo ser este intercambio en sentido contrario.\nClasificaci\u00f3n.\nAs turbom\u00e1quinas poden clasificarse de acordo a moitos criterios relativos ao funcionamento e composici\u00f3n das mesmas, estes son:\nIntercambio de enerx\u00eda entre o flu\u00eddo e a turbom\u00e1quina.\nCando o flu\u00eddo de traballo pasa a trav\u00e9s da turbom\u00e1quina a natureza do intercambio de enerx\u00eda \u00e9 moi complexa debido \u00e1 cantidade de procesos termodin\u00e1micos irreversibles que ocorren, ademais da natureza complicada e moitas veces ca\u00f3tica do movemento do flu\u00eddo no seo do rotor. Para obter unha primeira consideraci\u00f3n deste intercambio enerx\u00e9tico d\u00e9bense facer consideraci\u00f3ns te\u00f3ricas sobre a natureza do flu\u00eddo e o seu comportamento a trav\u00e9s da roda, isto coa finalidade de simplificar a modelaxe matem\u00e1tica do flu\u00eddo no seu paso e poden ser:\nUnha vez declaradas estas simplificaci\u00f3ns podemos aludir \u00e1s leis de conservaci\u00f3n da mec\u00e1nica e \u00e1 ecuaci\u00f3n de transporte de Reynolds de xeito sinxelo; pero dependendo da forma do flu\u00eddo a trav\u00e9s do rotor as formulaci\u00f3ns ser\u00e1n distintas.\nDefinici\u00f3n do volume de control.\nA superficie de control que se utiliza para estudar o intercambio enerx\u00e9tico na turbom\u00e1quina encerra ao rodete e xeralmente en turbomaquinaria util\u00edzanse d\u00faas superficies separadas por un infinitesimal, unha tocando ao rodete, e outra un infinitesimal antes de tocar ao rodete, as cales xeran d\u00faas entradas e d\u00faas sa\u00eddas do rodete (unha logo da outra en ambos os casos), as cales reciben o seu nome do seu enumeraci\u00f3n en orde crecente de acordo ao sentido do flu\u00eddo de traballo do cero (0) ao tres (3).\nTri\u00e1ngulo de velocidades.\nNa linguaxe das turbom\u00e1quinas f\u00e1lase de \"tri\u00e1ngulo de velocidades\" para referirse ao tri\u00e1ngulo formado por tres vectores os cales son:\nEstes tres vectores forman un tri\u00e1ngulo xa que a suma formula_4 nun mesmo punto \u00e9 igual a formula_1 nese punto por leis do movemento relativo.\nO \u00e1ngulo entre os vectores formula_1 e formula_3 \u00e9 denotado formula_8 e o \u00e1ngulo entre os vectores formula_2 e formula_3 denotase formula_11. Esta nomenclatura \u00e9 unha norma DIN 1331.\nTurbom\u00e1quinas radiais.\nAs forzas que act\u00faan sobre o volume de control son debidas \u00e1s presi\u00f3ns na entrada e na sa\u00edda do rodete, se estas se consideran iguais na sa\u00edda e na entrada, ent\u00f3n as forzas lineares son anuladas por cuesti\u00f3n de simetr\u00eda.\nA ecuaci\u00f3n de transporte de Reynolds relaciona o cambio de momento angular no tempo, que por leis da mec\u00e1nica \u00e9 igual a suma de momentos aplicados, coa s\u00faa an\u00e1loga propiedade intensiva que definimos arriba da seguinte maneira:\nformula_17\nComo se sup\u00f3n que a situaci\u00f3n \u00e9 de fluxo est\u00e1bel (estacionario), ning\u00fan termo depende do tempo, polo cal o primeiro sumando do lado dereito da ecuaci\u00f3n \u00e9 cero. O seguinte sumando \u00e9 unha integral que se aval\u00eda en toda a superficie de control. Suporase que o rodete \u00e9 dunha \"turbom\u00e1quina xeradora\":\nformula_18\no vector formula_1 pode escribirse en coordenadas cil\u00edndricas como formula_20 o que permite chegar a seguinte expresi\u00f3n:\nformula_21\nP\u00f3dese considerar a velocidade formula_1 independente de formula_23 e de formula_24 xa que todas as li\u00f1as de corrente son iguais; isto permite avaliar estas integrais as\u00ed:\nformula_25\nOnde formula_26 \u00e9 o groso del rodete. Como o r\u00e9xime \u00e9 est\u00e1bel se a mesma masa que entra sae, isto \u00e9 formula_27. Esta integral representa o produto da densidade do flu\u00eddo pola \u00e1rea na que avaliamos a integral pola compo\u00f1ente da velocidade normal a esta \u00e1rea, polo tanto se formula_28 \u00e9 o fluxo m\u00e1sico que circula a trav\u00e9s do rodete p\u00f3dese escribir:\nformula_29\nOnde formula_30 \u00e9 a totalidade dos momentos aplicados sobre o volume de control, e se resume no torque aplicado polo rotor para manter o fluxo de flu\u00eddo. Para obter datos enerx\u00e9ticos en vez de mec\u00e1nicos recorremos \u00e1 definici\u00f3n de potencia formula_31, onde formula_32 a velocidade angular e podemos reescribir a anterior relaci\u00f3n mec\u00e1nica como unha relaci\u00f3n enerx\u00e9tica:\nformula_33\nEsta ecuaci\u00f3n \u00e9 co\u00f1ecida como a ecuaci\u00f3n xeral das turbom\u00e1quinas e foi enunciada por Euler en 1754.\nPartes dunha turbom\u00e1quina.\nUnha turbom\u00e1quina consta de diversas partes e accesorios dependendo do seu tipo, aplicaci\u00f3n e dese\u00f1o. Por exemplo un ventilador pode ser unha turbom\u00e1quina que s\u00f3 conste dunha \u00e1rbore, motor, rodete e soporte, mentres que un compresor centr\u00edfugo ou unha bomba semi-axial pode ter moitas partes que ata non comparta coas demais turbom\u00e1quinas existentes. Con todo, a maior\u00eda das turbom\u00e1quinas comparten o feito de ter partes est\u00e1ticas e rotativas; e dentro destes conxuntos poden haber diversos elementos os cales moitas turbom\u00e1quinas comparten e unha enumeraci\u00f3n competente pode ser a seguinte:\nPartes est\u00e1ticas.\nEstas partes poden constar dunha brida no caso da maior\u00eda das bombas e compresores, pero nas turbinas hidr\u00e1ulicas grandes s\u00f3 son grandes tubaxes e a sa\u00edda moitas veces ten forma de difusor. Nos mu\u00ed\u00f1os de vento a entrada e a sa\u00edda s\u00f3 poden ser superficies imaxinarias antes e despois do rodete."}
{"id": "65183", "revid": "98629", "url": "https://gl.wikipedia.org/wiki?curid=65183", "title": "Saipan", "text": "Saip\u00e1n \u00e9 a illa m\u00e1is grande e a capital do territorio insular estadounidense das Illas Marianas do Norte, un arquip\u00e9lago de 15 illas situado no Oc\u00e9ano Pac\u00edfico occidental. Cunha extensi\u00f3n de 115,39\u00a0km\u00b2, ten como poboaci\u00f3n a 52.263 habitantes segundo o censo do ano 2017. Amais do ingl\u00e9s, ao redor dun 20% fala o chamorro.\nA 200\u00a0km do norte de Guam, ten uns 20\u00a0km de longo e 9 de ancho. O seu punto m\u00e1is alto \u00e9 o monte Tapochau (474m), considerado por alg\u00fans un volc\u00e1n extinguido.\nHistoria.\nDescubrimento e anexi\u00f3n a Espa\u00f1a.\nSaipan, xunto aos seus veci\u00f1os Guam, Rota, Tinian e pequenas illas ao norte foron habitadas por primeira vez cerca do ano 2000 a. C.. O navegante portugu\u00e9s ao servizo da coroa espa\u00f1ola Fern\u00e3o de Magalh\u00e3es foi o primeiro europeo que divisou a illa e que se atopou cos Chamorros en 1521. A illa foi anexionada a Espa\u00f1a como parte das Illas Marianas. Preto de 1815, moitos habitantes de Satawal asent\u00e1ronse en Saip\u00e1n durante un per\u00edodo no que os Chamorros estaban prisioneiros en Guam, o que resultou nunha perda de terras e de dereitos para os nativos.CNMI: Tanapag - Arrival: Come Ashore Carolinian-Marianas Voyaging, Continuing the Tradition\nDominio do Imperio xapon\u00e9s.\nEn 1899, logo da Guerra Hispano-Estadounidense, Espa\u00f1a decidiu vender as Marianas, as Carolinas e as Marshall aos Estados Unidos, pero o goberno de William McKinley considerou elevada a suma de di\u00f1eiro solicitada. Todas estas illas, inclu\u00edndo a Saip\u00e1n, foron vendidas finalmente ao Imperio Alem\u00e1n por uns 4 mill\u00f3ns de d\u00f3lares estadounidenses da \u00e9poca. O dominio alem\u00e1n prolongouse ata o final da primeira guerra mundial e en 1922 o Imperio xapon\u00e9s tomou o control da illa baixo o Mandato do Pac\u00edfico Sur da Liga de Naci\u00f3ns. Os xaponeses desenvolveron as industrias pesqueiras e do azucre.\nDurante o mandato xapon\u00e9s, os nenos nativos foron obrigados a asistir a escolas xaponesas durante seis anos, e despois pod\u00edan optar por seguir unha carreira de especializaci\u00f3n agr\u00edcola. A principal produci\u00f3n agr\u00edcola da illa foi a cana de azucre. A Compa\u00f1\u00eda de Desenvolvemento do Mar do Sur, de orixe xaponesa, controlaba a maior parte da produci\u00f3n da illa, e moitos empregados xaponeses asent\u00e1ronse nela.\nNos anos 30 encheron a illa de guarnici\u00f3ns que albergaron \u00e1s tropas que chegaron despois e que en 1941 eran preto de 30.000. En 1935 constru\u00edron unha pista de aterraxe ao sur de Saip\u00e1n. Pouco despois agregouse unha base para hidroavi\u00f3ns ao oeste e unha pista para cazas ao norte. Alg\u00fans oficiais estadounidenses declararon publicamente que o Xap\u00f3n estaba convertendo a Saip\u00e1n nunha base militar, algo que non estaba permitido no mandato. En 1937, ao desaparecer Amelia Earhart e Fred Noonan, algunhas testemu\u00f1as aseguraban habelos vistos apresados polos xaponeses por espiar instalaci\u00f3ns militares. levou a cabo unha investigaci\u00f3n estadounidense ao terminar a segunda guerra mundial, pero non se atopou evidencia conclu\u00ednte.\nSegunda guerra mundial.\nO 15 de xu\u00f1o de 1944, durante a segunda guerra mundial, os marines dos Estados Unidos de Am\u00e9rica desembarcaron nas praias do suroeste da illa e pelexaron durante tres semanas na Batalla de Saip\u00e1n para liberala dos xaponeses. A batalla foi levada ao cine por John Woo na pel\u00edcula Windtalkers.\nEn marzo de 1943, durante a segunda guerra mundial, Saip\u00e1n converteuse nos cuarteis xerais da Segunda Frota de Escoltas de convois, uns 16 destrutores, 5 fragatas costeiras e 5 torpedeiros. O 3 de marzo de 1944, o America maru partiu cara ao Xap\u00f3n levando a 1700 pasaxeiros, a maior\u00eda familiares de empregados da Compa\u00f1\u00eda de Desenvolvemento do Mar do Sur. Abandonaban a illa seguindo unha orde de repatriaci\u00f3n de todos os anci\u00e1ns, mulleres e nenos. Tres d\u00edas despois, o submarino estadounidense USS Nautilus torpedeou o cargueiro e como resultado morreron 655 persoas.\nUni\u00f3n aos Estados Unidos de Am\u00e9rica.\nAs Illas Marianas un\u00edronse aos EUA en novembro de 1986. Durante as negociaci\u00f3ns entre ambas as partes acordouse que as Illas Marianas estar\u00edan eximidas de certas leis federais, inclu\u00edndo algunhas sobre o traballo e sobre inmigraci\u00f3n. Un resultado foi un aumento do n\u00famero de hoteis e do turismo. Con todo, ducias de f\u00e1bricas de roupa abriron e a fabricaci\u00f3n de pezas de vestir converteuse na industria m\u00e1is importante das illas, empregando por centos de traballadores estranxeiros, ao mesmo tempo que etiquetan as pezas con \"made in the USA\". Estas pezas de baixo custo v\u00e9ndense maioritariamente no mercado estadounidense e est\u00e1n exentas de aranceis.\nDemograf\u00eda.\nEn 1941 viv\u00edan en Saip\u00e1n 30.000 persoas e menos de 4.000 deles eran nativos; a poboaci\u00f3n aumentou ata as 62.392 persoas segundo o censo do ano 2000, dos cales case 12.000 son nativos. Habitan na illa gran n\u00famero de estranxeiros (debido \u00e1 alta contrataci\u00f3n de traballadores) da China, Bangladesh, Filipinas, Tailandia, Vietnam e Camboxa. Ademais, unha alta porcentaxe da poboaci\u00f3n da illa incl\u00fae inmigrantes de primeira xeraci\u00f3n do Xap\u00f3n, China e Corea, as\u00ed como doutros estados de Micronesia. A distribuci\u00f3n por sexos indica que o 54,8% son mulleres e o 45.2% son homes. A media de idade dos habitantes da illa \u00e9 de 28,7 anos, que \u00e9 maior que na maior\u00eda de rexi\u00f3ns pac\u00edficas debido ao seu volume de traballadores estranxeiros. O idioma m\u00e1is falado \u00e9 o ingl\u00e9s a\u00ednda que unha minor\u00eda (ao redor dun 20%) tam\u00e9n fala chamorro, lingua tam\u00e9n oficial no pa\u00eds."}
{"id": "65184", "revid": "2459", "url": "https://gl.wikipedia.org/wiki?curid=65184", "title": "Thomas Samuel Kuhn", "text": ""}
{"id": "65185", "revid": "624", "url": "https://gl.wikipedia.org/wiki?curid=65185", "title": "Alceo", "text": "Alceo \u00e9 un antrop\u00f3nimo grego (\u1f08\u03bb\u03ba\u03b1\u1fd6\u03bf\u03c2 \"Alk\u00e1ios\") que levaron entre outros:\nAdemais"}
{"id": "65186", "revid": "1410", "url": "https://gl.wikipedia.org/wiki?curid=65186", "title": "CNT (peri\u00f3dico)", "text": "O CNT \u00e9 un peri\u00f3dico que edita o sindicato Confederaci\u00f3n Nacional do Traballo (CNT), sendo o principal medio de expresi\u00f3n desta organizaci\u00f3n anarcosindicalista. Ten unha periodicidade mensual.\nSecci\u00f3ns.\nEntre as s\u00faas secci\u00f3ns enc\u00f3ntranse:\nDirecci\u00f3n do xornal.\nEl\u00edxese a s\u00faa direcci\u00f3n e localidade de residencia nun congreso ou pleno nacional da CNT. A direcci\u00f3n oc\u00fapase da distribuci\u00f3n, impresi\u00f3n, venda, administraci\u00f3n das subscrici\u00f3ns e recepci\u00f3n de artigos para o peri\u00f3dico. O director elixido para o peri\u00f3dico acode \u00e1s reuni\u00f3ns do comit\u00e9 nacional da CNT con voz pero sen voto. O secrerario xeral da CNT \u00e9 o encargado de redactar a editorial do peri\u00f3dico.\nLicenza.\nO CNT ed\u00edtase cunha licenza Creative Commons de car\u00e1cter copyleft, e ademais de en papel, p\u00f3dese ler en Internet. O seu n\u00famero ISSN \u00e9 1135-173X."}
{"id": "65188", "revid": "22795", "url": "https://gl.wikipedia.org/wiki?curid=65188", "title": "Hidrozoos", "text": "Os hidrozoos (\"Hydrozoa\") son unha clase do filo dos cnidarios que comprende cerca de 2 700 especies co\u00f1ecidas. \nOs membros desta clase son medusoides ou polipoides ou amosan ambas as formas no seu ciclo de vida.\nAlg\u00fans dos hidrozoos m\u00e1is co\u00f1ecidos son a carabela portuguesa (\"Physalia physalis\"), e as espec\u00edas dos x\u00e9neros \"Hydra\" e \"Obelia\".\nCaracter\u00edsticas.\nAs caracter\u00edsticas distintivas dos hidrozoarios son:\nAs hidromedusas planct\u00f3nicas son pequenas e te\u00f1en unha vela e un manubrio.\nClasificaci\u00f3n.\nA clasificaci\u00f3n dos hidrozoos var\u00eda moito en funci\u00f3n dos diferentes autores, aqu\u00ed amosamos algunhas posibilidades:\nSegundo o Rexistro Mundial de Especies Mari\u00f1as\nSegundo a clasificaci\u00f3n tradicional:\n\"'Segundo a \"Animal Diversity Web\":\nSegundo o \"Catalogue of Life\":\nSegundo o Sistema Integrado de Informaci\u00f3n Taxon\u00f3mica:"}
{"id": "65189", "revid": "1131", "url": "https://gl.wikipedia.org/wiki?curid=65189", "title": "Hydra", "text": ""}
{"id": "65190", "revid": "745", "url": "https://gl.wikipedia.org/wiki?curid=65190", "title": "Turbom\u00e1quinas", "text": ""}
{"id": "65191", "revid": "89787", "url": "https://gl.wikipedia.org/wiki?curid=65191", "title": "Anarcosindicalismo", "text": "O anarcosindicalismo \u00e9 unha das ramas do anarquismo vinculada \u00f3 movemento obreiro a trav\u00e9s do sindicalismo. \u00c9 un m\u00e9todo de organizaci\u00f3n e de loita dos traballadores a trav\u00e9s dos sindicatos. \u00c9 o resultado da s\u00edntese do anarquismo e a acci\u00f3n sindical revolucionaria. Difer\u00e9nciase doutros movementos anarquistas en que o seu \u00e1mbito de actuaci\u00f3n caracter\u00edstico (a\u00ednda que non exclusivo) \u00e9 o mundo do traballo, complement\u00e1ndose con outras organizaci\u00f3ns de similar ideolox\u00eda para a consecuci\u00f3n das fins perseguidas.\nFinalidade.\nA s\u00faa meta \u00e9 a conquista por parte dos traballadores dos medios de produci\u00f3n e cambio e a reorganizaci\u00f3n da sociedade segundo os principios federalistas, autoxestionando t\u00f3dalas estruturas sociais e econ\u00f3micas polos mesmos traballadores. \u00c9 por isto que o anarcosindicalismo \u00e9 radicalmente antag\u00f3nico con calquera forma de capitalismo e de organizaci\u00f3n estatal ou estatismo. Este plan \u00e9 co\u00f1ecido como comunismo libertario.\nPrincipios e t\u00e1cticas.\nOs seus principios esenciais son: o federalismo, a autoxesti\u00f3n, a acci\u00f3n directa (tratamento dos conflitos laborais entre empresario e traballadores sen o concurso de terceiros), a axuda mutua, o anticapitalismo e o internacionalismo.\nHistoria.\nDeriva dos postulados orixinais da Primeira Internacional, tomando o sindicato como o medio de loita da clase obreira. Tivo un papel importante na Arxentina, Italia, Estados Unidos, Uruguai, Francia, Rusia, Corea ou Espa\u00f1a, lugar este \u00faltimo onde tivo unha grande importancia na Revoluci\u00f3n Espa\u00f1ola de 1936. V\u00e9xase Anarquismo en Espa\u00f1a para unha exposici\u00f3n m\u00e1is exhaustiva do anarcosindicalismo neste pa\u00eds.\nActualmente o anarcosindicalismo \u00e1chase, malia ser unha forza minoritaria, estendido polos cinco continentes, sendo a organizaci\u00f3n que m\u00e1is o impulsa a AIT, organizaci\u00f3n fundada en Berl\u00edn en 1922 e que pretende ser a continuadora da Primeira Internacional.\nUnha das grandes dificultades \u00e1s que se enfrontou historicamente o anarcosindicalismo foron as s\u00faas divisi\u00f3ns internas. A s\u00edntese ideol\u00f3xica resultante entre o anarquismo e o sindicalismo revolucionario comporta tensi\u00f3ns entre partidarios m\u00e1is inclinados cara a unha ou outra tendencia, o que provocou e provoca divisi\u00f3ns nos seos das organizaci\u00f3ns anarcosindicais.\nEn Espa\u00f1a, durante o per\u00edodo da Segunda Rep\u00fablica houbo d\u00faas escisi\u00f3ns \u00f3 respecto. A primeira escisi\u00f3n xorde dunha reacci\u00f3n por parte de sindicalistas ante o predominio da FAI dentro da CNT. Estes sindicalistas escribiron unha carta expo\u00f1endo as s\u00faas diferenzas, e foron co\u00f1ecidos como os treintistas (pois esa carta foi asinada por 30 adherentes).A segunda escisi\u00f3n viu por parte do cenetista \u00c1ngel Pesta\u00f1a, que fundou e liderou o Partido Sindicalista, a\u00ednda que finalmente reingresou na CNT e volveu \u00f3s principios anarcosindicalistas cl\u00e1sicos.\nNa actualidade o anarcosindicato de Espa\u00f1a que contin\u00faa adherido \u00e1 Asociaci\u00f3n Internacional dos Traballadores (A.I.T.) \u00e9 a Confederaci\u00f3n Nacional do Traballo (CNT). Oponse \u00e1s elecci\u00f3ns sindicais e a recibir subvenci\u00f3ns, e practica a autoxesti\u00f3n mantendo unha autonom\u00eda total respecto do Estado. Os seus afiliados e secretarios non son remunerados en ning\u00fan caso.\nOutro sindicato que se proclama anarcosindicalista en Espa\u00f1a \u00e9 a Confederaci\u00f3n Xeral do Traballo (CXT), que xurdiu como escisi\u00f3n posibilista da CNT. A CXT participa en elecci\u00f3ns sindicais para a creaci\u00f3n dos comit\u00e9s de empresa, disp\u00f3n asalariados \u00f3 seu cargo, recibe subvenci\u00f3ns do Estado e ten liberados sindicais. En Madrid sufriu unha escisi\u00f3n chamada Solidaridad Obrera.\nLibertarios sindicalistas.\nFederica Montseny, cenetista catal\u00e1, foi a primeira muller na historia espa\u00f1ola ministra do goberno. Foi ministra de Sanidade durante a guerra civil no goberno de Largo Caballero. A s\u00faa participaci\u00f3n como membro dun Goberno \u00e9 obxecto de pol\u00e9mica en medios anarquistas e anarcosindicalistas.\nJuan Garc\u00eda Oliver representou a li\u00f1a \"fa\u00edsta\" (Federaci\u00f3n Anarquista Ib\u00e9rica, FAI), m\u00e1is anarquista, da CNT.\nBuenaventura Durruti converteuse nun mito debido \u00f3 seu compromiso militante durante a clandestinidade, o que o levou a converterse no responsable da columna m\u00e1is significativa de milicianos durante a guerra civil, a Columna Durruti."}
{"id": "65192", "revid": "72012", "url": "https://gl.wikipedia.org/wiki?curid=65192", "title": "Cornelius Castoriadis", "text": "Cornelius Castoriadis, nado en Istambul o 11 de marzo de 1922 e finado en Par\u00eds o 26 de decembro de 1997, foi un fil\u00f3sofo e psicanalista franc\u00e9s de orixe grega, defensor do concepto de autonom\u00eda pol\u00edtica. Fundou nos anos 40 o grupo-revista Socialismo ou barbarie, de tendencias pr\u00f3ximas ao comunismo de consellos e ao luxemburguismo.\nBiograf\u00eda.\nCastoriadis naceu en Istambul e mudouse coa s\u00faa familia a Atenas. Desenvolveu o seu interese pola pol\u00edtica logo de entrar en contacto co pensamento e filosof\u00eda marxistas aos 13 anos. A s\u00faa primeira participaci\u00f3n activa na pol\u00edtica ocorreu durante a ditadura de Metaxas (1937), ano no que se uniu \u00e1 \"Xuventude Ateniense Comunista\". En 1941 uniuse ao Partido Comunista Grego (KKE). Un ano m\u00e1is tarde abandonouno para incorporarse ao trostkismo. Isto \u00faltimo foi causa da s\u00faa persecuci\u00f3n tanto polos fascistas como polos comunistas. En 1944 escribiu os seus primeiros ensaios sobre a ciencia social e sobre Max Weber, e publicounos nunha revista chamada \"Arquivo da Sociolox\u00eda e a \u00c9tica \". Despois de licenciarse en ciencias pol\u00edticas, econom\u00eda e dereito pola universidade de Atenas, viaxou ata Par\u00eds en barco, onde se instalou permanentemente para seguir os seus estudos grazas a unha bolsa ofrecida polo Instituto Franc\u00e9s.\nActividade en Par\u00eds.\nUnha vez en Par\u00eds, Castoriadis uniuse ao trostkismo local e a grupos comunistas, abandonando este \u00faltimo en 1948. Ent\u00f3n uniuse a Claude Lefort para fundar o grupo-revista \"Socialismo ou Barbarie\" (Socialisme ou Barbarie), no que se inclu\u00edron Jean-Fran\u00e7ois Lyotard, Edgar Morin e Guy Debord, que foron membros durante pouco tempo. A pesar da s\u00faa curta duraci\u00f3n (autodisolveuse en 1965), este grupo-revista tivo unha importante influencia sobre a esquerda intelectual francesa.\nAo mesmo tempo, traballou como economista na Organizaci\u00f3n para a Cooperaci\u00f3n Econ\u00f3mica e o Desenvolvemento (OCED) ata 1970, o mesmo ano no que obtivo a cidadan\u00eda francesa. Ata ese momento, os seus escritos foron publicados baixo os pseud\u00f3nimos de \"Pierre Chaulieu\" e \"Paul Cardan\". O seu traballo na OCDE axudou considerablemente \u00e1s s\u00faas an\u00e1lises. Nos \u00faltimos anos de \"Socialismo ou Barbarie\", Castoriadis rexeitou as teor\u00edas marxistas da econom\u00eda e da historia.\nPsican\u00e1lise.\nA\u00ednda que estivo activo nos movementos pol\u00edticos dos anos 1960, os seus intereses cambiaron da acci\u00f3n pol\u00edtica directa e a revoluci\u00f3n cara \u00e1 busca de entender a relaci\u00f3n do individuo humano coas formaci\u00f3ns sociais. Isto conduciuno aos acordos m\u00e1is filos\u00f3ficos e psicanal\u00edticos de vida humana social e pol\u00edtica. O seu traballo fundamental publicado en 1975, \u201cA instituci\u00f3n imaxinaria da sociedade\u201d (L'institution imaginaire de la soci\u00e9t\u00e9), Castoriadis realizou unha redefinici\u00f3n das fins da psican\u00e1lise, e apoiouse nela para producir os seus desenvolvementos relativos \u00e1 imaxinaci\u00f3n radical, e \u00e1 indisociabilidade da psique e a sociedade. Tam\u00e9n postulou a estratificaci\u00f3n da psique como modo da s\u00faa constituci\u00f3n, d\u00e1ndolle nesta un lugar primordial \u00e1 m\u00f3nada ps\u00edquica, cuesti\u00f3n que articular\u00e1 co seu pensamento filos\u00f3fico e social. En 1980, fundou a facultade \u00c9cole des Hautes \u00c9tudes en Sciences Sociales\nPensamento.\nA imaxinaci\u00f3n, tal e como foi repensada por Castoriadis, \u00e9 unha noci\u00f3n clave no seu pensamento, que xira arredor dela: \u00e9 a orixe de todo o que se representa e \u00e9 pensado, do racional, sendo a caracter\u00edstica fundamental do suxeito humano a s\u00faa imaxinaci\u00f3n defuncionalizada e liberada.\nFronte \u00e1 l\u00f3xica formal, chamada por el conxuntista identitaria, prop\u00f3n a l\u00f3xica dos magmas, baseada na indeterminidade. A noci\u00f3n de magma apl\u00edcase tanto ao inconsciente, como un dos lugares de expresi\u00f3n da imaxinaci\u00f3n radical, \u00e1 sociedade, en tanto que hai un magma de significaci\u00f3ns imaxinarias sociais. En relaci\u00f3n \u00e1 ciencia, prop\u00f3n a elucidaci\u00f3n da mesma desde unha perspectiva hist\u00f3rico-social e filos\u00f3fica. Debe estar dirixida sempre ao desaf\u00edo de crear un pensamento complexo que sexa quen de facer pensar, de creaci\u00f3n, de ruptura e xurdimento. A ciencia ten a incerteza no seu centro: todo co\u00f1ecemento \u00e9 parcial, en oposici\u00f3n \u00e1 certeza, coagulaci\u00f3n de todo saber pos\u00edbel, que responde a unha das caracter\u00edsticas da psique e da sociedade. As\u00ed, dir\u00e1 que o real non ten unha l\u00f3xica, ao mesmo tempo que non deixa de tela. Prop\u00f3n romper definitivamente coa separaci\u00f3n entre ciencia e filosof\u00eda, e rematar coa ilusi\u00f3n de que a subxectividade pode quedar por f\u00f3ra de todo saber.\nSegundo Castoriadis, as sociedades m\u00f3vense entre a heteronom\u00eda (alienaci\u00f3n) e a autonom\u00eda. Esta \u00faltima para ser alcanzada precisa da posta en funcionamento dun r\u00e9xime democr\u00e1tico, no que a idea de mortalidade ocupa un lugar privilexiado. Este tipo de sociedade \u00e9 capaz de reflexionar sobre as s\u00faas significaci\u00f3ns, e institu\u00edr de modo l\u00facido novas. Pero a tendencia, tanto na sociedade do suxeito, \u00e9 ao peche do sentido, da emerxencia do magm\u00e1tico. Outra cuesti\u00f3n a resaltar \u00e9 que Castoriadis propugna un cambio profundo da relaci\u00f3n dos integrantes da sociedade co co\u00f1ecemento, o que implica unha diferente relaci\u00f3n coa autoridade.\nFinalmente, a cuesti\u00f3n do poder ocupa un lugar destacado na reflexi\u00f3n de Castoriadis: \u00e9 anterior a todo poder expl\u00edcito, e \u00e9 o poder da instituci\u00f3n da sociedade que exerce o colectivo an\u00f3nimo. O poder, desta maneira, non \u00e9 de ningu\u00e9n. A ideolox\u00eda que o acompa\u00f1a non \u00e9 m\u00e1is que o aspecto racional das significaci\u00f3ns imaxinarias sociais. As preguntas sobre o poder, sobre a igualdade, a xustiza, a liberdade, carecen dunha resposta \u00faltima.\nV\u00e9xase tam\u00e9n.\nOutros artigos.\nSocialismo ou barbarie."}
{"id": "65196", "revid": "98629", "url": "https://gl.wikipedia.org/wiki?curid=65196", "title": "Antozoos", "text": "A dos antozoos (\"Anthozoa\") \u00e9 unha clase do filo dos cnidarios.\nComprende m\u00e1is de 6 000 especies, polo que \u00e1 a maior do filo, todas elas mari\u00f1as. As s\u00faas especies presentan exclusivamente forma de p\u00f3lipo, polo que se distinguen dos restantes cnidarios por teren unha vida enteiramente s\u00e9sil, sen estado libre de medusa. Incl\u00fae especies tan co\u00f1ecidas como as anemones de mar, os corais, as gorgonias e as chamadas plumas de mar. Poden seren solitarias ou coloniais, e teren esqueleto ou careceren del.\nVar\u00edan en tama\u00f1o desde individuos pequenos de menos de medio cent\u00edmetro de ancho at\u00e9 colonias grandes de un metro ou m\u00e1is de di\u00e1metro. Incl\u00faen especies cunha ampla gama de cores e formas, algunhas delas que constr\u00faen arrecifes de coral. \nA\u00ednda que os arrecifes e os ambientes de augas pouco profundas exhiben unha gran variedade de especies, de feito hai m\u00e1is especies de corais que viven en augas profundas que en augas superficiais, e moitos taxa cambiaron durante a s\u00faa historia evolutiva de augas superficiais a profundas e viceversa.\nTaxonom\u00eda.\nDescrici\u00f3n.\nA clase foi descrita en 1834 polo naturalista, zo\u00f3logo, bot\u00e1nico, anatomista, xe\u00f3logo e microscopista alem\u00e1n Christian Gottfried Ehrenberg.\nEtimolox\u00eda.\nO nome cient\u00edfico \"Anthozoa\" est\u00e1 formado pola uni\u00f3n dos elementos do lat\u00edn cient\u00edfico \"antho-\" e \"-zo\", ambos tirados dos nomes do grego antigo \u03ac\u03bd\u03b8\u03bf\u03c2 \"\u00e1nthos\", \"flor\", e \u03b6\u03c9\u03bf\u03bd \"z\u014don\", \"animal\", co engadido do sufixo \"-a\", inducando plural.. Literalmente: \"os animais con forma de flor\".\nClasificaci\u00f3n.\nA clase subdiv\u00eddese, segundo o WoRMS, nas seguintes tres subclases, coas ordes que se indican:\nExistindo ademais varias especies \"incertae sedis\".\nEstudos xen\u00e9ticos de ADN ribos\u00f3mico demostraron que Ceriantharia \u00e9 un grupo monofil\u00e9tico, e a orde m\u00e1is antiga, ou basal.\nPor\u00e9n, o ITIS s\u00f3 reco\u00f1ecce d\u00faas:\nCaracter\u00edsticas.\nA anatom\u00eda dos antozoos bas\u00e9ase nunha estrutura tubular, cun eixe boral-aboral, \u00e9 dicir, sen ano, epiderme interior e cavidade gastrovascular ou cel\u00e9ntero. Por non presentaren alternancia de xeraci\u00f3ns (p\u00f3lipo-medusa) pos\u00faen unha superficie de estabilizaci\u00f3n que os une ao substrato, xusto despois do momento en que as larvas (pl\u00e1nulas) encontran un novo sitio para o seu establecemento.\nO p\u00f3lipo dos antozoos \u00e9 de simetr\u00eda radial, hexarradial ou octorradial, e presenta as seguientes caracter\u00edsticas: \nO principal eixe do corpo discorre, lonxitudinalmente, desde a boca, na zona boral ou apical, at\u00e9 a base do p\u00f3lipo, zona aboral ou basal. \u00c9 dicir, que se se cortara de arriba a abaixo o p\u00f3lipo, sacando unha tallada do mesmo, ao longo deste corte se poder\u00edan ver as mesmas estruturas, neste caso da mesoglea. A zona aboral pode ademais desenvolver un disco basal, adaptado especialmente para escavar e asentarse' en substratos brandos, ou, no caso das formas coloniais, permitirlles \u00e1s p\u00f3las tallos erixirse desde unha mesma base. \nTanto a mesoglea, como a epiderme e o cel\u00e9ntero, f\u00f3rmanse de xeito temper\u00e1n na gastrulaci\u00f3n, a partir da invaxinaci\u00f3n do epiblasto no blastocele. Por\u00e9n, a diferenza dos dem\u00e1s metazoos, os cnidarios en xeral, e entre eles os antozoos, non forman o eixe boca-ano, o que, en termos pr\u00e1cticos, significa que hai un \u00fanico lugar de alimentaci\u00f3n e de excreci\u00f3n.\nA mesoglea, ou mesenterio, est\u00e1 composta por dous tipos de m\u00fasculos, que se encontran a redor da cavidade gastrovascular. Tanto os m\u00fasculos lonxitudinalis como os transversais realizan contracci\u00f3ns que facilitan o movemento das presas que captura o animal a trav\u00e9s da cavidade gastrovascular e a s\u00faa posterior asimilaci\u00f3n.\nReproduci\u00f3n.\nNas anemones e nos corais duros, o p\u00f3lipo libera os gametos. Estes, tras a fecundaci\u00f3n, producen larvas pl\u00e1nulas, que viven de forma pel\u00e1xica at\u00e9 encontraren un sitio para establecerse. No caso dos corais solitarios, non o fan cerca dos p\u00f3lipos pais, nin das esponxas, porque a competencia por recursos, como plancto ou luz, e os depredadores, respectivamente, imposibilitar\u00edalles o seu desenvolvemento.\nFiloxenia.\nOs antozoos subdiv\u00eddense, como vimos, en tres ordes, Octocorallia, Hexacorallia e Ceriantharia, que forman grupos monofil\u00e9ticos e xeralmente mostran diferenzas na simetr\u00eda da estrutura do p\u00f3lipos en cada subclase. As relaci\u00f3ns filoxen\u00e9ticas dentro das subclases est\u00e1n a\u00ednda sen resolver."}
{"id": "65197", "revid": "7592", "url": "https://gl.wikipedia.org/wiki?curid=65197", "title": "Antozoo", "text": ""}
{"id": "65198", "revid": "1822", "url": "https://gl.wikipedia.org/wiki?curid=65198", "title": "Hidrozoo", "text": ""}
{"id": "65199", "revid": "109216", "url": "https://gl.wikipedia.org/wiki?curid=65199", "title": "Teledetecci\u00f3n", "text": "A teledetecci\u00f3n, co\u00f1ecida comunmente como percepci\u00f3n remota, \u00e9 a t\u00e9cnica que permite obter informaci\u00f3n sobre un obxecto, superficie ou fen\u00f3meno a trav\u00e9s da an\u00e1lise dos datos adquiridos por un instrumento que non est\u00e1 en contacto con el. Bas\u00e9ase en que cada obxecto, \u00e1rea ou fen\u00f3meno emite un espectro electromagn\u00e9tico espec\u00edfico, en funci\u00f3n da s\u00faa propia natureza e das radiaci\u00f3ns que recibe. Ao tipo de espectro electromagn\u00e9tico que emite cada obxecto denom\u00ednaselle firma espectral, a cal o fai distinguible a ese obxecto, superficie ou fen\u00f3meno dos demais.\nPolo xeral os datos son recollidos a trav\u00e9s de sensores instalados en plataformas aerotransportadas ou en sat\u00e9lites artificiais, os cales captan a radiancia emitida ou reflectida, obt\u00e9ndose unha imaxe, habitualmente en falsa cor cunha banda para cada unha destas rexi\u00f3ns do espectro. Os avances en tecnolox\u00eda permitiron contar con instrumentos cada vez m\u00e1is precisos baseados en electr\u00f3nica e experimentaci\u00f3n con materiais que permiten obter informaci\u00f3n cada vez m\u00e1is completa contida en imaxes de sat\u00e9lite."}
{"id": "65210", "revid": "89787", "url": "https://gl.wikipedia.org/wiki?curid=65210", "title": "Cubozoos", "text": "Os cubozoos (\"Cubozoa\", do grego \u03ba\u03cd\u03b2\u03bf\u03c2 \"k\u00fdbos\", 'cubo', e \u03b6\u1ff7\u03bf\u03bd \"z\u00f4on\", 'animal'), son unha clase do filo dos cnidarios (\"Cnidaria\"). O seu nome alude \u00e1 forma c\u00fabica do corpo destes animais.\nPos\u00faen certa semellanza coas medusas da clase dos escifozoos (\"Scyphozoa\"), e a s\u00faa posici\u00f3n taxon\u00f3mica non est\u00e1 a\u00ednda ben definida. Non chegan \u00e1s 40 especies descritas que, antigamente, se clasificaban dentro dos escifozoos.\nO nome da clase ref\u00edrese ao aspecto visual dos sif\u00f3ns, que lembran un cubo (ao contrario das medusas, que son circulares, en forma de paraugas).\nCaracter\u00edsticas.\nOs cubozoos, ao contrario das medusas que son animais planct\u00f3nicos filtradores, son predadores activos, con capacidade de desprazamento propia. Alg\u00fans estudos indican que os cubozoos non se limitan a acompa\u00f1ar as correntes oce\u00e1nicas e poden percorrer cerca dun quil\u00f3metro en media hora. Este modo de vida activo implica a necesidade de per\u00edodos de descanso, que os cubozoos realizan durante as noites que pasan no fondo do mar.\nOutra caracter\u00edstica especial dos cubozoos e que est\u00e1n dotados de visi\u00f3n. Estes animais te\u00f1en 24 ollos agrupados en conxuntos de seis e dispostos nos catro lados que compo\u00f1en o sif\u00f3n. Cada un destes conxuntos ten dous tipos de ollos: fosas que detectan a luz (semellantes \u00e1s observadas noutros cnidarios) e ollos propiamente ditos, extremadamente complexos e coa mesma estrutura que o ollo humano composto por cristalino, retina e c\u00f3rnea. A pesar desta complexidade, non est\u00e1 claro como \u00e9 que estes animais procesan a informaci\u00f3n adquirida polos ollos, xa que non pos\u00faen cerebro. En vez dun sistema cognitivo central, os cubozoos te\u00f1en zonas de elevada densidade de nervios xunto aos conxuntos de ollos, que poden ser centros de procesamento de informaci\u00f3n. Para xustificar a evoluci\u00f3n dun sistema visual tan elaborado foi suxerido que os cubozoos buscan e cazan activamente as s\u00faas presas, que incl\u00faen krill, pequenos cangrexos e peixes.\nClasificaci\u00f3n.\nTaxonom\u00eda.\nSegundo o \"Syst\u00e8me d'Information Taxonomique Int\u00e9gr\u00e9\":\nSegundo a \"Animal Diversity Web\" e a \"National Center for Biotechnology Information\":\nSegundo Catalogue of life"}
{"id": "65211", "revid": "1822", "url": "https://gl.wikipedia.org/wiki?curid=65211", "title": "Cubozoo", "text": ""}
{"id": "65215", "revid": "89787", "url": "https://gl.wikipedia.org/wiki?curid=65215", "title": "Escifozoos", "text": "Os escifozoos (\"Scyphozoa\", do grego \u03c3\u03ba\u03cd\u03c6\u03bf\u03c2 \"skyphos\", 'cunca', 'copa', e \u03b6\u03c9\u03bf\u03bd \"zoon\", animal) son unha clase do filo dos cnidarios (\"Cnidaria\") coa fase de p\u00f3lipo, s\u00e9sil, moi reducida. De feito, son os cnidarios aos que m\u00e1is frecuentemente se alude como medusas, xa que esta \u00e9 a fase que prediomina no seu ciclo biol\u00f3xico e acostuman, ademais, a seren m\u00e1is grandes que as hidromedusas, cun di\u00e1metro de entre 2 e 40\u00a0cm, a\u00ednda que en \"Cyanea capillata\" pode chegar at\u00e9 os 2 m e ter os tent\u00e1culos de 60 a 70 m de lonxitude.\nAs medusas son organismos transparentes e xelatinosos cuxo corpo pode estar formado at\u00e9 por un 95 % de auga. Case todas viven nos oc\u00e9anos, co\u00f1ec\u00e9ndose unhas 200 especies, presentes en todos os mares.\nNormalmente util\u00edzase o nome com\u00fan medusa para identificalas, a\u00ednda que tam\u00e9n se usa este nome vulgar para os representantes das clases dos hidrozoos (\"Hydrozoa\") e cubozoos (\"Cubozoa\").\nCaracter\u00edsticas.\nComo todos os cnidarios, o corpo das medusas \u00e9 basicamente un saco con simetr\u00eda radial formado por d\u00faas capas de c\u00e9lulas \u2014o ectoderma, no exterior, e o endoderma no interior\u2014 cunha masa xelatinosa entre elas, chamada mesoglea e aberto cara ao exterior. Ao redor da abertura, as medusas presentan unha coroa de tent\u00e1culos con c\u00e9lulas urticantes, os cnidocitos, capaces de disparar unha min\u00fascula espi\u00f1a ou nematociste que cont\u00e9n unha toxina.\nAs medusas usan estes \"aparellos\" non s\u00f3 para se defenderen dos depredadores, sen\u00f3n tam\u00e9n para inmobilizaren \u00e1s s\u00faas presas, como un pequeno peixe, para se alimentaren.\nClasificaci\u00f3n.\nTaxonom\u00eda.\nSegundo o \"Syst\u00e8me d'Information Taxonomique Int\u00e9gr\u00e9\":\nSegundo a \"Animal Diversity Web\":"}
{"id": "65216", "revid": "1822", "url": "https://gl.wikipedia.org/wiki?curid=65216", "title": "Escifozoo", "text": ""}
{"id": "65218", "revid": "1131", "url": "https://gl.wikipedia.org/wiki?curid=65218", "title": "O Chan da Ferradura", "text": "O Chan da Ferradura \u00e9 un conxunto de gravados rupestres, situados na parroquia de San Pedro de Trasalba, pertencente ao concello de Amoeiro e parte no concello de Punx\u00edn, a poucos quil\u00f3metros da capital provincial Ourense.\nAs rochas foron descubertas ao longo dos traballos de seguimento arqueol\u00f3xico da construci\u00f3n do gasoduto Pontevedra - Ourense, realizados na segunda metade da d\u00e9cada de 1990 polo Laboratorio de Arqueolox\u00eda e Formas Culturais do Instituto de Investigaci\u00f3ns Tecnol\u00f3xicas da Universidade de Santiago de Compostela. Durante estes traballos localiz\u00e1ronse unhas 30 rochas con gravados distribu\u00eddas en vinte grupos nunha \u00e1rea de 500 m\u00b2.\nSituaci\u00f3n.\nO Chan da Ferradura \u00e9 unha pequena meseta situada no extremo sudocidental do Chao de Amoeiro, sendo o punto xeogr\u00e1fico dominante entre a confluencia dos r\u00edos Barbanti\u00f1o e o Mi\u00f1o.\nDescrici\u00f3n.\nTr\u00e1tase dunha interesante estaci\u00f3n de gravados rupestres de cronolox\u00eda indeterminada, xa que pola s\u00faa tipolox\u00eda, basicamente covi\u00f1as, e polo tipo de soporte (xisto) distinto ao predominante nos gravados do suroeste de Galicia. Ademais tr\u00e1tase de grandes penedos exentos e alg\u00fans abrigos con gravados no seu interior. O conxunto est\u00e1 composto por un total de 18 grupos inscult\u00f3ricos dispostos en torno ao Chan da Ferradura. A disposici\u00f3n dos petr\u00f3glifos \u00e9 perif\u00e9rica dentro da formaci\u00f3n topogr\u00e1fica confer\u00edndolle unha clara unidade \u00e1 estaci\u00f3n rupestre.\nAo conxunto de gravados eng\u00e1dense dous castros situados nas inmediaci\u00f3ns da estaci\u00f3n: o Castro da Zarra e o Castro Coto do Castro. No da Zarra localiz\u00e1ronse tres petr\u00f3glifos tipoloxicamente diferentes aos da estaci\u00f3n de A Ferradura, xa que os motivos que presentan os gravados son dese\u00f1os propios da Idade de Bronce, tres rochas con c\u00edrculos conc\u00e9ntricos como motivo principal.\nA estruturaci\u00f3n espacial dos gravados def\u00ednese logo pola disposici\u00f3n de grandes penedos con covi\u00f1as delimitando un chan en altura, un acceso \u00e1 estaci\u00f3n e un complexo central que no caso da Ferradura \u00e9 unha rocha cun m\u00ednimo de once figuras de p\u00e9s, covi\u00f1as e ferraduras, sen ter en conta a cronolox\u00eda coincidente ou non dos gravados.\nOs motivos representados son moi diversos sendo as maioritarias as covi\u00f1as hemiesf\u00e9ricas, hemicil\u00edndricas, os reticulados, os c\u00edrculos conc\u00e9ntricos, as ferraduras e as cruces. Entre estes gravados destacan:\nA ali\u00f1aci\u00f3n arqueoastron\u00f3mica no solsticio de inverno: \"O abeiro do Raposo\".\nO gravado est\u00e1 orientado cara a unha abertura triangular natural do abeiro que mira cara ao sueste, e xa o seu descubridor ponderou a posibilidade de que estivese orientada cara o solpor no solsticio de inverno. A rocha onde est\u00e1 gravado separouse dunha rocha maior e foi deslizada lixeiramente para situala na boca do abeiro.\nDespois de varios intentos errados, o 21 de decembro de 2001, Garc\u00eda Quintela e Santos Est\u00e9vez puideron comprobar empiricamente a intuici\u00f3n inicial, unha relaci\u00f3n entre o petr\u00f3glifo, a apertura do abeiro e o ocaso do Sol o d\u00eda do solsticio de inverno. Nos \u00faltimos momentos do d\u00eda do solsticio de inverno fixeron as seguintes observaci\u00f3ns:\nEmpiricamente comprobaron a existencia dunha ali\u00f1aci\u00f3n arqueoastron\u00f3mica entre o Sol minutos antes do ocaso do d\u00eda do solsticio de inverno, o cumio do San Trocado, o abeiro do Raposo e o seu petr\u00f3glifo, e a cima do Coto do Castro.\nDa observaci\u00f3n deste feito natural pouca informaci\u00f3n se pode obter sobre o posible significado para a comunidade da Idade de Ferro, xa que nin sequera se pode establecer unha dataci\u00f3n para o petr\u00f3glifo que non ten que ser coet\u00e1nea \u00e1 ocupaci\u00f3n de San Trocado e Coto do Castro.\nOs investigadores Marco V. Garc\u00eda Quintela e Manuel Santos Est\u00e9vez propo\u00f1en a seguinte hip\u00f3tese sobre o motivo representado no petr\u00f3glifo:\nEstas propostas non levan recibido unha boa acollida entre a comunidade cient\u00edfica critic\u00e1ndoas de pouco plausibles e baseadas en razoamentos incompletos e en moitos casos carentes do necesario rigor cient\u00edfico."}
{"id": "65219", "revid": "1131", "url": "https://gl.wikipedia.org/wiki?curid=65219", "title": "Galer\u00eda de imaxes de Rois", "text": "Galer\u00eda de imaxes do concello de Rois na provincia da Coru\u00f1a."}
{"id": "65220", "revid": "85894", "url": "https://gl.wikipedia.org/wiki?curid=65220", "title": "Rota, C\u00e1diz", "text": "Rota \u00e9 un municipio andaluz, pertencente \u00e1 provincia de C\u00e1diz. Ten unha superficie de 84\u00a0km\u00b2, e limita con Chipiona, Sanl\u00facar de Barrameda e El Puerto de Santa Mar\u00eda. At\u00f3pase situada a unha altitude de 9 metros e a 36 quil\u00f3metros da capital de provincia, C\u00e1diz. No ano 2008 ti\u00f1a 27.918 habitantes, cunha densidade de 332,32 hab/km\u00b2.\nSituada xunto \u00e1 ba\u00eda de C\u00e1diz na costa de Oc\u00e9ano Atl\u00e1ntico, a medio cami\u00f1o entre Portugal e Xibraltar, \u00e9 unha cidade eminentemente tur\u00edstica, un destino de vacaci\u00f3ns para viaxeiros procedentes de todos os puntos de Europa. En tempada baixa, a s\u00faa principal actividade comercial \u00e9 a industria pesqueira. No seu termo municipal est\u00e1 situada a Base Naval de Rota."}
{"id": "65221", "revid": "98629", "url": "https://gl.wikipedia.org/wiki?curid=65221", "title": "Tinian", "text": "Tinian \u00e9 unha das tres illas principais da Mancomunidade das Illas Marianas do Norte, actualmente baixo soberan\u00eda estadounidense. Ten unha extensi\u00f3n de 101\u00a0km\u00b2 e a s\u00faa principal localidade \u00e9 o pobo de San Jos\u00e9. A oito quil\u00f3metros en direcci\u00f3n nord\u00e9s at\u00f3pase a veci\u00f1a illa de Saipan, que acolle a capital do arquip\u00e9lago, e a sete a deshabitada Aguillan.\nHistoria.\nA illa, que sempre estivo moi pouco poboada, foi reclamada por Espa\u00f1a xunto co resto das Illas Marianas en 1667, chegando a partir de ent\u00f3n alg\u00fans misioneiros. En 1741 o almirante brit\u00e1nico George Anson recalou en Tinian durante a Guerra da Orella de Jenkins, pero se retirou pouco despois. O dominio espa\u00f1ol durar\u00eda ata 1899, ano en que Espa\u00f1a, incapaz de manter o control sobre as s\u00faas posesi\u00f3ns en Ocean\u00eda tras a perda de Filipinas durante a Guerra Hispano-Estadounidense accedeu a venderllas ao Imperio Alem\u00e1n.\nDurante o breve per\u00edodo que durou a administraci\u00f3n alem\u00e1 a illa permaneceu practicamente baleira, sendo ocupada polos xaponeses tras a primeira guerra mundial. Estes constru\u00edron plantaci\u00f3ns de cana de azucre e 3 pequenas pistas para avi\u00f3ns, ademais de despregar unha gran guarnici\u00f3n defensiva que perdurar\u00eda ata a conquista da illa polos Estados Unidos en xullo de 1944. Tras a vitoria os norteamericanos converteron Tinian nunha gran base a\u00e9rea capaz de acoller bombardeiros, dispo\u00f1endo as pistas e instalaci\u00f3ns de forma que recordaban o plano urbano da illa de Manhattan e bautiz\u00e1ronas en consecuencia: o hospital militar, por exemplo, foi chamado \"Central Park\", e a \u00e1rea onde se atopaba a antiga base xaponesa \"The Village\", en referencia a Greenwich Village. Durante o restante ano de guerra Tinian converteuse na base a\u00e9rea no Pac\u00edfico con maior actividade, acollendo a engalaxe da gran maior\u00eda de avi\u00f3ns destinados a bombardear as principais cidades xaponesas. Entre estes avi\u00f3ns atop\u00e1banse os que lanzaron as d\u00faas bombas at\u00f3micas sobre Hiroshima e Nagasaki, \"Fat Man\" e \"Little Boy\".\nEstado actual.\nTras o fin da segunda guerra mundial a illa retornou a un estado de subdesenvolvemento no que a\u00ednda se atopa. As vellas instalaci\u00f3ns militares permanecen abandonadas \u00e1 natureza, coa \u00fanica excepci\u00f3n dun monumento situado no lugar onde estiveron as bombas e un pequeno aeroporto que s\u00f3 ten tr\u00e1fico con Saip\u00e1n, un traxecto duns cinco minutos. A viaxe tam\u00e9n se pode facer en barco, a\u00ednda que s\u00f3 hai unha sa\u00edda e unha chegada por d\u00eda. Os principais negocios son d\u00faas gasolineiras e un casino, a\u00ednda que o goberno local ten a intenci\u00f3n de constru\u00edr catro m\u00e1is coa intenci\u00f3n de atraer m\u00e1is turismo.\nEn 2000, o censo de poboaci\u00f3n efectuado polo goberno dos Estados Unidos contabilizaba un total de 3.540 habitantes na illa."}
{"id": "65222", "revid": "25871", "url": "https://gl.wikipedia.org/wiki?curid=65222", "title": "Farall\u00f3n de Paxaros", "text": "Farall\u00f3n de Paxaros ou Urracas \u00e9 a illa m\u00e1is occidental das Illas Marianas do Norte e esta deshabitada. \u00c9 tam\u00e9n o punto m\u00e1is occidental nos Estados Unidos se se incl\u00faen as \u00e1reas insulares e exclu\u00edndo a li\u00f1a internacional de cambio de data. \nA s\u00faa altura m\u00e1xima \u00e9 de 360 m sobre o nivel do mar. Ten un di\u00e1metro de 1.2 millas, e \u00e9 unha illa volc\u00e1nica que tivo varias erupci\u00f3ns, a \u00faltima do 27 de marzo ao 10 de abril de 1967. As illas m\u00e1is veci\u00f1as son as de Saip\u00e1n e Tinian."}
{"id": "65223", "revid": "23204", "url": "https://gl.wikipedia.org/wiki?curid=65223", "title": "Monte Medulio", "text": "O monte Medulio \u00e9 o lugar da batalla dos galaicos, c\u00e1ntabros e \u00e1stures no ano 22 a. C. contra as lexi\u00f3ns de Caio Furnio e Publio Carisio, e onde os \u00faltimos guerreiros resistentes se suicidaron durante o sitio.\nHistoria.\nA s\u00faa situaci\u00f3n xeogr\u00e1fica hoxe en d\u00eda \u00e9 a\u00ednda controvertida. Segundo alg\u00fans sit\u00faase nas monta\u00f1as do concello de Lena, outros sit\u00faano no Picu Cervera, no \"Castro Meduales\", en Belmonte de Miranda. Aduciuse que fontes cl\u00e1sicas o sit\u00faan preto do Bierzo, preto das minas romanas das M\u00e9dulas, o cal explicar\u00eda a toponimia do lugar. Con todo, Paulo Orosio situ\u00e1bao nas partes m\u00e1is afastadas da Gallaecia (\"Praeterea ulteriores Gallaeciae partes, quae montibus siluisque consitae Oceano terminantur\") preto do r\u00edo Mi\u00f1o (\"Minium flumine inminentem\"), o que leva a Vicente Risco a descartar esta localizaci\u00f3n, que considera unha xustificaci\u00f3n previa \u00e1 teor\u00eda de Sarmiento relativa a que o antigo Mi\u00f1o era o r\u00edo Sil, o cal considera pouco probable en favor doutras posibles localizaci\u00f3ns como o Monte Medelo, en Santa Cruz de Arrabaldo (sostido por Bo\u00e1n e que tam\u00e9n conta co argumento da toponimia ao seu favor); Cabeza de Meda (na Baixa Limia, e sostido por Cort\u00e9s, Cornide e Murgu\u00eda), os montes Aloia (en Tui) ou Santa Trega, na Guarda (sostido por Adolf Schulten).\nModernos estudos establecen unha hip\u00f3tese que o situar\u00eda nun dos montes da Serra do Courel, o Monte Cido, cuxo top\u00f3nimo poder\u00eda provir da voz latina Occidio, (\"matanza, carnizar\u00eda\"), e no que se poden apreciar os restos dun foxo como o que, segundo os datos de que se disp\u00f3n, se fixo para cercar o monte e no que se descubriron vestixios romanos como unha aguia imperial de bronce procedente dun estandarte. Segundo Andr\u00e9 Pena Gra\u00f1a o monte Medulio estar\u00eda na xuntanza dos r\u00edos Mi\u00f1o e Sil, nos Peares.\nA principal referencia \u00e1 batalla da que dispo\u00f1emos \u00e9 a de Paulo Orosio:\nSegundo cita o historiador romano Floro sobre a batalla:\nSegundo o padre Sarmiento e Vicente Risco, uns inxeriron o veleno do teixo, mentres que outros se botaron ao lume dunha inmensa fogueira e outros se deron morte coas s\u00faas espadas. Ram\u00f3n Cabanillas escribir\u00eda no seu poema \"\u00a1En p\u00e9!\", pertencente ao seu poemario de 1917 \"Da terra asoballada\":"}
{"id": "65224", "revid": "23204", "url": "https://gl.wikipedia.org/wiki?curid=65224", "title": "Nan Madol", "text": "Consistente nunha serie de pequenas illas artificiais unidas por unha rede de canles, o Nan Madol \u00e9 co\u00f1ecido \u00e1s veces como \"a Venecia do Pac\u00edfico\". Est\u00e1 preto da illa de Pohnpei, que forma parte dos Estados Federados de Micronesia, e foi a capital da dinast\u00eda Saudeleur ata aproximadamente o ano 1500 de nosa era. Nan Madol significa \"entre espazos\" e fai referencia \u00e1s s\u00faas canles.\nHistoria.\nO Nan Madol foi a capital cerimonial e pol\u00edtica da dinast\u00eda Saudeleur, a cal gobernaba aos 25.000 habitantes de Pohnpei. Situado \u00e1 parte da illa principal de Pohnpei, est\u00e1 habitado aproximadamente desde o s\u00e9culo I ou II d.C. A construci\u00f3n do illote comezou entre os s\u00e9culos VIII e IX, pero a s\u00faa arquitectura megal\u00edtica probablemente non empezou a constru\u00edrse ata o s\u00e9culo XII.\nObxectivo e caracter\u00edsticas.\nNo centro hab\u00eda unha residencia especial destinada \u00e1 nobreza, e tam\u00e9n para actividades funerarias presididas polos sacerdotes. A s\u00faa poboaci\u00f3n case seguramente non excedeu de 1.000 persoas, e ata puido ser menos da metade. A\u00ednda que moitos dos residentes fosen xefes, a maior\u00eda eran xente normal. O Nan Madol serviu, en parte, para que os gobernantes Saudeleur puidesen organizar e controlar aos seus potenciais rivais, requir\u00edndolles vivir na cidade e non nas s\u00faas casas, onde as s\u00faas actividades houberan sido dif\u00edciles de supervisar.\nMadol Powe, o sector funerario, cont\u00e9n 58 illotes na \u00e1rea nord\u00e9s do Nan Madol. A maior parte dos illotes foron algunha vez ocupados polas vivendas dos sacerdotes. Alg\u00fans illotes complen funci\u00f3ns especiais, como preparaci\u00f3n de alimentos en Usennamw, construci\u00f3n de canoas en Dapahu, e preparaci\u00f3n de aceite de coco en Peinering. En Peinkitel, Karian, e Lemenkou hai tumbas rodeadas por altas paredes, pero o maior logro \u00e9 o illote funerario real de Nandauwas, onde hai paredes de entre 6 e 8 metros de altura rodeando un recinto funerario central dentro do patio principal.\nAlimentos e auga.\nNo Nan Madol non hai auga doce nin alimentos. Hai que ir interior para atopalos. Para os Saudelaur isto non supu\u00f1a ning\u00fan problema, xa que ao ser os xefes supremos, a xente tra\u00edalles todo o que necesitasen. Cando derrocaron aos Saudelaurs e comezou a \u00e9ra dos Nahnmwarkis, estes segu\u00edan vivindo en Nan Madol, pero ti\u00f1an que conseguir auga e alimentos por eles mesmos, v\u00e9ndose obrigados a abandonar eventualmente Nan Madol e a volver \u00e1s s\u00faas propias casas. Outro posible motivo para o abandono do complexo puido ser unha forte diminuci\u00f3n demogr\u00e1fica.\nArqueolox\u00eda e turismo.\nHoxe Nan Madol forma un complexo arqueol\u00f3xico que cobre m\u00e1is de 18 quil\u00f3metros cadrados, e incl\u00fae a arquitectura megal\u00edtica constru\u00edda sobre unha zona de arrecife de coral ao longo da beira da illa Temwen, varios outros illotes artificiais, e a Pohnpei, a illa principal. O coraz\u00f3n do lugar, coas s\u00faas paredes de pedra, ten unha \u00e1rea de aproximadamente 1,5\u00a0km de longo por 0,5\u00a0km de ancho e cont\u00e9n case 100 illotes artificiais (formados de pedra e coral) rodeados por canles.\nA dataci\u00f3n por carbono indica que a construci\u00f3n de Nan Madol comezou ao redor do ano 1200. Con todo, as escavaci\u00f3ns mostran que a \u00e1rea puido ser ocupada desde o 200 a.C. Identific\u00e1ronse algunhas probables canteiras ao redor da illa, pero a orixe exacta das pedras de Nan Madol est\u00e1 a\u00ednda por determinar. Ningunha das canteira propostas existe en Madolenihmw, o cal fai pensar que as pedras foron transportadas \u00e1 s\u00faa posici\u00f3n actual. Suxeriuse que se poder\u00edan p\u00f3r \u00e1 flote con balsas desde a canteira, pero ningu\u00e9n puido demostrar este procedemento. Os arque\u00f3logos a\u00ednda te\u00f1en que desentra\u00f1ar o misterio. Alg\u00fans habitantes actuais de Pohnpei cren que as pedras chegaron voando \u00e1 illa grazas \u00e1 maxia negra.\nUn aspecto intrigante de Nan Madol \u00e9 a correlaci\u00f3n case exacta entre a historia transmitida por tradici\u00f3n oral ao longo dos s\u00e9culos, e os vestixios desenterrados en escavaci\u00f3ns arqueol\u00f3xicas.\nEn 1985, as ru\u00ednas de Nan Madol foron declaradas como lugar hist\u00f3rico. Estase facendo un maior esforzo para conservalas. Para chegar al\u00ed \u00e9 necesario un permiso e pagar unha pequena cantidade de di\u00f1eiro, pero \u00e9 bastante f\u00e1cil conseguir unha visita ao lugar."}
{"id": "65227", "revid": "1131", "url": "https://gl.wikipedia.org/wiki?curid=65227", "title": "Galer\u00eda de imaxes de Abad\u00edn", "text": "Galer\u00eda de imaxes do concello de Abad\u00edn na provincia de Lugo."}
{"id": "65228", "revid": "98629", "url": "https://gl.wikipedia.org/wiki?curid=65228", "title": "Cilindro (motor)", "text": "O cilindro dun motor \u00e9 o lugar por onde se despraza un pist\u00f3n. O seu nome prov\u00e9n da forma que pos\u00fae, aproximadamente cil\u00edndrica.\nConstituci\u00f3n e funcionamento.\nNos motores de combusti\u00f3n interna \u00e9 no cilindro onde se desenvolve a deflagraci\u00f3n do combust\u00edbel que \u00e9 a orixe da forza mec\u00e1nica que posibilita o desprazamento do veh\u00edculo.\nDebido a ter que soportar ao longo da s\u00faa vida \u00fatil as deflagraci\u00f3ns constantes de combust\u00edbel e as altas temperaturas a que estas se desencadean, o cilindro est\u00e1 fabricado nun metal preparado para soportar estas condici\u00f3ns extremas de funcionamento.\nO n\u00famero de cilindros pode ir desde un \u00fanico, como nalgunhas motoserras at\u00e9 doce ou mesmo dezaseis cilindros en autom\u00f3biles, cami\u00f3ns ou avi\u00f3ns. Os motores con m\u00e1is dun cilindro pos\u00faen o chamado bloque do motor en que os cilindros est\u00e1n fundidos nun \u00fanico bloque en aluminio ou ferro fundido.\nA potencia dun motor depende da cantidade de mestura que explota no interior do cilindro, polo que cilindros de maior dimensi\u00f3n permiten que os motores atinxan maiores potencias. En motores atmosf\u00e9ricos (sen un turbo, que pode proporcionar unha cantidade maior de mestura no cilindro), hai unha relaci\u00f3n directa entre a potencia do motor e a s\u00faa cilindrada (medida pola dimensi\u00f3n e cantidade de cilindros). A cilindrada total \u00e9 o volume desprazado polo pist\u00f3n en cada cilindro (o produto da \u00e1rea pola carreira) multiplicado polo n\u00famero de cilindros. Para unha mesma cilindrada, tense m\u00e1is potencia canto maior \u00e9 o n\u00famero de cilindros, raz\u00f3n pola que en alta competici\u00f3n se te\u00f1an varios cilindros incluso en cilindradas moi pequenas. Noutros usos o aumento de custo non compensa a potencia.\nRefrixeraci\u00f3n.\nOs cilindros atinxen temperaturas da orde dos 300\u00a0\u00b0C polo que se torna indispens\u00e1bel un adecuado sistema de arrefecemento. En motores arrefriados con ar cada cilindro enc\u00f3ntrase normalmente separado dos restantes e pos\u00fae unhas aletas de refrixeraci\u00f3n, en tanto que nos cilindros existentes nun bloque motor, a auga \u00e9 o refrixerante m\u00e1is utilizado circulando de forma que absorbe parte da calor producida.\nDesgaste.\nCo uso, os cilindros est\u00e1n suxeitos a un desgaste derivado da fricci\u00f3n exercida polos segmentos sobre a s\u00faa superficie. A pesar de estar minimizado este efecto pola pel\u00edcula de aceite que cobre os cilindros durante o seu funcionamento, o uso continuado provoca a s\u00faa ovalizaci\u00f3n, necesitando ent\u00f3n ser sometidos a unha operaci\u00f3n chamada \"rectificaci\u00f3n\", na que \u00e9 aberto no bloque motor un cilindro de di\u00e1metro superior (tendo que ser tam\u00e9n colocados pist\u00f3ns novos de maior di\u00e1metro).\n\"Camisa\" do cilindro.\nNalg\u00fans motores o cilindro est\u00e1 constitu\u00eddo por unha \"camisa\" que non \u00e9 m\u00e1is que un tubo cil\u00edndrico colocado no bloque do motor e que posibilita a circulaci\u00f3n de auga ao redor. Tam\u00e9n permite unha f\u00e1cil substituci\u00f3n en caso de desgaste."}
{"id": "65229", "revid": "98629", "url": "https://gl.wikipedia.org/wiki?curid=65229", "title": "Anarquismo en Espa\u00f1a", "text": "O anarquismo (a filosof\u00eda pol\u00edtica que prop\u00f3n unha sociedade libre sen xerarqu\u00eda, baseada na axuda mutua e a cooperaci\u00f3n voluntaria) historicamente ga\u00f1ou o maior apoio e influencia no territorio espa\u00f1ol, especialmente antes da vitoria de Francisco Franco na guerra civil espa\u00f1ola entre 1936 e 1939, durante o movemento co\u00f1ecido como Revoluci\u00f3n Espa\u00f1ola.\nHistoria.\nExistiron numerosas variantes de anarquismo en Espa\u00f1a: o anarquismo do campesi\u00f1ado na zona rural de Andaluc\u00eda; o anarcosindicalismo urbano en Catalu\u00f1a, particularmente na capital Barcelona, e o que \u00e9 \u00e1s veces chamado anarquismo \"puro\" noutras cidades como Zaragoza. Por\u00e9n, estes movementos ti\u00f1an e compart\u00edan varias similitudes ideol\u00f3xicas.\n\u00d3 principio os \u00e9xitos dos movementos anarquistas foron espor\u00e1dicos. Os anarquistas organizaban folgas que terminaban por expandirse polo resto do estado. Normalmente as represi\u00f3ns policiais reduc\u00edan o n\u00famero de manifestantes, pero \u00f3 mesmo tempo isto provocaba un fen\u00f3meno de radicalizaci\u00f3n naqueles membros. Este ciclo axudou a liderar unha \u00e9poca de violencia mutua a principios do s\u00e9culo XX, na que anarquistas armados dunha banda, e pistoleiros (mercenarios pagados por donos de empresas) doutra, convert\u00e9ronse en responsables de moitos asasinatos pol\u00edticos.\nPosteriormente, no s\u00e9culo XX, a violencia comezou a decaer, e o movemento ga\u00f1ou velocidade co alzamento do anarcosindicalismo e a creaci\u00f3n do gran sindicato libertario CNT. As folgas xerais chegaron a facerse com\u00fans, e unha gran porci\u00f3n da clase obreira espa\u00f1ola adoptou as ideas anarquistas. A FAI foi creada como unha asociaci\u00f3n puramente anarquista, coa intenci\u00f3n de manter a CNT centrada nos principios do anarquismo.\nOs anarquistas desempe\u00f1aron un papel destacado na loita armada contra o Bando Nacional durante a guerra civil espa\u00f1ola. \u00d3 mesmo tempo unha revoluci\u00f3n social a grande escala expandiuse a trav\u00e9s de todo o territorio espa\u00f1ol baixo o dominio republicano, onde as terras e f\u00e1bricas foron colectivizadas e controladas polos traballadores. A revoluci\u00f3n empezou a decaer co crecemento da afiliaci\u00f3n e o ascenso \u00f3 goberno a mediados de 1937 do Partido Comunista de Espa\u00f1a (PCE), que ti\u00f1a unha pol\u00edtica por completo determinada desde o ministerio de exterior da Uni\u00f3n Sovi\u00e9tica stalinista. Este iniciou unha pol\u00edtica de militarizaci\u00f3n progresiva e asimilaci\u00f3n das distintas milicias baixo un ex\u00e9rcito profesional (ex\u00e9rcito popular), xerarquizado e baixo control directo da administraci\u00f3n estatal, as\u00ed como un fortalecemento e recuperaci\u00f3n do control institucional do Estado, incrementando o seu car\u00e1cter represivo, coa fin de contrarrestar a influencia dos principais grupos revolucionarios e milicianos e restrinxir a s\u00faa liberdade e marxe de acci\u00f3n, como a prohibici\u00f3n do peri\u00f3dico da FAI, e a censura doutros medios. A isto engad\u00edase a prolongaci\u00f3n indefinida da guerra, que fac\u00eda afrouxar os \u00e1nimos de moitos, e a forza revolucionaria do proceso. Pero o golpe definitivo para toda expectativa de futuro respecto do proceso revolucionario non se consumar\u00eda ata a fin da guerra, en 1939, coa vitoria do ex\u00e9rcito sublevado comandado por Franco, que far\u00eda executar a miles de anarquistas e apresar unha importante cifra de disidentes, como presos pol\u00edticos, fundamentalmente esquerdistas, republicanos e cr\u00edticos do novo r\u00e9xime. Pese a isto, a resistencia \u00e1 s\u00faa ditadura nunca morreu completamente, con simpatizantes participando en actos de sabotaxe e outros m\u00e9todos de acci\u00f3n directa, e nalgunhas ocasi\u00f3ns atentando contra a vida do propio gobernante.\nO seu legado segue sendo importante na actualidade, particularmente para os anarquistas, anarcosindicalistas, e un sector importante entre os trotskistas, que ven os seus logros como un precedente hist\u00f3rico de validez para un posible proceso de cambio social revolucionario, coa consecuci\u00f3n dunha estrutura social sen xerarqu\u00edas nin clases econ\u00f3micas, organizado a trav\u00e9s da participaci\u00f3n directa desde abaixo e do control e direcci\u00f3n colectiva e democr\u00e1tica dos medios de produci\u00f3n, de que depende a econom\u00eda, por parte dos propios produtores, feitos estes centrais das ideas do anarcosindicalismo e o comunismo.\nHistoria.\nInicios.\nA mediados do s\u00e9culo XIX as ideas revolucionaras eran xeralmente desco\u00f1ecidas en Espa\u00f1a. O m\u00e1is pr\u00f3ximo foi a fundaci\u00f3n dun movemento entre os seguidores de Proudhon, co\u00f1ecidos como federalistas, sendo o m\u00e1is famoso deles Francesc Pi i Margall (nomeado, na s\u00faa morte, \"O m\u00e1is sabio dos federalistas, case un anarquista\" polo pensador anarquista vigu\u00e9s Ricardo Mella Cea). Sentimentos asociados co anarquismo, tales como o anticlericalismo e a abolici\u00f3n do goberno, foron diseminados por Espa\u00f1a. Tam\u00e9n exist\u00eda o malestar no interior do campesi\u00f1ado, que non se relacionou con ning\u00fan movemento pol\u00edtico en particular, pois era un movemento nacido noutras circunstancias. O mesmo ocorreu nas cidades; moito antes de que os traballadores estivesen familiarizados co anarcosindicalismo, houbo folgas xerais e outros conflitos entre os traballadores e os seus patr\u00f3ns.\nO primeiro intento con \u00e9xito de introducir masivamente o anarquismo en Espa\u00f1a foi en 1868. Un revolucionario de mediana idade chamado Giuseppe Fanelli chegou a Espa\u00f1a nunha viaxe planeada por Mikhail Bakunin co obxectivo de recrutar membros para a Primeira Internacional, unha organizaci\u00f3n internacional que axudou a unificar os grupos obreiros para o beneficio da clase traballadora, se ben posteriormente ser\u00eda dominada polos marxistas.\nFanelli falaba en franc\u00e9s e italiano, as\u00ed que os presentes s\u00f3 pod\u00edan comprender moi pouco do que estaba dicindo, ag\u00e1s un home, Tom\u00e1s Gonz\u00e1lez Morago, que sab\u00eda franc\u00e9s. O efecto, por\u00e9n, foi o mesmo segundo Anselmo Lorenzo, que deu conta da s\u00faa oratoria:\nEses traballadores, anhelando moito m\u00e1is do ofrecido polos suaves radicalismos de ent\u00f3n, chegaron a converterse no n\u00facleo do movemento anarquista en Espa\u00f1a, esparexendo rapidamente \"a idea\" a trav\u00e9s de Espa\u00f1a.\nAs oprimidas e marxinadas clases traballadoras foron moi susceptibles a unha ideolox\u00eda que atacaba \u00e1s instituci\u00f3ns que eles mesmos percib\u00edan como opresivas, a saber: o Estado coa s\u00faa corrupci\u00f3n e brutalidade, o capitalismo coas s\u00faas doce ducias divididas entre a sufrida pobreza e a gran riqueza, e a omnipotente e represiva instituci\u00f3n da relixi\u00f3n organizada.\nUnha secci\u00f3n da Primeira Internacional foi axi\u00f1a establecida en Madrid. Uns poucos anarquistas especializados, seguindo \"a idea\" introducida por Fanelli, comezaron a manter encontros, dar discursos, e atraer a m\u00e1is seguidores. En 1870, a secci\u00f3n madrile\u00f1a da Internacional ga\u00f1ara subitamente 2.000 membros.\nO anarquismo ga\u00f1ou unha lista moito maior de seguidores en Barcelona, xa un baluarte da rebeli\u00f3n do proletariado, luddismo, e sindicatos. A clase traballadora militante, tal como en Madrid, foi introducida na filosof\u00eda do anarquismo a finais da d\u00e9cada de 1860. En 1869, unha secci\u00f3n da Internacional foi formada en Barcelona.\nEstes centros de actividade revolucionaria continuaron esparexendo ideas a trav\u00e9s de discursos, discusi\u00f3ns, encontros e os seus peri\u00f3dicos, como \"La Solidaridad\". O anarquismo axi\u00f1a xerminou por toda Espa\u00f1a, en vilas e cidades, e en organizaci\u00f3ns aut\u00f3nomas. Algunha das aldeas rurais eran xa an\u00e1rquicos en estrutura antes de que se estendesen as ideas anarquistas.\nUn importante evento neses anos foi o Congreso de 1870 en Barcelona, onde delegados de 150 organizaci\u00f3ns obreiras se reuniron xunto con miles de traballadores com\u00fans (\"\"ocupando cada cadeira, enchendo os corredores, e espallados m\u00e1is al\u00e1 da entrada\",\" segundo Murray Bookchin). A secci\u00f3n espa\u00f1ola da Internacional foi aqu\u00ed renomeada como a Federaci\u00f3n Rexional Espa\u00f1ola (tam\u00e9n co\u00f1ecida simplemente como a Federaci\u00f3n espa\u00f1ola), e foi discutida a futura estrutura da organizaci\u00f3n. O congreso ti\u00f1a unha clara cor anarquista malia a presenza de membros non anarquistas da internacional das outras naci\u00f3ns Europeas. Isto foi visto con desd\u00e9n pola prensa e os existentes partidos pol\u00edticos. Para o Congreso o ataque aberto \u00f3 proceso pol\u00edtico era considerado como un medio lex\u00edtimo de cambio e presaxio para o futuro poder dos sindicatos como a CNT.\nOs socialistas e os liberais dentro da federaci\u00f3n espa\u00f1ola intentaron reorganizar Espa\u00f1a en 1871 en cinco secci\u00f3ns comerciais con varios comit\u00e9s e consellos. Alg\u00fans anarquistas dentro do grupo sentiron que isto era contrario \u00e1 s\u00faa crenza na descentralizaci\u00f3n. Un ano de conflito tivo lugar, no que os anarquistas pelexaron contra os \"autoritarios\" dentro da Federaci\u00f3n e finalmente os expulsaron en 1872. No mesmo ano Mikhail Bakunin foi expulsado da Internacional polos marxistas, que eran maior\u00eda. Os anarquistas, vendo a hostilidade dos seus antigos aliados da esquerda, reformaron a natureza do seu movemento en Espa\u00f1a. A Federaci\u00f3n Espa\u00f1ola chegou a descentralizarse, agora dependente da acci\u00f3n e dos traballadores m\u00e1is experimentados en vez dos burocr\u00e1ticos Consellos. Pasaba as\u00ed a ser un grupo estruturado de acordo cos principios anarquistas.\nEn Galicia, o escaso n\u00famero de traballadores urbanos, e a\u00ednda menos traballadores das f\u00e1bricas, como consecuencia do atraso industrial, condicionou negativamente o desenvolvemento do movemento obreiro. Por\u00e9n, tivo certa presenza en Galicia dende os seus inicios con pequenos e inestables grupos anarquistas na Coru\u00f1a e Ferrol en 1871-1872 e noutras cidades despois. Algunhas folgas alcanzaron certo nivel, como a de 1891 na Coru\u00f1a, que se saldou con oito mortos e a declaraci\u00f3n do estado de guerra. Os seus primeiros xornais de curta duraci\u00f3n aparecen nesta d\u00e9cada, como \"El Obrero\" de Ferrol ou \"El Corsario\" da Coru\u00f1a. O anarquismo sobreviviu moi reclu\u00eddo no seu feudo coru\u00f1\u00e9s ata que nos anos da Gran Guerra as protestas contra o custo da vida en 1916 e as repercusi\u00f3ns en Galicia da folga xeral de 1917 estimularon a s\u00faa implantaci\u00f3n en Vigo e noutros lugares.\nPrimeiros tumultos, 1873 a 1900.\nNa rexi\u00f3n de Alcoi, os traballadores protestaron en 1873 polas oito horas diarias, seguidos con moita axitaci\u00f3n por parte dos anarquistas. O conflito volveuse violento cando a polic\u00eda disparou a unha multitude desarmada, o que causou que os traballadores asaltasen a Casa Consistorial en resposta. Ducias de persoas foron o saldo final do enfrontamento. Historias sensacionalistas foron inventadas pola prensa acerca das supostas atrocidades que en realidade nunca tiveron lugar: sacerdotes crucificados, homes envoltos en lapas etc...\nO goberno actuou rapidamente para suprimir \u00e1 Federaci\u00f3n Espa\u00f1ola. As salas de reuni\u00f3ns foron clausuradas, os membros apresados, as publicaci\u00f3ns suspendidas. Ata a chegada do s\u00e9culo XX, o anarquismo do proletariado permaneceu relativamente sufocado.\nPor\u00e9n, as ideas anarquistas a\u00ednda permaneceron sendo populares na zona rural de Espa\u00f1a, onde campesi\u00f1os sen terras intentaron unha serie de rebeli\u00f3ns infrutuosas co intento de dar paso \u00f3 comunismo libertario. De principio a fin durante a d\u00e9cada de 1870, a Federaci\u00f3n Espa\u00f1ola manifestouse nas \u00e1reas campesi\u00f1as de Andaluc\u00eda despois do declinamento dos seus seguidores urbanos. A principios de 1870 unha secci\u00f3n da Internacional foi formada en C\u00f3rdoba, creando un v\u00ednculo necesario entre os movementos urbanos e rurais.\nEstes pequenos aumentos foron destru\u00eddos pola represi\u00f3n do Estado, que a mediados da d\u00e9cada de 1870 forzara \u00f3 movemento a entrar na clandestinidade. A Federaci\u00f3n Espa\u00f1ola foi declinando, e os sindicatos convencionais por un tempo comezaron a substitu\u00edr a acci\u00f3n revolucionaria, a\u00ednda que os anarquistas permaneceron sendo abundantes e as s\u00faas ideas non se esqueceron; a natureza liberal deste per\u00edodo foi talvez o berce da desesperaci\u00f3n m\u00e1is que o descontento coas ideas revolucionarias. Os anarquistas deixaron de actuar como \"tigres solitarios\"; intentaron organizaci\u00f3ns masivas, como o Pacto da Uni\u00f3n e Solidariedade, tendo alg\u00fans ef\u00e9meros \u00e9xitos, pero todos terminaron en fracasos.\nA escaseza de organizaci\u00f3ns revolucionarias supuxo que moitos anarquistas cometeran actos de violencia como unha forma de acci\u00f3n directa, e ocasionalmente provocar revoltas, como en Xerez da Fronteira, sen \u00e9xito. Como resposta o goberno igualou o anarquismo co terrorismo. Os anarquistas atop\u00e1ronse cunha dura represi\u00f3n; un famoso exemplo \u00e9 o arresto masivo e posterior tortura de prisioneiros anarquistas no castelo de Montju\u00efc en Barcelona en 1892. Case 400 persoas foron levadas aos calabozaos. Os informes internacionais narraban a brutalidade exercida cos prisioneiros: homes colgados desde o teito, xenitais retorcidos e queimados, ou unllas arrancadas. Moitos morreron antes de seren xulgados, e cinco foron finalmente executados.\nO alzamento do anarcosindicalismo.\nO terrorismo chegou a ser menos com\u00fan cerca do cambio de s\u00e9culo. Os anarquistas viron a crecente necesidade dunha forma de acci\u00f3n directa capaz de derrocar o Estado e o capitalismo. A idea do sindicalismo volveuse popular (o anarcosindicalismo para diferenciarse do sindicalismo reformista que exist\u00eda noutras partes de Europa). Os anarcocomunistas puros foron reacci\u00f3ns a adoptar as ideas sindicalistas e se mantiveron \u00e1 marxe, a\u00ednda que os dous grupos axi\u00f1a chegaron a ser indistinguibles.\nUnha nova organizaci\u00f3n, a Federaci\u00f3n de Sociedades de Traballadores da Rexi\u00f3n Espa\u00f1ola, foi formada en 1900. A organizaci\u00f3n adoptou o sindicalismo sobre as bases liberais. O seu \u00e9xito foi inmediato: folgas xerais afloraron a trav\u00e9s de toda Espa\u00f1a no mesmo ano. Moitas destas folgas non ti\u00f1an un liderado visible, sen\u00f3n que estalaban directamente pola clase traballadora. En oposici\u00f3n \u00e1s folgas reformistas, moitas destas folgas non fac\u00edan demandas claras (ou as absurdas demandas internacionais, por exemplo a demanda de deixar en sete horas e media a xornada laboral de oito horas); pero noutros casos as demandas dos traballadores non eran menores a pedir a fin do capitalismo. O goberno espa\u00f1ol respondeu duramente, e a Federaci\u00f3n de Sociedades de Traballadores foi suprimida. Pero a natureza descentralizadora do anarcosindicalismo fixo que lle fose imposible destru\u00edla, provocando unicamente m\u00e1is \u00e1nimos para a resistencia.\nA Semana Tr\u00e1xica.\nDous acontecementos en 1909 quentaron os \u00e1nimos para unha nova folga xeral en Barcelona. Unha f\u00e1brica t\u00e9xtil foi pechada con 800 traballadores despedidos. A trav\u00e9s da industria, os salarios foron recortados. Os traballadores, incluso f\u00f3ra da industria t\u00e9xtil, comezaron a planear unha folga xeral. Case \u00f3 mesmo tempo, o goberno anunciaba que os reservistas ser\u00edan enviados a loitar en Marrocos, onde grupos tribais estaban tendo escaramuzas contra as tropas espa\u00f1olas. Os reservistas, a maior\u00eda traballadores, non estaban de acordo con arriscar as s\u00faas vidas ou matar a outros para protexer os intereses dos capitalistas espa\u00f1ois (a loita estaba bloqueando as rutas das minas e atrasando negocios). As reuni\u00f3ns en contra da guerra orixin\u00e1ronse en todo o pa\u00eds e os berros dunha posible folga fix\u00e9ronse sentir.\nA folga comezou en Barcelona o 26 de xullo, unhas poucas semanas despois de que se fixera o chamamento \u00f3s reservistas. Axi\u00f1a se desatou un alzamento xeneralizado. Anselmo Lorenzo escribiu nunha carta: \"Unha revoluci\u00f3n social estalou en Barcelona e foi iniciada polo pobo. Ningu\u00e9n a dirixe. Nin os liberais nin os nacionalistas catal\u00e1ns, nin republicanos, nin socialistas, nin anarquistas\". As comisar\u00edas de polic\u00eda foron atacadas, as li\u00f1as de tren que conduc\u00edan a Barcelona destru\u00eddas, e as barricadas se alzaron en cada r\u00faa. Oitenta igrexas e mosteiros foron destru\u00eddos por membros do Partido Radical (que, hai que destacalo, foron xeralmente menos \"radicais\" que os anarquistas ou socialistas) e seis persoas foron asasinadas nos disturbios. Despois da revolta, arredor de 1.700 individuos foron acusados de varios cargos. A maior\u00eda foron liberados, pero outros 450 foron sentenciados. Doce foron condenados a cadea perpetua e outros 5 executados, inclu\u00edndo a Ferrer i Gu\u00e0rdia, que nin sequera estaba en Barcelona durante o alzamento.\nTrala Semana Tr\u00e1xica, o goberno reprimiu \u00f3s disidentes. Os sindicatos foron suprimidos, os peri\u00f3dicos clausurados e as escolas libertarias pechadas. Catalu\u00f1a foi posta baixo a Lei marcial ata novembro. Pero m\u00e1is que renderse, a clase traballadora espa\u00f1ola comezou a animarse e tornarse incluso m\u00e1is revolucionaria que antes, debido \u00e1 adopci\u00f3n do sindicalismo como estratexia revolucionaria.\nO nacemento da CNT.\nO movemento anarquista carec\u00eda dunha organizaci\u00f3n nacional estable nos seus primeiros anos. O anarquista Juan G\u00f3mez Casas discutiu a evoluci\u00f3n da organizaci\u00f3n anarquista antes da creaci\u00f3n da CNT:\nExistiu un consenso xeral entre os anarquistas a principios do s\u00e9culo XX de que unha nova organizaci\u00f3n laboral nacional se necesitaba para traer coherencia e forza \u00f3 movemento. Esta organizaci\u00f3n, nomeada como a Confederaci\u00f3n Nacional do Traballo (CNT) foi fundada en outubro de 1910 durante un congreso da Solidariedade Obreira. Durante este congreso, unha resoluci\u00f3n declaraba que o prop\u00f3sito da CNT ser\u00eda \"apresurar a emancipaci\u00f3n econ\u00f3mica da clase traballadora a trav\u00e9s da expropiaci\u00f3n revolucionaria da burgues\u00eda...\" A CNT comezou sendo pequena, con arredor de 30.000 membros a trav\u00e9s de varios sindicatos e outras confederaci\u00f3ns.\nA confederaci\u00f3n nacional foi dividida en pequenas sedes rexionais, que eran novamente divididas en pequenos sindicatos. A pesar desta estrutura, logrouse evadir de certa maneira a burocracia. As iniciativas para as decisi\u00f3ns provi\u00f1an dos sindicatos. Al\u00ed non exist\u00edan funcionarios pagados; t\u00f3dalas posici\u00f3ns eran empregadas por traballadores com\u00fans. As decisi\u00f3ns feitas polas delegaci\u00f3ns nacionais non ti\u00f1an que ser seguidas. A CNT foi nestes aspectos moi diferente \u00f3 r\u00edxido sistema dos sindicatos socialistas.\nUnha folga xeral foi convocada cinco d\u00edas despois da s\u00faa fundaci\u00f3n. A folga estendeuse a trav\u00e9s de moitas cidades por toda Espa\u00f1a; nunha cidade, traballadores tomaron a comunidade e mataron o alcalde. As tropas dirix\u00edronse \u00f3 interior de t\u00f3dalas principais cidades e a folga foi rapidamente esmagada. A CNT foi declarada organizaci\u00f3n ilegal, e as\u00ed volveu \u00e1 clandestinidade s\u00f3 unha semana despois da s\u00faa fundaci\u00f3n. Uns poucos anos despois continuou con acci\u00f3ns folguistas, como a folga xeral organizada en t\u00e1ndem coa UXT, dominada por socialistas, para protestar pola alza no custo da vida.\nFolga xeral de 1917.\nUnha folga xeral estalou en 1917 organizada principalmente por socialistas, pero cunha notable actividade anarquista, particularmente en Barcelona. Constru\u00edronse barricadas, e os folguistas intentaron deter os tranv\u00edas. O goberno respondeu \u00f3 encher as r\u00faas de tiroteos. A loita deixou 70 persoas mortas. Malia a violencia, as demandas dos folguistas foron moderadas, t\u00edpicas dunha folga socialista desa \u00e9poca.\nA CNT seguindo a primeira guerra mundial.\nA econom\u00eda espa\u00f1ola sufriu a causa do descenso da econom\u00eda durante a guerra. As f\u00e1bricas pecharon, o desemprego aumentou e os salarios baixaron. Esperando un conflito de clases, especialmente \u00e1 luz da recente Revoluci\u00f3n Rusa, moitos da clase capitalista comezaron unha guerra en contra dos sindicatos, particularmente a CNT. Os peches de f\u00e1bricas decretados polos mesmos donos volv\u00e9ronse m\u00e1is frecuentes. Os militantes que eran co\u00f1ecidos como tales foron postos nunha \"lista negra\". Pistoleiros, ou asasinos a soldo, foron contratados para matar \u00f3s l\u00edderes dos sindicatos. Quizais centos de anarquistas foron asasinados durante este per\u00edodo. Os anarquistas responderon con outro n\u00famero de asasinatos, o m\u00e1is famoso deles cometido contra o Primeiro Ministro Eduardo Dato.\nA CNT, nese momento, ti\u00f1a ata un mill\u00f3n de membros. Conservaba o seu foco na acci\u00f3n directa e o sindicalismo; isto significaba que as correntes revolucionarias en Espa\u00f1a xa non estaban \u00e1 marxe, sen\u00f3n moito m\u00e1is na corrente principal. Mentres ser\u00eda falso dicir que a CNT era na s\u00faa totalidade anarquista, o sentimento predominante se inclinaba cara esa direcci\u00f3n. Cada membro elixido para o \"Comit\u00e9 Nacional\" era un aberto anarquista. A maior\u00eda dos membros ordenados defend\u00edan as ideas anarquistas. Con franqueza, case toda Espa\u00f1a parec\u00eda radiante co fervor revolucionario; a trav\u00e9s das ondas de folgas xerais (moitas folgas resultaron con \u00e9xito con respecto \u00e1s demandas espec\u00edficas) non era estra\u00f1o ver \u00e1 literatura anarquista inundar lugares ordinarios ou a traballadores com\u00fans discutindo ideas revolucionarias. Un poderoso opo\u00f1ente das clases m\u00e1is altas (D\u00edaz del Moral) sosti\u00f1a que \"\"toda a poboaci\u00f3n traballadora\" estaba suxeita \u00f3 esp\u00edrito da revolta, que \"eran todos axitadores\"\".\nMentres que o anarquismo en Espa\u00f1a \u00f3 principio foi dislocado e ef\u00e9mero, agora mesmo as aldeas m\u00e1is pequenas ti\u00f1an organizaci\u00f3ns e tomaban parte do movemento. Distintas partes da CNT (uni\u00f3ns, rexi\u00f3ns etc.) eran aut\u00f3nomas e \u00e1 vez intricadamente articuladas. Unha folga de traballadores nun campo pod\u00eda case sempre derivar en folgas solidarias de traballadores nunha cidade enteira. Desta forma, as folgas xerais non eran \"chamadas\", simplemente suced\u00edan organicamente.\nFolga xeral de 1919.\nEn 1919 os xefes dunha central hidroel\u00e9ctrica de Barcelona reduciron os soldos desatando unha xigantesca e exitosa folga xeral de 44 d\u00edas na que participaron m\u00e1is de 100.000 persoas e que foi co\u00f1ecida como Folga de La Canadiense. Os patr\u00f3ns inmediatamente intentaron responder militarmente, pero a folga xa se esparexera demasiado r\u00e1pido. Os empregados doutra planta protagonizaron unha manifestaci\u00f3n en apoio \u00f3s seus compa\u00f1eiros traballadores. Case unha semana despois t\u00f3dolos empregados t\u00e9xtiles sa\u00edron \u00e1s r\u00faas. Axi\u00f1a case t\u00f3dolos traballadores el\u00e9ctricos se sumaron \u00e1 folga.\nBarcelona foi posta baixo lei marcial, a\u00ednda que a folga continuaba. O sindicato de imprentas de peri\u00f3dicos advertiu \u00f3s donos dos xornais de Barcelona que eles non imprimir\u00edan ning\u00fan tipo de cr\u00edtica cara a folga. O goberno de Madrid intentou destru\u00edr a folga \u00f3 chamar a t\u00f3dolos traballadores \u00f3 servizo militar, pero esta chamada non foi atendida, xa que nin sequera alcanzou a ser impresa en papel. Cando a chamada chegou a Barcelona, a resposta foi a\u00ednda outra folga de parte de t\u00f3dolos traballadores do ferrocarril e dos troles.\nNa literatura, esta folga vese reflectida en \"La verdad sobre el caso Savolta\" de Eduardo Mendoza, como marco dos cap\u00edtulos finais.\nO goberno de Barcelona finalmente debeu ceder ante os folguistas, xa que efectivamente a econom\u00eda catal\u00e1 se vira seriamente afectada. As demandas dos traballadores inclu\u00edan, un d\u00eda laboral de 8 horas, reco\u00f1ecemento dos sindicatos, e a recontrataci\u00f3n dos traballadores despedidos. Todas estas demandas foron aceptadas. Tam\u00e9n se esixiu a liberaci\u00f3n de t\u00f3dolos presos pol\u00edticos. O goberno aceptou, pero rexeitou liberar a aqueles que actualmente estaban en xu\u00edzo. Os traballadores responderon con gritos de \"\u00a1Liberdade para todos!\" e advertiron que a folga continuar\u00eda durante 3 d\u00edas se esa demanda non era aceptada. Tal como cab\u00eda esperar, isto foi o que sucedeu. Por\u00e9n, os membros dos comit\u00e9s de folgas e moitos outros foron inmediatamente arrestados e a polic\u00eda detivo efectivamente a segunda folga antes de que alcanzara instancias maiores.\nO goberno intentou aplacar \u00f3s traballadores, que estaban claramente \u00f3 bordo da insurrecci\u00f3n. Ducias de miles de cesantes foron obrigados a regresar \u00f3s seus traballos. A xornada laboral de 8 horas foi declarada para t\u00f3dolos traballadores. As\u00ed, Espa\u00f1a chegou a ser o primeiro pa\u00eds do mundo en aprobar unha lei laboral de 8 horas diarias, resultado da folga xeral de 1919.\nDespois da folga xeral de 1919, o aumento da violencia en contra dos dirixentes da CNT, combinado co xurdimento da ditadura de Primo de Rivera (que suspendeu t\u00f3dalas organizaci\u00f3ns e publicaci\u00f3ns anarquistas), crearon unha quietude na actividade anarquista. Moitos anarquistas responderon \u00e1 pol\u00edtica de violencia \u00f3 convert\u00e9rense en \"pistoleiros\". Este foi un per\u00edodo de violencia mutua, no que varios grupos anarquistas, inclu\u00edndo a \"Los Solidarios\", asasinaron a varios opositores pol\u00edticos. Moitos anarquistas tam\u00e9n foron asasinados por pistoleiros do outro bando.\nA FAI.\nDurante os anos de Miguel Primo de Rivera, moitos dos l\u00edderes da CNT comezaron a expor visi\u00f3ns \"moderadas\", mantendo ostensiblemente a perspectiva anarquista pero sostendo que o cumprimento das esperanzas an\u00e1rquicas non vir\u00edan inmediatamente. A Federaci\u00f3n Anarquista Ib\u00e9rica (FAI) foi formada en 1927 para combater esta tendencia.\nA s\u00faa organizaci\u00f3n estivo baseada sobre grupos pequenos de activistas aut\u00f3nomos. A FAI permaneceu como unha organizaci\u00f3n secreta, incluso despois do reco\u00f1ecemento da s\u00faa existencia dous anos despois da s\u00faa formaci\u00f3n. A s\u00faa natureza subrepticia fai dif\u00edcil xulgar a extensi\u00f3n num\u00e9rica dos seus membros. Est\u00edmase que antes da revoluci\u00f3n andaba entre os 5.000 e 30.000, aumentando drasticamente durante os primeiros meses da guerra civil.\nA FAI non foi idealmente libertaria, sendo dominada por militantes como Juan Garc\u00eda Oliver ou Buenaventura Durruti. Por\u00e9n, esta non era autoritaria nos seus m\u00e9todos reais; era permitida a liberdade de disentimento para os seus membros. En efecto a organizaci\u00f3n total da FAI era moi relaxada, a diferenza do que significaba o modelo de \"alianza\" de Bakunin.\nA FAI foi militarmente revolucionaria, con acci\u00f3ns que inclu\u00edan os roubos de bancos para a adquisici\u00f3n de fondos, ou a organizaci\u00f3n de folgas xerais, pero \u00e1s veces chegou a ser m\u00e1is oportunista. Apoiou esforzos moderados en contra da ditadura de Rivera, e en 1936 contribu\u00edu \u00f3 establecemento da Fronte Popular. Por aquel tempo en que as organizaci\u00f3ns anarquistas comezaron a cooperar co goberno republicano, a FAI foi convert\u00e9ndose esencialmente nun partido pol\u00edtico de facto e o modelo de pequenos grupos de activistas aut\u00f3nomos foi rexeitado, non sen controversia.\nA ca\u00edda de Rivera e a nova Rep\u00fablica.\nA CNT inicialmente deulle a benvida \u00e1 Rep\u00fablica como unha alternativa preferible \u00e1 ditadura, mentres a\u00ednda se manti\u00f1an os principios de que calquera tipo de estado \u00e9 inherentemente delet\u00e9reo, a\u00ednda que var\u00ede o grao de severidade.\nMalia isto, a relaci\u00f3n non perdurou por moito tempo. Unha folga dos traballadores telef\u00f3nicos levou \u00e1 loita nas r\u00faas entre a CNT e as forzas do goberno; o ex\u00e9rcito usou armas de fogo en contra dos traballadores. Unha folga similar estalou unhas poucas semanas despois en Sevilla; vinte anarquistas foron asasinados e 100 terminaron feridos despois de que o ex\u00e9rcito cercara o punto de encontro da CNT e destru\u00edron a s\u00faa artiller\u00eda. Unha insurrecci\u00f3n ocorreu en \"Alto Llobregat\", onde os mineiros tomaron o control da vila e alzaron bandeiras roxinegras nos sal\u00f3ns do Concello.\nEstas acci\u00f3ns provocaron que a represi\u00f3n do goberno se tornara m\u00e1is \u00e1spera. Alg\u00fans dos m\u00e1is activos anarquistas, inclu\u00edndo a Durruti e Ascaso, foron deportados \u00f3 territorio Espa\u00f1ol en \u00c1frica. Isto provocou protestas e unha insurrecci\u00f3n en Terrassa, onde, como no Alt Llobregat, os traballadores tomaron a cidade e alzaron as s\u00faas bandeiras. Outra insurrecci\u00f3n infrutuosa tivo lugar en 1933, cando grupos anarquistas atacaron os cuarteis militares coa esperanza de que dentro encontrar\u00edan apoio. Pero o goberno xa estaba \u00f3 tanto destes plans e axi\u00f1a suprimiu a revolta.\nNingunha destas acci\u00f3ns tiveron \u00e9xito. Terminaron con miles de anarquistas en prisi\u00f3n ademais dun grupo de feridos. \u00d3 mesmo tempo, a loita corpo a corpo (instigada polos tam\u00e9n chamados \"treintistas\") feriron a unidade da loita anarquista.\nO preludio \u00e1 Revoluci\u00f3n.\nO reformismo da rep\u00fablica levou \u00f3s anarquistas a pregoar o grito \"\"\u00a1Antes das caixas electorais, revoluci\u00f3n social!\". Desde a s\u00faa visi\u00f3n, as reformas das elecci\u00f3ns libres eran f\u00fatiles e indesexables, e imped\u00edan ademais a total liberaci\u00f3n da clase obreira.\nUn alzamento tivo lugar en decembro de 1933. Ademais dunha fuga nunha prisi\u00f3n de Barcelona, non se efectuou ning\u00fan tipo de progreso antes de que a polic\u00eda sufocase a revolta en Catalu\u00f1a e o resto do pa\u00eds. Zaragoza viu unha ef\u00e9mera insurrecci\u00f3n manifestada na loita nas r\u00faas xunto \u00e1 ocupaci\u00f3n de certos edificios.\nEn Casas Vellas os militantes axi\u00f1a se renderon \u00f3 v\u00e9rense superados en n\u00famero polas forzas policiais. Por\u00e9n, un anarquista chamado o \"Seis dedos\" atrincheirouse na s\u00faa casa xunto \u00e1 s\u00faa familia e preferiu resistirse \u00f3 arresto. A s\u00faa casa foi queimada, a s\u00faa familia asasinada, e os anarquistas, previamente rendidos pacificamente, foron baleados. O masacre provocou o repudio por parte de t\u00f3dolos movementos pol\u00edticos de Espa\u00f1a, inclu\u00edndo \u00f3s republicanos conservadores. Estes acontecementos foron co\u00f1ecidos como os sucesos de Casas Vellas.\nUnha importante folga tivo lugar en abril, novamente en Zaragoza. Durou cinco semanas, detendo a maior parte da econom\u00eda de Zaragoza. O apoio \u00e1 folga tam\u00e9n se manifestou noutros lugares do pa\u00eds; os anarquistas de Barcelona tomaron o coidado dos fillos dos folguistas (arredor de 13.000).\nAsturias.\nTalvez o m\u00e1is claro antecedente \u00e1 revoluci\u00f3n (e guerra civil) ocorreu en 1934, nos distritos mineiros de Asturias coa chamada Revoluci\u00f3n de outubro. A folga realizada aqu\u00ed foi un esforzo cooperativo de socialistas e anarquistas, con maior representaci\u00f3n dos primeiros, pero con eventos que reflectiron a li\u00f1a do pensamento anarquista. Os comunistas ti\u00f1an algo de influencia, pero o seu n\u00famero era pequeno; o partido comunista ti\u00f1a uns 1.000 membros en 1934, fronte \u00f3 1,44 mill\u00f3ns da UXT e o 1,58 mill\u00f3ns da CNT.\nA folga mineira comezou con ataques \u00f3s cuarteis da Garda Civil. Na vila de Mieres os cuarteis da polic\u00eda e o Concello foron tomados. Os folguistas mud\u00e1ronse, continuando coa ocupaci\u00f3n das vilas, inclu\u00edda a capital de Asturias, Oviedo. A clase obreira tomara o control de case toda Asturias, baixo os c\u00e1nticos de \"Unidade, irm\u00e1ns proletarios\"\" a trav\u00e9s da alianza obreira da UIP. Os portos de Xix\u00f3n e Avil\u00e9s permaneceron abertos. A defensa dos militantes anarquistas en contra da inminente chegada das tropas gobernamentais foi incapaz de contelos. As\u00ed caeu o alzamento, cunha gran violencia en contra dos rebeldes, pero tam\u00e9n con grande unidade e fervor revolucionario entre os membros da clase obreira. Por\u00e9n, chegaron a darse breves experiencias de comunismo libertario en La Felguera, (Langreu) e o barrio xixon\u00e9s de El Llano.\nO esmagamento da revolta foi liderada polo Xeneral Francisco Franco, que posteriormente liderar\u00eda unha rebeli\u00f3n en contra da rep\u00fablica e se converter\u00eda en ditador. Os mineiros capturados fixeron fronte \u00e1 tortura, violaci\u00f3n, mutilaci\u00f3n e execuci\u00f3n. Este feito presaxiou a mesma brutalidad vista dous anos despois durante a guerra civil espa\u00f1ola.\nA Fronte Popular.\nCoa crecida dos partidos pol\u00edticos de dereita (os ultraconservadores de Gil Robles, a CEDA cat\u00f3lica, por exemplo), os partidos de esquerda sentiron a necesidade de unirse nunha \"Fronte Popular\". Esta inclu\u00eda republicanos, socialistas, comunistas e outros partidos de esquerda; os anarquistas non chegaron a formar parte del, pero recomendaron o voto a esta coalici\u00f3n.\nOs elementos m\u00e1is radicais da CNT-FAI non estiveron satisfeitos coas pol\u00edticas electorais. Despois de que a Frente Popular acadara o poder, as folgas, manifestaci\u00f3ns e rebeli\u00f3ns estalaron a trav\u00e9s de toda Espa\u00f1a.\nNo campo, case 5\u00a0km\u00b2 de terras foron tomadas por campesi\u00f1os. A Fronte Popular comezou a perder o control. Os anarquistas continuar\u00edan coas folgas incluso cando os socialistas m\u00e1is prudentes chamaron a detelas, lev\u00e1ndose consigo a comida das reservas para os fondos folgu\u00edsticos.\nO congreso nacional da CNT de maio de 1936 tivo un ton abertamente revolucionario. Entre os temas discutidos encontr\u00e1banse a liberdade sexual, plans para as comunas agr\u00edcolas, ou a eliminaci\u00f3n da xerarqu\u00eda social.\nA guerra civil espa\u00f1ola.\nPresenza anarquista na guerra civil espa\u00f1ola.\nO goberno republicano respondeu \u00f3 intento de alzamento militar cunha notable timidez e falta de acci\u00f3n. A CNT advertira \u00f3 executivo acerca dun alzamento baseado en Marrocos meses antes e incluso deu a data e hora exacta deste, 19 de xullo \u00e1s 5 da madrugada, informaci\u00f3n obtida a trav\u00e9s dunha gran rede de espionaxe. A\u00ednda as\u00ed, a Fronte Popular non fixo nada, e mesmo se negou a dar armas \u00e1 CNT. Cansados de pedir armas sen poder recibilas, os militantes da CNT atacaron un arsenal e repartiron as armas entre os sindicatos. As milicias foron postas alerta d\u00edas antes do planeado alzamento militar.\nO alzamento foi adiantado dous d\u00edas, \u00f3 17 de xullo, e estalou en \u00e1reas defendidas fortemente por militantes anarquistas, como Barcelona. Algunhas fortalezas anarquistas, como Zaragoza, caeron, para o gran des\u00e1nimo daqueles en Catalu\u00f1a; isto debeuse talvez a que recibiron un comunicado desde Madrid que chamaba \u00e1 tranquilidade argumentando que non era unha \"situaci\u00f3n desesperante\", polo que non se prepararan correctamente. O goberno a\u00ednda permanec\u00eda negando as armas, e incluso dicindo que as tropas nacionais foran esmagadas en lugares en que realmente non o foran. Debido principalmente \u00e1s milicias dos sindicatos, anarquistas e socialistas, as forzas rebeldes non puideron consumar un pronunciamento, tendo que ir \u00e1 guerra civil.\nAs milicias anarquistas eran notablemente libertarias, particularmente \u00f3 principo da guerra, antes de seren absorbidas polo ex\u00e9rcito popular ou regular. Non posu\u00edan un sistema de rango, sen\u00f3n que funcionaban sen xerarqu\u00eda, e sen sa\u00fados especiais, e os chamados \"comandantes\" eran elixidos polas propias tropas. A unidade anarquista m\u00e1is efectiva foi a Columna Durruti, liderada polo xa lendario militante Buenaventura Durruti. Comezou con 3.000 milicianos, chegando a contar con 8.000 homes e mulleres. Non tiveron demasiada dificultade para obter armas dun temoroso goberno republicano, d\u00e1ndolle uso \u00e1s armas que se amoreaban nas reservas do goberno. A morte de Durruti o 20 de novembro de 1936 debilitou \u00e1 columna no esp\u00edrito e na s\u00faa habilidade t\u00e1ctica. Os seus membros foron eventualmente incorporados, por ordes alleas, \u00f3 ex\u00e9rcito regular. Case un cuarto da poboaci\u00f3n de Barcelona asistiu \u00f3 funeral de Durruti.\nA\u00ednda se desco\u00f1ece realmente como morreu o anarquista leon\u00e9s (falouse das \"catro mortes de Durruti\"); historiadores modernos tenden a aceptar que foi un accidente, talvez debido \u00f3 mal funcionamento do seu \"laranxeiro\" ou a dalg\u00fan fogo aliado, pero alg\u00fans rumores daquel tempo contaban acerca da traiz\u00f3n dun dos seus homes, mentres que os anarquistas tenderon a clamar que morreu heroicamente polo disparo dun francotirador fascista ou mesmo comunista, inserindo esta \u00faltima teor\u00eda na crecente din\u00e1mica de deslexitimaci\u00f3n e destruci\u00f3n do movemento libertario que levaron a cabo amplos sectores do comunismo espa\u00f1ol durante a guerra civil, baixo a sombra de Stalin.\nOutra famosa unidade foi a \"Columna de Ferro\", composta esencialmente por anarquistas valencianos, contando tam\u00e9n coa presenza de ex-convictos e outros espa\u00f1ois \"desherdados\" simpatizantes da revoluci\u00f3n. O goberno republicano tachounos de \"incontrolables\" e \"bandidos\", mais estes tiveron unha gran cantidade de \u00e9xitos durante as batallas e contribu\u00edron \u00e1 expansi\u00f3n da Revoluci\u00f3n polas terras que pasaban. En marzo de 1937 foron incorporados contra a s\u00faa vontade dentro do ex\u00e9rcito regular.\nColaboraci\u00f3n da CNT-FAI co goberno durante a guerra.\nEn 1936 a CNT decidiu, despois de varias negativas, colaborar co goberno de Francisco Largo Caballero. Joan Garc\u00eda Oliver converteuse en Ministro de Xustiza (onde aboliu honorarios legais e destru\u00edu t\u00f3dolos expedientes criminais), Federica Montseny transformouse en Ministra de Sa\u00fade. Tam\u00e9n formaban parte do executivo Juan L\u00f3pez e Juan Peir\u00f3.\nDurante a guerra alg\u00fans anarquistas f\u00f3ra de Espa\u00f1a criticaron por enteiro o liderado da CNT dentro do goberno, compromet\u00e9ndose cos elementos comunistas do sector Republicano. \u00c9 certo que neses anos o movemento anarquista espa\u00f1ol abandonou moitos dos seus principios b\u00e1sicos; por\u00e9n, aqueles en Espa\u00f1a sentiron que isto era un axuste temporal, e unha vez que Franco fora derrotado, continuar\u00edan coas s\u00faas formas libertarias. Hab\u00eda tam\u00e9n unha inquedanza polo crecente poder dos comunistas autoritarios dentro do goberno. Montseny logo explicar\u00eda: \"Nestes tempos s\u00f3 vemos a realidade da situaci\u00f3n creada por n\u00f3s: os comunistas no goberno e n\u00f3s mesmos afora, as m\u00faltiples posibilidades, e t\u00f3dolos nosos logros postos en perigo\".\nCertamente, alg\u00fans dos anarquistas que se encontraban f\u00f3ra de Espa\u00f1a v\u00edan as concesi\u00f3ns tan necesarias, considerando a gran posibilidade de perder todo, de ser que os fascistas ga\u00f1aran a guerra. Emma Goldman dixo, \"Con Franco \u00e1 entrada de Madrid, podo dificilmente culpar \u00e1 CNT-FAI por elixir a maldade menor: a participaci\u00f3n no goberno antes que a ditadura, a perversidade m\u00e1is mortal\".\nAta estes d\u00edas, a discusi\u00f3n contin\u00faa entre os anarquistas.\nRevoluci\u00f3n de 1936.\nXunto coa loita contra o fascismo, existiu unha profunda revoluci\u00f3n libertaria por todo o territorio que estaba baixo o dominio da Rep\u00fablica, especialmente en Barcelona.\nA maior parte da econom\u00eda Espa\u00f1ola foi posta baixo o control dos traballadores, principalmente en \u00e1reas anarquistas como Catalu\u00f1a. Este fen\u00f3meno chegou \u00f3 75% do total da industria, pero nas \u00e1reas de influencia socialista a taxa foi bastante menor. As f\u00e1bricas foron organizadas por comit\u00e9s de traballadores, as \u00e1reas agr\u00edcolas chegaron a colectivizarse e funcionar como comunas libertarias. Mesmo lugares como hoteis, sal\u00f3ns de peiteado ou restaurantes foron colectivizados e manexados polos seus propios traballadores.\nAs comunas foron usadas de acordo co principio b\u00e1sico de \"Cada un segundo as s\u00faas posibilidades, a cada un segundo as s\u00faas necesidades\". Nalg\u00fans lugares o di\u00f1eiro foi totalmente eliminado, para ser substitu\u00eddo por vales. Baixo este sistema, o custo dos bens era con frecuencia un pouco m\u00e1is do 25% m\u00e1is reducido.\nMalia as cr\u00edticas que aclamaban pola m\u00e1xima eficiencia, as comunas anarquistas produc\u00edan m\u00e1is que antes de ser colectivizadas. As zonas liberadas recentemente traballaron sobre os principios libertarios: as decisi\u00f3ns eran tomadas a trav\u00e9s de concilios de cidad\u00e1ns com\u00fans sen ning\u00fan tipo de burocracia (cabe mencionar que o liderado da CNT-FAI neste per\u00edodo non foi tan radical como os membros responsables destes dr\u00e1sticos cambios).\nSumada \u00e1 revoluci\u00f3n econ\u00f3mica, existiu un esp\u00edrito de revoluci\u00f3n cultural. As tradici\u00f3ns opresivas foron eliminadas. Permitiuse \u00e1s mulleres ter abortos, e a idea do \"amor libre\" volveuse popular. En moitas formas, o esp\u00edrito de liberaci\u00f3n cultural foi similar \u00f3 dos movementos de \"Nova Esquerda\" da d\u00e9cada dos 60.\nContrarrevoluci\u00f3n.\nDurante a guerra civil o Partido Comunista reaccionario ga\u00f1ou considerable influencia debido \u00e1 necesidade de axuda por parte da Uni\u00f3n Sovi\u00e9tica. Comunistas e liberais do lado da Rep\u00fablica fixeron o esforzo necesario para esmagar a revoluci\u00f3n anarquista, aparentemente para reforzar o esforzo anti-fascista (a resposta foi, \"\"a revoluci\u00f3n e a guerra son inseparables\"). O peri\u00f3dico Pravda anunciou en decembro de 1936 que \"...a limpeza de trotskistas e anarco-sindicalistas xa comezou. Ser\u00e1 levada a cabo co mesmo vigor que na U.R.S.S.\" Outro comunista proclamaba ousadamente nunha entrevista que \"despachar\u00edan rapidamente \u00f3s anarquistas logo da derrota de Franco\"\". Os seus esforzos por debilitar a revoluci\u00f3n foron finalmente existosos: a xerarqu\u00eda foi restaurada \u00f3 final en moitas das \u00e1reas colectivizadas, e o poder foi quitado das mans dos traballadores e uni\u00f3ns, para ser monopolizado pola Fronte Popular.\nO m\u00e1is importante, talvez, foron as medidas para destru\u00edr as milicias, que dirix\u00edan discutidamente o esforzo da guerra tanto en esp\u00edrito como en acci\u00f3n. As milicias foron co tempo declaradas ilegais e tecnicamente unidas \u00e1 Armada Popular. Isto tivo o efecto de desmoralizar \u00f3s soldados e de quitarlles todo polo que ultimamente estiveran loitando: non pola Uni\u00f3n Sovi\u00e9tica, sen\u00f3n por eles mesmos e pola liberdade. Vladimir Antonov-Ovseenko, traballando en Espa\u00f1a para Stalin predicira isto en 1936: \"Sen a participaci\u00f3n da CNT, non ser\u00e1 posible, por suposto, crear o entusiasmo e disciplina apropiados na milicia republicana.\"\nCon franqueza, o fervor contrarrevolucionario serviu polo xeral para debilitar o esforzo de guerra antifascista. Por exemplo, unha reserva xigante de armas foi permitida para tirarse contra as forzas franquistas por medo a que doutra forma puideran terminar en mans dos anarquistas. As tropas foron arrancadas das li\u00f1as frontais para esmagar as colectividades anarquistas. Varios soldados capaces foron asasinados pola s\u00faa ideolox\u00eda pol\u00edtica; un l\u00edder dos esforzos represivos, Enrique L\u00edster, dixo que el \"disparar\u00eda a t\u00f3dolos anarquistas que puidera\". S\u00f3ubose que varios anarquistas foron levados prisioneiros baixo ordes comunistas, no canto de pelexar na fronte; e o que \u00e9 m\u00e1is, moitos deses prisioneiros foron torturados e asasinados. En Barcelona foi famoso o asalto \u00f3 edificio da Telef\u00f3nica en mans da C.N.T. por parte do ex\u00e9rcito regular baixo directrices comunistas que foi o comezo de duros combates na cidade entre ambos sectores. Chamouse a guerra dentro da guerra.\nOs anos de Franco.\nEn 1939 a \"Lei de responsabilidades pol\u00edticas\" ilegalizaba a organizaci\u00f3n, expropi\u00e1ndose os seus bens; inmobles, material, veh\u00edculos, contas bancarias, empresas colectivizadas e documentaci\u00f3n. Na \u00e9poca a CNT contaba cun mill\u00f3n de afiliados e a infraestrutura que a soportaba era ampla.\nA CNT funcionou de forma clandestina dentro de Espa\u00f1a durante o franquismo como parte da oposici\u00f3n, d\u00e1ndose tam\u00e9n actividades de \"cenetistas\" no exilio. Seguiu a loita contra o r\u00e9xime de Francisco Franco ata 1948 a trav\u00e9s dalg\u00fans maquis. A partir de ent\u00f3n, posturas diverxentes propiciaron un debilitamento da organizaci\u00f3n que fixo que esta perdese influencia entre a poboaci\u00f3n. En 1961 revitalizouse consolid\u00e1ndose \u00f3 longo das d\u00e9cadas de 1960 e 1970 mercede \u00e1 penetraci\u00f3n do ideario anarcosindicalista en organizaci\u00f3ns obreiras cat\u00f3licas antifranquistas como Irmandade Obreira de Acci\u00f3n Cat\u00f3lica (HOAC) ou Xuventude Obreira Cat\u00f3lica (JOC).\nActualidade.\nA CNT existe na actualidade cos mesmos principios. Por\u00e9n, a s\u00faa influencia \u00e9 limitada no panorama laboral. A CNT separouse en 1979 en d\u00faas facci\u00f3ns: CNT-AIT e CNT-U. A CNT-AIT conservou o nome orixinal, \"CNT\", o que levou a que a CNT-U cambiara o seu nome a Confederaci\u00f3n Xeral do Traballo (CXT) en 1989 por orde xudicial. A CXT ten aproximadamente 55.000 afiliados como sindicato e ten presenza en conflitos laborais. Unha importante raz\u00f3n para a separaci\u00f3n e a principal diferenza entre \u00e1mbolos dous sindicatos \u00e9 que a CXT participa nas elecci\u00f3ns sindicais, mentres que a CNT non. A CXT ten un importante n\u00famero de representantes nalgunhas empresas como SEAT ou RENFE e o Metro de Barcelona. A CNT considera que participar nas elecci\u00f3ns sindicais e ter liberados sindicais como calquera outro sindicato \u00e9 contrario \u00f3s seus principios.\nAs ideas anarquistas gozan dunha popularidade considerable nalgunhas partes de Espa\u00f1a. Durante os 1\u00ba de maio te\u00f1en lugar grandes manifestaci\u00f3ns. En Barcelona, o movemento \"okupa\" esta moi estendido. Moitas destas vivendas okupadas e centros sociais okupados mante\u00f1en certas pr\u00e1cticas que proceden da tradici\u00f3n anarquista a\u00ednda que moitos rexeitan significativamente a organizaci\u00f3n org\u00e1nica \u00f3 estilo da CNT e a CXT.\nViolencia.\nA\u00ednda que moitos anarquistas se opuxeron \u00f3 uso da forza, alg\u00fans militantes fixeron uso da violencia e o terrorismo sen ning\u00fan l\u00edmite. Esta \"propaganda do acto\" f\u00edxose por primeira vez popular a finais do s\u00e9culo XIX. Isto ocorreu antes do alzamento do sindicalismo como t\u00e1ctica anarquista, e despois dunha longa historia de represi\u00f3n policial terminou coa s\u00faa desaparici\u00f3n.\n\"Os Desherdados\" foi un grupo secreto que defend\u00eda o uso da violencia, adxudic\u00e1ndose unha gran cantidade de asasinatos. Outro grupo, Mano Negra, est\u00e1 considerado autor de varios asasinatos e atentados con bombas, a\u00ednda que existen evidencias de que o grupo foi un mero mito creado pola polic\u00eda a finais do s\u00e9culo XIX para aplacar as revoltas campesi\u00f1as en Andaluc\u00eda. \u00c9 ben co\u00f1ecido que a polic\u00eda inventaba acci\u00f3ns dos seus inimigos, ou usaban o autoatentado como escusa para a xustificaci\u00f3n da represi\u00f3n.Os Solidarios e Os Amigos de Durruti foron outros grupos que usaron a violencia como arma pol\u00edtica. O grupo anterior foi responsable do roubo do Banco de Bilbao (cun bot\u00edn de 300.000 pesetas), o asasinato do Arcebispo de Zaragoza Juan Soldevilla Romero, que fora declarado un cl\u00e9rigo reaccionario. \"Os Solidarios\" detiveron o uso da violencia coa fin da ditadura de Primo de Rivera, cando os anarquistas tiveron m\u00e1is oportunidades para actuar abertamente.\nEn Espa\u00f1a, a principios do s\u00e9culo XIX, as\u00ed como durante a 2\u00aa Rep\u00fablica e a guerra civil, houbo episodios violentos nos que se recruou enormemente a persecuci\u00f3n relixiosa. Posiblemente a m\u00e1is importante, sen contar os episodios acontecidos durante a guerra civil, foi a Semana Tr\u00e1xica de Barcelona en 1909, da que se responsabilizou \u00f3s c\u00edrculos anarquistas. Tam\u00e9n os acontecementos do 1\u00ba de Maio de 1931 en Madrid foron moi chamativos, pois diversas bandas deron lume a varios conventos, igrexas e instituci\u00f3ns relixiosas. Os anarquistas tam\u00e9n foron usados como chivo expiatorio das autoridades en diversas ocasi\u00f3ns, como o caso de Francesc Ferrer i Gu\u00e0rdia, considerado inspirador ideol\u00f3xico da Semana Tr\u00e1xica e condenado a morte por iso."}
{"id": "65251", "revid": "22570", "url": "https://gl.wikipedia.org/wiki?curid=65251", "title": "Nougat", "text": "O nougat \u00e9 un doce t\u00edpico franc\u00e9s a base de mel e de am\u00e9ndoa parecido \u00f3 turr\u00f3n espa\u00f1ol e \u00f3 \"torrone\" italiano.\nV\u00e9xase tam\u00e9n.\nLigaz\u00f3ns aos proxectos irm\u00e1ns da Galipedia:"}
{"id": "65252", "revid": "98629", "url": "https://gl.wikipedia.org/wiki?curid=65252", "title": "Tokio Hotel", "text": "Tokio Hotel \u00e9 un grupo de pop-rock, fundado en Magdeburgo en 2001. Son un cuarteto de rapaces, dous deles orixinarios de Magdeburgo. O grupo est\u00e1 formado polos xemelgos Bill, Tom Kaulitz, Georg Listing e Gustav Sch\u00e4fer. Cri\u00e1ronse en Leipzig, a\u00ednda que m\u00e1is tarde se mudaron a Magdeburgo. A banda goza dunha crecente fama entre o p\u00fablico xuvenil alem\u00e1n.\nHistoria.\nBill e Tom Kaulitz (nados ambos os dous o 1 de setembro de 1989), entraron na m\u00fasica da man do seu padrastro, que \u00e9 un m\u00fasico activo en Magdeburgo. Tras un concerto na s\u00faa cidade en 2001, co\u00f1eceron a Gustav Sch\u00e4fer (nado o 8 de setembro de 1988) e a Georg Listing o (31 de marzo de 1987), cos que fundaron o seu primeiro grupo musical, chamado \"Devilish\". Despois de que Bill Kaulitz formase parte do programa \"Kinder-Star-Search\" (\"Na procura de nenos estrela\"), o grupo foi descuberto en 2003 polo produtor Peter Hoffmann, e \"Sony BMG\" contratou finalmente a Tokio Hotel. Hoffmann, xunto con David Jost e Pat Benzner entraron na produci\u00f3n das s\u00faas canci\u00f3ns. Por\u00e9n, pouco antes do lanzamento do seu primeiro disco, Sony anulou o contrato. En 2005, foi Universal Music Group quen contratou a Tokio Hotel, as\u00ed traballaron para lanzaren o grupo \u00f3 \u00e9xito.\nO v\u00eddeo do seu sinxelo debut, \"Durch den Monsun\", sa\u00edu en televisi\u00f3n en xullo de 2005 (Alema\u00f1a), e dende ent\u00f3n o grupo f\u00edxose cun gran n\u00famero de fans. O sinxelo sa\u00edu o 15 de agosto de 2005 e chegou decontado \u00f3 n\u00famero 1 nas listaxes de vendas de Alema\u00f1a e Austria. O disco debut que conti\u00f1a este sinxelo, chamado \"Schrei\", mant\u00edvose no m\u00e1is alto da listaxe de vendas incluso meses despois do seu lanzamento. En 2006, volveron gravar algunhas das s\u00faas canci\u00f3ns, polo cambio de voz que sufriu o cantante nesa \u00e9poca, a causa da s\u00faa idade (ti\u00f1a 16 anos). Ademais, o seu cambio de look tam\u00e9n foi unha incitaci\u00f3n para volver sacar ese disco, con novo dese\u00f1o, fotos e canci\u00f3ns regravadas coa s\u00faa nova voz, chamado \"Schrei: so laut du kannst\".\nO 23 de febreiro de 2007 sa\u00edu o segundo \u00e1lbum do grupo, \"Zimmer 483\", presentado xa o 26 de xaneiro co seu primeiro sinxelo: \"\u00dcbers Ende der Welt\" (\"Sobre a fin do mundo\"). A venda nas s\u00faas d\u00faas edici\u00f3ns, normal e de luxo, chegou \u00f3 n\u00famero 1 en Europa. E despois, sacaron o seu disco en ingl\u00e9s \"Room 483\" cos seus maiores \u00e9xitos en ingl\u00e9s.\n\u00c9xito no estranxeiro.\nEn Francia, sa\u00edu o seu primeiro \u00e1lbum en outono do 2006, na s\u00faa segunda versi\u00f3n, e acadaron o posto 19 nas listaxes da s\u00faa primeira semana. Neste pa\u00eds a\u00ednda seguen tendo grandes \u00e9xitos. Os seus discos chegan as primeiras posici\u00f3ns das listaxes de vendas e en 2007 conced\u00e9ronlles o disco de ouro polo seu primeiro disco.\nEn 2006 deron concertos noutros pa\u00edses nos que eran xa un \u00e9xito sabido, como Francia ou Polonia, e incluso deron un concerto en Moscova perante milleiros de espectadores, algo inesperado. Na s\u00faa xira de 2007, deron concertos noutros 7 pa\u00edses al\u00e9n de Alema\u00f1a, como: Francia, Polonia, a Rep\u00fablica Checa ou Hungr\u00eda entre outros. En Espa\u00f1a actuaron no 2007, a pesar de ter vendido o seu disco e teren numerosos fans, participando no \"MTV day\" o 14 de xu\u00f1o.\nEn xu\u00f1o de 2007 publicouse un disco en ingl\u00e9s, titulado \"Scream\", que vai dirixido especialmente aos pa\u00edses de fala inglesa para fac\u00e9rense un oco no seu mercado. Con todo, ese disco venderase e ser\u00e1 promocionado en Europa, o cal por algunha estra\u00f1a raz\u00f3n, en Alema\u00f1a o disco leva por nome \"Room 483\u201d.\nNa s\u00faa curta traxectoria, Tokio hotel ga\u00f1ou numerosos premios, tanto no seu pa\u00eds como f\u00f3ra del, as\u00ed como reco\u00f1ecemento polos seus discos vendidos."}
{"id": "65253", "revid": "27155", "url": "https://gl.wikipedia.org/wiki?curid=65253", "title": "Curuxa", "text": "Curuxa \u00e9 o nome vulgar xen\u00e9rico de diversas especies de aves da orde das Estrixiformes que non comparten un mesmo x\u00e9nero zool\u00f3xico. Entre as especies \u00e1s que se aplica este nome est\u00e1n a curuxa com\u00fan (\"Tyto alba\"), a curuxa gabi\u00e1n (\"Surnia ulula\"), a curuxa das xunqueiras (\"Asio flammeus\") e a curuxa moura (\"Asio capensis\"). En Galicia o xen\u00e9rico \"curuxa\" \u00e9 sin\u00f3nimo en moitos casos de curuxa com\u00fan."}
{"id": "65254", "revid": "109216", "url": "https://gl.wikipedia.org/wiki?curid=65254", "title": "Illas da Lealdade", "text": " \nAs illas da Lealdade son un arquip\u00e9lago situado a 100\u00a0km ao leste de Nova Caledonia. Administrativamente \u00e9 unha das tres provincias que forman a colectividade francesa de Nova Caledonia, chamada simplemente provincia das illas en contraposici\u00f3n a Grande Terre (terra grande). As illas principals son: Lifou, Mar\u00e9, Ouv\u00e9a e Tiga.\nHistoria.\nForon descubertas en 1793 polo ingl\u00e9s Raven, capit\u00e1n dun barco mercante de Sydney, que as chamou \"Loyalty Islands\" (illas da Lealdade) destacando o trato amigable dos habitantes. Poboadas por melanesios desde hai m\u00e1is de 3.000 anos, as illas foron colonizadas m\u00e1is tarde, entre os s\u00e9culos XVI a XVIII, por inmigrantes polinesios de Tonga, Samoa e Wallis. No s\u00e9culo XIX, logo das revoltas ind\u00edxenas en Grande Terre, foron deportados \u00e1s illas moitos kanakas (melanesios de Nova Caledonia). Ao quedar \u00e1 marxe da colonizaci\u00f3n europea, as illas son hoxe en d\u00eda un centro de cultura kanaka que coexiste \u00e1 vez cunha poboaci\u00f3n polinesia perif\u00e9rica. En Ouv\u00e9a as linguas vern\u00e1culas son faga-uvea, de orixe polinesio, e \u00efaa\u00ef de orixe melanesio. En Mar\u00e9 e Lifou f\u00e1lase nengone, iwateno e drehu, de orixe melanesio.\nA poboaci\u00f3n era de 22.080 habitantes no censo do 2004, o 10% do total de Nova Caledonia. A actividade principal \u00e9 a agricultura, a exportaci\u00f3n de copra e o turismo."}
{"id": "65255", "revid": "23204", "url": "https://gl.wikipedia.org/wiki?curid=65255", "title": "Charrela", "text": "A charrela, ou perdiz charrela, \"Perdix perdix\", \u00e9 unha especie ave da orde dos galiformes, familia dos fasi\u00e1nidos e subfamilia dos perdicinos, unha das tres comprendidas no x\u00e9nero \"Perdix\".\nDe orixe eurasi\u00e1tica, foi introducida e aclimatada como peza de caza en Norteam\u00e9rica, onde se distrib\u00fae na actualidade nas pradar\u00edas do norte dos Estados Unidos e do sur e o leste do Canad\u00e1. \nTaxonom\u00eda.\nDescrici\u00f3n.\nA especie foi descrita en 1758 por Linneo na p\u00e1xina 160 da 10\u00aa edici\u00f3n do seu \"Systema Naturae\", co nome de \"Tetrao perdix\".\nEtimolox\u00eda.\nVer a etimolox\u00eda en \"Perdix\".\nSubespecies.\nNa actualidade reco\u00f1\u00e9cense nesta especie as oito subespecies seguintes:\nCaracter\u00edsticas.\nA charrela \u00e9 unha ave de entre 29 e 31\u00a0cm de lonxitude, \u00e1s e cola arredondadas e aspecto gordecho. A fronte, os lados da cabeza e a gorxa son de coloraci\u00f3n que vai do laranxa o casta\u00f1o ferruxento, o lombo e as plumas superiores da cola son gris claras. Os lados e partes laterais do peito te\u00f1en bandas casta\u00f1as, Na metade inferior do papo te\u00f1en unha mancha casta\u00f1a, chamada \"escudo\", que a mi\u00fado falta ou \u00e9 moi pequena nas femias. O debuxo da plumas cobertoiras dos ombreiros permite diferenciar as femias dos machos: as primeiras te\u00f1en listas transversais das que os machos carecen. Tam\u00e9n o debuxo da parte superior da cabeza cambia segundo os sexos: os machos te\u00f1en raias que no caso das femias son manchi\u00f1as.\nBiolox\u00eda reprodutora.\nA \u00e9poca de apareamento comeza cando se acaba a parte m\u00e1is dura do inverno. As charrelas establecen parellas mon\u00f3gamas que duran unha estaci\u00f3n de cr\u00eda. Fan o ni\u00f1o no chan, no que se confunden ben grazas \u00e1 s\u00faa plumaxe cr\u00edptica de fondo gris e casta\u00f1o con manchas negras, avermelladas e casta\u00f1as. Po\u00f1en entre 10 e 25 ovos, que chocan unhas tres semanas. As femias defenden o ni\u00f1o con forza e moitas veces non o abandonan ata o \u00faltimo momento, a\u00ednda que a ameaza sexa evidente. Cando os polos saen do ovo m\u00f3vense en grupos familiares. Cando se atopan d\u00faas familias durante a \u00e9poca de cr\u00eda, poden ter lugar fortes disputas. S\u00f3 a finais do outono se forman bandos compostos por varias familias. Durante o inverno as poboaci\u00f3ns red\u00facense moito, malia a resistencia das charrelas \u00f3 fr\u00edo.\nAs charrelas son moi fieis \u00f3s seus territorios e os exemplares novos adoitan asentarse preto dos adultos.\nStatus.\nA distribuci\u00f3n xeogr\u00e1fica e o n\u00famero de exemplares vense ameazados polos cambios nos sistemas agr\u00edcolas, sobre todo a mecanizaci\u00f3n das colleitas. A IUCN calcula a poboaci\u00f3n total da charrela entre 2,5 e 5 mill\u00f3ns de exemplares, polo que, malia o lixeiro retroceso da especie, a cualifica como \"non ameazada\"."}
{"id": "65256", "revid": "23204", "url": "https://gl.wikipedia.org/wiki?curid=65256", "title": "Rexi\u00f3n Sur (Estados Unidos)", "text": "A Rexi\u00f3n Sur dos Estados Unidos (\"Southern\" en ingl\u00e9s), chamada habitualmente Sur americano, Dixie, ou simplemente Sur \u00e9 unha gran rexi\u00f3n distintiva no sueste e centro-sur dos Estados Unidos de Am\u00e9rica. Por mor da herdanza cultural e hist\u00f3rica \u00fanica da rexi\u00f3n, onde se situaron os primeiros establecementos coloniais europeos, a doutrina dos dereitos dos estados, a instituci\u00f3n da escravitude e a herdanza da Confederaci\u00f3n durante a guerra civil estadounidense, o Sur desenvolveu os seus propios costumes, literatura, estilos musicais, e variedades culinarias.\nXeograf\u00eda.\nNon existe unha opini\u00f3n un\u00e1nime con respecto \u00e1 delimitaci\u00f3n xeogr\u00e1fica e a mesma definici\u00f3n de \"Sur\", e, tanto a s\u00faa delimitaci\u00f3n coma a propia definici\u00f3n do termo, variou ao longo do tempo.\nSe se utiliza a definici\u00f3n da Oficina do Censo dos Estados Unidos, a Rexi\u00f3n Sur dos Estados Unidos incl\u00fae 16 estados (cun total de poboaci\u00f3n estimado en 2006 de 109.083.752 habitantes) e div\u00eddese en tres unidades menores, ou divisi\u00f3ns:\nA definici\u00f3n popular do \"Sur\" \u00e9 m\u00e1is informal e xeralmente ten que ver cos estados que se separaron durante a guerra civil para formar os Estados Confederados de Am\u00e9rica. Estes estados comparten concordancias de historia e cultura que contin\u00faan ata hoxe en d\u00eda. \"Os estados fronteirizos\" da guerra civil, expresamente Missouri, Kentucky, Maryland, e Delaware, forman aproximadamente a fronteira norte do \"Sur\". Estes te\u00f1en unha historia de estaren dacabalo entre a divisi\u00f3n Norte e a Sur, o que quedou claro cando se separaron durante a guerra civil a\u00ednda que permitisen a escravitude. Segundo o contexto, estes estados poden ou non ser considerados parte do Sur. Virxinia Occidental \u00e9 un caso \u00fanico xa que se separou de Virxinia pola s\u00faa negativa a unirse \u00e1 Confederaci\u00f3n e reter un sentido de independencia; se \u00e9 culturalmente parte do Sur outra vez depende do contexto e de que diferenza se debuxe entre os Apalaches e a cultura do Sur.\nBioloxicamente, o Sur \u00e9 unha rexi\u00f3n enorme e diversa, que ten numerosas zonas clim\u00e1ticas, coma a temperada, subtropical, tropical e \u00e1rida. Moitos cultivos crecen facilmente nas s\u00faas terras e p\u00f3dense cultivar sen xeadas durante polo menos seis meses do ano. Algunhas partes do Sur, en particular o Sueste, te\u00f1en paisaxes caracterizadas pola presenza de encinos, magnolios, enredadeiras de xasm\u00edns de Carolina, e cornos florecentes. Outro ambiente com\u00fan son os pantanos e lamazais da costa do Golfo de M\u00e9xico, sobre todo en Luisiana. O Sur \u00e9 v\u00edtima do \"kudzu\" (\"Pueraria lobata\"), unha enredadeira invasora de r\u00e1pido crecemento que cobre grandes extensi\u00f3ns de terra e mata a vida vexetal ind\u00edxena.\nHistoria.\nA cultura predominante do Sur ten as s\u00faas orixes no establecemento na rexi\u00f3n de colonos brit\u00e1nicos. No s\u00e9culo XVII, a maior\u00eda eran de orixe inglesa quen se asentaron sobre todo nas rexi\u00f3ns costeiras do Sur, pero no s\u00e9culo XVIII, grandes grupos de escoceses e escoceses do Ulster (m\u00e1is tarde chamados escoceses-irlandeses) instal\u00e1ronse nos Apalaches e o Piemonte Americano. Nun censo do 2000 de americanos e as s\u00faas ascendencias autodeclaradas (as \u00e1reas onde a xente proclama ascendencia \"americana\") eran os lugares onde, historicamente, moitos protestantes escoceses-irlandeses as\u00ed como moitos poboadores ingleses se instalaron en Am\u00e9rica: o interior e mais algunhas \u00e1reas costeiras do Sur, e a rexi\u00f3n dos Apalaches. Crese que o n\u00famero de escoceses americanos na rexi\u00f3n poder\u00eda ser de 20 mill\u00f3ns e de escoceses-irlandeses americanos, 27 mill\u00f3ns. Esta xente ocupouse en guerras end\u00e9micas, comercio, e intercambios culturais cos indios americanos da rexi\u00f3n, coma os indios de Creek e Cheroqui. Logo de 1700, grandes grupos de escravos africanos foron introducidos para traballar nas grandes plantaci\u00f3ns que dominaron a agricultura de exportaci\u00f3n, cultivando o tabaco, o arroz e o anil. O algod\u00f3n f\u00edxose dominante logo de 1800. A explosi\u00f3n do cultivo de algod\u00f3n creou a \"instituci\u00f3n peculiar\" da escravitude, unha parte integrante da econom\u00eda do Sur a principios do s\u00e9culo XIX.\nA universidade m\u00e1is antiga do Sur, a \"College of William and Mary\", foi fundada en 1693 en Virxinia; promoveu o ensino da econom\u00eda pol\u00edtica e educou aos futuros presidentes estadounidenses Jefferson, Monroe e Tyler, todos de Virxinia. En efecto, toda a rexi\u00f3n dominou a pol\u00edtica na era do \"First Party System\" (Primeiro Sistema de Partidos): por exemplo, catro dos cinco primeiros presidentes, Washington, Jefferson, Madison, e Monroe, eran de Virxinia.\nD\u00faas importantes cuesti\u00f3ns pol\u00edticas aconteceron na primeira metade do s\u00e9culo XIX e causaron a ali\u00f1aci\u00f3n pol\u00edtica ao longo das li\u00f1as fronteirizas, reforzando as identidades do Norte e Sur como rexi\u00f3ns distintas con claros intereses fortemente opostos e que alimentaron os argumentos sobre os dereitos dos estados que culminaron na secesi\u00f3n e a guerra civil. Unha destas cuesti\u00f3ns concern\u00eda as tarifas protectoras decretadas para axudar ao crecemento do sector industrial, principalmente no Norte. En 1832, en oposici\u00f3n \u00e1 lexislaci\u00f3n \"federal\" (nacional) que aumentaba as tarifas, Carolina do Sur aprobou unha ordenanza de anulaci\u00f3n, un procedemento polo cal un estado deixa sen efecto unha lei federal. Pouco despois foi enviada unha flotilla naval ao porto de Charleston, e utilizouse a ameaza das tropas de terra desembarcadas para impor o cobro das tarifas. Alcanzouse un compromiso polo cal estas ser\u00edan reducidas gradualmente, pero o desacordo subxacente sobre os dereitos dos estados seguiu aumentando nas d\u00e9cadas seguintes.\nA segunda cuesti\u00f3n concern\u00eda a escravitude, principalmente \u00e1 pregunta de se a escravitude estar\u00eda permitida nos estados recentemente admitidos. A cuesti\u00f3n foi tratada con delicadeza por compromisos pol\u00edticos dese\u00f1ados para equilibrar o n\u00famero de estados \"libres\" e \"escravos\". Con todo, a cuesti\u00f3n xurdiu de novo de forma m\u00e1is virulenta, ao redor da \u00e9poca da Intervenci\u00f3n Norteamericana en M\u00e9xico, que aumentou os intereses en xogo engadindo novos territorios, principalmente no lado Sur da li\u00f1a xeogr\u00e1fica imaxinaria de divisi\u00f3n.\nGuerra civil.\nCara a 1855 o Sur perd\u00eda poder pol\u00edtico respecto do Norte m\u00e1is populoso e foi encerrado nunha serie de batallas constitucionais e pol\u00edticas co Norte en canto aos dereitos dos estados e o asunto da escravitude nos territorios. O presidente James Polk impuxo un r\u00e9xime de tarifas baixas ao pa\u00eds (a denominada \"Walker Tariff\" de 1846), que enfadou aos industriais de Pensilvania, e bloqueou a proposta de financiamento federal de estradas nacionais e melloras dos portos. Unha vez que o Norte subiu ao poder en 1861, moitos habitantes do Sur sentiron que era o momento de separarse da Uni\u00f3n.\nSete estados do algod\u00f3n decidiron a secesi\u00f3n logo da elecci\u00f3n de Abraham Lincoln en 1860. Estes estados formaron os Estados Confederados de Am\u00e9rica. En 1861, un\u00edronselles catro m\u00e1is. O goberno dos Estados Unidos rexeitou reco\u00f1ecer os estados que se separaran como un novo pa\u00eds e mantivo operativo ata o \u00faltimo momento o seu derradeiro forte no Sur, que a Confederaci\u00f3n capturou en abril de 1861 na Batalla de Fort Sumter, no porto de Charleston, provocando a guerra civil. Nos seguintes catro anos de guerra o Sur foi o principal campo de batalla pois todas as batallas principais, excepto d\u00faas, libr\u00e1ronse en chan sure\u00f1o. A Confederaci\u00f3n mantivo un r\u00e9xime de tarifas baixas para as importaci\u00f3ns europeas, pero impuxo un novo imposto a todas as importaci\u00f3ns do Norte. O bloqueo do ex\u00e9rcito da Uni\u00f3n impediu que a maior parte do comercio entrase no Sur, polo que os impostos confederados apenas se notaron. O sistema de transporte do Sur dependeu principalmente do tr\u00e1fico fluvial e costeiro por barco; ambos foron pechados pola Mari\u00f1a de Uni\u00f3n. O pequeno sistema de ferrocarril practicamente sufriu un colapso, de modo que cara a 1864 as viaxes internas eran tan dif\u00edciles que a econom\u00eda confederada ficou mutilada.\nA Uni\u00f3n (as\u00ed chamada porque loitaba polos Estados Unidos) finalmente derrotou aos Estados Confederados de Am\u00e9rica (nome formal dos estados americanos do sur durante a guerra civil). O Sur sufriu moito m\u00e1is que o Norte, principalmente porque a guerra desenvolveuse case por completo no Sur. Aproximadamente, a Confederaci\u00f3n sufriu 95.000 baixas en combate e 165.000 persoas morreron de enfermidade, o que fai un total de 260.000 mortes, dunha poboaci\u00f3n branca total no Sur naquel momento de arredor de 5,5 mill\u00f3ns. Segundo os datos do censo de 1860, o 8 % de todos os homes brancos entre 13 e 43 anos de idade morreu na guerra, cun 6 % no Norte e un extraordinario 18 % no Sur. Con todo, o n\u00famero de baixas do Norte superou as do Sur.\nReconstruci\u00f3n.\nLogo da guerra civil, o Sur foi en gran parte devastado en termos de poboaci\u00f3n, infraestrutura e econom\u00eda. A Rep\u00fablica tam\u00e9n se atopaba as\u00ed mesmo en reconstruci\u00f3n, con tropas militares no control pol\u00edtico directo do Sur. Moitos habitantes brancos do Sur que apoiaran activamente \u00e1 Confederaci\u00f3n perderon moitos dos dereitos b\u00e1sicos da cidadan\u00eda (coma o dereito de votar) mentres que coa promulgaci\u00f3n da d\u00e9cimo terceira emenda (que rexeitaba a escravitude), a d\u00e9cimo cuarta (que conced\u00eda a cidadan\u00eda estadounidense plena aos afroamericanos) e a d\u00e9cimo quinta (que ampliou o dereito de voto a homes negros), os afroamericanos no Sur comezaron a gozar de m\u00e1is dereitos dos que nunca tiveran na rexi\u00f3n.\nOs chamados \"Carpetbaggers\" do Norte chegaron ao Sur para participar na pol\u00edtica e os negocios. Alg\u00fans eran representantes do \"Freedmen's Bureau\" e outras axencias de reconstruci\u00f3n; outros eran humanitarios coa intenci\u00f3n de axudar \u00e1 xente negra; e alg\u00fans eran aventureiros que esperaban beneficiarse a trav\u00e9s de m\u00e9todos cuestionables. Alg\u00fans pol\u00edticos oportunistas pouco escrupulosos foron al\u00ed para manipular o voto negro e nalg\u00fans casos para establecer gobernos deshonestos.\nAs\u00ed a todo na d\u00e9cada de 1890 desenvolveuse no Sur un contragolpe pol\u00edtico contra estes dereitos. Organizaci\u00f3ns coma o Ku Klux Klan, unha organizaci\u00f3n clandestina creada para perpetuar a \"supremac\u00eda branca\", mediante linchamentos e outras formas de violencia e intimidaci\u00f3n que impedisen aos afroamericanos exercer os seus dereitos pol\u00edticos (as famosas incineraci\u00f3ns de cruces non se converteron nun ritual do Klan ata a aparici\u00f3n do Segundo Ku Klux Klan na d\u00e9cada de 1920) e foron creadas as leis de Jim Crow para facer legalmente a mesma cousa. Estes cambios no ser\u00edan desfeitos ata finais da d\u00e9cada de 1960 polo \"African-American Civil Rights Movement\" (Movemento polos dereitos civ\u00eds afroamericanos).\nS\u00e9culo XX.\nO primeiro pozo de petr\u00f3leo importante no Sur foi perforado en Spindletop preto de Beaumont (Texas), na ma\u00f1\u00e1 do 10 de xaneiro de 1901. Outros xacementos petrol\u00edferos foron descubertos m\u00e1is tarde en Arcansas, Oklahoma, e baixo o Golfo de M\u00e9xico. O resultante \"boom do petr\u00f3leo\" transformou definitivamente a econom\u00eda dos estados da Rexi\u00f3n Central Suroeste e conduciu \u00e1 primeira expansi\u00f3n econ\u00f3mica significativa logo da guerra civil.\nA econom\u00eda, que na s\u00faa maior parte a\u00ednda non se repuxera da guerra civil, sufriu un golpe dobre: a Gran Depresi\u00f3n e as \"Dust Bowl\" (unha serie de tormentas de po que causaron un gran dano ecol\u00f3xico e agr\u00edcola nas prader\u00edas americanas e canadenses na d\u00e9cada de 1930). Logo da Ca\u00edda de Wall Street de 1929, a econom\u00eda sufriu significantes reveses e perd\u00e9ronse mill\u00f3ns. Entre 1934 e 1939, un desastre ecol\u00f3xico de fortes ventos e seca causou un \u00e9xodo de Texas e Arcansas, \u00e1 rexi\u00f3n de \"Panhandle\" en Oklahoma e \u00e1s chairas circundantes, nas que m\u00e1is de 500.000 persoas quedaron sen fogar, famentos e desempregados. Miles de persoas deixaron a rexi\u00f3n para sempre para buscaren oportunidades econ\u00f3micas ao longo da Costa Oeste.\nCase todos os habitantes do Sur, brancos e negros, sufriron as consecuencias da guerra civil. Coa rexi\u00f3n devastada pola derrota e a destruci\u00f3n das infraestruturas civ\u00eds, a maior parte do Sur era xeralmente incapaz de recuperarse economicamente cara ao final da segunda guerra mundial. O Sur foi sinalado polo presidente Franklin Delano Roosevelt como \"a prioridade n\u00famero un\" en termos de necesidade de axuda durante a Gran Depresi\u00f3n, institu\u00edndo programas coma a Tennessee Valley Authority en 1933. Bloqueado pola agricultura de baixa produtividade, o crecemento da rexi\u00f3n foi retardado polo limitado desenvolvemento industrial, os baixos niveis de esp\u00edrito emprendedor e a falta de investimentos de capital.\nA segunda guerra mundial marcou unha \u00e9poca de cambio no Sur. En moitas \u00e1reas da rexi\u00f3n mont\u00e1ronse novas industrias e bases militares que proporcionaron o necesitado capital e as infraestruturas. Xente de todas as partes dos Estados Unidos chegou ao Sur para a s\u00faa formaci\u00f3n militar nas bases e a traballar nas novas industrias. A agricultura pasou do algod\u00f3n e o tabaco para se dedicar \u00e1 soia, millo, e outros alimentos. Este crecemento aumentou en 1960 e acelerouse enormemente nas d\u00e9cadas de 1980 e 1990. Cre\u00e1ronse grandes \u00e1reas urbanas con m\u00e1is de 4 mill\u00f3ns de persoas en Texas, Xeorxia, e Florida. A r\u00e1pida expansi\u00f3n de industrias coma autom\u00f3biles, telecomunicaci\u00f3ns, tecidos, tecnolox\u00eda, banca, e aviaci\u00f3n deu a alg\u00fans estados do Sur a forza industrial para rivalizar cos grandes estados doutras partes do pa\u00eds. Segundo o Censo dos Estados Unidos do 2000, o Sur (xunto co Oeste) lideraba a naci\u00f3n no crecemento demogr\u00e1fico. Con todo, con este crecemento chegaron serios problemas de contaminaci\u00f3n do aire en cidades coma Dallas, Houston, Atlanta, Miami, Austin, Charlotte, e outras.\nPobreza.\nO Sur foi historicamente prexudicado desde o punto de vista econ\u00f3mico cando \u00e9 comparado cos Estados Unidos en conxunto. Logo da guerra civil, case a totalidade da infraestrutura econ\u00f3mica da rexi\u00f3n estaba en ru\u00ednas. A agricultura fora a base da econom\u00eda do Sur, e a aprobaci\u00f3n da d\u00e9cimo terceira emenda (que rexeitaba a escravitude), con recursos que non pod\u00edan ser cultivados eficazmente, finalmente deixou a moitos donos de plantaci\u00f3ns de toda a rexi\u00f3n na pobreza. Ademais, dado que daquela hab\u00eda poucos negocios industriais localizados no sur, non hab\u00eda moitas outras fontes de ingresos posibles.\nOs antigos escravos eran tam\u00e9n v\u00edtimas desta situaci\u00f3n, posto que non ti\u00f1an ningunha formaci\u00f3n ou experiencia en algo que non fose a agricultura de plantaci\u00f3n, e o traballo non agr\u00edcola era escaso.\nLogo da segunda guerra mundial e o desenvolvemento do Sistema Interestatal de Autoestradas, o Sur resultou atractivo para industrias e negocios doutras partes do pa\u00eds, en particular da Rexi\u00f3n Nordeste e os Grandes Lagos. Por iso, os \u00edndices de pobreza e paro diminu\u00edron. Programas federais coma a \"Appalachian Regional Commission\" tam\u00e9n contribu\u00edron ao crecemento econ\u00f3mico.\nMentres a maior parte do Sur dos Estados Unidos avanzou considerablemente desde a segunda guerra mundial, a pobreza a\u00ednda persiste nalgunhas \u00e1reas. En zonas como o \"Black Belt\" (Cinto Negro), o leste de Kentucky e \u00e1reas do sur de Virxinia Occidental nos Apalaches, e a zona fronteiriza mexicana ao longo do r\u00edo Grande en Texas at\u00f3pase a maior pobreza do Sur actual.\nCultura.\nDe t\u00f3dalas rexi\u00f3ns dos Estados Unidos o Sur \u00e9 a m\u00e1is distinta, tanto nas mentes dos seus habitantes coma nas dos demais doutras partes do pa\u00eds. Segundo a actitude de cada un, e quizais da s\u00faa latitude, o Sur e a \"idea\" do Sur son temidos, reverenciados, odiados, amados e estereotipados, para ben ou para mal. O Sur \u00e9 desde\u00f1ado por uns e un obxecto de intensa proximidade e lealdade para outros. Alg\u00fans nados no Sur rexeitan a s\u00faa historia e herdanza, mentres que hai moitos norte\u00f1os trasladados ao Sur que declarar\u00e1n francamente que nunca volver\u00edan, xamais, aos climas m\u00e1is fr\u00edos (tanto literal coma metaforicamente) dos que chegaron.\nEn conxunto o Sur mantense cun certo separatismo do resto do pa\u00eds. Quizais poder\u00eda resumirse ben lendo certas pasaxes do libro de Tim Jacobson \"Heritage of the South\" (\"A herdanza do Sur\"). Jacobson escribiu:\nOu, como Florence King di no seu libro \"Southern Ladies and Gentlemen\" (\"Se\u00f1oras e cabaleiros do Sur\"),\nA cultura do Sur foi e permanece polo xeral m\u00e1is socialmente conservadora que a do resto do pa\u00eds. A causa do papel central da agricultura na econom\u00eda preb\u00e9lica, a sociedade permaneceu estratificada acorde \u00e1 propiedade de terras. As comunidades rurais a mi\u00fado desenvolv\u00edan un forte apego as igrexas como principal instituci\u00f3n da comunidade.\nAdoito brom\u00e9ase acerca do estilo de vida do Sur, sobre todo no \"Sur profundo\". Os sure\u00f1os a mi\u00fado son vistos polo xeral como m\u00e1is despreocupados e relaxados mesmo en situaci\u00f3ns tensas. Por suposto \u00e9 un estereotipo, e non sempre \u00e9 as\u00ed. Pero, tradicionalmente, o estilo de vida do Sur \u00e9 visto como cun ritmo mais lento sobre todo nas \u00e1reas rurais. Os seus habitantes tam\u00e9n son estereotipados como reticentes ao cambio, sobre todo de c\u00edrculos sociais, e peculiares. Os habitantes do Sur tam\u00e9n te\u00f1en a reputaci\u00f3n de ser moi corteses, de bos modos e particularmente agradables cos visitantes; esta caracter\u00edstica foi etiquetada como \"hospitalidade sure\u00f1a\".\nDialecto.\nTense dito que os sure\u00f1os son os m\u00e1is facilmente distinguibles doutros americanos pola s\u00faa linguaxe, tanto en termos de acento coma de locuci\u00f3n. Con todo, non hai un \u00fanico \"acento sure\u00f1o\". Mellor dito, o ingl\u00e9s americano do Sur \u00e9 unha colecci\u00f3n de dialectos da lingua inglesa falados en todo o Sur. O ingl\u00e9s americano do sur p\u00f3dese dividir en diferentes subdialectos, con diferentes linguaxes entre, por exemplo, a rexi\u00f3n dos Apalaches e as \"Terras baixas\" ao redor de Charleston, Carolina do Sur e Savannah (Xeorxia). Ao longo desta parte da costa do sueste o \"Gullah\" a\u00ednda o falan alg\u00fans afroamericanos, en particular as xeraci\u00f3ns m\u00e1is vellas. O dialecto das rexi\u00f3ns centrais do Sur estaba baixo a influencia da migraci\u00f3n de falantes do dialecto sure\u00f1o na rexi\u00f3n do Oeste americano. O dialecto falado a diferentes niveis por moitos afroamericanos, o \"ingl\u00e9s vern\u00e1culo afroamericano\", comparte moitas semellanzas co dialecto do Sur. Especialistas en folclore nos anos 1920 e posteriores, afirman que os modelos da lingua dos Apalaches reflicten m\u00e1is estreitamente o \"ingl\u00e9s isabelino\" que outros acentos nos Estados Unidos.\nCoci\u00f1a.\nA coci\u00f1a do Sur a mi\u00fado \u00e9 descrita coma un dos seus trazos m\u00e1is distintivos, ademais do ling\u00fc\u00edstico. Pero tal como a historia e a cultura var\u00edan ao longo da ampla rexi\u00f3n co\u00f1ecida coma o Sur, a coci\u00f1a tradicional var\u00eda tam\u00e9n. En tempos modernos, hai pouca diferenza entre a dieta t\u00edpica dos sure\u00f1os e a dieta doutras rexi\u00f3ns dos Estados Unidos, pero o Sur mostra m\u00faltiples influencias culinarias \u00fanicas para formar as s\u00faas comidas \"tradicionais\". A \"coci\u00f1a do Sur\" tam\u00e9n proporciona alg\u00fans dos mellores exemplos da coci\u00f1a t\u00edpica americana, \u00e9 dicir alimentos e estilos que naceron nos Estados Unidos que a diferencian dos adoptados noutros lugares.\nA comida m\u00e1is comunmente asociada co termo \"comida do Sur\" a mi\u00fado \u00e9 chamada \"soul food\" e caracter\u00edzase polo uso abundante de graxas e manteigas ricas en calor\u00edas. Este estilo atrib\u00faese a mi\u00fado \u00e1 influencia da poboaci\u00f3n de escravos afroamericanos a\u00ednda que mostra unha mestura de influencias africanas as\u00ed como amerindia, irlandesa-escocesa e outras. Polo fritido sure\u00f1o, verduras coci\u00f1adas con graxa e manteiga, ch\u00edcharos de ollos negros, o pan \"cornbread\" e as galletas son s\u00f3 exemplos de alimentos t\u00edpicos nesta ampla categor\u00eda.\nA grellada \u00e9 unha comida tipicamente asociada co Sur; as\u00ed a todo deber\u00eda terse en conta que \u00e9 moi apreciada e com\u00fan tam\u00e9n en todo o Medio Oeste. Consiste en carne lentamente coci\u00f1ada e abundantemente sazonada que se caracteriza polas grandes diferenzas rexionais en preferencias e estilo. En Texas est\u00e1 a mi\u00fado baseada en carne de vaca, mentres que en Carolina do Norte est\u00e1 baseada tipicamente en carne de porco e adicionalmente subdividida en estilos de Carolina do Leste e do Oeste. Carolina do Sur ten unha distintiva salsa baseada na mostaza que \u00e9 propia das rexi\u00f3ns centrais. Kansas City, Missouri e Memphis tam\u00e9n son considerados centros da grellada, nos que se usan m\u00faltiples estilos en diferentes \u00e1reas. O oeste de Kentucky tam\u00e9n \u00e9 co\u00f1ecido pola s\u00faa grellada, con Owensboro, Kentucky, como sede do Festival Internacional \"Bar-B-Q\" a segunda fin de semana de maio.\nA historia \u00fanica de Luisiana e o \"Delta do Mississippi\" (zona ao noroeste do estado de Mississippi que est\u00e1 situada entre os r\u00edos Yazoo e Mississippi) ofrece un estilo culinario tam\u00e9n \u00fanico. A gastronom\u00eda \"cax\u00fan\" e crioula desenvolveuse da ampla mestura de influencias culturais nesta \u00e1rea, coma a acadia, africana, caribe\u00f1a, francesa, ind\u00edxena e espa\u00f1ola.\nEn Texas, pola s\u00faa proximidade e historia compartida con M\u00e9xico, tivo lugar o nacemento da moderna coci\u00f1a \"Tex-Mex\" (de \"Texas\" e \"M\u00e9xico\").\nIgual que na maior parte dos Estados Unidos, hai actualmente unha ampla variedade de coci\u00f1as doutras orixes dispo\u00f1ible en todo o Sur, coma a gastronom\u00eda chinesa, italiana, francesa, de Oriente Medio, tailandesa, xaponesa ou hind\u00fa, e mais restaurantes que a\u00ednda serven especialidades principalmente do Sur, chamados establecementos de \"coci\u00f1a caseira\".\nLiteratura.\nQuizais o escritor m\u00e1is famoso do sur foi William Faulkner, que ga\u00f1ou o Premio Nobel de Literatura en 1949, e o Premio Pulitzer en 1955 pola s\u00faa novela \"Unha f\u00e1bula\". Faulkner achegou novas t\u00e9cnicas, coma a corrente do co\u00f1ecemento e t\u00e9cnicas de narrativa complexas, \u00e1 escritura americana (como na s\u00faa novela \"Mentres agonizo\").\nOutros escritores do Sur famosos son Mark Twain (cuxas \"As aventuras de Huckleberry Finn\" e \"As aventuras de Tom Sawyer\" son dous dos libros m\u00e1is lidos sobre o Sur), Zora Neale Hurston, Eudora Welty, Thomas Wolfe, William Styron, Flannery O'Connor, Carson McCullers, James Dickey, Willie Morris, Tennessee Williams, Truman Capote, Walker Percy, Barry Hannah, Robert Penn Warren, Cormac McCarthy, James Agee e Harry Crews.\nPosiblemente a novela sobre o Sur m\u00e1is famosa do s\u00e9culo XX sexa \"O que o vento levou\" de Margaret Mitchell, publicada en 1937. Outra famosa novela do sur, \"Matar un reise\u00f1or\" de Harper Lee, ga\u00f1ou o Premio Pulitzer logo da s\u00faa publicaci\u00f3n en 1960.\nCine.\nO Sur contribu\u00edu con algunhas das m\u00e1is apreciadas e economicamente rendibles pel\u00edculas de todos os tempos, coma \"Foise co vento\" (1939) e \"Smokey and the Bandit\" (1977). En anos recentes film\u00e1ronse algunhas pel\u00edculas importantes en Memphis, Tennessee, coma \"Mystery Train\" (1989), \"Gran B\u00f3la de Lume\" (1989), \"Memphis Belle\" (1990), \"O silencio dos cordeiros\" (1991), \"A Tapadeira\" (1993), \"Forrest Gump\" (1994), \"O esc\u00e1ndalo de Larry Flynt\" (1996), \"The Rainmaker\" (1997), \"N\u00e1ufrago\" (2000), \"21 gramos\" (2003), \"Hustle &amp; Flow\" (2005), \"Na corda frouxa\" (2005), \"Forty Shades Of Blue\" (2005) e \"Black Snake Moan\" (2007).\nO segundo estudio m\u00e1is grande nos Estados Unidos, \"EUE Screen Gems\", est\u00e1 localizado en Wilmington, Carolina do Norte. Durante os \u00faltimos 20 anos, moitas pel\u00edculas e programas de televisi\u00f3n realiz\u00e1ronse en localizaci\u00f3ns no leste de Carolina do Norte .\nNa rexi\u00f3n l\u00e9vanse a cabo varios festivais de cine, especialmente o festival de m\u00fasica e arte \"South by Southwest\" en Austin, e o \"Full Frame Documentary Filme Festival\", en Durham, Carolina do Norte."}
{"id": "65259", "revid": "22570", "url": "https://gl.wikipedia.org/wiki?curid=65259", "title": "Idade do Cobre", "text": "A Idade do Cobre ou Calcol\u00edtico \u00e9 un dos per\u00edodos da prehistoria. Sucede ao Neol\u00edtico e precede \u00e1 Idade de Bronce. Tam\u00e9n se acostuma utilizar este nome para denominar algunhas culturas que presentan formas culturais diferenciadas entre o 2500 e 1800 a.C.\nCaracter\u00edsticas.\nO historiador Felipe Sen\u00e9n fai a seguinte periodizaci\u00f3n para o Calcol\u00edtico (ou Idade de Cobre) e a Idade de Bronce, referidos ao noroeste peninsular:\nO bronce \u00e9 unha aliaxe met\u00e1lica composta de cobre e esta\u00f1o e foi o primeiro metal que utilizou o ser humano, dando as\u00ed comezo \u00e1 Idade dos Metais. Nesta etapa hist\u00f3rica aparece, pois, a metalurxia, o que provocou unha serie de trocos sociais e culturais.\nDurante o calcol\u00edtico inicial e medio en Galiza (2500 a.C. \u2014 2200 a.C.) desenvolveuse a etapa precampaniforme. A etapa campaniforme representa o calcol\u00edtico final (2200 a.C. \u2014 1800 a.C.)."}
{"id": "65262", "revid": "736", "url": "https://gl.wikipedia.org/wiki?curid=65262", "title": "Si\u00f1or Afranio", "text": ""}
{"id": "65263", "revid": "23204", "url": "https://gl.wikipedia.org/wiki?curid=65263", "title": "LDR", "text": "LDR (do ingl\u00e9s \"Light Dependent Resistor\" ou en galego \"Resistor Vari\u00e1bel Conforme a Incidencia da Luz\") \u00e9 un tipo de resistor cuxa resistencia var\u00eda conforme a intensidade da radiaci\u00f3n eletromagn\u00e9tica do espectro vis\u00edbel que incide sobre el.\nUn LDR \u00e9 un transdutor de entrada (sensor) que converte a (luz) en valores de resistencia. Est\u00e1 feito de sulfato de cadmio (CdS) ou selenito de cadmio (CdSe). A s\u00faa resistencia dimin\u00fae cando a luz \u00e9 moi alta, e cando a luz \u00e9 baixa, a resistencia no LDR aumenta. \nUn mult\u00edmetro pode ser usado para atopar a resistencia na escuridade ou na presenza de luz intensa. Estes son os resultados t\u00edpicos para un LDR padr\u00f3n:\nPor moitos anos o LDR m\u00e1is com\u00fan foi o ORP12, mais nos \u00faltimos anos, o modelo NORP12 tornouse com\u00fan. O NORP12 pos\u00fae un di\u00e1metro de aproximadamente 13\u00a0mm. Tam\u00e9n hai LDRs menores dispo\u00f1\u00edbeis no mercado, existen tipos onde o di\u00e1metro \u00e9 de aproximadamente 5\u00a0mm. \nUn LDR \u00e9 sensibel das faixas: Infravermello (IR), Luz vis\u00edbel e Ultravioleta (UV) \nUn LDR pode ser soldado de maneira simple xa que non se require ningunha precauci\u00f3n especial para facelo. Simplemente d\u00e9bese estar atento co quecemento excesivo, como con calquera outro compo\u00f1ente.\nO LDR \u00e9 frecuentemente utilizado nas chamadas fotoc\u00e9lulas que controlan o acendemento de postes de iluminaci\u00f3n e luces en vivendas. Tam\u00e9n \u00e9 utilizado en sensores fotoel\u00e9ctricos as\u00ed como fotodiodos."}
{"id": "65264", "revid": "56817", "url": "https://gl.wikipedia.org/wiki?curid=65264", "title": "Termistor", "text": "Un termistor \u00e9 un semicondutor sens\u00edbel \u00e1 temperatura. Existen basicamente dous tipos de termistores:\nConforme a curva caracter\u00edstica do termistor, o seu valor de resistencia pode diminu\u00edr ou aumentar en maior ou menor grao nunha determinada franxa de temperatura.\nAs\u00ed alg\u00fans poden servir de protecci\u00f3n contra o sobrequecemento, limitando a corrente el\u00e9ctrica cando determinada temperatura \u00e9 superada. Outra aplicaci\u00f3n corrente, neste caso a nivel industrial, \u00e9 a medici\u00f3n de temperatura (en motores por exemplo), pois podemos co termistor obter unha variaci\u00f3n dunha grandeza el\u00e9ctrica en funci\u00f3n da temperatura \u00e1 que este se encontra."}
{"id": "65266", "revid": "56817", "url": "https://gl.wikipedia.org/wiki?curid=65266", "title": "PTC", "text": "O PTC (do ingl\u00e9s Positive Temperature Coefficient) \u00e9 un \"termistor\" ou compo\u00f1ente electr\u00f3nico semicondutor sens\u00edbel \u00e1 temperatura. Utilizado para control, medici\u00f3n ou polarizaci\u00f3n de circu\u00edtos electr\u00f3nicos. Pos\u00fae un coeficiente de variaci\u00f3n de resistencia que var\u00eda positivamente conforme a temperatura aumenta, \u00e9 dicir: a s\u00faa resistencia el\u00e9ctrica aumenta co aumento da temperatura."}
{"id": "65267", "revid": "15490", "url": "https://gl.wikipedia.org/wiki?curid=65267", "title": "Joan Salvador i Riera", "text": "Joan Salvador i Riera, nado en Barcelona o 1 de decembro de 1683 e finado o 21 de febreiro de 1726, foi un boticario e naturalista catal\u00e1n.\nTraxectoria.\nEra o fillo m\u00e1is vello de Jaume Salvador i Pedrol, tam\u00e9n boticario e naturalista. Graduouse como mestre en artes no Estudo Xeral de Barcelona en 1700 e dous anos m\u00e1is tarde semella que foi admitido no Colexio de Boticarios barcelon\u00e9s.\nEstudou bot\u00e1nica en Francia, con Peire Magnol en Montpellier e mais con Joseph Pitton de Tournefort, amigo do seu pai (con quen herborizara polo Principado e polo Pa\u00eds Valenciano), en Par\u00eds. Viaxou por Occitania e por Italia, retornando a Barcelona no outono de 1706, cando a cidade se convertera en corte do pretendente Carlos III e, na traseira do seu pai, reun\u00edanse en tertulia diferentes facultativos dos ex\u00e9rcitos aliados (ingleses, neerlandeses, savoianos) interesados na historia natural.\nParticipaci\u00f3n na Guerra de Sucesi\u00f3n espa\u00f1ola.\nMalia a situaci\u00f3n b\u00e9lica, Salvador mantivo correspondencia e intercambios con correspondentes, como os ingleses James Petiver e Hans Sloane ou o neerland\u00e9s Hermann Boerhaave. Durante a Guerra de Succesi\u00f3n viaxou a Mallorca e Menorca, xa ocupada esta polos brit\u00e1nicos, sendo un dos primeiros en herborizar nestas illas de maneira sistem\u00e1tica. Participou na defensa de Barcelona contra as forzas de Filipe V, at\u00e9 o punto de que alg\u00fan dos seus correspondentes chegou a dalo por morto durante o asalto final do d\u00eda 11 de setembro de 1714.\nViaxe pola Pen\u00ednsula Ib\u00e9rica.\nAcabada a guerra, en 1715, foi nomeado correspondente da Academia Real de Ciencias de Par\u00eds, acompa\u00f1ando no ano seguinte a Antoine de Jussieu, enviado polo Rexente de Francia, nunha viaxe por Espa\u00f1a e Portugal destinado a refacer e ampliar os itinerarios bot\u00e1nicos de Tournefort e enriquecer as colecci\u00f3ns de plantas destes territorios para os herbarios do \"Jardin du Roi\" (Xard\u00edn do Rei) parisiense. Joan Salvador redactou un diario da viaxe. Nel d\u00e1, a\u00ednda que por desgraza dunha maneira esquem\u00e1tica, noticias e as s\u00faas impresi\u00f3ns dos lugares que visitaban, nunha pen\u00ednsula que acababa de sa\u00edr da guerra.\nTraballou durante anos na redacci\u00f3n dunha flora de Catalu\u00f1a, hoxe perdida, mais da cal pode dar idea o herbario que achegou, actualmente conservado no Institut Bot\u00e0nic (Instituto Bot\u00e1nico) de Barcelona.\nA Galiza que viu Salvador.\nJoan Salvador e os seus compa\u00f1eiros entraron en Galiza desde Portugal o 20 de abril de 1717. A primeira terra que pisou foi Salvaterra de Mi\u00f1o, para dirixirse desde a\u00ed para O Porri\u00f1o, Redondela e Pontevedra. A Salvador pareceulle que a lingua galega era semellante ao portugu\u00e9s (\"la llengua que parlen los gallegos \u00e9s casi com lo portugu\u00e8s, per\u00f2 ab diferent accent\") e tam\u00e9n que as xentes vest\u00edan semellante. Anotou tam\u00e9n que neste treito os cereais sementados eran cebada e ma\u00ednzo. O 23 de abril chegaron a Santiago de Compostela. Causoulle mala impresi\u00f3n a cidade (\"los carrers, mals i tots ab voltes\": \"as r\u00faas, malas e retortas\" ; \"\u00e9s molt humida per totes parts i un poc malsana\": \"\u00e9 moi h\u00famida por todos lados e un tanto mals\u00e1n\"), por\u00e9n fala mellor da catedral, da que indica que ten d\u00faas torres \"ben feitas\", e describe con certo pormenor, dando noticia do botafumeiro. O d\u00eda 25 partiron de Santiago, cami\u00f1o de Lugo, pasando polo mosteiro de Sobrado, dando as queixas habituais dos viaxeiros que pasaron por Galiza, sobre a incomodidade dos aloxamentos (\"estigu\u00e9rem tamb\u00e9 malament, entre porcs, vaques etc.\": \"pas\u00e1molo mal, entre porcos, vacas etc.\"). Apenas paran en Lugo, onde chegan o 27 de abril e marchan o 28. No cami\u00f1o do Cebreiro anota que hai neve nas monta\u00f1as e que durante o inverno non se pode pasar por causa desa neve. O 29 de abril pasaron xa ao reino de Le\u00f3n, a\u00ednda que o 30, Salvador indica de \"Vilafranca do Bierzo\": \"\"\u00e9s l'\u00faltima vila de Galicia, encara que ells no es tenen per gallegos\" (\"\u00e9 a \u00faltima vila de Galiza, a\u00ednda que non se te\u00f1en por galegos\"). En total apenas botaran unha decena de d\u00edas en Galiza, dos cales un terzo os pasaran en Santiago."}
{"id": "65283", "revid": "12452", "url": "https://gl.wikipedia.org/wiki?curid=65283", "title": "Jos\u00e9 Andr\u00e9s Cornide de Folgueira e Saavedra", "text": ""}
{"id": "65284", "revid": "745", "url": "https://gl.wikipedia.org/wiki?curid=65284", "title": "Iolanda Casta\u00f1o", "text": ""}
{"id": "65289", "revid": "22570", "url": "https://gl.wikipedia.org/wiki?curid=65289", "title": "Tropo (m\u00fasica)", "text": "O tropo era unha altura musical usada na m\u00fasica grega. Base\u00e1base na oitava media das voces, e conformaba o elemento principal da estrutura musical.\nNa m\u00fasica medieval, denomin\u00e1banse tropos \u00e1s ampliaci\u00f3ns do canto lit\u00farxico mediante textos breves, que terminaron dando orixe \u00f3 drama musical. A inclusi\u00f3n de textos sil\u00e1bicos (como no \"Aleluia\") facilitaban a memorizaci\u00f3n da m\u00fasica. Pouco a pouco, os tropos foron desarroll\u00e1ndose e, a base de interpolaci\u00f3ns, a melod\u00eda orixinal chegou a desaparecer (tropos de substituci\u00f3n).\nOs tropos tiveron un papel relevante na historia musical e literaria, nun momento no que o canto gregoriano deca\u00eda. Estimulou a creaci\u00f3n tanto na l\u00edrica relixiosa latina como nos trobadores ou nos cantares de xesta.\nPod\u00edan ser de tres tipos:\nO concilio de Trento suprimiu o seu uso."}
{"id": "65292", "revid": "1131", "url": "https://gl.wikipedia.org/wiki?curid=65292", "title": "Galer\u00eda de imaxes de Barreiros", "text": "Galer\u00eda de imaxes de Barreiros na provincia de Lugo."}
{"id": "65295", "revid": "15490", "url": "https://gl.wikipedia.org/wiki?curid=65295", "title": "Lingua moldova", "text": "A lingua moldova (\"limba moldoveneasc\u0103\", ou \u043b\u0438\u043c\u0431\u0430 \u043c\u043e\u043b\u0434\u043e\u0432\u0435\u043d\u044f\u0441\u043a\u044d) \u00e9 un dos nomes da lingua romanesa na Rep\u00fablica de Moldavia, e segundo o Artigo 13 da constituci\u00f3n; o outro nome, reco\u00f1ecido pola Declaraci\u00f3n de Independencia de Moldavia e o Tribunal constituci\u00f3n \u00e9 \"roman\u00e9s\".\nA nivel oficial, o Tribunal Constitucional interpretou no 2013 que o Artigo 13 da constituci\u00f3n foi substitu\u00eddo pola Declaraci\u00f3n de Independencia, dando as\u00ed un estatuto oficial \u00e1 lingua nomeado como 'roman\u00e9s'.\nOrtograf\u00eda.\nA lingua foi escrita, xeralmente, en alfabeto roman\u00e9s cir\u00edlico (baseado no alfabeto do antigo eslavo eclesi\u00e1stico) antes do s\u00e9culo XIX. Dende a\u00ed at\u00e9 a primeira guerra mundial, foron usados o antigo cir\u00edlico e o latino, at\u00e9 que o antigo cir\u00edlico caeu en desuso. No per\u00edodo de entreguerras, as autoridades sovi\u00e9ticas da Rep\u00fablica Socialista Sovi\u00e9tica Aut\u00f3noma de Moldavia usaron o latino e o cir\u00edlico para escribir a lingua, debido \u00e1s metas pol\u00edticas dese tempo. Entre 1940 e 1989, durante o dominio sovi\u00e9tico do pa\u00eds, o novo alfabeto cir\u00edlico moldovo substitu\u00edu \u00f3 alfabeto latino como o alfabeto oficial de Moldavia. En 1989, o alfabeto latino foi, de novo, adoptado en Moldavia, xunto coas regras ortogr\u00e1ficas usadas en Roman\u00eda nese tempo. Por\u00e9n, en Transnistria seguese usando o alfabeto cir\u00edlico."}
{"id": "65297", "revid": "2445", "url": "https://gl.wikipedia.org/wiki?curid=65297", "title": "Galicia expr\u00e9s", "text": ""}
{"id": "65298", "revid": "1556", "url": "https://gl.wikipedia.org/wiki?curid=65298", "title": "Mosteiro de San Pedro de Ansemil", "text": ""}
{"id": "65300", "revid": "1556", "url": "https://gl.wikipedia.org/wiki?curid=65300", "title": "Convento de San Pedro de Ansemil", "text": ""}
{"id": "65303", "revid": "2445", "url": "https://gl.wikipedia.org/wiki?curid=65303", "title": "Convento de San Pedro de Doz\u00f3n", "text": ""}
{"id": "65304", "revid": "59507", "url": "https://gl.wikipedia.org/wiki?curid=65304", "title": "Galer\u00eda de imaxes de Foz", "text": "Galer\u00eda de imaxes do concello de Foz na provincia de Lugo."}
{"id": "65306", "revid": "1556", "url": "https://gl.wikipedia.org/wiki?curid=65306", "title": "Mosteiro de San Marti\u00f1o de Lal\u00edn", "text": ""}
{"id": "65307", "revid": "1556", "url": "https://gl.wikipedia.org/wiki?curid=65307", "title": "San Salvador de Camanzo", "text": ""}
{"id": "65308", "revid": "1556", "url": "https://gl.wikipedia.org/wiki?curid=65308", "title": "Mosteiro de San Salvador de Camanzo", "text": ""}
{"id": "65310", "revid": "98629", "url": "https://gl.wikipedia.org/wiki?curid=65310", "title": "Illa Norte", "text": "A Illa Norte ou Illa do Norte ('North Island' en Ingl\u00e9s, ou 'Te Ika \u0101 Maui', 'O Peixe de Maui', en Maori) \u00e9 unha das d\u00faas illas principais de Nova Zelandia, separada da Illa Sur, polo Estreito de Cook.\nA illa ten unha rexi\u00f3n monta\u00f1osa (m\u00e1is baixa que a da Illa Sur), que consta de montes boscosos, unha meseta central volc\u00e1nica e outeiros.\nOs vales de Rotorua e Taupo, situados preto da Ba\u00eda de Plenty, te\u00f1en alg\u00fans dos mananciais termais m\u00e1is grandes de Nova Zelandia. Prod\u00facense cando a auga subterr\u00e1nea sobrecalentada xorde \u00e1 superficie a trav\u00e9s das rocas. O lago Taupo, situado no centro da illa, \u00e9 o maior de Nova Zelandia e ocupa o cr\u00e1ter dun volc\u00e1n extinto.\nCara ao suroeste da illa at\u00f3pase un volc\u00e1n extinto, o monte Taranaki, de 2518 metros.\nO clima e a topograf\u00eda da illa son m\u00e1is favorables para a agricultura. Ovinos e bovinos poden alimentarse no ver\u00e1n e inverno nos ricos pastos que rodean Auckland e Christchurch. Unha ampla gama de cultivos, que incl\u00faen hortalizas, cereal e froitas como a uva e o kiwi, prod\u00facense na parte norte de Nova Zelandia. As ricas zonas pesquer\u00edas do Oc\u00e9ano Pac\u00edfico te\u00f1en unha crecente importancia econ\u00f3mica.\nNome e uso.\nA\u00ednda que a illa co\u00f1eceuse como a \"Illa Norte\" durante moitos anos, en 2009 a Xunta Xeogr\u00e1fica de Nova Zelandia atopou que, xunto coa Illa do Sur, a Illa Norte non ti\u00f1a nome oficial. Logo dunha consulta p\u00fablica, a xunta nomeou oficialmente \u00e1 illa Illa Norte como Te Ika-a-Maui en outubro de 2013.\nMitolox\u00eda maor\u00ed.\nSegundo a mitolox\u00eda de maor\u00ed, as illas do norte e do sur de Nova Zelandia xurdiron pola acci\u00f3n do semideus M\u0101ui. M\u0101ui e os seus irm\u00e1ns pescaban desde a s\u00faa canoa (a Illa Sur) cando pescou un gran peixe e sacouno do mar. Mentres non miraba aos seus irm\u00e1ns estes loitaron polo peixe e cort\u00e1rono. Este gran peixe converteuse na Illa Norte e, polo tanto, o nome maor\u00ed para a Illa Norte \u00e9 Te Ika-a-M\u0101ui (O Peixe de M\u0101ui). Crese que as monta\u00f1as e os vales form\u00e1ronse como resultado de queos irm\u00e1ns de M\u0101ui cortaran o peixe. Ata principios do s\u00e9culo XX, un nome alternativo dos maor\u00eds para a Illa Norte foi Aotearoa. No uso actual, Aotearoa \u00e9 o nome colectivo para Nova Zelandia como un todo.\nPrincipais cidades.\nA illa do norte ten unha poboaci\u00f3n m\u00e1is grande que a illa do sur coa cidade m\u00e1is grande do pa\u00eds, Auckland as\u00ed como a capital, Wellington en ambos extremos da illa:"}
{"id": "65312", "revid": "2465", "url": "https://gl.wikipedia.org/wiki?curid=65312", "title": "O doutor Slump", "text": ""}
{"id": "65313", "revid": "2465", "url": "https://gl.wikipedia.org/wiki?curid=65313", "title": "Starsky e Hutch", "text": ""}
{"id": "65314", "revid": "2465", "url": "https://gl.wikipedia.org/wiki?curid=65314", "title": "Embruxadas", "text": ""}
{"id": "65315", "revid": "2465", "url": "https://gl.wikipedia.org/wiki?curid=65315", "title": "Siete Vidas", "text": ""}
{"id": "65317", "revid": "2465", "url": "https://gl.wikipedia.org/wiki?curid=65317", "title": "Olalla Salgado", "text": ""}
{"id": "65321", "revid": "2373", "url": "https://gl.wikipedia.org/wiki?curid=65321", "title": "Kabilia", "text": ""}
{"id": "65322", "revid": "89787", "url": "https://gl.wikipedia.org/wiki?curid=65322", "title": "Batalla de Clavijo", "text": "A Batalla de Clavijo, \u00e9 un m\u00edtico enfrontamento que se considerou durante moito tempo unha das m\u00e1is c\u00e9lebres batallas da Reconquista, dirixida polo rei Ramiro I de Asturias contra os musulm\u00e1ns. A batalla ter\u00edase producido no denominado Campo da Matanza, nas proximidades de Clavijo, A Rioxa, o 23 de maio do ano 844. As s\u00faas caracter\u00edsticas m\u00edticas (a intervenci\u00f3n milagrosa do ap\u00f3stolo Santiago), a s\u00faa condici\u00f3n de xustificaci\u00f3n do \"Voto de Santiago\", e a revisi\u00f3n que desde o s\u00e9culo XVIII supuxo a cr\u00edtica historiogr\u00e1fica de Juan Francisco Masdeu, fixeron que hoxe en d\u00eda sexa considerada m\u00e1is ben unha batalla lendaria, cuxa inclusi\u00f3n nas cr\u00f3nicas se deber\u00eda ao arcebispo Rodrigo Jim\u00e9nez de Rada, e que incluir\u00eda, mesturando e mitificando, datos doutras batallas de diferentes momentos e lugares, a\u00ednda que \u00e9 en grandes trazos, a mitificaci\u00f3n da segunda batalla de Albelda. Segundo o \"Diccionario de Historia de Espa\u00f1a\", \"a existencia desta batalla nin sequera expresase a un historiador serio\". Por\u00e9n, a batalla seguiu sendo celebrada como un elemento de conformaci\u00f3n da historia nacional espa\u00f1ola. O que si sabemos, polas Cr\u00f3nicas Najerenses, \u00e9 de campa\u00f1as de Ramiro contra os \u00e1rabes, mentres que as cr\u00f3nicas de Abderram\u00e1n II falan de campa\u00f1as mouras en \u00c1raba, pero unhas e outras coinciden nas fortes loitas na \u00e1rea rioxana. M\u00e1is concretamente, as fontes asturleonesas contan que Ordo\u00f1o I, o fillo de Ramiro I, cercou a cidade de Albelda e estableceu a s\u00faa su base no Monte Laturce, \u00e9 dicir, o mesmo lugar onde a lenda sit\u00faa a batalla de Clavijo. E os achados arqueol\u00f3xicos non deixan lugar a d\u00fabidas: en Albelda combateuse, e moito. Tam\u00e9n \u00e9 a referencia hist\u00f3rica que Henrique IV de Castela e posteriormente o resto de monarcas empregaron para a creaci\u00f3n e confirmaci\u00f3n de privilexios ao Antigo e Ilustre Solar de Tejada, \u00fanico se\u00f1or\u00edo que mant\u00edvose desde ent\u00f3n ata a actualidade.\nDescrici\u00f3n.\nA falsa batalla ter\u00eda a s\u00faa orixe na negativa de Ramiro I de Asturias a seguir pagando tributos aos emires \u00e1rabes, con especial incidencia no tributo das cen doncelas. Por iso as tropas cristi\u00e1s, capitaneadas por Ramiro I, ir\u00edan en busca dos musulm\u00e1ns, con Abderram\u00e1n II ao mando, pero ao chegar a N\u00e1jera e Albelda ver\u00edanse rodeados por un numeroso ex\u00e9rcito \u00e1rabe formado por tropas da pen\u00ednsula e por levas provenientes de Marrocos, tendo os cristi\u00e1ns que refuxiarse no castelo de Clavijo en Monte Laturce. Al\u00ed c\u00f3ntase que Ramiro I tivo un so\u00f1o no que aparec\u00eda o Ap\u00f3stolo Santiago, asegurando a s\u00faa presenza na batalla e a vitoria. Segundo a lenda, ao d\u00eda seguinte os ex\u00e9rcitos de Ramiro I, xunto coa presenza do Ap\u00f3stolo montado nun corcel branco, venceron aos seus opo\u00f1entes.\nDe acordo coa invenci\u00f3n, o d\u00eda 25 de maio na cidade de Calahorra o rei supostamente ditar\u00eda o voto de Santiago, comprometendo a todos os cristi\u00e1ns da pen\u00ednsula a peregrinar a Santiago de Compostela portando ofrendas. Como demostrou S\u00e1nchez Albornoz, detalles e eventos da documentada Batalla de Albelda foron incorporados ao mito polo arcebispo Radal.\nIconograf\u00eda.\nPara o historiador Jean Mitchel-Lanham\", \"a\u00ednda que apenas unha lenda, este evento ten producido unha das m\u00e1is robustas iconas ideol\u00f3xicas da identidade nacional espa\u00f1ola\"\", o Santiago ecuestre ou \"Matamouros\". \nA batalla xerou numerosa iconograf\u00eda relacionada, non s\u00f3 no reino de Galiza e no Cami\u00f1o de Santiago, tam\u00e9n en diversos lugares dos reinos de Castela e Portugal. Segundo Manuel Gago Mari\u00f1o, as esculturas na base da Escaleira Maximiliana da Catedral de Santiago, constru\u00eddas por Maximiliano de Austria (neto bastardo de Maximiliano I de Habsburgo), tam\u00e9n est\u00e1n relacionadas con Clavijo. \nDurante a Idade Media, Hungr\u00eda xunto coa pen\u00ednsula it\u00e1lica e o Sacro Imperio Romano Xerm\u00e1nico foi unha das terras das que m\u00e1is xente partiu para Compostela, sendo co\u00f1ecido o culto ao ap\u00f3stolo desde principios do s\u00e9culo XII, e atop\u00e1ronse paralelismos entre a figura do Matamouros e o culto ao rei Santo Ladislau I de Hungr\u00eda. Floris Holik sinalou a sorprendente analox\u00eda entre os poemas de Santiago e San Ladislau, engadindo que os destes \u00faltimos puideron ser froito da imitaci\u00f3n consciente dos cantos na honra do ap\u00f3stolo, o que facilitar\u00eda a memorizaci\u00f3n dos peregrinos. S\u00e1ndor B\u00e1lint tam\u00e9n destacou que ambos os santos son personaxes que loitan contra os \"infieis\", o que poder\u00eda levar \u00e1 s\u00faa eventual asociaci\u00f3n posterior."}
{"id": "65324", "revid": "12452", "url": "https://gl.wikipedia.org/wiki?curid=65324", "title": "Astronom\u00eda \u00e1rabe", "text": ""}
{"id": "65325", "revid": "1131", "url": "https://gl.wikipedia.org/wiki?curid=65325", "title": "Castro do Monte das Ermidas", "text": "O Castro do Monte das Ermidas, tam\u00e9n co\u00f1ecido como Castelo das Ermidas \u00e9 castro, un poboado fortificado da Idade de Ferro, quizais fundado no s\u00e9culo IV a.C., pertencente \u00e1 parroquia de Jesufrei do concello de Vila Nova de Famalic\u00e3o.\nSit\u00faase nun outeiro xunto ao lugar de Palhares, a car\u00f3n do r\u00edo Guizando. Pode que fora habitado at\u00e9 a Idade Media.\nEstar\u00eda rodeado por uma muralla de paredes compostas de perpia\u00f1os gran\u00edticos asentados en seco, en aparello poligonal, constitu\u00edda por dous paramentos paralelos enchidos con pedra mi\u00fada que, nalg\u00fans lugares, chegar\u00eda aos 4 metros de altura e de espesor. No lado mais exposto, a muralla estaba reforzada por dous fosos. Apesares de non se atopar vestixios vis\u00edveis, foran atopadas na zona interior da muralha, construci\u00f3ns cun n\u00facleo de casas predominantemente de planta circular, con ind\u00edcios de que os arruamentos e, especialmente un patio central, estar\u00edan pavimentados con laxas de granito.\nO Castro foi obxecto de varias campa\u00f1as arqueol\u00f3xicas nas que se recolleron gran cantidade de fragmentos de cer\u00e1mica ind\u00edxena datada na Idade de Ferro ademais de cer\u00e1mica de\"importaci\u00f3n\", (grega e campaniense) e que ter\u00eda chegado ao castro na \u00e9poca da romanizaci\u00f3n, como as \"imbrices\" e \"tegulae\" (tipos de tellas) que testemu\u00f1an a importancia da romanizaci\u00f3n na historia deste castro.\nNos \u00faltimos anos o castro tense deteriorado significativamente pola erosi\u00f3n e polo abandono ao que foi condenado."}
{"id": "65326", "revid": "65337", "url": "https://gl.wikipedia.org/wiki?curid=65326", "title": "Illa Sur, Nova Zelandia", "text": "A Illa Sur ou Illa do Sur \u00e9 a maior das d\u00faas principais illas de Nova Zelandia. At\u00f3pase separada da Illa Norte polo Estreito de Cook. O nome maor\u00ed para esta illa \u00e9 \"Te Wai Pounamu\".\nXeograf\u00eda.\nLimita ao norte co Estreito de Cook, ao oeste co Mar de Tasmania, ao sur e ao leste co Oc\u00e9ano Pac\u00edfico. Ten unha \u00e1rea de 151.215\u00a0km\u00b2, ocupando o posto n\u00famero 12 dentro das maiores illas do mundo. Atrav\u00e9saa en direcci\u00f3n nord\u00e9s a suroeste unha cadea monta\u00f1osa chamada Alpes Meridionais, sendo o Monte Cook o seu pico m\u00e1is alto con 3.754 metros. Hai dezaoito picos de m\u00e1is de 3.000 metros. No lado leste da illa est\u00e1n as chairas de Canterbury, mentres que o a costa oeste \u00e9 famosa polas s\u00faas costas escarpadas, grandes bosques, e os glaciares Fox e Franz Josef. A espectacular paisaxe da Illa Sur converteuse nun lugar popular para a produci\u00f3n de varias pel\u00edculas, inclu\u00edndo a trilox\u00eda Trilox\u00eda do Se\u00f1or dos Aneis e a \" \". Est\u00e1 influenciada por un clima t\u00e9pedo.\nA Illa Sur \u00e9 \u00e1s veces chamada o \"continente\". A pesar de que ten unha masa 33% maior que a Illa Norte, s\u00f3 o 24% dos 4\u00b44 mill\u00f3ns de habitantes de Nova Zelandia vive na Illa Sur. Nas primeiras etapas dos asentamentos europeos (P\u0101keh\u0101) no pa\u00eds, a illa sur ti\u00f1a a maior\u00eda da poboaci\u00f3n europea e da riqueza debido \u00e1 febre do ouro da d\u00e9cada de 1860. A poboaci\u00f3n da Illa Norte superou \u00e1 do Sur no s\u00e9culo 20, co 56% da poboaci\u00f3n vivindo no Norte en 1911, e a deriva das persoas e empresas \u00f3 norte continuou ao longo do s\u00e9culo.\nHistoria.\nPrehistoria.\nOs debuxos de carb\u00f3n p\u00f3dense atopar nos refuxios rochosos de pedra calcaria no centro da Illa Sur, con m\u00e1is de 500 sitios que se estenden desde Kaikoura a North Otago. Est\u00edmase que os debuxos te\u00f1en entre 500 e 800 anos, e retratan animais, persoas e criaturas fant\u00e1sticas, posiblemente r\u00e9ptiles estilizados. Algunhas das aves na foto extingu\u00edronse fai moito tempo, inclu\u00edndo a moa e a Aguia de Haast. Foron debuxados polos primeiros maor\u00eds, pero cando chegaron os europeos, os maor\u00eds locais non co\u00f1ec\u00edan a orixe dos debuxos.\nPer\u00edodo maor\u00ed cl\u00e1sico.\nOs primeiros habitantes da Illa do Sur foron os Waitaha. En gran parte foron absorbidos a trav\u00e9s de matrimonios e a conquista polos K\u0101ti Mamoe no s\u00e9culo XVI. \nOs K\u0101ti Mamoe \u00e1 s\u00faa vez foron absorbidos en gran medida a trav\u00e9s do matrimonio e a conquista polos K\u0101i Tahu que emigraron cara ao sur no s\u00e9culo XVII. A\u00ednda que hoxe non existe unha organizaci\u00f3n K\u0101ti Mamoe distinta, moitos K\u0101i Tahu te\u00f1en v\u00ednculos K\u0101ti Mamoe no seu whakapapa e, especialmente, no extremo sur da illa.\nPola mesma \u00e9poca un grupo de maor\u00eds migrou a \"Rekohu\" (as Illas Chatham), onde, ao adaptarse ao clima local e a dispo\u00f1ibilidade de recursos, eventualmente converteuse nun pobo separado co\u00f1ecido como Moriori coa s\u00faa propia lingua distintiva - estreitamente relacionado coa cultura e o idioma de orixe en Nova Zelandia. Unha caracter\u00edstica notable da cultura Moriori, o pacifismo, resultou desventaxosa cando os guerreiros maor\u00eds chegaron na d\u00e9cada de 1830 a bordo dun barco fletado en Europa.\nA principios do s\u00e9culo XVIII, os K\u0101i Tahu, unha tribo maor\u00ed que se orixinou na costa leste da Illa Norte, comezou a migrar cara a parte norte da Illa Sur. Al\u00ed eles e os K\u0101ti Mamoe pelexaron contra Ng\u0101i Tara e Rangit\u0101ne no Val de Wairau. Os Ng\u0101ti M\u0101moe logo cederon as rexi\u00f3ns da costa leste a o norte do R\u00edo Clarence aos K\u0101i Tahu. Os K\u0101i Tahu continuaron empuxando cara ao sur, conquistando Kaikoura. Para a d\u00e9cada de 1730, osK\u0101i Tahu establec\u00e9ronse en Canterbury, inclu\u00eddo a Pen\u00ednsula Banks. Desde al\u00ed estend\u00e9ronse m\u00e1is cara ao sur e cara \u00e1 Costa Oeste.\nEn 1827-1828 os Ng\u0101ti Toa baixo o liderado de Te Rauparaha atacou con \u00e9xito aos K\u0101i Tahu en Kaikoura. Os Ng\u0101ti Toa visitaron posteriormente aos Kaiapoi, ostensiblemente para comerciar. Cando atacaron aos seus anfitri\u00f3ns, os ben preparados K\u0101i Tahu mataron a todos os principais xefes dos Ng\u0101ti Toa, excepto Te Rauparaha. Te Rauparaha regresou \u00e1 s\u00faa fortaleza de Illa Kapiti. En novembro de 1830, Te Rauparaha persuadiu ao capit\u00e1n John Stewart do bergant\u00edn \"Elizabeth\" para que o levase a el e aos seus guerreiros en segredo a Akaroa, onde cun subterfuxio capturaron ao principal l\u00edder dos K\u0101i Tahu, Te Maiharanui, e \u00e1 s\u00faa esposa e filla. Logo de destru\u00edr a aldea de Te Maiharanui levaron aos seus cativos a Kapiti e mat\u00e1ronos. John Stewart, a\u00ednda que arrestado e enviado a xu\u00edzo en Sydney como c\u00f3mplice de asasinato, escapou da condena.\nNo ver\u00e1n de 1831-32 Te Rauparaha atacou Kaiapoi p\u0101 (aldea fortificada). Kaiapoi estivo involucrado nun asedio de tres meses por Te Rauparaha, durante o cal os seus homes lograron fortificar o p\u0101. Logo atacaron a K\u0101i Tahu na Pen\u00ednsula Banks e tomaron o p\u0101 en Onawe. En 1832-33, K\u0101i Tahu tomou represalias baixo o liderado de T\u0101hawaiki e outros, atacando a Ng\u0101ti Toa en Lake Grassmere. Os K\u0101i Tahu prevaleceron e mataron a moitos Ng\u0101ti Toa, a\u00ednda que Te Rauparaha escapou novamente. Os combates continuaron durante un ano m\u00e1is ou menos, cos K\u0101i Tahu mantendo a vantaxe. Os Ng\u0101ti Toa nunca m\u00e1is realizaron unha gran incursi\u00f3n no territorio de K\u0101i Tahu. En 1839, K\u0101i Tahu e Ng\u0101ti Toa estableceron a paz e Te Rauparaha liberou aos cativos K\u0101i Tahu que ti\u00f1a. Os matrimonios formais entre as principais familias das d\u00faas tribos selaron a paz.\ncolonizaci\u00f3n europea.\nCando Gran Breta\u00f1a anexou Nova Zelandia en 1840, a Illa do Sur converteuse brevemente nunha parte da Colonia de Nova Gales do Sur. Esta anexi\u00f3n foi en resposta aos intentos de Francia de colonizar a Illa Sur en Akaroa e a New Zealand Company intentou establecer unha colonia separada en Wellington, e as\u00ed o tenente gobernador William Hobson declarou a soberan\u00eda brit\u00e1nica sobre toda Nova Zelandia o 21 de maio de 1840 (a Illa do Norte por tratado e o Sur por descubrimento).\nO 17 de xu\u00f1o de 1843, os nativos maor\u00eds e os colonos brit\u00e1nicos enfront\u00e1ronse en Wairau no que se co\u00f1eceu como o Wairau Affray. Tam\u00e9n co\u00f1ecida como o \"Masacre de Wairau\" na maior\u00eda dos textos m\u00e1is antigos, foi o primeiro choque serio de armas entre as d\u00faas partes logo da firma do Tratado de Waitangi e o \u00fanico que tivo lugar na Illa do sur. Catro maor\u00eds morreron e tres resultaron feridos no incidente, mentres que entre os europeos o n\u00famero de v\u00edtimas foi de 22 mortos e cinco feridos. Doce dos europeos foron asasinados a tiros ou golpeados ata a morte logo de renderse aos maor\u00eds que os persegu\u00edan.\nO Acordo de Otago, patrocinado pola Igrexa Libre de Escocia, tomou forma concreta en Otago en marzo de 1848 coa chegada dos primeiros dous barcos de inmigrantes desde Greenock (no Fiorde de Clyde), o \"John Wickliffe\" e o \"Philip Laing\". O Capit\u00e1n William Cargill, un veterano da Guerra Peninsular, serviu como o primeiro l\u00edder da colonia, os cidad\u00e1ns de Otago elix\u00edrono posteriormente para o cargo de Superintendente da Provincia de Otago.\nMentres que a Illa Norte foi convulsionada polas Guerras de terra de Nova Zelandia nas d\u00e9cadas de 1860 e 1870, a Illa Sur, coa s\u00faa baixa poboaci\u00f3n maor\u00ed, era xeralmente pac\u00edfica. En 1861 descubriuse ouro en Gabriel's Gully en Otago Central, o que provocou unha febre do ouro. Dunedin converteuse na cidade m\u00e1is rica do pa\u00eds e moitos na Illa Sur resent\u00edronse por financiar as guerras da Illa Norte. En 1865 o Parlamento votou un Proxecto de lei para independizar a Illa do Sur: foi derrotada por 17 a 31.\nNa d\u00e9cada de 1860, varios miles de homes chineses, principalmente da provincia de Guangdong, emigraron a Nova Zelandia para traballar nos campos aur\u00edferos da Illa Sur. A\u00ednda que os primeiros inmigrantes chineses foran invitados polo goberno provincial de Otago rapidamente convert\u00e9ronse en branco da hostilidade dos colonos brancos e promulg\u00e1ronse leis especificamente para disuadirlos de vir a Nova Zelandia.\nCidades.\nEntre as cidades que se atopan nesta illa est\u00e1n as seguintes: "}
{"id": "65327", "revid": "8758", "url": "https://gl.wikipedia.org/wiki?curid=65327", "title": "Motores", "text": ""}
{"id": "65328", "revid": "98629", "url": "https://gl.wikipedia.org/wiki?curid=65328", "title": "Diplomacia", "text": "A diplomacia \u00e9 a arte de conducir as relaci\u00f3ns internacionais ou os negocios estranxeiros dun determinado Estado ou outro suxeito de dereito internacional. Xeralmente \u00e9 emprendida por medio de diplom\u00e1ticos de carreira e implica asuntos de guerra e paz, comercio exterior, promoci\u00f3n cultural, coordinaci\u00f3n de organizaci\u00f3ns internacionais e outros. Conv\u00e9n distinguir entre diplomacia e pol\u00edtica exterior - aquela \u00e9 unha dimensi\u00f3n desta \u00faltima. A pol\u00edtica exterior \u00e9 definida en \u00faltima an\u00e1lise pola autoridade de goberno dun Estado ou pola alta autoridade pol\u00edtica dun suxeito de dereito internacional; as\u00ed a diplomacia pode ser entendida como unha ferramenta dedicada a planear e executar a pol\u00edtica exterior, por medio de diplom\u00e1ticos. As relaci\u00f3ns diplom\u00e1ticas son definidas no plan do dereito internacional pola Convenci\u00f3n de Viena sobre Relaci\u00f3ns Diplom\u00e1ticas (CVRD), de 1961.\nFiguradamente, ou de forma coloquial, ch\u00e1mase diplomacia ao uso da delicadeza ou os bos modos, ou, tam\u00e9n, astucia para tratar calquera negocio.\nFunci\u00f3ns da diplomacia.\nConsid\u00e9ranse funci\u00f3ns tradicionais da diplomacia as tarefas de negociar, informar e representar.\nA tarefa de negociar consiste en manter relaci\u00f3ns co obxectivo de conclu\u00edr un acordo. O diplom\u00e1tico negocia en nome e por conta do Estado que representa, co prop\u00f3sito de defender os intereses deste. En canto ao n\u00famero de partes, a negociaci\u00f3n pode ser bilateral ou multilateral. A negociaci\u00f3n bilateral d\u00e1se entre dous partes. A multilateral envolve m\u00e1is de d\u00faas partes e adoita ocorrer no \u00e1mbito de conferencias ou de organizaci\u00f3ns internacionais.\nA tarefa de informar def\u00ednese como o deber e a prerrogativa do diplom\u00e1tico no sentido de decatarse por todos os medios l\u00edcitos das condici\u00f3ns existentes e da evoluci\u00f3n dos acontecementos dun determinado Estado e informar a este respecto ao Goberno do Estado que representa. En xeral, esta funci\u00f3n \u00e9 desempe\u00f1ada por diplom\u00e1ticos acreditados ante o goberno do Estado sobre do cal informan.\nA funci\u00f3n de representar incl\u00fae a tarefa de facer patente a presenza do Estado representado en eventos internacionais ou estranxeiros (no argot diplom\u00e1tico, \"mostrar a bandeira\"). Incl\u00fae, tam\u00e9n, en certos casos, o recibimento de poderes do Estado representado para, en nome e por conta deste \u00faltimo, practicar actos de interese daquel Estado.\nModernamente, ado\u00edtase inclu\u00edr entre as funci\u00f3ns da diplomacia as de promover o comercio exterior (\"promoci\u00f3n comercial\") e a imaxe do Estado representado (\"diplomacia p\u00fablica\").\nO dereito internacional reco\u00f1ece aos Estados a facultade de exercer protecci\u00f3n diplom\u00e1tica sobre os intereses das s\u00faas naci\u00f3ns. As\u00ed, dentro dos l\u00edmites do dereito internacional, unha misi\u00f3n diplom\u00e1tica pode defender os intereses dunha empresa ou dun individuo do seu pa\u00eds.\n\u00d3rganos da diplomacia.\nO Estado mant\u00e9n relaci\u00f3ns diplom\u00e1ticas por intermedio de \u00f3rganos especializados. Tales \u00f3rganos adoitan organizarse ao redor dun Ministerio de Asuntos Exteriores (ou outros nomes: Ministerio de Relaci\u00f3ns Exteriores, Ministerio de Negocios Estranxeiros, Departamento de Relaci\u00f3ns Exteriores, Departamento de Estado, Secretar\u00eda de Relaci\u00f3ns Exteriores etc.) e contar cun cadro de profesionais que representan o Estado ante outros gobernos, o chamado \"servizo diplom\u00e1tico\".\n\u00c1 beira da diplomacia profesional, os Estados tam\u00e9n botan man de misi\u00f3ns temporais ao exterior (\"diplomacia \"ad hoc\"\") para desempe\u00f1ar determinada funci\u00f3n (negociar un tratado, por exemplo). Este tipo de misi\u00f3n pode involucrar a outros \u00f3rganos do Estado, como os Ministerios de Comercio, Facenda, Agricultura, Defensa etc.\nO dereito internacional reco\u00f1ece ao Primeiro Ministro un papel na diplomacia, podendo mesmo negociar e asinar tratados sen necesidade de plenos poderes, da mesma forma que o Ministro do Exterior. Compete ao Xefe de Estado, ademais, a prerrogativa de ratificar os tratados en nome do seu pa\u00eds. Ao longo do s\u00e9culo XX, xurdiu a chamada \"diplomacia presidencial\", froito da maior facilidade de comunicaci\u00f3n entre os pa\u00edses e da vantaxe natural que representa a toma de decisi\u00f3n ao m\u00e1is alto nivel.\nO termo \"diplomacia parlamentaria\" foi creado en 1955 por Dean Rusk para designar as negociaci\u00f3ns multilaterais que ocorren no \u00e1mbito da ONU e foi posteriormente estendido \u00e1s demais organizaci\u00f3ns internacionais. A diplomacia parlamentaria dist\u00ednguese por levarse a cabo no seo de organizaci\u00f3ns internacionais, seguir regras de procedemento e contar con debate permanente (asemell\u00e1ndose, polo tanto, ao que ocorre cos parlamentos nacionais). M\u00e1is recentemente, at\u00f3panse tam\u00e9n referencias \u00e1 diplomacia parlamentaria como sendo dirixida polos membros dos parlamentos nacionais.\nMisi\u00f3ns diplom\u00e1ticas.\n A Misi\u00f3n diplom\u00e1tica est\u00e1 constitu\u00edda por un grupo de operarios dun Estado (\"Estado acreditante\") ou organizaci\u00f3n internacional, presentes no territorio doutro Estado (\"Estado acreditado\"), cuxo obxectivo \u00e9 representar o Estado acreditante ante o Estado acreditado. En termos pr\u00e1cticos, adoita ser unha Misi\u00f3n permanente dun Estado localizada na capital doutro Estado.\nDenom\u00ednase \"diplom\u00e1tico\" o funcionario pertencente ao servizo diplom\u00e1tico dun Estado; \"Misi\u00f3n diplom\u00e1tica\", un grupo de diplom\u00e1ticos de mesma nacionalidade acreditados perante un Estado estranxeiro. O conxunto de diplom\u00e1ticos de todas as nacionalidades presentes no territorio dun determinado Estado denom\u00ednase \"corpo diplom\u00e1tico\". O corpo diplom\u00e1tico acreditado nunha determinada capital adoita ter un \"decano\" (o embaixador que leva m\u00e1is tempo naquela capital; nalg\u00fans lugares, a posici\u00f3n \u00e9 reservada ao nuncio apost\u00f3lico), con funci\u00f3n de portavoz dos intereses do conxunto dos diplom\u00e1ticos estranxeiros.\nAs Misi\u00f3ns diplom\u00e1ticas poden ser dun de entre tres niveis, dependendo da clase do xefe da misi\u00f3n (CVRD, art. 14):\nNa pr\u00e1ctica, actualmente as Misi\u00f3ns diplom\u00e1ticas son mandadas por embaixadores. A maior\u00eda das Misi\u00f3ns doutro nivel foron elevadas \u00e1 categor\u00eda de embaixada logo da segunda guerra mundial.\nConv\u00e9n non confundir o titular dunha Encarregatura de Negocios (o encargado de negocios) - nivel de representaci\u00f3n diplom\u00e1tica hoxe extremadamente raro - coa funci\u00f3n temporal de Encargado de Negocios \"ad interim\" (ou a.i.), correspondente ao diplom\u00e1tico que asume a autoridade provisional dunha Misi\u00f3n diplom\u00e1tica na ausencia do titular (o embaixador).\nEn xeral, as Misi\u00f3ns diplom\u00e1ticas no exterior rep\u00f3rtanse a e reciben instruci\u00f3ns do respectivo Ministerio do Exterior (ou dos Negocios Estranxeiros).\nDereito de legaci\u00f3n.\nDef\u00ednese o dereito de legaci\u00f3n como a facultade de enviar (dereito de legaci\u00f3n activo) e recibir (pasivo) axentes diplom\u00e1ticos. Resulta da soberan\u00eda do Estado no seu aspecto externo (\u00e9 dicir, o non-reco\u00f1ecemento de autoridade superior a el mesmo). En consecuencia, soamente gozan deste dereito os Estados soberanos \u2014os semi-soberanos s\u00f3 o fan con autorizaci\u00f3n do Estado ao cal est\u00e1n vinculados.\nO dereito de legaci\u00f3n deriva do principio da igualdade xur\u00eddica dos Estados e est\u00e1 regulado polo principio do consentimento mutuo.\nModernamente, este dereito tam\u00e9n foi exercido polas organizaci\u00f3ns internacionais.\nHistoria.\nA facultade de practicar a diplomacia \u00e9 un dos elementos definidores do Estado, raz\u00f3n pola cal aquela foi exercida desde a formaci\u00f3n das primeiras cidades-Estado, hai milenios. Na Antig\u00fcidade e na Idade Media, os diplom\u00e1ticos eran case sempre enviados s\u00f3 para negociaci\u00f3ns espec\u00edficas, retornando coa s\u00faa conclusi\u00f3n. A historia rexistra como primeiros axentes diplom\u00e1ticos permanentes os apocrisiarios, representantes do Papa e doutros patriarcas cat\u00f3licos ante o Imperio bizantino. Tam\u00e9n exerc\u00edan as s\u00faas funci\u00f3ns de modo permanente os \"procuratores in Romanam Curiam\", representantes dos soberanos europeos xunto ao Papa en Roma. Con estas d\u00faas instituci\u00f3ns (apocrisiarios e \"procuratores\") xurdiron os primeiros conceptos do que vir\u00eda ser a diplomacia moderna, como as instruci\u00f3ns, as credenciais e as inmunidades.\nA orixe da diplomacia moderna pode ser atopada nos Estados da Italia Setentrional, no comezo do Renacemento, co establecemento das primeiras Misi\u00f3ns diplom\u00e1ticas no s\u00e9culo XIII. A primeira Misi\u00f3n diplom\u00e1tica permanente foi establecida por Mil\u00e1n en 1446 xunto ao goberno de Florencia. No norte de Italia xurdiron algunhas das tradici\u00f3ns da diplomacia, como a presentaci\u00f3n de credenciais dos embaixadores estranxeiros ao Xefe de Estado.\nDe entre as grandes potencias europeas, Espa\u00f1a foi a primeira en manter un representante permanente no exterior - na corte inglesa, a partir de 1487. A finais do s\u00e9culo XVI, o establecemento de Misi\u00f3ns permanentes xa se fixera frecuente en Europa.\nA Paz de Westfalia (1648), ao institu\u00edr o sistema do equilibrio europeo, consolidou a necesidade das Misi\u00f3ns diplom\u00e1ticas permanentes, por medio das cales os Estados europeos buscaban crear ou preservar alianzas.\nComo os embaixadores eran, como regra xeral, membros da nobreza ou pol\u00edticos con pouca experiencia en relaci\u00f3ns exteriores, creouse unha crecente base de diplom\u00e1ticos profesionais nas Misi\u00f3ns no exterior. Na mesma \u00e9poca, comezaban a ser estruturados os Ministerios do Exterior nas principais capitais europeas.\nCoa presenza permanente de enviados diplom\u00e1ticos nas capitais europeas, xurdiron conceptos como o de precedencia, que organizaba os xefes de Misi\u00f3n estranxeiros en orde de importancia. As regras a ese respecto variaban de pa\u00eds en pa\u00eds e eran a mi\u00fado confusas, distinguindo entre representantes de monarqu\u00edas e rep\u00fablicas, ou conforme a relixi\u00f3n oficial do Estado acreditante. O Congreso de Viena de 1815 creou un sistema de precedencia diplom\u00e1tica, pero o tema continuou a ser fonte de discordancia ata o s\u00e9culo XX, cando o tema foi regulado definitivamente, polo artigo 16 da CVRD.\nA primeira embaixada enviada por un Estado europeo ao Oriente foi a de Inglaterra xunto ao emperador mogol (\"mughal\"), en 1615. As tradici\u00f3ns diplom\u00e1ticas f\u00f3ra de Europa difer\u00edan en moito das europeas, especialmente no que se refire aos grandes imperios como o Otom\u00e1n ou o chin\u00e9s, que se consideraban superiores aos outros Estados. Por fin, a expansi\u00f3n europea nos s\u00e9culos XVIII e XIX levou consigo a pr\u00e1ctica diplom\u00e1tica daquel continente, fac\u00e9ndoa universal.\nPrivilexios e inmunidades.\nA inmunidade diplom\u00e1tica \u00e9 unha forma de inmunidade legal e unha pol\u00edtica entre gobernos que asegura \u00e1s Misi\u00f3ns diplom\u00e1ticas inviolabilidade, e aos diplom\u00e1ticos salvoconduto, exenci\u00f3n fiscal e outras prestaci\u00f3ns p\u00fablicas (como servizo militar obrigatorio), as\u00ed como de xurisdici\u00f3n civil e penal e de execuci\u00f3n.\nA noci\u00f3n de privilexios e inmunidades para diplom\u00e1ticos estranxeiros existe desde a Antig\u00fcidade \u2014os embaixadores romanos eran considerados sacros e a s\u00faa violaci\u00f3n constitu\u00eda un motivo para guerra xusta. Na Idade Media, como as relaci\u00f3ns internacionais d\u00e1banse entre Xefes de Estado, ofender un embaixador significaba ofender o Xefe de Estado que o enviou, o que xustificaba as precauci\u00f3ns da inmunidade.\nA primeira teor\u00eda articulada que busca xustificar a necesidade de privilexios e inmunidades para diplom\u00e1ticos foi a da extraterritorialidade, detallada por Hugo Grotius no s\u00e9culo XVII, segundo a cal unha ficci\u00f3n xur\u00eddica far\u00eda da Embaixada unha parte do territorio do Estado acreditante. Actualmente, a extraterritorialidade foi abandonada en favor da teor\u00eda do interese da funci\u00f3n, segundo a cal a finalidade dos privilexios e inmunidades non \u00e9 beneficiar individuos, sen\u00f3n garantir o eficaz desempe\u00f1o das funci\u00f3ns das Misi\u00f3ns diplom\u00e1ticas na s\u00faa tarefa de representaci\u00f3n dos Estados acreditantes.\nOs privilexios e inmunidades poden ser clasificados en inviolabilidade, inmunidade de xurisdici\u00f3n civil e penal e exenci\u00f3n fiscal, ademais doutros dereitos como liberdade de culto e exenci\u00f3n de prestaci\u00f3ns persoais.\nA inviolabilidade comprende a sede da Misi\u00f3n e as residencias particulares dos diplom\u00e1ticos, as\u00ed como os bens al\u00ed situados e os medios de locomoci\u00f3n. A inviolabilidade apl\u00edcase tam\u00e9n \u00e1 correspondencia e as comunicaci\u00f3ns diplom\u00e1ticas.\nDa inmunidade de xurisdici\u00f3n resulta que os actos da Misi\u00f3n e os dos seus diplom\u00e1ticos non poden ser levados a xu\u00edzo polos tribunais do Estado acreditado. Ademais de inmunidade de xurisdici\u00f3n civil e administrativa, os axentes diplom\u00e1ticos tam\u00e9n gozan de inmunidade de xurisdici\u00f3n penal. A inmunidade de execuci\u00f3n \u00e9 absoluta \u2014eventuais decisi\u00f3ns xudiciais ou administrativas desfavorables \u00e1 Misi\u00f3n ou aos diplom\u00e1ticos non poden ser cumpridas \u00e1 forza polas autoridades do Estado acreditado.\nA exenci\u00f3n fiscal comprende ao Estado acreditante, ao xefe da Misi\u00f3n, a propia Misi\u00f3n e aos axentes diplom\u00e1ticos. Esta exenci\u00f3n incl\u00fae os impostos nacionais, rexionais e municipais, as\u00ed como os dereitos aduaneiros, pero non se aplica a taxas cobradas por servizos prestados (o que \u00e9 a definici\u00f3n de \"taxa\" en dereito tributario).\nA inmunidade diplom\u00e1tica non confire ao diplom\u00e1tico o dereito de considerarse por encima da lexislaci\u00f3n do Estado acreditado \u2014\u00e9 obrigaci\u00f3n expresa do axente diplom\u00e1tico cumprir as leis daquel Estado."}
{"id": "65329", "revid": "22570", "url": "https://gl.wikipedia.org/wiki?curid=65329", "title": "Carpetbagger", "text": "O termo carpetbagger naceu nos Estados Unidos no s\u00e9culo XIX, como unha denominaci\u00f3n pol\u00edtica pexorativa. Aplicouse orixinalmente logo da guerra de Secesi\u00f3n, aos norte\u00f1os que se mudaban aos estados do Sur, entre 1865 e 1877.\nA denominaci\u00f3n derivaba do termo \"bolsa de alfombra\", ou \"carpet bag\", que era un xeito barato de constru\u00edr unha maleta a partir dunha alfombra vella. Inicialmente, o termo levaba a connotaci\u00f3n de algu\u00e9n que soamente est\u00e1 interesado en explotar un territorio, sen a intenci\u00f3n \u00faltima de establecerse definitivamente nel. Os carpetbaggers eran brancos das t\u00e1cticas intimidatorias do primeiro Ku Klux Klan, entre 1865 e 1871.\nA partir de 1900, o termo utilizouse para denominar aos pol\u00edticos que buscan sacar vantaxes en territorios alleos."}
{"id": "65330", "revid": "6", "url": "https://gl.wikipedia.org/wiki?curid=65330", "title": "Estreito de Cook", "text": "O estreito de Cook \u00e9 un paso mar\u00edtimo que separa o mar de Tasmania (ao oeste) do Oc\u00e9ano Pac\u00edfico sur (ao leste). Ademais divide as d\u00faas principais illas de Nova Zelandia, denominadas segundo a s\u00faa localizaci\u00f3n xeogr\u00e1fica como Illa Norte e Illa Sur.\nCaracter\u00edsticas.\nO estreito de Cook ori\u00e9ntase en direcci\u00f3n noroeste-sueste, e ten unha distancia de 22 quil\u00f3metros no seu punto m\u00e1is estreito. Est\u00e1 considerado un dos lugares m\u00e1is perigosos e de augas m\u00e1is impredicibles do mundo, con fortes ventos e correntes e mareas cambiantes.\nRecibe o seu nome polo mari\u00f1o ingl\u00e9s James Cook, primeiro europeo en comandar a s\u00faa nave polo estreito,en 1770. En lingua maor\u00ed \u00e9 co\u00f1ecido como \"Raukawa\" ou \"Te Moana-o-Raukawa\" (\"O mar de Raukawa\"), significando \"Raukawa\" \"follas amargas\".\nNa beira norte do estreito est\u00e1 a capital de Nova Zelandia, Wellington."}
{"id": "65332", "revid": "22570", "url": "https://gl.wikipedia.org/wiki?curid=65332", "title": "Illa Gran Barreira", "text": "A illa Gran Barreira (\"Great Barrier Island\") at\u00f3pase situada a 88\u00a0km ao nord\u00e9s de Nova Zelandia, fronte ao Golfo de Hauraki. O seu nome en maor\u00ed \u00e9 \"Aotea\", que significa \"nube branca\".\nTen unha lonxitude de 35\u00a0km de norte a sur. A entrada ao golfo real\u00edzase por d\u00faas canles, situados un a cada lado da illa: ao sur, a canle Colville sep\u00e1raa do cabo Colville, situado no extremo norte da pen\u00ednsula de Coromandel, e a canle Cradock separa esta illa doutra menor chamada illa Barreira Cativa, situada ao oeste.\nOcupa unha \u00e1rea de 285\u00a0km\u00b2, sendo a cuarta de maior superficie en Nova Zelandia, logo da illa Sur, a Norte e illa Stewart. Ten unha poboaci\u00f3n permanente de aproximadamente 850 habitantes, a maior\u00eda en zonas costeiras como Porto Fitzroy e Okupu. O maior asentamento desta illa at\u00f3pase no porto Tryphena, ao sur da illa. A poboaci\u00f3n aumentou nos \u00faltimos anos xunto co valor das propiedades.\nHai 3 escolas primarias na illa, a\u00ednda que non existen colexios secundarios, polo que os estudantes deben cursar os seus estudos secundarios nas illas principais ou facelo por correspondencia.\nA pesar de que a illa tecnicamente forma parte de Auckland, ten en com\u00fan con outras das illas certa flexibilidade nas normas que regulan as actividades coti\u00e1s. Por exemplo, os servizos de transporte p\u00fablico das illas Gran Barreira, Chatham e Stewart est\u00e1n exentos das regulaci\u00f3ns na secci\u00f3n 70C do Acta de Transporte de 1962 (que estipula que os choferes deben levar un rexistro das s\u00faas horas de traballo). Os condutores suxeitos \u00e1 secci\u00f3n 70B deben, no entanto, levar alg\u00fan tipo de rexistro das s\u00faas horas de traballo."}
{"id": "65339", "revid": "85894", "url": "https://gl.wikipedia.org/wiki?curid=65339", "title": "Corvelle, Bande", "text": "A parroquia de Santa Mar\u00eda de Corvelle \u00e9 a segunda m\u00e1is ampla en extensi\u00f3n dentro do termo municipal de Bande. Componse das poboaci\u00f3ns de Pereira e Corvelle. En 2011 ti\u00f1a 164 habitantes (87 homes e 77 mulleres).\nPereira at\u00f3pase a 810 metros de altitude e Corvelle a 930 metros. Pereira acolle como patroa a Santa Mar\u00eda Magdalena, que ten unha fermosa capela no centro da aldea. Pereira conserva o forno tradicional de cocer pan no centro da aldea, numerosas fontes e ruta de sendeirismo ata Castro Laboreiro, as\u00ed como a pesca da troita do r\u00edo Cad\u00f3s que se estende dende a Ponte Pereira ata o encoro das Conchas.\nXeograf\u00eda.\nO r\u00edo Cad\u00f3s nace no monte comunal da aldea de Corvelle, transcorre \u00e1 beira de propiedades privadas de veci\u00f1os de Pereira as\u00ed como por parte de monte comunal (como testemu\u00f1an antigos escritos que se atopan en propiedade e poder da pedan\u00eda e comunidade de veci\u00f1os da aldea xa citada); o r\u00edo Cad\u00f3s segue o seu transcurso pola ponte Pereira, chamada as\u00ed a zona onde se sit\u00faa o l\u00edmite superior do coto de pesca do r\u00edo Cad\u00f3s, segue o r\u00edo por Cad\u00f3s e Bux\u00e1n, ata morrer no encoro das Conchas.\nFestas.\nPereira celebra as s\u00faas festas a primeira semana de agosto \u00f3 p\u00e9 da capela de Santa Mar\u00eda Magdalena e da casa do pobo. Ademais Pereira ten san Ant\u00f3n e santa B\u00e1rbara como patr\u00f3ns (cons\u00e9rvase a festa de santa B\u00e1rbara na ponte da Constituci\u00f3n). Tam\u00e9n \u00e9 sede da Festa do pan da Baixa Lima que se celebra no seu forno comunal\nCorvelle celebra as s\u00faas festas de Santa Mar\u00eda (patroa da parroquia) os d\u00edas 15 e 16 de agosto as\u00ed como as de San Isidro (15 de maio) e Santo Ant\u00f3n (primeiros de febreiro).\nV\u00e9xase tam\u00e9n.\nOutros artigos.\n[[Categor\u00eda:Parroquias de Bande]]\n[[Categor\u00eda:Parroquias de Galicia baixo a advocaci\u00f3n de santa Mar\u00eda]]"}
{"id": "65340", "revid": "89787", "url": "https://gl.wikipedia.org/wiki?curid=65340", "title": "L\u0151rinc Wathay", "text": "L\u0151rinc Wathay, finado en 1573, foi un nobre h\u00fangaro de Csesznek.\nTraxectoria.\nServiu como oficial militar en Kassa e Transilvania e despois de que B\u00e1lint T\u00f6r\u00f6k fose capturado polos Otom\u00e1ns, o rei Fernando I designouno castel\u00e1n de Csesznek. Wathay fortificou o castelo e consolidou a defensa, as\u00ed puido resistir o sitio turco en 1561. Morreu nun accidente en 1573, cando un vello can\u00f3n estoupou no castelo.\nA s\u00faa esposa era Kl\u00e1ra Csabi, e o seu fillo Ferenc Wathay foi tam\u00e9n un comandante famoso, e autor do \"Libro de cantos de Ferenc Wathay\"."}
{"id": "65341", "revid": "98629", "url": "https://gl.wikipedia.org/wiki?curid=65341", "title": "Jakab Cseszneky", "text": "O Bar\u00f3n Jakab Cseszneky era un arist\u00f3crata h\u00fangaro no s\u00e9culo XIII.\nJakab era o fillo de Mih\u00e1ly, membro do clan B\u00e1na, e cabaleiro do rei Andr\u00e9 II de Hungr\u00eda. Converteuse en portaespadas do rei B\u00e9la IV e tam\u00e9n ti\u00f1a o t\u00edtulo Conde de Trencs\u00e9n. Preto de 1263 el constru\u00edu o castelo g\u00f3tico famoso de Csesznek nas monta\u00f1as de Bakony e el e os seus descendentes chamaron por castelo: Cseszneky. A s\u00faa esposa era a filla de M\u00e1rk Trencs\u00e9ni, membro do poderoso clan Cs\u00e1k. Os seus fillos, Mikl\u00f3s, L\u0151rinc, Szomor e Mih\u00e1ly eran partidarios importantes dos reis Ladislau IV de Hungr\u00eda e Carlos I de Hungr\u00eda e loitaron con bravura contra M\u00e1t\u00e9 Cs\u00e1k, gobernador de facto da Eslovaquia occidental actual."}
{"id": "65343", "revid": "2373", "url": "https://gl.wikipedia.org/wiki?curid=65343", "title": "Canton\u00e9s", "text": ""}
{"id": "65344", "revid": "23204", "url": "https://gl.wikipedia.org/wiki?curid=65344", "title": "X\u00e9nero e Cooperaci\u00f3n Internacional", "text": "A perspectiva ou enfoque de x\u00e9nero no desenvolvemento \u00e9 o resultado dos cambios na percepci\u00f3n do papel e a forma de comprender os problemas das mulleres en relaci\u00f3n ao desenvolvemento.\nCaracter\u00edsticas.\nTr\u00e1tase dunha proposta que xorde da cr\u00edtica acad\u00e9mica e dos movementos da mulleres dos pa\u00edses menos desenvolvidos e se instala nas pol\u00edticas de desenvolvemento a partir da d\u00e9cada de 1980. Na d\u00e9cada de 1990 todas as axencias de desenvolvemento incorporan este enfoque como parte dos seus obxectivos, especialmente tras a Conferencia de Beijing de 1995.\nP\u00f3dese falar de tres grandes enfoques dende os que se ten afrontado a cuesti\u00f3n da muller:\nEsta perspectiva do apoderamento \u00e9 o xerme do co\u00f1ecido como \"enfoque de x\u00e9nero no desenvolvemento\" (ou perspectiva GED) do que comeza a falarse dende 1995, a partir da Cuarta Conferencia Mundial sobre a Muller.\nO enfoque de x\u00e9nero e desenvolvemento traballa dende unha concepci\u00f3n de sistema, entendendo que as relaci\u00f3ns de x\u00e9nero s\u00f3 se poder\u00e1n modificar se transformamos o sistema coma un todo, non unicamente alg\u00fan dos seus elementos. Este enfoque entende os roles de x\u00e9nero como construci\u00f3ns culturais, polo tanto susceptibles de cambio. Critica ao modelo anterior sinalando que a mellora no nivel de ingresos das mulleres non asegura que xa non sigan marcadas por situaci\u00f3ns de violencia, de poder ou de dominaci\u00f3n.\nNeste senso, consideran 3 elementos claves a transformar: "}
{"id": "65345", "revid": "23204", "url": "https://gl.wikipedia.org/wiki?curid=65345", "title": "Apoderamento", "text": "A estratexia do apoderamento xorde das organizaci\u00f3ns de mulleres dos pa\u00edses en desenvolvemento e consiste nun proceso mediante o cal as mulleres, individual e colectivamente, toman conciencia sobre a discriminaci\u00f3n de x\u00e9nero e ga\u00f1an capacidade para participar e decidir en maior medida sobre as s\u00faas posibilidades vitais e as das s\u00faas comunidades.\nO apoderamento non sup\u00f3n un proceso polo cal unhas persoas ga\u00f1an poder exclusivamente en detrimento do poder doutras. Existen diferentes dimensi\u00f3ns do apoderamento:"}
{"id": "65346", "revid": "1965", "url": "https://gl.wikipedia.org/wiki?curid=65346", "title": "Domaio", "text": ""}
{"id": "65347", "revid": "1965", "url": "https://gl.wikipedia.org/wiki?curid=65347", "title": "Tir\u00e1n", "text": ""}
{"id": "65348", "revid": "1965", "url": "https://gl.wikipedia.org/wiki?curid=65348", "title": "Gargamala", "text": ""}
{"id": "65349", "revid": "1965", "url": "https://gl.wikipedia.org/wiki?curid=65349", "title": "Vilasobroso", "text": ""}
{"id": "65350", "revid": "1131", "url": "https://gl.wikipedia.org/wiki?curid=65350", "title": "Lougares", "text": "O top\u00f3nimo galego Lougares pode referirse a:"}
{"id": "65351", "revid": "1131", "url": "https://gl.wikipedia.org/wiki?curid=65351", "title": "Meirol", "text": "O top\u00f3nimo galego Meirol pode referirse a:"}
{"id": "65352", "revid": "1131", "url": "https://gl.wikipedia.org/wiki?curid=65352", "title": "Mouriscados", "text": "O top\u00f3nimo galego Mouriscados pode referirse a:"}
{"id": "65353", "revid": "1965", "url": "https://gl.wikipedia.org/wiki?curid=65353", "title": "Queimadelos", "text": ""}
{"id": "65354", "revid": "23204", "url": "https://gl.wikipedia.org/wiki?curid=65354", "title": "Sabax\u00e1ns", "text": "O top\u00f3nimo galego Sabax\u00e1ns pode referirse a:"}
{"id": "65355", "revid": "1965", "url": "https://gl.wikipedia.org/wiki?curid=65355", "title": "Tout\u00f3n", "text": ""}
{"id": "65356", "revid": "55340", "url": "https://gl.wikipedia.org/wiki?curid=65356", "title": "Riofr\u00edo", "text": "Co top\u00f3nimo de Riofr\u00edo podemos facer referencia a:"}
{"id": "65357", "revid": "1965", "url": "https://gl.wikipedia.org/wiki?curid=65357", "title": "Cosoirado", "text": ""}
{"id": "65358", "revid": "1131", "url": "https://gl.wikipedia.org/wiki?curid=65358", "title": "Reb\u00f3n", "text": "O top\u00f3nimo Reb\u00f3n d\u00e1 nome a varias localidades de Galicia:"}
{"id": "65359", "revid": "1965", "url": "https://gl.wikipedia.org/wiki?curid=65359", "title": "Gargant\u00e1ns", "text": ""}
{"id": "65360", "revid": "1965", "url": "https://gl.wikipedia.org/wiki?curid=65360", "title": "San Lourenzo de Mora\u00f1a", "text": ""}
{"id": "65361", "revid": "1965", "url": "https://gl.wikipedia.org/wiki?curid=65361", "title": "Santa Xusta de Mora\u00f1a", "text": ""}
{"id": "65362", "revid": "4459", "url": "https://gl.wikipedia.org/wiki?curid=65362", "title": "Lingua casubia", "text": ""}
{"id": "65363", "revid": "1131", "url": "https://gl.wikipedia.org/wiki?curid=65363", "title": "Galer\u00eda de imaxes de Gunt\u00edn", "text": "Galer\u00eda de imaxes do concello de Gunt\u00edn na provincia de Lugo."}
{"id": "65364", "revid": "1131", "url": "https://gl.wikipedia.org/wiki?curid=65364", "title": "Galer\u00eda de imaxes de Lourenz\u00e1", "text": "Galer\u00eda de imaxes do concello de Lourenz\u00e1 na provincia de Lugo."}
{"id": "65365", "revid": "1131", "url": "https://gl.wikipedia.org/wiki?curid=65365", "title": "Galer\u00eda de imaxes de Meira", "text": "Galer\u00eda de imaxes do concello de Meira na provincia de Lugo."}
{"id": "65366", "revid": "1965", "url": "https://gl.wikipedia.org/wiki?curid=65366", "title": "Igrexa de Santa Mar\u00eda de Meira", "text": ""}
{"id": "65367", "revid": "23204", "url": "https://gl.wikipedia.org/wiki?curid=65367", "title": "Lingua soraba", "text": "O sorabo (na propia lingua \"serb\u0161\u0107ina\") \u00e9 unha lingua da familia indoeuropea que pertence ao grupo eslavo. Lingua dos antigos eslavos do r\u00edo Elba estabelecidos no leste da Alema\u00f1a no s\u00e9culo VI, f\u00e1lase a\u00ednda hoxe na Lusacia/\u0141u\u017eica, provincia hist\u00f3rica situada nos actuais estados (\"L\u00e4nder\") da Saxonia e de Brandeburgo, por unhas 60.000 persoas (sorabos).\nHistoria.\nOs textos m\u00e1is antigos existentes en sorabo son do s\u00e9culo XVI, mesmo habendo evidencias fragmentadas de s\u00e9culos anteriores na forma de palabras, frases e sentenzas curtas en documentos latinos e alem\u00e1ns. Un deses documentos \u00e9 a \"Cr\u00f3nica\" do Bispo Thietmar de Merseburg, escrita en 1012-1018. O primeiro texto sorabo \u00e9 o \"Xuramento de Bautzen Burghers\" (1532), unha forma pola cal os cidad\u00e1ns de Bautzen/Budy\u0161in xuraban lealdade ao rei e \u00e1s autoridades locais.\nO primeiro libro en sorabo \u00e9 un catecismo e himno en baixo sorabo de 1574; en alto sorabo o primeiro libro impreso \u00e9 tam\u00e9n outro catecismo traducido e publicado en 1595. Un manuscrito do Novo Testamento traducido do alem\u00e1n para o sorabo por Mik\u0142aw\u0161 Jakubica en 1548, est\u00e1 no dialecto que se falou a leste do r\u00edo Neise (Nysa en polaco), na veci\u00f1a Sorau (\u017bary en polon\u00e9s).\nDurante o s\u00e9culo XVII aparecen tres gram\u00e1ticas sorabas mais s\u00f3 unha foi impresa; trat\u00e1base da \"Princip\u00eda linguae wendicae quam aliqui wandalican vocant\" de Jacobus Xaverius Ticinus, baseada no dialecto setentrional de Wittichenau/Kulow. Mais a principal esfera de actividade literaria da lingua antes do s\u00e9culo XIX foron as igrexas, no que a traduci\u00f3n da Biblia tivo un papel determinante no seu desenvolvemento.\nA impresi\u00f3n da Biblia en alto sorabo polos luteranos comeza coa aparici\u00f3n en 1670 da traduci\u00f3n impresa dos Evanxeos de Mateu e Marcos por Micha\u0142 Frencel, ao que se seguiu a impresi\u00f3n de todo o Novo Testamento en 1706, un ano despois da morte de Frencel. Frencel escribiu no dialecto de Bautzen, un subdialecto falado ao sur desta cidade. En 1703 os Estados da Alta Lusacia estabeleceron un comit\u00e9 para traducir a Biblia usando unha variante literaria amplamente baseada na rexi\u00f3n de Bautzen/Budy\u0161in. Esta traduci\u00f3n publicouse en 1728 e estabeleceu esta variante da lingua como a normativa para os luteranos. Sucesos de similar importancia foron as publicaci\u00f3ns en baixo sorabo da traduci\u00f3n do Novo Testamento de Gottlieb Fabricius e da do Antigo Testamento feita por Friedrich Fryco, de 1796 en Cottbus/Cho\u015bebuz. Esas traduci\u00f3ns estabeleceron o dialecto de Cottbus/Cho\u015bebuz como a base da lingua literaria en baixo sorabo.\nA lingua normativa alto sorabo para os cat\u00f3licos durante o s\u00e9culo XVII estaba baseada no dialecto de Wittichenau/Kulow. A especial influencia desta pequena cidade, situada a 7\u00a0km ao sur de Hoyerswerda/Wojerecy, d\u00e9bese probabelmente ao feito de que posu\u00eda unha escola de gram\u00e1tica da cal pod\u00edan sa\u00edr cl\u00e9rigos influentes. Nesa cidade naceu Jurij Haw\u0161tyn Sw\u011btlik (1650-1729), que entre 1688 e 1707 traduciu toda a Vulgata \u00e1 lingua literaria baseada neste mesmo dialecto, mesmo nunca se publicando. Non obstante, como resultado deste traballo, publicouse o seu \"Vocabularium Latino-Serbicun\" (Bautzen, 1721), o primeiro dicionario sorabo. A mediados do s\u00e9culo XVIII os cat\u00f3licos sorabos de Crostwitz/Chr\u00f3s\u0107icy pasaron a ter unha forte influencia nos c\u00edrculos gobernantes da xerarqu\u00eda cat\u00f3lica e a lingua literaria para os cat\u00f3licos p\u00f3dese estabelecer a partir de 1750 baseada no dialecto de Crostwitz/Chr\u00f3s\u0107icy.\nA lingua soraba non pos\u00fae l\u00edmites precisos e definidos, nin naturais nin doutra categor\u00eda. No s\u00e9culo X a poboaci\u00f3n de lingua soraba fixouse na rexi\u00f3n entre os r\u00edos Saale (a oeste) e Bober e Queis (a leste); no norte se estend\u00eda desde onde hoxe est\u00e1n Berl\u00edn e Frankfurt; no sur estaba limitada por Erzgebirge e Lasitzer Gebirge. As linguas veci\u00f1as eran o polabo ao norte, o polaco a leste, o checo ao sur e o alem\u00e1n a oeste. Polo tanto, o sorabo era falado nunha rexi\u00f3n que se estend\u00eda a leste desde o r\u00edo Neise no que hoxe \u00e9 territorio polon\u00e9s e inclu\u00eda, a oeste, as terras onde posteriormente apareceron as cidades de Halle, Leipzig (Lipsk), Zwickau e Chemnitz (Kamjenica).\nNo decorrer dos s\u00e9culos posteriores o territorio de lingua soraba contraeuse progresivamente ata chegar ao s\u00e9culo XIX, onde se estabelece a zona que actualmente delimita a lingua soraba, co seu l\u00edmite setentrional a uns 80\u00a0km a sueste de Berl\u00edn. O l\u00edmite meridional est\u00e1 a menos de 8\u00a0km da Rep\u00fablica Checa. A poboaci\u00f3n rural, desde o principio do s\u00e9culo XX foi predominantemente falante de sorabo, en canto as cidades principais da rexi\u00f3n (Bautzen/Budy\u0161in, Hoyerswerda/Wojerecy, Cottbus/Cho\u015bebuz e Spremberg/Gr\u00f3dk) foron sempre de lingua alem\u00e1 desde que se fundaron na Idade Media.\nA rexi\u00f3n habitada polos sorabos constitu\u00edu antigamente os margraviatos (provincias fronteirizas) da Alta Lusacia e Baixa Lusacia, sendo por iso o sorabo tam\u00e9n co\u00f1ecido como lusaciano. En alem\u00e1n o termo m\u00e1is com\u00fan ata a segunda guerra mundial foi \"wendisch\", mais \"sorbisch\" tam\u00e9n se usou. Despois da guerra s\u00f3 a forma \"sorbisch\" se usou oficialmente e agora \u00e9 dominante, en canto o termo \"wendisch\" rescatouse na Baixa Lusacia a partir de 1991. O termo propio equivalente tanto no alto canto no baixo sorabo \u00e9 \"serbski\".\nMoito antes do s\u00e9culo XIX a rexi\u00f3n falante de sorabo convert\u00e9rase nunha illa rodeada de falantes de alem\u00e1n e illada do checo e do polon\u00e9s. Dese s\u00e9culo en diante a poboaci\u00f3n falante de sorabo foi ficando progresivamente dilu\u00edda pola inmigraci\u00f3n alem\u00e1, pola emigraci\u00f3n soraba, pola asimilaci\u00f3n discreta promovida polo Estado comunista alem\u00e1n e a tendencia duns sorabos de preferir o alem\u00e1n ao sorabo. Actualmente a rexi\u00f3n \u00e9 de lingua predominantemente alem\u00e1, o que non quer dicir que o sorabo estea morrendo; hai un enclave formado por 40 localidades a noroeste de Bautzen/Budy\u0161in que son principalmente cat\u00f3licos e que forman unha comunidade pechada falante de sorabo. Este \u00e9 o n\u00facleo dunha poboaci\u00f3n espallada de sorabo por toda a Lusacia.\nDatos.\nActualmente calc\u00falase o n\u00famero oficial de falantes de sorabo en Alema\u00f1a en preto de 60.000 persoas, dos cales m\u00e1is da metade son luteranos, a cuarta parte son cat\u00f3licos e os demais non pos\u00faen denominaci\u00f3n confesional. Todos son biling\u00fces en alem\u00e1n.\nA Constituci\u00f3n alem\u00e1 garante e apoia os dereitos culturais dos sorabos. Existe un xornal e unhas revistas en alto sorabo (\"Serbske Nowiny\", \"Rozhlad\", \"P\u0142omjo\", \"Katolski Poso\u0142\", \"Pomhaj B\u00f3h\") e unha revista semanal en baixo sorabo e alem\u00e1n (\"Nowy Casnik\"), que sobreviven grazas a subsidios estatais.\nAs Igrexa Cat\u00f3licas e Luteranas xogan un papel importante no mantemento da lingua soraba. A misa \u00e9 conducida en sorabo nas parroquias cat\u00f3licas e os servizos luteranos tam\u00e9n se realizan en sorabo, a\u00ednda que con menos frecuencia.\nHai estimaci\u00f3ns que elevan o total de falantes de sorabo ata as 150.000 persoas.\nDialectos.\nComo xa se mencionou nos par\u00e1grafos anteriores, existen d\u00faas formas dialectais: o alto sorabo e o baixo sorabo, cada unha delas coa s\u00faa forma normativa literaria.\nGram\u00e1tica.\nHai tres x\u00e9neros e tres n\u00fameros; o dual pres\u00e9rvase nos substantivos, adxectivos, pronomes e verbos. A orde da oraci\u00f3n \u00e9 suxeito, verbo e predicado."}
{"id": "65368", "revid": "2373", "url": "https://gl.wikipedia.org/wiki?curid=65368", "title": "Lingua polonesa", "text": ""}
{"id": "65370", "revid": "43327", "url": "https://gl.wikipedia.org/wiki?curid=65370", "title": "Raz\u00f3n (hom\u00f3nimos)", "text": "Raz\u00f3n pode referirse a:"}
{"id": "65373", "revid": "1556", "url": "https://gl.wikipedia.org/wiki?curid=65373", "title": "San Filipe Neri", "text": ""}
{"id": "65375", "revid": "1556", "url": "https://gl.wikipedia.org/wiki?curid=65375", "title": "Soutelo de Montes", "text": ""}
{"id": "65376", "revid": "2459", "url": "https://gl.wikipedia.org/wiki?curid=65376", "title": "Raz\u00f3n (filosof\u00eda)", "text": ""}
{"id": "65382", "revid": "89787", "url": "https://gl.wikipedia.org/wiki?curid=65382", "title": "Er\u00edn Moure", "text": "Er\u00edn Moure, nada en Calgary (Alberta) o 17 de abril de 1955, \u00e9 unha poeta canadense con orixes galegas.\nTraxectoria.\nEstudou na Universidade de Calgary e na Universidade da Columbia Brit\u00e1nica. Vive en Montreal, Quebec. Traduciu ao ingl\u00e9s a Rosal\u00eda de Castro, Chus Pato e Lupe G\u00f3mez. Est\u00e1 vinculada \u00e1 Universidade de Vigo a trav\u00e9s do Seminario de Investigaci\u00f3n Feminismos e Resistencias dende 2008. En 2015 foi nomeada Doutora Honoris Causa pola Universidade de Vigo."}
{"id": "65385", "revid": "23204", "url": "https://gl.wikipedia.org/wiki?curid=65385", "title": "Juan Dur\u00e1n", "text": "Juan Pedro Dur\u00e1n Alonso, m\u00e1is co\u00f1ecido como Juan Dur\u00e1n, nado en Vigo en 1960 \u00e9 un compositor e profesor de m\u00fasica galego.\nTraxectoria.\nFoi profesor numerario do Conservatorio Superior de M\u00fasica da Coru\u00f1a (1987-1997), no que desenvolveu os cargos de Xefe de Estudos e Director. Desde 1997 a 2005 foi Asesor-t\u00e9cnico de Ensinanzas Art\u00edsticas da Conseller\u00eda de Educaci\u00f3n da Xunta de Galicia. No 2006 exerceu o cargo de Xefe do Servizo de Ensinanzas de R\u00e9xime Especial. Pertenceu ao Corpo de Inspectores de Educaci\u00f3n na especialidade de Ensinanzas Art\u00edsticas, e desempe\u00f1ou o cargo de Subdirector Xeral de Ensinanzas Especiais e Formaci\u00f3n Permanente, cargo p\u00fablico da administraci\u00f3n que suscitou cr\u00edticas e pol\u00e9micas por gardar unha estreita relaci\u00f3n co desenvolvemento e evoluci\u00f3n da s\u00faa traxectoria musical como compositor.\u200bBaixo a s\u00faa coordinaci\u00f3n, como Subdirector Xeral, promoveu a edici\u00f3n de \"Recursos Musicais para os Conservatorios\", en 2014, con 133 pezas musicais para uso de alumnado e profesorado dos conservatorios galegos, compostas por membros da Asociaci\u00f3n Galega de Compositores\nDesenvolveu unha certa actividade como instrumentista de piano, no campo do acompa\u00f1amento e a m\u00fasica de c\u00e1mara. Pero a s\u00faa verdadeira dimensi\u00f3n at\u00f3pase na creaci\u00f3n musical. Socio fundador da Asociaci\u00f3n Galega de Compositores, \u00e9 autor de case un centenar de obras. Cultiva preferentemente o x\u00e9nero lieder\u00edstico e a m\u00fasica de c\u00e1mara.\nA s\u00faa produci\u00f3n camer\u00edstica est\u00e1 orientada a todo tipo de combinatorias instrumentais: d\u00faos para distintos instrumentos con piano, tr\u00edos, cuartetos, quintetos etc. Polo que se refire \u00e1 m\u00fasica esc\u00e9nica \u00e9 autor dunha \u00f3pera (\"O arame\" con texto orixinal de Manuel Lourenzo), d\u00faas cantatas e unha importante produci\u00f3n de lieder con gran variedade de poetas e estilos, que incl\u00faen canci\u00f3ns en castel\u00e1n, galego, portugu\u00e9s, italiano e franc\u00e9s. Atende tam\u00e9n a produci\u00f3n de car\u00e1cter did\u00e1ctico, con distintos traballos orientados tanto \u00e1 materia de Linguaxe Musical como a obras instrumentais. Entre estas \u00faltimas cabe destacar: \"Album de Orquesta\" (Premio de Composici\u00f3n outorgado pola Universidade Carlos III de Madrid), \"O xard\u00edn de Margarita\", \"O Se\u00f1or Biscuit\" etc.\nRecibiu encargos da Conseller\u00eda de Cultura da Xunta de Galicia (\"Longa noite de pedra\", cantata para bar\u00edtono, coro e orquestra), Concello de Ferrol (\"Juegos t\u00edmbricos\" para quinteto de metais), Orquestra Sinf\u00f3nica de Galicia (\"Cantiga Finisterrae\" para m\u00faltiples voces de luz, cantata para soprano, bar\u00edtono, coro e orquestra, con texto de Miguel Anxo Fern\u00e1n-Vello), Festival Mozart (\"felizcumplea\u00f1osmozart.com\"), a Real Filharmon\u00eda de Galicia (\"Divertimento\") etc.\nO seu compromiso coa m\u00fasica galega manif\u00e9stase, tam\u00e9n, en traballos de recuperaci\u00f3n do patrimonio hist\u00f3rico, como orquestraci\u00f3ns de obras de Juan Montes, Jos\u00e9 Castro \"Chan\u00e9\" ou Marcial del Adalid, de quen reconstru\u00edu a s\u00faa \u00f3pera \"In\u00e9s e Bianca\", por encargo do Instituto Galego das Artes Esc\u00e9nicas e Musicais.\nObra editada.\nA case totalidade da s\u00faa produci\u00f3n est\u00e1 editada por \u201cVISO Editorial\u201d. Existen tam\u00e9n obras s\u00faas en \u201cArte Tripharia\u201d, \u201cReal Musical\u201d, \u201cDinsic\u201d etc. P\u00f3dense atopar rexistros da s\u00faa m\u00fasica en RNE e en varios CDs con int\u00e9rpretes como Albert Nieto, Joaqu\u00edn Pix\u00e1n, Alejandro Zabala, Marina Shamagian, Carlos Casado, Tatiana Prejvalskaya ou Antoni Ros-Marb\u00e0.\nEn febreiro de 2018 anunciouse a publicaci\u00f3n no selo alem\u00e1n Deutsche Grammophon de \"Para vir a xunta a min\" e \"Lela\" cos arranxos musicais de Juan Dur\u00e1n, a primeira gravaci\u00f3n de m\u00fasica galega desta prestixiosa discogr\u00e1fica alem\u00e1."}
{"id": "65386", "revid": "23204", "url": "https://gl.wikipedia.org/wiki?curid=65386", "title": "John Cena", "text": "John Felix Anthony Cena (23 de abril de 1977), \u00e9 un actor, cantante de hip hop e loitador profesional estadounidense. Est\u00e1 traballando actualmente coa World Wrestling Entertainment ou WWE, na RAW. Antes de loitar na WWE, estivo en Ultimate Pro Wrestling e Ohio Valley Wrestling.\nEntre os seus logros como loitador destacan catorce\u00a0Campionatos Mundiais: once veces como\u00a0Campi\u00f3n da WWE (convert\u00e9ndose no loitador que m\u00e1is veces obtivo o t\u00edtulo) e tres veces como\u00a0Campi\u00f3n Mundial Peso Pesado, sendo as\u00ed o loitador con m\u00e1is t\u00edtulos mundiais na WWE.\u00a0Tam\u00e9n son de destacar os seus tres reinados como\u00a0Campi\u00f3n dos Estados Unidos da WWE, dous como\u00a0Campi\u00f3n Mundial por Parellas, e dous reinados como\u00a0Campi\u00f3n por Parellas da WWE. Tam\u00e9n foi o ga\u00f1ador das edici\u00f3ns\u00a0vix\u00e9sima primeira\u00a0e\u00a0vix\u00e9sima sexta\u00a0de\u00a0Royal Rumble\u00a0e do\u00a0WWE Championship Money in the Bank\u00a0en 2012.\nCarreira na WWE.\n2002-2003.\nA Primeira loita televisada de Cena na WWE foi a resposta nun reto a calquera persoa de Kurt Angle no 27 de xullo do 2002. Cena loitou contra Kurt Angle, salv\u00e1ndose de \"Angle Slam\" e soportando a \"Angle Lock\", pero igualmente perdeu a loita, cun paqueti\u00f1o de loita afeccionadA. Despois da derrota de Cena, entrou nun pequeno feudo con Chris Jericho. En outubro Cena e Billy Kidman un\u00edronse para participar nun torneo para coroar aos primeiros Campi\u00f3ns en Parellas da WWE, pero perderon na primeira rolda. Na seguinte semana Cena traicionou a Kidman, culp\u00e1ndoo pola derrota sufrida.\nActualidade.\nDespois de dunha lesi\u00f3n muscular que o tivo apartado dos cuadril\u00e1teros varios meses, John Cena volveu a RAW en outono do 2008 conquistando o World Heavyweigth Championship que estaba en mans de Chris Jericho. Actualmente \u00e9 o campi\u00f3n mundial dos pesos pesados (World Heavyweight Champion)."}
{"id": "65387", "revid": "98629", "url": "https://gl.wikipedia.org/wiki?curid=65387", "title": "Sonic the Hedgehog 2 (16-bit)", "text": "Sonic the Hedgehog 2, ou simplemente Sonic 2, \u00e9 un xogo de plataformas desenvolvido polo Sonic Team en colaboraci\u00f3n co Sega Technical Institute, e editado por Sega para a Mega Drive/Genesis. Tr\u00e1tase da secuela de \"Sonic the Hedgehog\", e sa\u00edu ao mercado inicialmente en novembro de 1992. O xogo incl\u00fae a Miles \"Tails\" Prower por primeira vez como personaxe xog\u00e1bel. O 11 de xu\u00f1o de 2007, este xogo sa\u00edu \u00e1 venda para a Virtual Console da Wii de Nintendo, e anunciouse tam\u00e9n o seu lanzamento para Xbox Live Arcade o 12 de xullo de 2007.\nArgumento.\nAo final de \"Sonic the Hedgehog\", as instalaci\u00f3ns \"Scrap Brain\" do Dr. Robotnik quedaran destru\u00eddas, mais o malvado cient\u00edfico escapara por pouco.\nAgora Robotnik volveu e pretende conquistar o mundo unha vez m\u00e1is. Para iso, segue en segredo o biplano de Sonic, o Tornado, at\u00e9 o seu lugar de vacaci\u00f3ns, Westside Island, onde, segundo contan as lendas, unha antiga civilizaci\u00f3n abusara do poder das sete \"pedras de poder\". Al\u00ed Sonic co\u00f1ece un peculiar raposo de d\u00faas colas chamado Miles Prower, m\u00e1is co\u00f1ecido como \"Tails\", e ambos fanse bos amigos. Entrementres, Robotnik comeza a s\u00faa procura das Esmeraldas do Caos para propulsar con elas a s\u00faa nova nave de guerra, o Death Egg. Unha tarde lanza o seu ataque a grande escala sobre a illa, encerra todos os animais e conv\u00e9rteos en descerebrados aut\u00f3matas traballadores. Por sorte, Sonic est\u00e1 decidido a frustrar os planos do Doutor custe o que custar. Desta volta non est\u00e1 s\u00f3, xa que Tails decide axudalo. Xuntos deben atopar as Esmeraldas antes que Robotnik e detelo antes de que o Death Egg estea completo.\nModo de xogo.\nUn xogador.\nO modo de xogo de \"Sonic the Hedgehog 2\" bas\u00e9ase na configuraci\u00f3n do xogo orixinal Sonic the Hedgehog. O xogador completa cada nivel, polo xeral despraz\u00e1ndose de esquerda a dereita, nun tempo m\u00e1ximo de dez minutos. Polo cami\u00f1o recolle aneis e derrota robots (chamados \"Badniks\"). Os postes de estrela serven de puntos de control: no caso de o xogador perder unha vida, volta a un deles. Unha vez o xogador reuniu ao menos 50 aneis, pode \"entrar\" polos postes de estrela para acceder a unha Fase Especial opcional. Polo xeral, \u00e1 fin de cada Acto 2, Sonic enfr\u00f3ntase ao Dr. Robotnik.\nA\u00ednda que a lonxitude das zonas medrou considerabelmente a respecto de \"Sonic the Hedgehog\", agora est\u00e1n compostas por s\u00f3 dous actos no canto de tres (ag\u00e1s Metropolis Zone, que ten tres actos, e as tres zonas fnais, que te\u00f1en un), e faise m\u00e1is fincap\u00e9 na variedade entre niveis. Ademais o modo de xogo f\u00edxose a\u00ednda m\u00e1is r\u00e1pido; para iso, Sonic pode realizar un novo movemento especial chamado \"Spin Dash Attack\" (Ataque de Turrada Xiratoria), que permite a Sonic xirar mentres est\u00e1 detido, ao xeito das revoluci\u00f3ns dun motor, para despois sa\u00edr disparado a grande velocidade desde a s\u00faa posici\u00f3n est\u00e1tica.\nNas fases especiais, a \"c\u00e1mara\" segue a Sonic desde detr\u00e1s mentres corre a trav\u00e9s dunha pista semitubular \"cuasi-tridimensional\" ateigada de aneis e bombas. O xogador debe recoller unha cantidade fixa de aneis para superar os tres puntos de control e as\u00ed obter ao final a esmeralda. A orde das fases \u00e9 fixa e por dificultade ascendente, e Sonic non pode acceder \u00e1 seguinte sen pasar a anterior (\u00e1 diferenza do que acontec\u00eda en \"Sonic 1\"). Independentemente de se o xogador \u00e9 quen de obter a esmeralda ou non, unha vez rematada a fase especial Sonic \u00e9 transportado ao \u00faltimo poste de estrela tocado nesa zona e queda con cero aneis.\nNo men\u00fa de opci\u00f3ns, os xogadores poden seleccionar xogar con Sonic s\u00f3, Tails s\u00f3 ou Sonic e Tails. Por defecto, os xogadores controlan a Sonic mentres Tails o segue libremente. Por\u00e9n, un segundo xogador pode controlar a Tails independentemente. Se Tails sae da pantalla, acabar\u00e1 por volver voando.\nSe se completan todas as fases especiais e se obte\u00f1en as sete Esmeraldas do Caos, desbloqu\u00e9ase unha nova opci\u00f3n: a capacidade de Sonic para se converter en Super Sonic. Sonic transf\u00f3rmase no seu Super alter-ego cando re\u00fane ao menos 50 aneis e salta no ar. Nese momento, v\u00f3lvese de cor amarela brillante e virtualmente invenc\u00edbel (a\u00ednda que pode morrer se afoga, se \u00e9 esmagado, se cae polo fondo da pantalla ou se se esgota o tempo). Ademais, tam\u00e9n aumentan a s\u00faa velocidade, aceleraci\u00f3n e altura de salto. Isto sup\u00f3n que sexa moito m\u00e1is dif\u00edcil controlar a Sonic neste estado, sobre todo cando o xogador debe efectuar saltos precisos. Por\u00e9n, a eficiencia do seu \"Spin Dash Attack\" vese reducida, xa que a velocidade inicial dimin\u00fae rapidamente. Super Sonic consome un anel por segundo, e cando non lle resta ning\u00fan ou cando chega ao final do acto, volta ao seu estado normal. Nas d\u00faas primeiras versi\u00f3ns do xogo hab\u00eda un erro: cando Sonic volv\u00eda ao seu estado normal ap\u00f3s pasar o sinal ou premer o interruptor da c\u00e1psula ao final da fase, se volv\u00eda saltar (tendo 50 aneis ou m\u00e1is) antes da mensaxe de \"Sonic has Passed Act #\", transform\u00e1base brevemente en Super Sonic e volv\u00eda inmediatamente ao seu estado \"normal\", mais ficaba pendurado no ar, cami\u00f1ando ou correndo no sitio. Non se pod\u00eda mover, co cal o acto non remataba nunca.. As versi\u00f3ns posteriores do xogo contidas en recompilaci\u00f3ns dos t\u00edtulos de Sonic ou de xogos de Sega te\u00f1en este erro arranxado.\nDous xogadores.\nNo modo de enfrontamento, os dous xogadores compiten entre si - manexando a Tails e a Sonic - nunha carreira con pantalla partida ao longo de tres zonas normais e unha fase especial. As zonas normais son \"Emerald Hill Zone\", \"Casino Night Zone\" e \"Mystic Cave Zone\", e contan cunha m\u00fasica diferente da do modo dun xogador; en troques, a Fase Especial asem\u00e9llase \u00e1 Emerald Stage dun xogador. Nos niveis normais, aval\u00edase aos xogadores canto a cinco aspectos (puntuaci\u00f3n, tempo, aneis recollidos ao final do nivel, cantidade total de aneis e n\u00famero de caixas rotas); o xogador coa maior puntuaci\u00f3n na maior\u00eda de niveis ga\u00f1a o asalto. En troques, na Fase Especial, os xogadores compiten para obter o maior n\u00famero de aneis. Cando un xogador remata, o outro debe completar a zona en 60 segundos para non perder unha vida.\nEn caso de empate, debe completarse unha Fase Especial adicional. Amais, para acrecentar o nivel de competici\u00f3n, s\u00f3 hai dous tipos de caixas no modo de enfrontamento: un obxecto de teletransporte que troca inmediatamente as posici\u00f3ns dos xogadores na zona, e o obxecto Robotnik, que dana o xogador desafortunado. M\u00e1is a\u00ednda: p\u00f3dese elixir que todas as caixas do modo de dous xogadores conte\u00f1an s\u00f3 obxectos de teletransporte.\nDesenvolvemento e lanzamento.\nMentres que \"Sonic the Hedgehog\" fora dese\u00f1ado polo Sonic Team no Xap\u00f3n, as tarefas de desenvolvemento de \"Sonic 2\" foron traspasadas ao Sega Technical Institute dos Estados Unidos. Por\u00e9n, membros con experiencia de Sega Xap\u00f3n, como Yuji Naka e Hirokazu Yasuhara (o programador principal da primeira entrega e o planificador do xogo, respectivamente) viaxaron tam\u00e9n para traballar ao lado dos desenvolvedores americanos.\nVersi\u00f3ns prototipo.\nNunha p\u00e1xina web de GeoCities descubriuse un prototipo do xogo que databa de antes do propio \"Sonic 2\" e que foi distribu\u00eddo amplamente en Internet como \"Sonic 2 Beta\". S\u00f3 se poden xogar catro niveis \"normalmente\"; ao resto (inclu\u00edndo varias fases incompletas) debe accederse mediante o c\u00f3digo de selecci\u00f3n de nivel. A primeira zona, \"Emerald Hill\" recib\u00eda o nome de \"Green Hill\", como en Sonic the Hedgehog, e \"Aquatic Ruin\" cham\u00e1base \"Neo Green Hill\". Tam\u00e9n estaban \"Winter Hill\", coa m\u00fasica de \"Marble Zone\" de Sonic the Hedgehog modificada, e \"Wood Zone\". Moitas zonas non se poden xogar por completo, mais poden explorarse co c\u00f3digo \"debug\". O prototipo \u00e9 a mi\u00fado obxecto de exame por parte de hackers para descubrir como se desenvolveu \"Sonic the Hedgehog 2\". Recentemente, nunha entrevista con Yuji Naka afirmouse que un cartucho do prototipo fora roubado nunha exposici\u00f3n de xoguetes en Nova York en 1992. Akinori Nishiyama tam\u00e9n afirmou que a filtraci\u00f3n foi debida \u00e1 falla de seguridade da \u00e9poca.\nEn Asia e o Brasil, a versi\u00f3n prototipo foi distribu\u00edda en cartuchos fac\u00e9ndoa pasar pola versi\u00f3n orixinal por parte de piratas inform\u00e1ticos, que a alteraron lixeiramente para impedir que o logo de Sega aparecese ao arrincar o xogo, como era habitual.\nLanzamentos.\nO xogo lanzouse no Xap\u00f3n para Sega Mega Drive o 21 de novembro de 1992. Os lanzamentos para Sega Genesis nos Estados Unidos e para a Mega Drive europea produc\u00edronse tres d\u00edas m\u00e1is tarde, o 24 de novembro, un martes, polo que o d\u00eda recibiu o sobrenome de \"Sonic 2s day\" (xogo de palabras fon\u00e9tico consistente na semellanza da pronuncia de \"Sonic two's day\" e \"Sonic Tuesday\" en ingl\u00e9s americano). Sega asegura que vendeu 400.000 copias de \"Sonic 2\" nos primeiros cinco d\u00edas ap\u00f3s o lanzamento. Desde ent\u00f3n, reeditouse como parte das seguintes recompilaci\u00f3ns:\nO xogo tam\u00e9n foi editado para a Virtual Console de Wii o 11 de xu\u00f1o de 2007, e sair\u00e1 para Xbox 360 por medio da Xbox Live Arcade.\n\"Sonic 2\" con \"Sonic &amp; Knuckles\".\nKnuckles the Echidna in Sonic the Hedgehog 2 \u00e9 un xogo que funciona acoplando \"Sonic the Hedgehog 2\" ao cartucho intermedio de \"Sonic &amp; Knuckles\", lanzado por Sega con posterioridade. O xogo resultante \u00e9 case que id\u00e9ntico a \"Sonic the Hedgehog 2\", coa diferenza de que se xoga con Knuckles the Echidna. Como Knuckles ten habilidades e feblezas diferentes das de Sonic e Tails, en xeral o xogo acaba sendo unha experiencia distinta. Knuckles pode planear e rubir paredes, o cal lle permite chegar a certas zonas inacces\u00edbeis para Sonic e Tails (a habilidade de voar deste \u00faltimo non pode ser usada polos xogadores), mentres que as s\u00faas reducidas habilidades de salto fan que algunhas situaci\u00f3ns sexan m\u00e1is dif\u00edciles, como certas pelexas contra xefes. Al\u00e9n disto desapareceron o modo de dous xogadores e a pantalla de opci\u00f3ns. Os xogadores m\u00e1is familiarizados coa disposici\u00f3n dos niveis de Sonic 2 notar\u00e1n algunhas pequenas diferenzas. Ao contrario do que acontece no xogo normal, cando un xogador activa un poste de estrela e entra na fase especial, o n\u00famero de aneis recollidos permanece igual ao volver \u00e1 fase normal.\nA\u00ednda que alg\u00fans fans cren que \"Sonic 2\" se creou sabendo de antem\u00e1n que se far\u00eda un engadido as\u00ed m\u00e1is tarde, isto \u00e9 falso. Basicamente, o cartucho de \"Sonic &amp; Knuckles\" parchea novos datos sobre a ROM de \"Sonic 2\", e tal e como te\u00f1en demostrado moitos hackers, para p\u00f3r isto en pr\u00e1ctica non se precisa ning\u00fan co\u00f1ecemento previo acerca do parche."}
{"id": "65396", "revid": "5312", "url": "https://gl.wikipedia.org/wiki?curid=65396", "title": "Rihanna", "text": "Robyn Rihanna Fenty, m\u00e1is co\u00f1ecida como Rihanna, nada o 20 de febreiro de 1988, \u00e9 unha cantante, actriz, modelo e dese\u00f1adora barbadense. Nada en Barbados, a s\u00faa carreira comezou despois de co\u00f1ecer \u00f3 produtor musical Evan Rogers a finais de 2003. Canda el gravou canci\u00f3ns demo, e o seu traballo foi enviado a varios selos musicais. Debido a isto asinou con Def Jam Recordings despois dunha audici\u00f3n co seu presidente, produtor e rapeiro Jay-Z. Tanto o seu primeiro \u00e1lbum \"Music of the Sun\" (2005) como o seguinte \"A Girl Like Me\" (2006) acadaron o top 10 nas listas musicais de \"Billboard\" 200.\nTraxectoria.\nRihanna comezou a s\u00faa carreira musical no ano 2005 co disco \"Music Of The Sun\". A s\u00faa m\u00fasica ten influencias Pop, R&amp;B, Reggae, Dancehall, e Dance. F\u00edxose co\u00f1ecida arredor do mundo grazas a \u00e9xitos como \"S.O.S. (Rescue Me)\", e especialmente, \"Umbrella\", que a levou ao estrelato intenacional no ano 2007. Dende ese momento a s\u00faa carreira non deixou de medrar, tendo acadado actualmente un dos m\u00e1is prestixiosos postos no panorama musical e social do momento (pos\u00fae a conta de Facebook co n\u00famero m\u00e1is alto de seguidores, a s\u00faa conta de Instagram tam\u00e9n \u00e9 a m\u00e1is seguida, e Skype otorgoulle o reco\u00f1ecemento de ser a artista feminina m\u00e1is escoitada na plataforma ao redor do mundo ). Actualmente reside en San Diego (California).\nCine.\nPasou pola gran pantalla en contadas ocasi\u00f3ns. O seu papel m\u00e1is remunerado foi o de Cora Raikes en \"Battleship\", co que foi premiada co \" Teen Choice Awards \u00e1 actriz revelaci\u00f3n\". Tam\u00e9n fixo un cameo na pel\u00edcula de James Franco, \"This is the end\", e por\u00e1 voz \u00e1 co-protagonista do filme de animaci\u00f3n \"Happy Smekday!\".\nOutros.\nRihanna actualmente \u00e9 un dos personaxes m\u00e1is famosos internacionalmente. \u00c1 parte da s\u00faa traxectoria musical, Rihanna \u00e9 co\u00f1ecida pola s\u00faa actividade en internet, medio no que expresa a s\u00faa ideolox\u00eda tanto pol\u00edtica coma persoal. Este instrumento foi un dos m\u00e1is favorecedores no crecemento da s\u00faa fama por acontecementos coma o dos maltratos sufridos no ano 2009 de mans da s\u00faa parella do momento, Chris Brown, co que volveu en 2012 por un curto per\u00edodo de tempo, ou o esc\u00e1ndalo que provocaron as fotos \u00edntimas da artista que se divulgaron na rede.\nAmais disto, Rihanna \u00e9 defensora da legalizaci\u00f3n da marihuana, modelo (para revistas como \"Vogue\" ou \"The Rolling Stone\", ou firmas de moda como \"Armani\"), dese\u00f1adora de moda (fai colecci\u00f3ns para a firma de moda americana \"River Island\" ou para a marca deportiva \"Puma\") e de perfumes (ten tres no mercado)."}
{"id": "65399", "revid": "98629", "url": "https://gl.wikipedia.org/wiki?curid=65399", "title": "Donald Trump", "text": "Donald John Trump (pronunciado en ingl\u00e9s: [\u02c8d\u0252n\u0259ld d\u0361\u0292\u0252n tr\u028cmp]), nado en Nova York o 14 de xu\u00f1o de 1946, \u00e9 un executivo, empresario, pol\u00edtico e escritor, presidente dos Estados Unidos de Am\u00e9rica entre 2017 e 2021. \u00c9 o fundador da empresa Trump Entertainment Resorts.\nTraxectoria.\n\u00c9 o conselleiro delegado (en ingl\u00e9s, \"CEO\") de \"The Trump Organization\", unha compa\u00f1\u00eda inmobiliaria, e o fundador de \"The Trump Entertainment\", compa\u00f1\u00eda dedicada a xestionar casinos. F\u00edxose especialmente famoso en televisi\u00f3n con \"The Apprentice (O Aprendiz)\", un \"reality show\" do que foi presentador, narrador e xu\u00edz, ademais de produtor executivo, durante as tres primeiras temporadas.\nDonald Trump \u00e9 coautor dun libro chamado \"Why we want you to be rich\" ou \"Por que queremos que ti sexas rico\", o cal escribiu na sociedade e de acordo co seu amigo Robert Kiyosaki. Estudou na escola militar de West Point.\nAdemais, participou na \"Batalla dos millonarios\" contra Vince McMahon (presidente e accionista maior da WWE) en Wrestlemania 23. A batalla consistiu en que cada milmillonario era representado por un loitador, Bobby Lashley (chamado o \"Superman moreno\") representando a Trump e Umaga representando a McMahon; a vitoria foi para Bobby Lashley e como consecuencia Vince McMahon foi rapado por completo, o invitado foi a lenda da loita libre Stone Cold Steve Austin, quen ten fortes rivalidades con Vince McMahon. Esta particular loita foi o grande evento do 1 de abril de 2007."}
{"id": "65400", "revid": "23204", "url": "https://gl.wikipedia.org/wiki?curid=65400", "title": "R\u00edo Ohio", "text": "O r\u00edo Ohio \u00e9 un dos principais afluentes do Mississippi; discorre pola parte leste dos Estados Unidos. Ten unha importancia capital na historia dos Estados Unidos, tanto para as tribos amerindias como para os colonos europeos. O r\u00edo constitu\u00edu unha v\u00eda de transporte privilexiada durante a conquista do oeste. Atravesa non menos de seis estados, e a s\u00faa conca fluvial est\u00e9ndese sobre 14 estados, inclu\u00edndo \u00e1 maior\u00eda dos estados do sueste do pa\u00eds. O seu principal afluente \u00e9 o r\u00edo Tennessee. No s\u00e9culo XVIII, o r\u00edo Ohio constitu\u00eda a fronteira meridional dos estados do Norte, marcando \"de facto\" o l\u00edmite entre os estados que practicaban a escravitude e os que a aboliron.\nPercorrido.\nO r\u00edo f\u00f3rmase a partir da confluencia dos r\u00edos Allegheny e Monongahela, en Point State Park, Pittsburgh, Pensilvania. Fl\u00fae logo cara ao noroeste antes de efectuar unha media volta brusca cara ao sur; forma ent\u00f3n a fronteira entre os estados de Virxinia Occidental e Ohio, logo dir\u00edxese cara ao oeste atravesando aos estados de Kentucky, Ohio, Indiana e Illinois, antes de desembocar no Mississippi en Cairo, Illinois. A este nivel, o Ohio \u00e9 m\u00e1is ancho que o propio Mississippi.\nO r\u00edo Ohio comprende numerosos afluentes, e a s\u00faa conca hidrogr\u00e1fica cobre m\u00e1is 490.000 quil\u00f3metros cadrados. Devandita conca cobre os estados de Illinois, Indiana, Ohio, Nova York, Pensilvania, Maryland, Virxinia Occidental, Kentucky, Tennessee, Virxinia, Carolina do Norte, Xeorxia, Alabama e Mississippi.\nFormaci\u00f3n.\nO r\u00edo formouse por un glaciar durante o \u00faltimo per\u00edodo da idade de xeo, chamado a glaciaci\u00f3n de Wisconsin (glaciaci\u00f3n de W\u00fcrm para o per\u00edodo correspondente aos Alpes). Cando o glaciar retirouse, unha barreira de materiais situada preto de Louisville, Kentucky obstru\u00edu ao Ohio durante certo tempo, o que creou un gran lago. A presa logo cedeu, e o Ohio tomou o seu curso actual, substitu\u00edndo o r\u00edo Teays que exist\u00eda antes do per\u00edodo glaciar.\nHistoria.\nOs nativos americanos consideraban ao Ohio como un r\u00edo desde a s\u00faa fonte ata o mar, e non como un afluente do Mississippi. Efectivamente, este transporta o volume de auga m\u00e1is importante de todos os afluentes do Mississippi.\nO val do Ohio foi controlado polos franceses no seo do territorio de Nova Francia. Ent\u00f3n cham\u00f3uselle o \u00abR\u00edo Belo\u00bb. A s\u00faa importancia era estrat\u00e9xica, porque permit\u00eda unir a Luisiana francesa con Canad\u00e1. Foi fortificado ent\u00f3n polas autoridades do lugar.\nO 19 de maio de 1749, o rei Xurxo II de Gran Breta\u00f1a autorizou \u00e1 Compa\u00f1\u00eda de Ohio para o comercio de peles nos terreos cerca do r\u00edo. A cidade de Louisville, en Kentucky, foi posteriormente fundada cerca do \u00fanico obst\u00e1culo natural \u00e1 navegaci\u00f3n, as cataratas do Ohio. Trat\u00e1base dunha serie de r\u00e1pidos onde o r\u00edo flu\u00eda sobre calcaria moi dura, rica en f\u00f3siles. Para vadear o obst\u00e1culo, constru\u00edron esclusas. Nos nosos d\u00edas, as esclusas e unha presa hidroel\u00e9ctrica, a presa McAlpine, est\u00e1n instaladas neste lugar.\nLogo da independencia das Trece Colonias (1776), unha serie de disposici\u00f3ns organizaron o recorte dos territorios no norte do Ohio, cedidos por Virxinia aos Estados Unidos. A disposici\u00f3n de 1785 organizou o recorte en \"townships\" dos territorios situados no noroeste. Ohio foi un dos primeiros estados organizados segundo este sistema.\nDado que o Ohio discorre cara ao oeste, era unha v\u00eda ideal para os pioneiros na conquista do oeste. Unha vez alcanzada a desembocadura do Ohio, estes remontaban o Mississippi ata St. Louis, en Missouri. A este nivel, alg\u00fans remontaban o Mississippi, outros o Missouri, e outros tomaban v\u00edas terrestres. Os piratas aproveit\u00e1banse da situaci\u00f3n, e esix\u00edan rescate aos viaxeiros antes de abordar os seus barcos en Cave-in-Rock, no sur de Illinois.\nSeparando os estados do norte dos estados confederados, o Ohio era a fronteira que os escravos atravesaban para facerse libres, como contan as novelas de Harriet Beecher Stowe ou Toni Morrison. Nos nosos d\u00edas, o Ohio separa m\u00e1is ben aos estados do Medio Oeste e os Grandes Lagos dos estados do Sur.\nFronteiras.\nA fronteira do territorio de Virxinia non se fixou no medio do r\u00edo (como \u00e9 habitual coas fronteiras fluviais), sen\u00f3n ata a outra beira, o que fai que todo o r\u00edo estivese situado neste territorio. A partir de Virxinia form\u00e1ronse os estados de Kentucky e de Virxinia Occidental, e, xa que logo, todo o r\u00edo pert\u00e9ncelles, inclu\u00edda a parte que constit\u00fae a fronteira entre estes estados e os estados de Illinois, Indiana e Ohio. Kentucky intentou un proceso contra Indiana a principios dos anos 1980, porque quer\u00eda constru\u00edr a central nuclear de Marble Hill en Indiana, que verter\u00eda as s\u00faas augas de refugallo no r\u00edo. O Tribunal Supremo dos Estados Unidos resolveu que a xurisdici\u00f3n de Kentucky (e, implicitamente, a de Virxinia Occidental) estend\u00edase s\u00f3 ata o sinal de marea baixa de 1793 (importante porque o r\u00edo foi estensivamente represado para a navegaci\u00f3n, de modo que a actual beira do r\u00edo est\u00e1 ao norte do vello sinal de marea baixa).\nDe xeito similar, nos anos 1990, Kentucky disputou o dereito de Illinois de recadar impostos por unha embarcaci\u00f3n-casino atracada en Metr\u00f3polis, Illinois, argumentando o seu control sobre todo o r\u00edo. A empresa Aztar abriu a s\u00faa propia embarcaci\u00f3n-casino que atracou en Evansville, Indiana, aproximadamente ao mesmo tempo. A\u00ednda que os cruceiros no r\u00edo Ohio circulaban ao principio seguindo un modelo oval de arriba a abaixo ao longo do r\u00edo, o estado de Kentucky pronto protestou e os cruceiros foron limitados a ir cara a adiante, despois invisten a marcha e van cara a atr\u00e1s, s\u00f3 ao longo da beira de Indiana.\nAfluentes.\nO r\u00edo Ohio recibe caudal dos seguintes afluentes (relacionados pola localizaci\u00f3n da s\u00faa desembocadura):"}
{"id": "65403", "revid": "5132", "url": "https://gl.wikipedia.org/wiki?curid=65403", "title": "O L\u00edbano", "text": ""}
{"id": "65404", "revid": "1131", "url": "https://gl.wikipedia.org/wiki?curid=65404", "title": "Magreb", "text": "O Magreb, identificado xeralmente coa \u00c1frica do Norte, engloba a rexi\u00f3n deste continente por riba do deserto do S\u00e1hara. Na \u00e9poca do Imperio Romano, era co\u00f1ecido como \u00c1frica menor. A palabra prov\u00e9n do voc\u00e1bulo \u00e1rabe Mahrib que significa \"lugar do p\u00f3r do sol\" ou sexa, a rexi\u00f3n que, na altura en que o voc\u00e1bulo ter\u00e1 nacido, estaba m\u00e1is a occidente do mundo isl\u00e1mico, op\u00f3ndose ao Iemen, que significa \"dereita\".\nAo longo do mar Mediterr\u00e1neo, incl\u00fae, hoxe en d\u00eda, Marrocos, Alxeria e Tunicia. Algunhas veces, ao inclu\u00edrse Mauritania e mais Libia, tam\u00e9n se chama Maghreb ao que, para ser m\u00e1is espec\u00edfico, se designa por Grande Magreb.\nXeograf\u00eda f\u00edsica.\nO Magreb est\u00e1 limitado polo Mar Mediterr\u00e1neo a norte, polo Oc\u00e9ano Atl\u00e1ntico a oeste, polo Golfo de Gabes a leste e polo deserto do S\u00e1hara a sur. A grande cordilleira do Atlas, coas s\u00faas ramificaci\u00f3ns separadas por planaltos con preto de 1000 metros de altitude, est\u00e9ndese na s\u00faa parte occidental. \u00c9 unha zona de clima mediterr\u00e1neo, con precipitaci\u00f3ns escasas, salvo en zonas monta\u00f1osas viradas para a zona litoral. Ali\u00e1s, sen as condici\u00f3ns proporcionadas polo mediterr\u00e1neo (clima, agricultura, transportes) dificilmente se imaxinar\u00edan as zonas m\u00e1is poboadas: Or\u00e1n, Bona, Alxer e as planicies do Gharb e do Sahel.\nXeograf\u00eda humana.\nOs habitantes do Magreb son basicamente, \u00e1rabes e b\u00e9rberes."}
{"id": "65405", "revid": "98629", "url": "https://gl.wikipedia.org/wiki?curid=65405", "title": "Museo Arqueol\u00f3xico Provincial de Ourense", "text": "O Museo Arqueol\u00f3xico Provincial de Ourense \u00e9 un dos museos provinciais m\u00e1is importantes da Pen\u00ednsula Ib\u00e9rica, tanto polos seus fondos como polo propio edificio que ocupa. Local\u00edzase no antigo Pazo Episcopal no centro da cidade de Ourense ao car\u00f3n da Casa Consistorial e a Igrexa de Santa Mar\u00eda Nai, na Praza Maior (R\u00faa Bispo Carrascosa, 1, Ourense).\nHistoria.\nO actual museo ten a s\u00faa orixe no ano 1845 cando a Comisi\u00f3n Provincial de Monumentos creou o Museo de Pinturas de Ourense, que abriu as s\u00faas portas o 1 de novembro de 1846. En maio de 1895 a propia Comisi\u00f3n decidiu a creaci\u00f3n dun Museo arqueol\u00f3xico provincial que recoller\u00eda os fondos do anterior museo as\u00ed como as pezas arqueol\u00f3xicas que se foran atopando na provincia. Foi creado un ano despois, en 1896.\nA comezos do ano 2002, o museo pechou ao p\u00fablico para acometer obras de remodelaci\u00f3n en profundidade. Os servizos do museo trasl\u00e1danse ao edificio Santa Mar\u00eda de Europa, na Carballeira, no que se almacenan a maior\u00eda das colecci\u00f3ns, ag\u00e1s unha selecci\u00f3n da escultura m\u00e1is representativa, que se mostra permanentemente dende maio de 2006, baixo o t\u00edtulo \"Escolma de Escultura\" na sala de exposici\u00f3ns San Francisco, que serve tam\u00e9n de base para outras actividades puntuais.\nO edificio: O Pazo Episcopal.\nA s\u00faa sede \u00e9 o antigo Pazo Episcopal, edificio de f\u00e1brica rom\u00e1nica iniciado no ano 1131, en tempos do bispo Diego de Velasco e que sufriu diversas transformaci\u00f3ns en estilo g\u00f3tico (Torre de Santa Mar\u00eda), renacentista (soportal ao xard\u00edn, cuartos...) e barroco (portada, patio dianteiro).\nFoi declarado Monumento Hist\u00f3rico-Art\u00edstico polo Decreto de 3 de xu\u00f1o de 1931.\nO Museo ocupa o actual edificio desde o ano 1951. O edificio foi obxecto de estudos arqueol\u00f3xicos (o que obrigou a pechar o museo desde o ano 2002) \u00f3 aparecer evidencias da ocupaci\u00f3n do terreo desde \u00e9poca romana.\nAs colecci\u00f3ns.\nA secci\u00f3n de arqueolox\u00eda acolle pezas da prehistoria e das idades Antiga e Media. Hai elementos do megalitismo, da idade de bronce (A Pedra Alta, espada de Mouru\u00e1s), da cultura castrexa (figuras dos Guerreiros, estatua de Dioniso e Ampelos e cabeza de guerreiro de Rubi\u00e1s), da romanizaci\u00f3n e do prerom\u00e1nico.\nA secci\u00f3n de Belas Artes mostra esculturas do renacemento e barroco (como a \"Inmaculada\" de Juan de Juni ou cinco taboleiros do coro de Montederramo) e pinturas dos s\u00e9culos XIX e XX."}
{"id": "65407", "revid": "22570", "url": "https://gl.wikipedia.org/wiki?curid=65407", "title": "Illa Kapiti", "text": "A Illa Kapiti \u00e9 unha illa pequena pero visiblemente prominente de aproximadamente 5 millas da costa sur oeste da Illa Norte de Nova Zelandia. Ten 10 quil\u00f3metros de longo e 2 quil\u00f3metros de ancho.\nFauna.\nO K\u0101k\u0101 unha especie de Papagaio en perigo de extinci\u00f3n similar ao Kea vive na illa desde que foi declarada un parque natural. Outra especie de ave que vive na illa \u00e9 o Kiwi pequeno moteado. quedan aproximadamente 100 na illa."}
{"id": "65408", "revid": "98629", "url": "https://gl.wikipedia.org/wiki?curid=65408", "title": "Illa Stewart", "text": "A Illa Stewart de Nova Zelandia \u00e9 a terceira illa de maior tama\u00f1o deste pa\u00eds. At\u00f3pase situada a 30\u00a0km ao sur da illa Sur separada desta polo Estreito de Foveaux. Ten 400 habitantes aproximadamente, a maior\u00eda est\u00e1n establecidos na cidade de Oban.\nO nome maor\u00ed para esta illa \u00e9 \"Rakiura\".\nXeograf\u00eda.\nPos\u00fae unha \u00e1rea de 1680\u00a0km\u00b2. \u00c9 monta\u00f1osa e ten un clima h\u00famido. A zona norte desta illa est\u00e1 dominada polo val pantanoso do r\u00edo Freshwater. Este r\u00edo nace preto da costa noroeste da illa con direcci\u00f3n sueste na gran depresi\u00f3n da enseada Paterson. O maior pico \u00e9 o monte Anglem, preto da costa norte, con 979 metros.\nA metade sur \u00e9 m\u00e1is ondulada, subindo a un cordal que se estende ao sur do val do r\u00edo Rakeahua, que tam\u00e9n desemboca na enseada Paterson. O punto m\u00e1is ao sueste cordal \u00e9 o monte Allen, de 750 m. No sueste a terra \u00e9 algo m\u00e1is baixa, e \u00e9 regada polos vales do R\u00edo Toitoi, R\u00edo Lords, e R\u00edo Heron. South West Cape nesta illa \u00e9 o punto m\u00e1is meridional das illas principais de Nova Zelandia.\nTres illas grandes e moitos illotes at\u00f3panse ao redor da costa. Entre elas destacan Illa Ruapuke, no estreito Foveaux a | 32\u00a0km ao nord\u00e9s de Oban, Illa Codfish (Illa Bacallau), preto da costa noroeste; e a illa Big South Cape, no extremo sueste. Outras illas son grupo de illas Titi/Muttonbird, na desembocadura da enseada Paterson at\u00f3panse illa Bench, illa Native, e Ulva. A illa Pearl, Anchorage, e illa Noble, rosean Port Pegasus no sueste. Mar dentro The Snares son illas oce\u00e1nicas, un volc\u00e1n e alg\u00fans illotes m\u00e1is pequenos, que nunca estiveron conectadas \u00e1 maior illa de Stewart.\nO clima da illa de Stewart \u00e9 suave para temperaturas. Con todo, unha gu\u00eda de viaxes menciona \"frecuentes chuvias que fan obrigatorias as 'botas e roupa impermeable'\", e outra gu\u00eda di que as choivas en Oban, a capital, son de 1600 a 1800\u00a0mm. ao ano.\nAnomal\u00eda xeomagn\u00e9tica.\nDebido a unha anomal\u00eda nos contornos de latitudes magn\u00e9ticas, este lugar est\u00e1 ben situado para observar Aurora polar.\nHistoria.\nO capit\u00e1n James Cook foi o primeiro europeo en divisar esta illa, a\u00ednda que el pensou que se atopaba pegada \u00e1 Illa Sur e nomeouna como \"Cabo Sur\", en 1770. Recentemente ao comezo do s\u00e9culo XIX, os europeos d\u00e9ronse conta que era unha illa. Chamoulla Stewart en honra ao capit\u00e1n William Stewart, que en 1809 foi o primeiro en facer unha carta de navegaci\u00f3n da illa.\nCidades.\nA \u00fanica cidade \u00e9 Oban, que se atopa situada na Ba\u00eda Half Moon. Un asentamento anterior era Point Pegasus, que contaba con correo, varias negocios e estaba situada na costa sur da illa. Actualmente at\u00f3pase deshabitada e s\u00f3 \u00e9 accesible por mar ou logo dunha dif\u00edcil excursi\u00f3n atravesando a illa. "}
{"id": "65409", "revid": "51526", "url": "https://gl.wikipedia.org/wiki?curid=65409", "title": "Illa Waiheke", "text": "A illa Waiheke at\u00f3pase situada no golfo de Hauraki, a 35 minutos de viaxe por transbordador ata Auckland, en Nova Zelandia.\nA illa mide 19,3\u00a0km de longo, de leste para oeste, variando o seu ancho entre 0,64\u00a0km ata 9,65\u00a0km. A s\u00faa superficie total \u00e9 de 92\u00a0km\u00b2.\nTen costas por unha extensi\u00f3n de 133,5\u00a0km, que incl\u00faen 40\u00a0km de praias. Dentro do golfo de Hauraki, \u00e9 a segunda illa m\u00e1is grande, logo da illa Gran Barreira, sendo a m\u00e1is popular e accesible contando con transbordadors regulares e servizos a\u00e9reos.\nO porto de Matiatia, situado no extremo oeste da illa est\u00e1 a 17,7\u00a0km de Auckland e o extremo leste est\u00e1 a 21,4\u00a0km da pen\u00ednsula de Coromandel.\nA illa Waiheke ten unha gran cantidade de outeiros con algunhas partes baixas. O punto m\u00e1is alto est\u00e1 en Maunganui a 231 metros.\nO clima \u00e9 en xeral m\u00e1is c\u00e1lido que Auckland con menos humidade e choivas e m\u00e1is horas con luz de d\u00eda. Ten unha poboaci\u00f3n permanente de 7.000 habitantes aproximadamente."}
{"id": "65412", "revid": "1131", "url": "https://gl.wikipedia.org/wiki?curid=65412", "title": "Moz\u00e1rabe", "text": "O termo moz\u00e1rabe pode referirse a:"}
{"id": "65419", "revid": "1965", "url": "https://gl.wikipedia.org/wiki?curid=65419", "title": "Guiz\u00e1n", "text": ""}
{"id": "65420", "revid": "1965", "url": "https://gl.wikipedia.org/wiki?curid=65420", "title": "Petelos", "text": ""}
{"id": "65421", "revid": "1965", "url": "https://gl.wikipedia.org/wiki?curid=65421", "title": "Sangui\u00f1eda", "text": ""}
{"id": "65422", "revid": "1965", "url": "https://gl.wikipedia.org/wiki?curid=65422", "title": "Tameiga", "text": ""}
{"id": "65423", "revid": "1965", "url": "https://gl.wikipedia.org/wiki?curid=65423", "title": "Torroso", "text": ""}
{"id": "65424", "revid": "1965", "url": "https://gl.wikipedia.org/wiki?curid=65424", "title": "San Cibr\u00e1n de Ribarteme", "text": ""}
{"id": "65425", "revid": "1965", "url": "https://gl.wikipedia.org/wiki?curid=65425", "title": "Santiago de Ribarteme", "text": ""}
{"id": "65426", "revid": "1965", "url": "https://gl.wikipedia.org/wiki?curid=65426", "title": "San Xos\u00e9 de Ribarteme", "text": ""}
{"id": "65427", "revid": "1965", "url": "https://gl.wikipedia.org/wiki?curid=65427", "title": "Tortoreos", "text": ""}
{"id": "65428", "revid": "1965", "url": "https://gl.wikipedia.org/wiki?curid=65428", "title": "Setados", "text": ""}
{"id": "65429", "revid": "1965", "url": "https://gl.wikipedia.org/wiki?curid=65429", "title": "San Pedro de Batall\u00e1ns", "text": ""}
{"id": "65430", "revid": "56817", "url": "https://gl.wikipedia.org/wiki?curid=65430", "title": "Batall\u00e1ns", "text": "O top\u00f3nimo galego Batall\u00e1ns pode referirse a:"}
{"id": "65431", "revid": "1965", "url": "https://gl.wikipedia.org/wiki?curid=65431", "title": "Taboexa", "text": ""}
{"id": "65432", "revid": "1965", "url": "https://gl.wikipedia.org/wiki?curid=65432", "title": "Camos", "text": ""}
{"id": "65433", "revid": "1965", "url": "https://gl.wikipedia.org/wiki?curid=65433", "title": "Chandebrito", "text": ""}
{"id": "65434", "revid": "1965", "url": "https://gl.wikipedia.org/wiki?curid=65434", "title": "Priegue", "text": ""}
{"id": "65435", "revid": "1965", "url": "https://gl.wikipedia.org/wiki?curid=65435", "title": "Burgueira", "text": ""}
{"id": "65436", "revid": "1131", "url": "https://gl.wikipedia.org/wiki?curid=65436", "title": "Loureza", "text": "O top\u00f3nimo galego Loureza pode referirse a:"}
{"id": "65437", "revid": "1131", "url": "https://gl.wikipedia.org/wiki?curid=65437", "title": "Moug\u00e1s", "text": "O top\u00f3nimo galego Moug\u00e1s pode referirse a:"}
{"id": "65438", "revid": "1965", "url": "https://gl.wikipedia.org/wiki?curid=65438", "title": "Pedornes", "text": ""}
{"id": "65439", "revid": "56817", "url": "https://gl.wikipedia.org/wiki?curid=65439", "title": "Viladesuso", "text": "O top\u00f3nimo Viladesuso pode referirse a varios lugares de Galicia:"}
{"id": "65440", "revid": "104139", "url": "https://gl.wikipedia.org/wiki?curid=65440", "title": "Amoedo", "text": "O top\u00f3nimo galego Amoedo poder\u00eda ser un hidr\u00f3nimo ou un fit\u00f3nimo relacionado coa presenza de amieiros.. Pode referirse a:\nAmais, como apelido pode referirse a:"}
{"id": "65441", "revid": "1965", "url": "https://gl.wikipedia.org/wiki?curid=65441", "title": "Borb\u00e9n", "text": ""}
{"id": "65442", "revid": "1131", "url": "https://gl.wikipedia.org/wiki?curid=65442", "title": "Cepeda", "text": "O top\u00f3nimo Cepeda pode referirse a:\nAmais, como apelido pode referirse a:"}
{"id": "65443", "revid": "1131", "url": "https://gl.wikipedia.org/wiki?curid=65443", "title": "Batalla de Bri\u00f3n", "text": "A batalla de Bri\u00f3n foi un encontro b\u00e9lico acontecido os d\u00edas 25 e 26 de agosto de 1800 entre tropas brit\u00e1nicas e espa\u00f1olas, estas apoiadas por paisanos, nas inmediaci\u00f3ns da cidade de Ferrol e a parroquia de Bri\u00f3n. A causa do lugar de desembarco brit\u00e1nico \u00e9 tam\u00e9n co\u00f1ecida como batalla de Doni\u00f1os.\nAntecedentes.\nA batalla inscr\u00edbese no contexto das guerras napole\u00f3nicas, co reino de Espa\u00f1a dirixido por Godoy e aliado coa Francia revolucionaria, convert\u00e9ndose dese xeito os territorios do Imperio espa\u00f1ol en obxectivo militar para o estado maior brit\u00e1nico.\nFerrol era a praza naval espa\u00f1ola m\u00e1is importante da \u00e9poca, estaba considerada un dos m\u00e1is importantes obxectivos en caso de guerra por parte doutras potencias, pois o seu control ou debilitamento entra\u00f1ar\u00eda o enfeblecemento da forza naval hispana. Para tal efecto exist\u00edan planos de ataque sobre as s\u00faas defensas elaborados ao longo da segunda metade do s\u00e9culo XVIII, dos que aqu\u00ed interesa o elaborado en 1767-1768 polo maior Hugh Debbieg, que recomendaba un ataque indirecto, sen que se tentase penetrar pola r\u00eda de Ferrol, ao estimar que as defensas da boca da mesma, os castelos de San Felipe e da Palma, far\u00edan extremadamente custosa unha tentativa semellante.\nO ataque sobre Ferrol en 1800 foi ordenado polo Secretario de Guerra brit\u00e1nico, Henry Dundas.\nOs feitos.\nO 25 de agosto de 1800 presentouse ante as costas exteriores \u00e1 r\u00eda de Ferrol unha frota brit\u00e1nica formada de cerca de 100 nav\u00edos, dos cales 21 eran buques de guerra e o resto transportes, ao mando do contralmirante John Borlase Warren, e que se dirix\u00eda en principio cara ao Mediterr\u00e1neo oriental. Da frota desembarcou, nas praias de San Xurxo e Doni\u00f1os un corpo expedicionario duns 15\u00a0000 homes, comandados polo tenente xeneral James Pultney, que se dirixiron polos montes cara ao castelo de San Filipe, na beira setentrional da entrada da r\u00eda ferrol\u00e1, co claro obxectivo de tomalo pola retagarda e as\u00ed facilitar o paso da s\u00faa frota. As tropas brit\u00e1nicas destru\u00edron as d\u00e9biles fortificaci\u00f3ns sitas en San Xurxo e Doni\u00f1os.\nDada inmediata alarma desde as vix\u00edas de monte Ventoso, tropas regulares acuarteladas en Ferrol (uns 2\u00a0000 homes), moi logo reforzados por voluntarios, emprenderon marcha desde a cidade. Ao seu mando \u00eda o capit\u00e1n de nav\u00edo Topete. As forzas espa\u00f1olas atop\u00e1ronse coas brit\u00e1nicas \u00e1 tarde en Bal\u00f3n e arredores, libr\u00e1ndose os primeiros combates.\nNa ma\u00f1\u00e1 do d\u00eda 26, a expedici\u00f3n tentou o asalto do castelo, que a gornici\u00f3n do mesmo resistiu con brillantez. Logo de varios embates sucesivos, a imposibilidade de \u00e9xito, levou ao xeneral brit\u00e1nico a ordenar a retirada, que se efectuou polos montes das fregues\u00edas de Bri\u00f3n e Doni\u00f1os, sendo afustigados por tropas de li\u00f1a espa\u00f1olas e m\u00e1is polos paisanos armados provenientes de Ferrol e das distintas parroquias inmediatas e, inclusive desde Betanzos e A Coru\u00f1a. Por\u00e9n os brit\u00e1nicos conseguiron reembarcar nos seus nav\u00edos.\nNo ano seguinte o ataque a Doni\u00f1os foi examinado na Gran Breta\u00f1a en sesi\u00f3n parlamentaria que tivo lugar no 19 de febreiro de 1801.\nOutros datos.\nEstes feitos do ver\u00e1n de 1800, inspiraron parte da novela \"Los invasores\", de Francisco Su\u00e1rez Garc\u00eda.\nA batalla, por iniciativa do Club de Monta\u00f1a de Ferrol, \u00e9 conmemorada anualmente, desde 1990, cunha recreaci\u00f3n con traxes de \u00e9poca nos montes de Bri\u00f3n, \u00e1 que adoita seguir un banquete-romar\u00eda."}
{"id": "65449", "revid": "1888", "url": "https://gl.wikipedia.org/wiki?curid=65449", "title": "Batalla de Cambedo", "text": "Batalla de Cambedo \u00e9 o nome que se d\u00e1 a un encontro b\u00e9lico mantido o 19 de decembro de 1946, nas inmediaci\u00f3ns de Cambedo (Portugal), entre guerrilleiros antifranquistas espa\u00f1ois, por unha banda, e por outra forzas da Garda Civil espa\u00f1ola e m\u00e1is elementos portugueses da Garda Nacional Republicana, Garda Fiscal, do ex\u00e9rcito e da Pol\u00edcia Internacional e de Defensa do Estado.\nAntecedentes.\nGrupos guerrilleiros que operaban no noroeste de Espa\u00f1a vi\u00f1an refuxi\u00e1ndose en localidades portuguesas setentrionais, da zona de Tras os Montes. A finais de 1946 diversos grupos agardaban en localidades portuguesas pr\u00f3ximas a Cambedo (Torre do Couto, Vilar de Nantes, Cima de Vila da Castanheira etc.) para efectuar unha xuntanza na que esperaban considerar a situaci\u00f3n que se presentaba para o seu futuro en vista das mudanzas que se estaban a efectuar na situaci\u00f3n espa\u00f1ola, europea e mundial, como resultado da posguerra inmediata \u00e1 segunda guerra mundial.\nMembros da Garda Civil infiltrados nas guerrillas informaron aos seus mandos, polo que se preparou, en colaboraci\u00f3n con mandos portugueses, unha operaci\u00f3n conxunta de grande envergadura contra os resistentes republicanos espa\u00f1ois. Con todo, en \u00faltima instancia, as guerrillas puideron ser alertadas da emboscada que se lles estaba a preparar. Mais a\u00ednda que na s\u00faa maior\u00eda os guerrilleiros puideron escapar do cerco, o grupo instalado en Cambedo non puido ser avisado.\nOs feitos.\nEnvoltos pola am\u00e1lgama de tropas luso-espa\u00f1olas, o grupo guerrilleiro trabou combate, desigual e desesperado. De resultas caeron mortos varios guerrilleiros (Bernardino Garc\u00eda Garc\u00eda, Juan Salgado Riveiro) e outros foron apresados (Demetrio Garc\u00eda \u00c1lvarez, Manuel B\u00e1rcia).\nConsecuencias.\nEn d\u00edas sucesivos estendeuse a represi\u00f3n e foron detidas sesenta e cinco persoas en distintas localidades, tanto portugueses como espa\u00f1ois, entre elas dezaoito veci\u00f1os do mesmo Cambedo. A ra\u00edz do sucedido, a guerrilla do Noroeste tivo que abandonar as bases que creara no Norte portugu\u00e9s, o que a illaba a\u00ednda m\u00e1is, dificultando moit\u00edsimo os contactos co estranxeiro, a\u00ednda que os mesmos continuaron en anos sucesivos, tanto pola v\u00eda portuguesa como pola francesa.\nRepercusi\u00f3n.\nA batalla aparece citada no poema de Xos\u00e9 Lu\u00eds M\u00e9ndez Ferr\u00edn \"O Cambedo\", pertencente ao libro \"Estirpe\" (1994)."}
{"id": "65450", "revid": "85894", "url": "https://gl.wikipedia.org/wiki?curid=65450", "title": "Castrosante, Castrosante, A Pobra do Broll\u00f3n", "text": "Castrosante \u00e9 a principal entidade de poboaci\u00f3n da parroquia de Castrosante, no concello da Pobra do Broll\u00f3n. Est\u00e1 situada xunto a igrexa e segundo o IGE, en 2014 ti\u00f1a 27 habitantes (13 homes e 14 mulleres)."}
{"id": "65451", "revid": "966866", "url": "https://gl.wikipedia.org/wiki?curid=65451", "title": "Alto da Santa Luc\u00eda, Castrosante, A Pobra do Broll\u00f3n", "text": ""}
{"id": "65455", "revid": "85894", "url": "https://gl.wikipedia.org/wiki?curid=65455", "title": "Alende, Eix\u00f3n, A Pobra do Broll\u00f3n", "text": "Alende \u00e9 un lugar da parroquia de Eix\u00f3n, no concello lugu\u00e9s da Pobra do Broll\u00f3n. Segundo o IGE, no ano 2007 ti\u00f1a 3 habitantes (1 home e d\u00faas mulleres), unha muller menos que no ano anterior.\nEst\u00e1 situado a 353 metros de altitude, na ribeira esquerda do r\u00edo Cabe, moi preto do lugar da Nogueira."}
{"id": "65458", "revid": "85894", "url": "https://gl.wikipedia.org/wiki?curid=65458", "title": "A Lama, Eix\u00f3n, A Pobra do Broll\u00f3n", "text": "A Lama \u00e9 un lugar da parroquia de Eix\u00f3n, no concello lugu\u00e9s da Pobra do Broll\u00f3n. Segundo o IGE no ano 2007 ti\u00f1a 19 habitantes (9 homes e 10 mulleres), 3 menos que o ano anterior. Est\u00e1 situado na parte inferior da aldea entre o r\u00edo Cabe e a estrada LU-652, moi preto do lugar do Porto.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "65459", "revid": "85894", "url": "https://gl.wikipedia.org/wiki?curid=65459", "title": "A Nogueira, Eix\u00f3n, A Pobra do Broll\u00f3n", "text": "A Nogueira \u00e9 un lugar da parroquia de Eix\u00f3n, no concello lugu\u00e9s da Pobra do Broll\u00f3n. Segundo o IGE, no ano 2007 ti\u00f1a 8 habitantes (4 homes e 4 mulleres), 2 menos que no ano anterior.\nEst\u00e1 situado na parte inferior da parroquia, \u00f3 norte de Alende, na ribeira do r\u00edo Cabe."}
{"id": "65460", "revid": "85894", "url": "https://gl.wikipedia.org/wiki?curid=65460", "title": "A Vila, Eix\u00f3n, A Pobra do Broll\u00f3n", "text": "A Vila \u00e9 un lugar da parroquia de Eix\u00f3n, no concello lugu\u00e9s da Pobra do Broll\u00f3n. Segundo o IGE, no ano 2007 ti\u00f1a 19 habitantes (10 homes e 9 mulleres), o mesmo n\u00famero que no ano anterior.\nEst\u00e1 situado na parte superior da parroquia."}
{"id": "65461", "revid": "85894", "url": "https://gl.wikipedia.org/wiki?curid=65461", "title": "Barrio de Arriba, Eix\u00f3n, A Pobra do Broll\u00f3n", "text": "Barrio de Arriba \u00e9 un lugar da parroquia de Eix\u00f3n, no concello lugu\u00e9s da Pobra do Broll\u00f3n. Segundo o IGE, no ano 2007 ti\u00f1a 24 habitantes (9 homes e 15 mulleres), o mesmo n\u00famero que no ano anterior.\nEst\u00e1 situado no norte da parroquia."}
{"id": "65464", "revid": "5777392", "url": "https://gl.wikipedia.org/wiki?curid=65464", "title": "Mi\u00f1otos, Ourol", "text": "San Pedro de Mi\u00f1otos \u00e9 unha parroquia do concello de Ourol, na comarca da Mari\u00f1a Occidental. Segundo datos do Instituto Galego de Estat\u00edstica en 2013 ti\u00f1a 176 habitantes (86 homes e 90 mulleres), distribu\u00eddos en 40 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 248 habitantes.\nPatrimonio.\nA igrexa de San Pedro de Mi\u00f1otos \u00e9 de 1740 e ten tres naves separadas por arcos de medio punto. A capela maior ten b\u00f3veda de can\u00f3n e o resto cuberta de madeira. O retablo \u00e9 do s\u00e9culo XVIII."}
{"id": "65466", "revid": "22570", "url": "https://gl.wikipedia.org/wiki?curid=65466", "title": "Sedimentolox\u00eda", "text": "A sedimentolox\u00eda se refire ao estudo de sedimentos modernos e \u00e1 comprensi\u00f3n dos procesos que os depositan. Tam\u00e9n contrasta estas observaci\u00f3ns aos estudos de antigas rochas sedimentarias. Os sedimentologos aplican o seu co\u00f1ecemento dos procesos modernos \u00e1s rochas sedimentarias formadas historicamente, permit\u00edndolles entender como foron formadas.\nAs rochas sedimentarias cobren a maior\u00eda da superficie da Terra, rexistran informaci\u00f3n de moita da historia da Terra, e albergan o rexistro f\u00f3sil. A sedimentolox\u00eda est\u00e1 intimamente relacionada coa estratigraf\u00eda, o estudo das relaci\u00f3ns temporais e f\u00edsicas entre as capas de rocha, ou estratos.\nPrincipios b\u00e1sicos.\nO obxectivo da sedimentolox\u00eda, o estudo dos sedimentos, \u00e9 a extracci\u00f3n de informaci\u00f3n sobre as condici\u00f3ns deposicionais que actuaron para depositar a unidade de rocha, e a relaci\u00f3n das unidades individuais de rocha nunha cunca nun marco coherente da evoluci\u00f3n das secuencias e cuncas sedimentarias, e polo tanto, da historia xeol\u00f3xica da Terra no seu conxunto.\nA base cient\u00edfica disto \u00e9 o uniformismo, que di que os sedimentos dentro das rochas sedimentarias antigas foron depositados da mesma maneira que os sedimentos que se est\u00e1n a depositar hoxe na superficie da Terra.\nAs condici\u00f3ns sedimentol\u00f3xicas son rexistradas nos sedimentos a medidas que se van depositando, e a forma dos sedimentos na actualidade reflicte os eventos do pasado, e todos os eventos que afectan ao sedimento, dende a fonte do material sedimentario at\u00e9 os esforzos que actuaron sobre eles despois da diax\u00e9nese poden ser estudados."}
{"id": "65468", "revid": "85894", "url": "https://gl.wikipedia.org/wiki?curid=65468", "title": "Almarza", "text": "Almarza \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 645 habitantes (INE 2012) e ocupa unha superficie de 101,13 km\u00b2."}
{"id": "65471", "revid": "3054", "url": "https://gl.wikipedia.org/wiki?curid=65471", "title": "Francois Chateaubriand", "text": ""}
{"id": "65473", "revid": "2269", "url": "https://gl.wikipedia.org/wiki?curid=65473", "title": "Alberte Xullo Rodr\u00edguez Feixoo", "text": ""}
{"id": "65475", "revid": "5863", "url": "https://gl.wikipedia.org/wiki?curid=65475", "title": "John le Carr\u00e9", "text": "David John Moore Cornwell, nado en Poole, Dorset, Reino Unido, o 19 de outubro de 1931 e finado en Truro o 12 de decembro de 2020, foi un novelista brit\u00e1nico, m\u00e1is co\u00f1ecido co sobrenome de John le Carr\u00e9. \nDurante as d\u00e9cadas de 1950 e 1960, traballou no Servizo de Seguridade (MI5) e no Servizo Secreto de Intelixencia (MI6). A s\u00faa terceira novela, \"The Spy Who Came in from the Cold\" (1963), converteuse nun best-seller internacional e abandonou os traballos anteriores parta se converter en escritor a tempo completo. Especializouse no x\u00e9nero de relatos de suspense e espionaxe, ambientados na \u00e9poca da Guerra fr\u00eda e outros escritores como Frederick Forsyth o consideran o mestre das novelas de esp\u00edas.\nTraxectoria.\nTivo unha infancia dif\u00edcil pois foi abandonado pola s\u00faa nai cando ti\u00f1a 5 anos e seu pai era un estafador profesional.\nEstudou linguas na Universidade de Berna e no Lincol College da Universidade de Oxford, e foi profesor na Universidade de Eton entre 1956 e 1958 e ingresou no corpo diplom\u00e1tico como segundo secretaro na embaixada de Bonn entre 1960 e 1964. A s\u00faa carreira diplom\u00e1tica rematou en 1964 cando o seu nome apareceu na lista que Kim Philby ofreceu aos sovi\u00e9ticos e na que delataba a axentes brit\u00e1nicos.\nO final da Guerra fr\u00eda levouno a modernizar os seus temas e introducir aqueles elementos que conforman a complexa realidade internacional da nosa \u00e9poca: terrorismo isl\u00e1mico, problem\u00e1tica causada polo desmembramento da Uni\u00f3n Sovi\u00e9tica, pol\u00edtica dos Estados Unidos en Panam\u00e1, manexos das industrias farmac\u00e9uticas... Os seus personaxes, entre os que o m\u00e1is co\u00f1ecido \u00e9 probablemente o axente Smiley, son complexos e turbios, o m\u00e1is oposto ao axente 007 de Ian Fleming.\nUnha parte importante das s\u00faas novelas foron levadas ao cine e todas traduc\u00edronse a moitos idiomas.\nA novela \"The Spy Who Came in from the Cold,\" publicada en 1963, foi elixida por \"Publishers Weekly\" comoa a mellor novela de espionaxe de t\u00f3dolos tempos. Tam\u00e9n forma parte da lista das 100 mellores da Asociaci\u00f3n de Escritores de Misterio dos Estados Unidos (Mystery Writers of America)."}
