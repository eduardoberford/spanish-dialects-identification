{"id": "22437", "revid": "1131", "url": "https://gl.wikipedia.org/wiki?curid=22437", "title": "Cataratas do Ni\u00e1gara", "text": "As cataratas do Ni\u00e1gara son un agrupamento de masivas ca\u00eddas de auga localizadas no r\u00edo Ni\u00e1gara, no leste da Am\u00e9rica do Norte, entre os lagos Erie e Ontario, na fronteira entre o estado norteamericano de Nova York e da provincia canadense de Ontario. Est\u00e1n compostas por tres grupos distintos de cataratas: as cataratas canadenses, as cataratas norteamericanas e as cataratas de Bridal Veil. A\u00ednda que non sexan excepcionalmente altas, as cataratas do Ni\u00e1gara son moi largas, sendo a m\u00e1is voluminosa ca\u00edda de auga localizada na Am\u00e9rica do Norte.\nSon moi co\u00f1ecidas pola s\u00faa beleza, e tam\u00e9n como unha fonte de enerx\u00eda hidroel\u00e9ctrica e un desafiante proxecto de preservaci\u00f3n ambiental. Foi un destino tur\u00edstico moi popular no continente por m\u00e1is dun s\u00e9culo. As cataratas do Ni\u00e1gara est\u00e1n divididas polas cidades xemelgas de Niagara Falls, Ontario, e de Niagara Falls, Nova York.\nFormaci\u00f3n das cataratas.\nAs ra\u00edces hist\u00f3ricas das cataratas do Ni\u00e1gara rem\u00f3ntanse \u00e1 glaciaci\u00f3n de Wisconsin, que terminou hai uns 10 mil anos. Tanto os Grandes Lagos como o r\u00edo Ni\u00e1gara cre\u00e1ronse por esta \u00faltima glaciaci\u00f3n, que creou un glaciar, unha enorme e espesa capa de xeo sobre a rexi\u00f3n. O glaciar, \u00e1 medida que se mov\u00eda, erosionaba o solo, abrasando rochas e movendo part\u00edculas s\u00f3lidas que erosionaban o solo, e as\u00ed foi formando r\u00edos e lagos, que actualmente forman a bac\u00eda hidrogr\u00e1fica do r\u00edo San Lourenzo. O glaciar tam\u00e9n represou tramos de antigos r\u00edos, que se viron forzados a escavar un novo cami\u00f1o, aumentando as\u00ed o efecto da erosi\u00f3n. Moitos especialistas consideran que existe un antigo val, cuxa nacente \u00e9 incerta, que escavaba no r\u00edo San Lourenzo, e que se enterrou por sedimentos tra\u00eddos polos glaciares, onde actualmente se localiza o Val de Welland.\nCando o glaciar derreteu, o r\u00edo Ni\u00e1gara drenou os lagos Superior, Huron, M\u00edchigan e Erie. Isto aconteceu porque, co antigo val represado por sedimentos do \u00faltimo glaciar, e sen unha drenaxe dispo\u00f1\u00edbel, a auga destes catro Grandes Lagos -comunmente chamados de Altos Lagos- obrigouse a escavar un cami\u00f1o na nova topograf\u00eda da rexi\u00f3n, fac\u00e9ndoo a trav\u00e9s do cami\u00f1o m\u00e1is curto dispo\u00f1\u00edbel, entre o Lago Erie e o Lago Ontario. As augas dos Altos Lagos escavaron o resistente solo a trav\u00e9s da rota cuxa altura entre os Lagos era a menor pos\u00edbel. Eventualmente, as augas dos Altos Lagos da rexi\u00f3n entre o Erie e o Ontario conseguiron escavar un cami\u00f1o a trav\u00e9s da Chapada do Ni\u00e1gara, as\u00ed, crearon o r\u00edo Ni\u00e1gara. Eventualmente, a trav\u00e9s da erosi\u00f3n, as augas dos Altos Lagos acabaron expondo unha capa rochosa moi antiga, formada por rochas mari\u00f1as extremadamente resistentes, que son sensibelmente m\u00e1is antigas que os sedimentos tra\u00eddos polas \u00faltimas glaciaci\u00f3ns. Tres destas antigas formaci\u00f3ns xeol\u00f3xicas foron expostas a trav\u00e9s pola garganta escavada polo r\u00edo Ni\u00e1gara.\n\u00c1 medida que o r\u00edo Ni\u00e1gara erosionaba o solo, o solo menos resistente das partes finais do r\u00edo -logo ao norte da Chapada do Ni\u00e1gara- era escavado moito m\u00e1is rapidamente que o solo m\u00e1is resistente das capas antigas, formadas basicamente por dolomita. A foto a\u00e9rea \u00e1 esquerda mostra claramente este solo resistente, formado por dolomita extremadamente resistente e densa. As capas de dolomita est\u00e1n localizadas na parte superior do penedo (ocupando aproximadamente un terzo do mesmo). Este solo resistente \u00e9 a Formaci\u00f3n de Lockport, formada no Sil\u00farico.\nA\u00ednda na foto \u00e1 esquerda, e inmediatamente debaixo da capa de granito, compondo os dous terzos inferiores do penedo, est\u00e1n localizadas capas de xisto, que \u00e9 menos resistente que o granito. Estas capas de xisto (que compo\u00f1en a Formaci\u00f3n de Rochester, formado no Baixo Siluriano) tam\u00e9n pos\u00faen algunhas capas de dolomita, as\u00ed como unha gran cantidade de f\u00f3siles. Por estar formado este solo principalmente por xisto erosi\u00f3nase m\u00e1is axi\u00f1a que as capas feitas principalmente de dolomita, e o r\u00edo Ni\u00e1gara eventualmente erosionou as capas de xisto, as\u00ed creando as cataratas.\nFormando a base do Ni\u00e1gara -por tanto, escondida na foto \u00e1 esquerda- est\u00e1 a Formaci\u00f3n de Queenston, formada no Ordoviciano, que \u00e9 un solo extremadamente resistente, composto por xisto e gres. Estas tres formaci\u00f3ns xeol\u00f3xicas formaban o solo dun antigo mar, e as diferentes caracter\u00edsticas entre estas tres formaci\u00f3ns ocorreron debido a mudanzas de condici\u00f3ns dentro deste mar.\nAs cataratas do Ni\u00e1gara orixinais estaban localizadas no lugar onde actualmente est\u00e1 situado Lewinston, mais a erosi\u00f3n causada polas correntes fixo que as ca\u00eddas de auga recuasen varios quil\u00f3metros ao sur, en direcci\u00f3n \u00e1 s\u00faa actual localizaci\u00f3n. Enriba das actuais cataratas, a Illa de Goat divide o curso do r\u00edo, resultando na separaci\u00f3n das cataratas canadenses - localizadas ao oeste- das cataratas americanas e das cataratas Bridal Veil, localizadas ao leste. A\u00ednda que a erosi\u00f3n -e consecuentemente, o rec\u00fao das cataratas m\u00e1is para o sur- diminu\u00edu grazas a feitos de enxe\u00f1ar\u00eda humana, as cataratas do Ni\u00e1gara ir\u00e1n recuar eventualmente o suficiente para drenar a maior parte do Lago Erie (cuxo punto m\u00e1is profundo est\u00e1 localizado nunha altitude maior que as profundidades das cataratas). Os enxe\u00f1eiros traballan constantemente en proxectos cuxo obxectivo \u00e9 adiar ao m\u00e1ximo pos\u00edbel este acontecemento.\nA altura das cataratas \u00e9 de aproximadamente 52 metros, a\u00ednda que as cataratas americanas te\u00f1an unha ca\u00edda libre de apenas 21 metros, antes de caer baixo unha capa de rochas (que se depositaron en 1954, despois dunha xigantesca avalancha). As cataratas canadenses son as maiores das tres cataratas, cos seus 792 metros de largura. Xa as cataratas americanas pos\u00faen 323 metros de largura.\nO volume de auga que desauga nas cataratas do Ni\u00e1gara \u00e9 de aproximadamente 5.720 m\u00b3/s, en marzo, abril, outubro e novembro. Nos meses de ver\u00e1n, moitas das augas do Ni\u00e1gara desv\u00edanse para as hidroel\u00e9ctricas presentes na rexi\u00f3n; as\u00ed, o volume de auga desaugado nos meses de ver\u00e1n, de media, \u00e9 de 2.832 m\u00b3/s. Este volume dimin\u00fae a\u00ednda m\u00e1is \u00e1 noite, cando se desv\u00eda m\u00e1is auga para as hidroel\u00e9ctricas.\nHistoria do Ni\u00e1gara e os seres humanos.\nO nome \"Ni\u00e1gara\" v\u00e9n dunha palabra iroquesa que significa \"treboada de augas\". Os habitantes orixinais da rexi\u00f3n eran os \"Onxiara\", unha tribo iroquesa chamado de \"Os Neutros\" por franceses. Os Onxiara foron as\u00ed nomeados por tales franceses porque esta tribo iroquesa os axudou a mediar varias disputas entre os franceses e outras tribos ind\u00edxenas da rexi\u00f3n.\nNon se sabe de certo quen foi o primeiro explorador europeo que viu as cataratas e documentara o seu testemu\u00f1o sobre o Ni\u00e1gara. Moitos consideran que foi o franc\u00e9s Samuel de Champlain en 1604. Foron alg\u00fans membros do equipo de Champlain os que descubriron as cataratas, nun d\u00eda de inverno, onde a parte exterior das ca\u00eddas de auga fican conxeladas. Eles ouviron o estrondo das ca\u00eddas e comunicaron a Champlain os seus descubrimentos. Champlain de feito anotou nos seus diarios a visi\u00f3n das cataratas, mais alg\u00fans consideran que Champlain nunca as visitou. Outros, polo contrario, cren que foi o naturalista sueco Pehr Kalm o primeiro, pois segundo eles a primeira descrici\u00f3n das cataratas do Ni\u00e1gara f\u00edxoa el nunha expedici\u00f3n \u00e1 \u00e1rea no comezo do s\u00e9culo XVIII. A maior\u00eda dos historiadores, por\u00e9n, consideran que foi o Padre Louis Hennepin o primeiro que viu e describiu as cataratas, en 1677, cando exploraba a rexi\u00f3n xuntamente co compatriota Ren\u00e9 Robert Cavelier de La Salle, o que os fixo mundialmente famosos. Hennepin tam\u00e9n foi o primeiro europeo que viu e describiu as cataratas de Saint Anthony, en Minnesota.\nDurante o s\u00e9culo XIX, as cataratas do Ni\u00e1gara torn\u00e1ronse unha atracci\u00f3n tur\u00edstica bastante popular, e o turismo pasou a ser a principal fonte de renda a mediados do mesmo s\u00e9culo. En canto isto, a demanda de pasaxe sobre o r\u00edo Ni\u00e1gara -que serve de fronteira entre Canad\u00e1, localizado ao oeste do r\u00edo, e os Estados Unidos, localizados ao leste- creceu. En 1848 constru\u00eduse unha ponte de madeira, nomeada \"Niagara Suspension Bridge\". En 1855, unha ponte maior, tam\u00e9n feita de madeira e nomeada \"Niagara Falls Suspension Bridge\", substitu\u00edu aquela. En 1886 constru\u00eduse unha ponte en arco, substitu\u00edndo a anterior. Esta ponte realizouse principalmente con aceiro e a\u00ednda se emprega hoxe como unha ponte ferroviaria. En 1897 inaugurouse a primeira ponte constru\u00edda totalmente con aceiro, a \"Ponte Whirpool Rapids\". Esta tam\u00e9n era unha ponte en arco, constru\u00edda a aproximadamente 15 quil\u00f3metros so norte das cataratas. Estase empregando na actualidade, transportando coches, \u00f3mnibus, cami\u00f3ns, trens e pe\u00f3ns. En 1941, a \"Niagara Falls Bridge Commission\" inaugurou unha terceira ponte, inmediatamente ao sur das cataratas, nomeada \"Ponte Rainbow\", que permite s\u00f3 o transporte de pe\u00f3ns e veh\u00edculos.\nDespois da segunda guerra mundial, o turismo aumentou de vez na \u00e1rea, \u00e1 medida que os autom\u00f3biles tornaban o acceso de turistas canadenses e norteamericanos m\u00e1is f\u00e1cil \u00e1 rexi\u00f3n. Axudou na grande expansi\u00f3n do turismo tam\u00e9n a construci\u00f3n de varias autoestradas, ao longo da d\u00e9cada de 1940. Desde ent\u00f3n, a historia das cataratas do Ni\u00e1gara basicamente consistiu no fornecemento de enerx\u00eda hidroel\u00e9ctrica, ben como asiduo control sobre o desenvolvemento urbano, tanto do lado canadense como do lado norteamericano, que pasou a ameazar a beleza natural das cataratas .\nImpacto na industria e no comercio.\nO potencial das cataratas do Ni\u00e1gara como unha fonte de enerx\u00eda (en particular, enerx\u00eda el\u00e9ctrica) \u00e9 antigo. A primeira tentativa en usar as augas do Ni\u00e1gara como fonte de enerx\u00eda data de 1759, canto o norteamericano Daniel Joncairs constru\u00edu un pequeno canal enriba das cataratas para alimentar o seu mu\u00ed\u00f1o. En 1805, Augustus e Peter Porter compraron \u00f3 goberno do estado de Nova York a facenda de Joncairs, as\u00ed como todas as cataratas localizadas do lado norteamericano. Os Porter aumentaron o canal anteriormente constru\u00eddo por Joncairs, para o fornecemento de enerx\u00eda hidr\u00e1ulica. En 1853, o goberno do estado de Nova York creou a \"Niagara Falls Hydraulic Power and Mining Company\", unha empresa p\u00fablica que constru\u00edu os canais que ser\u00edan usados para a xeraci\u00f3n de electricidade. En 1881, baixo a direcci\u00f3n de Jacob Schoellkopf, estes canais xeraban electricidade suficiente, na forma de corrente continua, para alimentar a vila de Niagara Falls (Nova York).\nCando o ruso nacionalizado norteamericano Nikola Tesla inventou a corrente alterna, o transporte de electricidade a longas distancias tornouse pos\u00edbel. En 1883, a \"Niagara Falls Power Company\", sucesora da \"Niagara Falls Hydraulic Power and Mining Company\", contratou a George Westinghouse para que desenvolvese un sistema para a xeraci\u00f3n de corrente alterna. En 1896, financiada por xigantes como a J.P. Morgan, John Jacob Astor IV, e a Vanderbilt, a \"Niagara Falls Power Company\" terminou a construci\u00f3n de canais subterr\u00e1neos, que desviaban auga do r\u00edo Ni\u00e1gara para as s\u00faas turbinas. Este sistema era capaz de producir at\u00e9 75 megawatts de electricidade, que era transportada at\u00e9 Buffalo, localizada no estado de Nova York, a 32 quil\u00f3metros das cataratas.\nAs compa\u00f1\u00edas privadas do lado canadense tam\u00e9n comezaron a tirar proveito da enerx\u00eda das cataratas, empregando firmas dom\u00e9sticas e norteamericanas para tal fin. O goberno da provincia canadense de Ontario someteu as operaci\u00f3ns de produci\u00f3n e distribuci\u00f3n de electricidade na rexi\u00f3n do Ni\u00e1gara \u00f3 control p\u00fablico, en 1906, distribu\u00edndo a electricidade producida na rexi\u00f3n do Ni\u00e1gara para varias partes da provincia, especialmente no sur.\nActualmente, cerca do 50% ao 75% das augas do r\u00edo Ni\u00e1gara desv\u00edanse a catro xigantescos t\u00faneles que transportan estas augas 10 quil\u00f3metros r\u00edo arriba das cataratas. Esta auga pasa por turbinas hidroel\u00e9ctricas que xeran electricidade para \u00e1reas pr\u00f3ximas do Canad\u00e1 e dos Estados Unidos, antes de volver novamente ao r\u00edo. As estaci\u00f3ns hidroel\u00e9ctricas m\u00e1is potentes no Ni\u00e1gara actualmente son as hidroel\u00e9ctricas Adan Beck 1 e 2, no lado canadense, e as hidroel\u00e9ctricas Robert Moses e Lewinston, do lado norteamericano. As catro xuntas pos\u00faen a capacidade de xerar aproximadamente 4,4 xigawatts de electricidade.\nDesde principios da exploraci\u00f3n e ocupaci\u00f3n humana das Am\u00e9ricas, as cataratas do Ni\u00e1gara representaron un obst\u00e1culo insalv\u00e1bel para nav\u00edos. Este problema resolveuse en 1856 coa inauguraci\u00f3n do canal de Welland. Este canal pasou por melloras t\u00e9cnicas na d\u00e9cada de 1960, e incorporouse a canle de San Lourenzo. Desv\u00eda o transporte fluvial do canal de Erie (que pasa por Buffalo) en direcci\u00f3n a Montreal, servindo \u00e1 industria do aceiro e como un polo de transporte de cereais. A pesar disto, outras industrias creceron na rexi\u00f3n do Ni\u00e1gara, at\u00e9 a d\u00e9cada de 1970, coa axuda da electricidade xerada polas hidroel\u00e9ctricas \u00e1 beira das cataratas do Ni\u00e1gara. Desde ent\u00f3n, co declive destas industrias, a rexi\u00f3n do Ni\u00e1gara empeorou economicamente.\nAs cidades xemelgas de Niagara Falls, de Ontario, e Niagara Falls, de Nova York, con\u00e9ctanse actualmente por tres pontes, inclu\u00edndo a \"Ponte Whirpoll\" e a \"Ponte Rainbow\" (ponte Arco da Vella), ao norte das ca\u00eddas. A Ponte Arco-Iris permite a vista m\u00e1is pr\u00f3xima das cataratas do Ni\u00e1gara. Unha terceira ponte, a m\u00e1is nova delas, ch\u00e1mase \"Ponte Lewinston-Queenston\", e est\u00e1 localizadas ao norte das cataratas. O Aeroporto Internacional de Ni\u00e1gara e o Aeroporto Internacional de Buffalo-Ni\u00e1gara te\u00f1en este nome en homenaxe \u00e1s cataratas, as\u00ed como a Universidade de Ni\u00e1gara, varias pequenas empresas e tendas, e at\u00e9 mesmo un corpo celeste.\nEsforzos para a preservaci\u00f3n.\nDurante os primeiros dous s\u00e9culos despois do inicio do asentamento europeo na rexi\u00f3n, as terras en ambos os lados do Ni\u00e1gara eran propiedade privada. O desenvolvemento comercial e industrial da rexi\u00f3n ameazaba a beleza natural da \u00e1rea, e os visitantes \u00e1s veces ti\u00f1an de pagar aos donos das terras en torno das cataratas para velas, a trav\u00e9s de buracos nunha cerca. En 1855, as autoridades p\u00fablicas do Canad\u00e1 e dos Estados Unidos pasaron a comprar as terras en torno do Ni\u00e1gara, co obxectivo de preservar as belezas naturais da rexi\u00f3n. No estado de Nova York, o artista Frederick Church e o arquitecto Frederick Law Olmsted lideraron o \"Movemento polo Ni\u00e1gara Libre\", un movemento que persuadiu o goberno neoiorquino a comezar a comprar as terras en torno do r\u00edo e das cataratas, e desenvolvendo as\u00ed o \"Niagara Reservation State Park\" (Reserva Estatal do Ni\u00e1gara). Ao mesmo tempo, a provincia canadense de Ontario estabeleceu o \"Queen Victoria Niagara Falls Park\" (Parque das Cataratas do Ni\u00e1gara Ra\u00ed\u00f1a Vitoria). As autoridades estatais de ambos os lados tiveron \u00e9xito en adquirir as terras en torno do r\u00edo e das cataratas, e pasaron a impor restrici\u00f3ns de desenvolvemento rural e urbano da zona.\nAt\u00e9 mediados da d\u00e9cada de 1940, as cataratas recuaban en direcci\u00f3n ao sur, por causa da erosi\u00f3n entre 60 cent\u00edmetros a 3 metros por ano. Este proceso de erosi\u00f3n diminu\u00edu por causa do desv\u00edo de cantidades cada vez maiores de auga para a alimentaci\u00f3n de turbinas hidroel\u00e9ctricas, tanto no Canad\u00e1 como nos Estados Unidos. O 2 de xaneiro de 1929, ambos pa\u00edses concordaron en desenvolver un plan conxunto cuxa meta era a preservaci\u00f3n das cataratas. En 1950, os dous pa\u00edses asinaron o \"Tratado do Desv\u00edo de Auga do R\u00edo Ni\u00e1gara\", que se focalizaba m\u00e1is no problema do desv\u00edo de auga do r\u00edo Ni\u00e1gara.\nAl\u00e9n do desv\u00edo de auga para estaci\u00f3ns hidroel\u00e9ctricas, outras medidas contra a erosi\u00f3n foron o desv\u00edo de certas ca\u00eddas - as que m\u00e1is erosionaban o solo - en direcci\u00f3n a outras rexi\u00f3ns onde causasen menos erosi\u00f3n; e o fortalecemento do solo baixo o cumio das cataratas. Destes traballos, a operaci\u00f3n m\u00e1is dram\u00e1tica realizouse en 1969. En xu\u00f1o deste ano, o r\u00edo Ni\u00e1gara desviouse das cataratas norteamericanas e das cataratas de Bridal Veil durante varios meses, para a construci\u00f3n dunha represa temporal feita de rocha e terra (claramente vis\u00edbel na foto \u00e1 dereita). En canto as cataratas canadenses e as represas que absorb\u00edan o volume extra de auga, o Corpo de Enxe\u00f1eiros do Ex\u00e9rcito dos Estados Unidos de Am\u00e9rica estudou o solo baixo o r\u00edo Ni\u00e1gara, e fortaleceu mecanicamente as partes m\u00e1is fr\u00e1xiles deste solo. En novembro de 1969, a represa temporal dinamitouse, restaurando as\u00ed o curso de auga en direcci\u00f3n \u00e1s cataratas norteamericanas e \u00e1 catarata de Bridal Veil.\nMesmo despois desta operaci\u00f3n, a Illa Luna, o pequeno pedazo de terra entre as cataratas norteamericanas e a catarata de Bridal Veil, continuou pechada ao p\u00fablico por anos, por medo das autoridades p\u00fablicas a que a illa fose inest\u00e1bel, e que poder\u00eda colapsar en direcci\u00f3n \u00e1 garganta das cataratas en calquera momento.\nA construci\u00f3n recente de varias altas estruturas -a maior\u00eda delas hoteis no lado canadense- fixo que as correntes de ar que pasan sobre as cataratas mudasen de direcci\u00f3n. Como consecuencia, as \u00e1reas de observaci\u00f3n do lado canadense son moitas veces escurecidas polas capas de n\u00e9boa vidas das cataratas. Este problema moi dificilmente ser\u00e1 corrixido.\nAs cataratas na cultura popular.\nEn outubro de 1829, Sam Patch, que se autonomeaba \"The Yankee Leaper\" (O Saltador Yankee) saltou as ca\u00eddas canadenses, convert\u00e9ndose na primeira persoa co\u00f1ecida a sobrevivir a tal ca\u00edda. Isto iniciou unha longa carreira entre persoas buscando fama nacional, tentando novos feitos nas cataratas do Ni\u00e1gara. En 1901, Annie Taylor, unha muller de 63 anos de idade, foi a primeira persoa en caer nas cataratas dentro dun barril, e sa\u00edr sen feridas. Despois de Taylor, outras catorce persoas caeron nas cataratas dentro de certos equipamentos como barr\u00eds e similares. Alg\u00fans deles sobreviviron sen feridas, outros tiveron menos sorte e afogaron ou sufriron serias feridas. Os sobreviventes de tales feitos poden ser condenados a pasar un tempo na prisi\u00f3n, ou pagar multas elevadas, dado que \u00e9 ilegal o intento de tirarse nas cataratas do Ni\u00e1gara. O mago David Copperfield foi a \u00faltima persoa en entrar nesta lista, tir\u00e1ndose nas ca\u00eddas canadenses en 1990, a\u00ednda que moitos digan que isto non foi m\u00e1is que un truco de maxia feito por Copperfield.\nOutras persoas cruzaron -ou intentaron cruzar- as cataratas. Esta pr\u00e1ctica comezou coa pasaxe exitosa do equilibrista Jean Fran\u00e7ois \"Blondin\" Gravelet, en 1859. Desde ent\u00f3n, outros equilibristas atraeron un gran n\u00famero de persoas. O ingl\u00e9s Matthew Webb, a primeira persoa a cruzar o canal da Mancha, afogou en 1883 despois de intentar sen \u00e9xito cruzar a trav\u00e9s dos remu\u00ed\u00f1os e da corrente despois das fervenzas.\nO que xa era unha atracci\u00f3n tur\u00edstica famosa no Canad\u00e1 e nos Estados Unidos, as visitas \u00e1s cataratas do Ni\u00e1gara, experimentou un dr\u00e1stico aumento a partir de 1953, tras o lanzamento do filme \"Ni\u00e1gara\", cuxa principal estrela era Marilyn Monroe. Posteriormente, as cataratas apareceron no filme \"Superman II\", e serviu de tema para un filme IMAX, que se tornou popular na rexi\u00f3n. As cataratas do Ni\u00e1gara son visitadas cada ano por 14 mill\u00f3ns de persoas, a gran maior\u00eda deles norteamericanos e canadenses, a\u00ednda que un n\u00famero significativo sexa de turistas internacionais.\nVendo as cataratas do Ni\u00e1gara.\n\u00c9 no ver\u00e1n cando as cataratas do Ni\u00e1gara reciben o maior n\u00famero de turistas, constitu\u00edndo tanto unha atracci\u00f3n di\u00farna como nocturna. Isto ocorre porque, no ver\u00e1n, uns grandes focos instalados do lado canadense iluminan ambos os lados das cataratas durante varias horas despois do solpor.\nDo lado norteamericano, as cataratas do Ni\u00e1gara poden observarse por prazas e cami\u00f1os ao longo do Prospect Park, onde tam\u00e9n est\u00e1 instalada unha torre de observaci\u00f3n. Preto de al\u00ed, o cami\u00f1o \"Caverna dos Ventos\" leva os turistas a un punto de observaci\u00f3n pr\u00f3ximo \u00e1s cataratas de Bridal Veils.\nDo lado canadense, o \"Queen Victoria Park\" (Parque Ra\u00ed\u00f1a Vitoria) pos\u00fae varios xard\u00edns e plataformas que levan a un posto de observaci\u00f3n, que ofrece unha vista espectacular das cataratas. Este parque tam\u00e9n pos\u00fae cami\u00f1os subterr\u00e1neos que levan a postos de observaci\u00f3n, onde o turista pos\u00fae a ilusi\u00f3n de estar dentro das augas. O posto de observaci\u00f3n localizado na \"Skylon Tower\" ofrece a vista panor\u00e1mica m\u00e1is alta das fervenzas, e permite ao turista tam\u00e9n ver -do lado oposto \u00e1s cataratas- a cidade de Toronto. Xuntamente coa \"Konica Minolta Tower\", a \"Skylon Tower\" \u00e9 unha das d\u00faas torres do lado canadense con vista das cataratas. Ao longo do r\u00edo Ni\u00e1gara, o \"Cami\u00f1o Recreativo do R\u00edo Ni\u00e1gara\" corre os 56 quil\u00f3metros entre o Fort Erie at\u00e9 o Fort George, inclu\u00edndo varios puntos hist\u00f3ricos da guerra anglo-americana.\nOs nav\u00edos \"Maid of the Mist\", nomeados en homenaxe a un personaxe da mitolox\u00eda onxionara, te\u00f1en transportado turistas dentro dos remu\u00ed\u00f1os das cataratas, chegando moi pr\u00f3ximos a elas, desde 1846. A \"Spanish Aerocar\" foi constru\u00edda en 1916 polo espa\u00f1ol Leonardo Torres y Quevedo, \u00e9 un telef\u00e9rico que transporta pasaxeiros sobre os remu\u00ed\u00f1os no lado canadense, abaixo das cataratas."}
{"id": "22438", "revid": "895", "url": "https://gl.wikipedia.org/wiki?curid=22438", "title": "Panathinaikos", "text": ""}
{"id": "22442", "revid": "23204", "url": "https://gl.wikipedia.org/wiki?curid=22442", "title": "Lista de siglas e acr\u00f3nimos", "text": "Esta \u00e9 unha lista de siglas e acr\u00f3nimos."}
{"id": "22443", "revid": "23204", "url": "https://gl.wikipedia.org/wiki?curid=22443", "title": "Lista de acr\u00f3nimos en medicina", "text": ""}
{"id": "22444", "revid": "98629", "url": "https://gl.wikipedia.org/wiki?curid=22444", "title": "Lista de siglas e acr\u00f3nimos de inform\u00e1tica", "text": ""}
{"id": "22476", "revid": "12452", "url": "https://gl.wikipedia.org/wiki?curid=22476", "title": "Sergei Sidorski", "text": ""}
{"id": "22489", "revid": "132", "url": "https://gl.wikipedia.org/wiki?curid=22489", "title": "Hideki Tojo", "text": ""}
{"id": "22502", "revid": "132", "url": "https://gl.wikipedia.org/wiki?curid=22502", "title": "Zeami", "text": ""}
{"id": "22520", "revid": "92340", "url": "https://gl.wikipedia.org/wiki?curid=22520", "title": "Nuno Gon\u00e7alves", "text": "Nuno Gon\u00e7alves foi un pintor portugu\u00e9s do s\u00e9culo XV que traballou na corte de Afonso V de Portugal, considerado o autor do pol\u00edptico de S\u00e3o Vicente de Fora descuberto a finais do s\u00e9culo XIX, no que se retratan as figuras prominente da corte portuguesa da \u00e9poca.\nPouco \u00e9 o que se co\u00f1ece da s\u00faa vida, a \u00fanica referencia para considerar da s\u00faa autor\u00eda o pol\u00edptico \u00e9 Francisco de Holanda, pintor do s\u00e9culo XVI."}
{"id": "22521", "revid": "1888", "url": "https://gl.wikipedia.org/wiki?curid=22521", "title": "Lu\u00eds Vi\u00f1as Cortegoso", "text": "Lu\u00eds Vi\u00f1as Cortegoso, nado en Pontevedra o 25 de marzo de 1912 e finado en Vigo o 26 de febreiro de 2000, foi un inspector e editor galego.\nTraxectoria.\nFillo de Joaqu\u00edn Vi\u00f1as del Monte e sobri\u00f1o de Jos\u00e9 Vi\u00f1as del Monte. Estudou Maxisterio na Normal de Pontevedra e obtivo o t\u00edtulo en 1931. Exerceu como mestre de escola en Galicia. Trasladouse a Madrid en 1934 para ampliar os seus estudos na Instituci\u00f3n Libre de Ense\u00f1anza. Profesor de instituto, foi depurado tras a guerra civil espa\u00f1ola pola s\u00faa relaci\u00f3n co galeguismo, e tivo que comezar a vivir das artes gr\u00e1ficas. Ata 1950 non puido acceder a Inspector de Ensino Primario. Fundou, xunto con Xos\u00e9 Mar\u00eda \u00c1lvarez Bl\u00e1zquez, a Editorial Monterrey, e m\u00e1is adiante, foi socio fundador da Editorial Galaxia. Anotou e editou a \"Vida y viajes literarios\" de Frei Mart\u00edn Sarmiento (Edici\u00f3ns Monterrey, Vigo, 1952). Foi membro correspondentes da Real Academia Galega.\nNas elecci\u00f3ns xerais de 1977 ocupou o terceiro posto na candidatura do PSG pola provincia de Pontevedra. Finou en Vigo o 26 de febreiro de 2000."}
{"id": "22522", "revid": "336", "url": "https://gl.wikipedia.org/wiki?curid=22522", "title": "Gioconda", "text": ""}
{"id": "22523", "revid": "336", "url": "https://gl.wikipedia.org/wiki?curid=22523", "title": "A Gioconda", "text": ""}
{"id": "22525", "revid": "1131", "url": "https://gl.wikipedia.org/wiki?curid=22525", "title": "Shari'a", "text": ""}
{"id": "22530", "revid": "56817", "url": "https://gl.wikipedia.org/wiki?curid=22530", "title": "Modo", "text": "Modo pode referirse a:"}
{"id": "22531", "revid": "98629", "url": "https://gl.wikipedia.org/wiki?curid=22531", "title": "Modo gramatical", "text": "O modo \u00e9 un concepto que existe na gram\u00e1tica de moitas linguas. O modo describe a relaci\u00f3n do verbo coa realidade \u00e1 que se refire. Moitas linguas modifican o modo mediante a inflexi\u00f3n do verbo. De entre os modos que se describen a continuaci\u00f3n, varios non se utilizan en galego. N\u00f3tese ademais que o sentido exacto de cada modo difire dunhas linguas a outras.\nO modo non debe confundirse co tempo ou co aspecto, a\u00ednda que, en ocasi\u00f3ns, o significado destes conceptos se confundan.\nAlg\u00fans modos son o condicional, imperativo, indicativo, negativo, optativo, potencial, subxuntivo, e outros. Os modos orixinais do indoeuropeo eran o indicativo, o subxuntivo, o optativo e o imperativo. Non t\u00f3dalas linguas indoeuropeas te\u00f1en todos estes modos, pois s\u00f3 as m\u00e1is conservadoras como o grego antigo ou o s\u00e1nscrito os retiveron. Algunhas linguas ur\u00e1licas te\u00f1en m\u00e1is de dez modos.\nModo indicativo.\nO modo indicativo empr\u00e9gase en oraci\u00f3ns de feitos reais e/ou fiticios. Calquera intenci\u00f3n que unha lingua particular non sit\u00faa noutro modo particular real\u00edzase co modo indicativo. Tr\u00e1tase do modo m\u00e1is utilizado e at\u00f3pase en t\u00f3dalas linguas. Exemplo: \u00abPedro est\u00e1 montando en bicicleta\u00bb ou \u00abFelipe estuda no seu cuarto\u00bb.\nModo imperativo.\nO modo imperativo expresa unha orde, solicitude ou prohibici\u00f3n. Moi a mi\u00fado, dependendo da lingua e a cultura, utilizar o modo imperativo directamente parece bastante groseiro e descort\u00e9s, polo que se adoita empregar con coidado. Exemplo: \u00abPilar, tr\u00e1eme o meu caderno\u00bb.\nMoitas linguas utilizan a ra\u00edz verbal sen engadir ning\u00fan morfema para formar o imperativo.\nModo subxuntivo.\nO modo subxuntivo ten varios usos en oraci\u00f3ns distintas. Por exemplo, para discutir algo hipot\u00e9tico ou improbable, expresar opini\u00f3ns ou emoci\u00f3ns, solicitar algo con cortes\u00eda (a s\u00faa produtividade depende de cada idioma). O modo subxuntivo empr\u00e9gase en galego en oraci\u00f3ns como \u00abSuxerir\u00eda que Afonso lese o libro\u00bb. Outro uso com\u00fan do subxuntivo en galego \u00e9 na proposici\u00f3n subordinada dunha oraci\u00f3n condicional, por exemplo \u00abSe eu fose rico, ...\u00bb.\nO modo subxuntivo aparece de forma destacada na gram\u00e1tica das linguas romances, que requiren este modo para determinados tipos de oraci\u00f3ns subordinadas e hai varios tipos de subxuntivos.\nModo condicional.\nO modo condicional util\u00edzase para expresar incerteza, particularmente (pero non exclusivamente) en oraci\u00f3ns condicionais. Na oraci\u00f3n \u00abSe eu fose rei, ti ser\u00edas ra\u00ed\u00f1a\u00bb, \u00abfose\u00bb \u00e9 subxuntivo, mentres que \u00abser\u00edas\u00bb \u00e9 condicional. O modo condicional, en ocasi\u00f3ns, consid\u00e9rase un tempo en lugar dun modo.\nModo negativo.\nO modo negativo nega unha acci\u00f3n. Na maior\u00eda dos casos, isto non se fai cun modo diferenciado; sen\u00f3n que a negaci\u00f3n nalgunhas linguas expr\u00e9sase engadindo unha part\u00edcula antes do verbo, (como en galego, ruso ou esperanto): \"Li ne iras.\"), despois do verbo (como en ingl\u00e9s antigo ou ingl\u00e9s dialectal: \"Thou remembrest not?\"), ou antes e despois (como en afrikaans ou franc\u00e9s: \u00abJe ne sais pas\u00bb.) O ingl\u00e9s actual adoita inserir a negaci\u00f3n entre o verbo \u00ab\"to do\"\u00bb e o verbo principal: \u00abI did not go there\"\u00bb.\nNas linguas indoeuropeas, non hai costume de falar de modo negativo, porque nestas linguas a negaci\u00f3n \u00e9 unha part\u00edcula que pode aplicarse ao verbo en calquera destes modos. Actualmente \u00e9 frecuente que a negaci\u00f3n se considere unha modalidade, xunto coa interrogaci\u00f3n ou a expresi\u00f3n de d\u00fabida.\nNalgunhas linguas non indoeuropeas, o modo negativo obs\u00e9rvase como un modo separado. Hai quen argumenta que o ingl\u00e9s moderno at\u00f3pase dentro deste segundo grupo, xa que a negaci\u00f3n en modo indicativo require un verbo auxiliar e unha estrutura sint\u00e1ctica diferenciada en moitos dos casos. P\u00f3dese comparar, por exemplo, \u00ab\"He sings\"\u00bb -&gt; \u00ab\"He doesn't sing\"\u00bb (onde se ten que engadir o auxiliar \"to do\", flexionado coa forma \"does\", e a forma cl\u00edtica de \"not\" conv\u00e9rtese nun sufixo para derivar a forma negativa de \u00abHei sings\u00bb); as\u00ed a todo, con \u00ab\"Il chante\"\u00bb -&gt; \u00ab\"Il ne chante pas\"\u00bb; o franc\u00e9s engade unha part\u00edcula negativa descontinua \"ne...pas\", sen modificar a forma do verbo.\nModo optativo.\nO modo optativo expresa esperanza ou desexo e ten outros usos que se poden confundir co subxuntivo. Hai poucas linguas que te\u00f1an o modo optativo como modo espec\u00edfico; o grego antigo ou o s\u00e1nscrito son dous delas. Por exemplo: un falante de grego cl\u00e1sico poder\u00eda dicir \"Would that Paul would read more!\" dicindo as palabras \"would that\" mediante o modo optativo do verbo \"read\".\nModo cohortativo.\nO modo cohortativo util\u00edzase para expresar s\u00faplica, insistencia, desexo, intenci\u00f3n, orde, prop\u00f3sito ou consecuencia. A\u00ednda que non existe en galego, as frases que empezan en galego con \u00abimos...\u00bb den\u00f3tano .\nModo potencial.\nO modo potencial \u00e9 unha modo que expresa probabilidade. Util\u00edzase en fin\u00e9s.\nModo eventivo.\nO modo eventivo empr\u00e9gase en Kalevala. \u00c9 unha combinaci\u00f3n do modo potencial e o condicional. Tam\u00e9n se utiliza en dialectos do estoniano.\nModo dubitativo.\nO modo dubitativo util\u00edzase en ojibwa, xapon\u00e9s, turco e outras linguas. Expresa a d\u00fabida ou a incerteza do falante sobre o evento denotado polo verbo.\nModo hipot\u00e9tico.\nO modo hipot\u00e9tico empr\u00e9gase en ruso, lakota e outras linguas. Expresa un razoamento contrafactual, \u00e9 dicir, un razoamento contrario a uns feitos; a\u00ednda que sexa unha situaci\u00f3n que pode ocorrer."}
{"id": "22533", "revid": "5312", "url": "https://gl.wikipedia.org/wiki?curid=22533", "title": "Nicolao II de Rusia", "text": "Nicolao II de Rusia (en , \"Nikolai Aleksandrovich Romanov\"), nado en San Petersburgo o e finado en Ekaterimburgo o 17 de xullo de 1918, foi o \u00faltimo tsar de Rusia. Fillo de Alexandre III, gobernou desde a morte do seu pai, o , ata a s\u00faa abdicaci\u00f3n o , cando renunciou no seu nome e no do seu fillo Aleksei e o trono pasou ao seu irm\u00e1n, o gran duque Miguel. Durante o seu reinado viu como o Imperio ruso sufriu un desastre econ\u00f3mico e militar. Foi alcumado \"Nicolao o Sanguinario\" polos cr\u00edticos debido \u00e1 Traxedia de Khodynka, o Domingo Sanguento e polos pogromos antisemitas que se produciron durante o seu reinado. Como Xefe de Estado, aprobou a mobilizaci\u00f3n de agosto de 1914 que marcou o inicio da primeira guerra mundial, a revoluci\u00f3n e a consecuente ca\u00edda da dinast\u00eda Romanov.\nO seu reinado acabou coa s\u00faa abdicaci\u00f3n trala Revoluci\u00f3n de Febreiro de 1917, cando intentando volver do Cuartel Xeral de Mogilev \u00e1 Petrogrado, foi detido en Pskov e foi obrigado a abdicar. A partir de ent\u00f3n, o tsar e a s\u00faa familia foron apresados, primeiro no Palacio de Alexandre, en Tsarskoe Selo, despois na casa do gobernador de Tobolsk e finalmente na casa Ipatiev de Ekaterimburgo. Nicolao II, a s\u00faa muller Alexandra, os seus cinco fillos, o m\u00e9dico da familia e tres serventes m\u00e1is foron executados no soto da casa polos bolxeviques na madrugada do 16 ao 17 de xullo de 1918. Este acto foi ordenado por Vladimir Lenin e o l\u00edder bolxevique Iakov Sverdlov. Posteriormente, Nicolao II e a s\u00faa familia foron canonizados como m\u00e1rtires pola Igrexa Ortodoxa Rusa f\u00f3ra de Rusia.\nTraxectoria.\nNacemento.\nFillo do Tsar Alexandre III de Rusia e da princesa Dagmar de Dinamarca e neto por v\u00eda paterna do Tsar Alexandre II de Rusia, e pola v\u00eda materna do rei Cristi\u00e1n IX de Dinamarca. Naceu no palacio real de Tsarskoe Selo, nas aforas de San Petersburgo o . Tivo tres irm\u00e1ns: Alexandre, Xurxo e Miguel e d\u00faas irm\u00e1s: Xenia e Olga.\nRecibiu unha boa educaci\u00f3n, centrada na pol\u00edtica e relixi\u00f3n, que o converteu nun home conservador e relixioso, pero \u00f3 mesmo tempo devoto \u00e1 vida familiar que ter\u00eda anos despois de casar. A s\u00faa xuventude pasouna na compa\u00f1a dos seus pais, polos que sent\u00eda moito afecto, e relax\u00e1base na presenza dos seus numerosos curm\u00e1ns. O o seu av\u00f3 foi asasinado por anarquistas, e Nicolao converteuse en herdeiro \u00f3 trono.\nTsar\u00e9vich.\nNicolao pasou a ser o tsar\u00e9vich tralo asasinato do seu av\u00f3, Alexandre II, o e a posterior coroaci\u00f3n do seu pai, Alexandre III como tsar de Todas as Rusias. Por raz\u00f3ns de seguridade, o novo tsar e a s\u00faa familia mud\u00e1ronse do Palacio de Inverno, en San Petersburgo, cara o Palacio de Gatchina, f\u00f3ra da cidade.\nNicolao e os seus irm\u00e1ns recibiron unha dura educaci\u00f3n, durm\u00edan en duros catres militares e as s\u00faas habitaci\u00f3ns ti\u00f1an pouco mobiliario, coa excepci\u00f3n dunha icona da Virxe Mar\u00eda co Neno, rodeada de perlas e outras xemas. A s\u00faa avoa, Mar\u00eda Aleksandrovna introduciu costumes ingleses dentro da familia Romanov: gachas no caf\u00e9 da ma\u00f1\u00e1, ba\u00f1os fr\u00edos e abundante aire fresco.\nO tsar\u00e9vich Nicolao cursou estudos de franc\u00e9s, alem\u00e1n e ingl\u00e9s, xeograf\u00eda, baile e outras materias. O conselleiro do seu pai e antigo titor deste, Konstantin Pobedonostsev, enfatizava fortemente a absoluta autocracia do tsar.\nComo moitas persoas da s\u00faa \u00e9poca, Nicolao manti\u00f1a un detallado diario, no que tomaba notas dos detalles m\u00e1is importantes do seu d\u00eda. En maio de 1890 alg\u00fans d\u00edas antes de cumprir os 22 anos, anotou: \"\"Hoxe eu terminei definitiva e eternamente a mi\u00f1a educaci\u00f3n.\"\nEn outubro do mesmo ano, acompa\u00f1ado polo seu irm\u00e1n Xurxo, viaxou a Exipto, a India e o Xap\u00f3n. A viaxe foi organizada polo tsar para suplementar a educaci\u00f3n formal de Nicolao, e darlle a oportunidade de experimentar a vida f\u00f3ra de San Petersburgo e do palacio. Mentres estaba no Xap\u00f3n, Nicolao sufriu un intento de asasinato do que resultou ileso.\nA\u00ednda que Nicolao participase de encontros do Consello Imperial, as s\u00faas obrigaci\u00f3ns foron limitadas ata o seu ascenso ao trono, xa que o seu pai ti\u00f1a s\u00f3 49 anos e esper\u00e1base que gobernara a\u00ednda por moitos anos.\nNoivado, casamento e ascenso ao trono.\nEn contra dos desexos dos seus pais, Nicolao casou coa princesa Alix de Hesse-Darmstadt, a cuarta filla de Lu\u00eds IV de Hesse, e da princesa Alicia do Reino Unido. Os seus pais pretend\u00edan que casara coa princesa Helena de Orle\u00e1ns, filla do conde de Par\u00eds, o que estreitar\u00eda as relaci\u00f3ns de Rusia con Francia, mais desistiron trala insistencia de Nicolao.\nUnhas semanas antes da voda, o 1 de novembro de 1894, o seu pai, o Tsar Alexandre III morreu dunha afecci\u00f3n renal, e Nicolao subiu inesperadamente \u00f3 trono. Pouco preparado, Nicolao, que era de personalidade feble, precisaba de apoiarse na s\u00faa querida Alix, con quen casou o 26 do mesmo mes.\nO reinado do \u00faltimo tsar de Rusia, comezou fatalmente o d\u00eda da coroaci\u00f3n onde morreron 1.389 persoas nunha escorrentada durante as festividades o mes de maio do 1896 no campo de Jodynka, nas aforas de Moscova, a traxedia puidera ser s\u00edmbolo de mal porvir ao seu reinado e ao futuro de toda a s\u00faa familia.\nNicolao e Alexandra (versi\u00f3n rusificada do nome que ela adoptou trala s\u00faa conversi\u00f3n \u00e1 Ortodoxia rusa) tiveron catro fillas e un fillo: Olga, nacida en 1895, Tatiana, en 1897, Mar\u00eda, en 1899, Anastasia, en 1901, e Aleksei, en 1904. Desgraciadamente, o neno sufr\u00eda de hemofilia. En constante perigo de morte, Aleksei precisaba de vixilancia as 24 horas do d\u00eda, e a s\u00faa nai, aconsellada por d\u00faas parentes do seu marido, co\u00f1eceu a Grigorii Rasputin, un monxe que dic\u00eda ter poderes divinos que pod\u00edan cura-lo herdeiro. Tanto Nicolao coma Alexandra non dubidaron de Rasputin, e acoll\u00e9rono durante anos. Por\u00e9n, Rasputin exerceu a s\u00faa influencia sobre o Tsar para involucrarse en temas de pol\u00edtica. Unha conspiraci\u00f3n acabou coa s\u00faa vida en decembro de 1916.\nEn 1914, estalou a primeira guerra mundial. Rusia, aliada co Reino Unido e Francia, combateu contra Alema\u00f1a e Austria. A guerra dividiu mesmo \u00e1 familia real, pois a Tsarina era curm\u00e1 tanto do Rei de Inglaterra, Xurxo V, coma do k\u00e1iser de Alema\u00f1a, Guillerme II, pero tam\u00e9n da ra\u00ed\u00f1a de Roman\u00eda, da ra\u00ed\u00f1a de Noruega e da muller do Pr\u00edncipe Herdeiro de Suecia.\nPol\u00edtica internacional.\nA instancias dos seus conselleiros, Nicolao esforzouse por estender a s\u00faa influencia en Asia, rivalizando coas potencias occidentais na carreira imperialista; ordenou a intervenci\u00f3n de Rusia na Guerra Chin\u00e9s-Xaponesa de 1896, no establecemento da base de Port Arthur en 1898, a ocupaci\u00f3n de Manchuria en 1900, e acordou cos brit\u00e1nicos a repartici\u00f3n de Persia en esferas separadas de influencia en 1907.\nOs intentos por exercer unha influencia determinante en Europa Oriental e os Balc\u00e1ns como cabeza dun movemento paneslavista deron lugar a m\u00faltiples conflitos e tensi\u00f3ns internacionais, en virtude do ali\u00f1amento ruso con Serbia fronte aos intereses do Imperio Austroh\u00fangaro; pero, tras sufrir unha primeira derrota diplom\u00e1tica na crise de Bosnia (1908), as Guerras Balc\u00e1nicas de 1912 e 1913 acabaron definitivamente co control ruso sobre a pen\u00ednsula balc\u00e1nica.\nEstableceu excelentes relaci\u00f3ns con Francia, o seu m\u00e1is leal aliado, e con Alema\u00f1a, grazas ao seu estreito parentesco co k\u00e1iser Guillerme II; este \u00faltimo foi largamente o seu conselleiro de maior confianza en materia internacional, a\u00ednda que moi manipulador, resultaba evidente para calquera operador pol\u00edtico m\u00e1is sagaz que o tsar, que os seus consellos estaban orientados a empregar a influencia rusa para controlar os intereses doutras potencias, moitas veces en beneficio directo de Alema\u00f1a e socavar a alianza entre Francia e Rusia. A longo prazo, a influencia nefasta de Guillerme II \u00eda ser a ru\u00edna para Nicolao II.\nAutocracia e procesos revolucionarios.\nA pesar de ter visitado o Reino Unido antes da s\u00faa coroaci\u00f3n, onde observou a C\u00e1mara dos Com\u00fans do Reino Unido nun debate e aparentemente quedou impresionado pola maquinaria da democracia, Nicolao recusou calquera idea de dar alg\u00fan poder para elixir representantes en Rusia. Pouco despois de asumir o trono, unha delegaci\u00f3n de campesi\u00f1os e traballadores de varias asembleas de cidades locais (\"zemstvos\") foi ao Palacio de Inverno propor reformas na corte, as\u00ed como a adopci\u00f3n dunha monarqu\u00eda constitucional. A\u00ednda que as cartas que eles enviaron de antem\u00e1n foran en termos brandos e leais, Nicolao enfureceuse e ignorou a recomendaci\u00f3n do Consello Imperial da Familia, dicindo:\n Esas palabras mostraron a intenci\u00f3n de Nicolao de continuar a pol\u00edtica do pai e posiblemente o comezo da s\u00faa impopularidade.\nNicolao seguiu a li\u00f1a autocr\u00e1tica dos seus antecesores, a\u00ednda que suavizando un pouco a li\u00f1a deles, pero m\u00e1is ben \u00e1 marxe da s\u00faa intervenci\u00f3n directa, o seu pa\u00eds tivo un proceso de industrializaci\u00f3n acelerada que permitiu a Rusia entrar na era moderna, pero que tam\u00e9n fixo xurdir importantes n\u00facleos obreiros en forma de sindicatos.\nA iniciativa do movemento liberal presentada ao novo tsar, de establecer unha Constituci\u00f3n que fixase as normas do exercicio do poder atopouse, con todo, cun rotundo rexeitamento mon\u00e1rquico; seguindo o consello de Pobiedonostev, Nicolao mostrouse severo co que cualificou de \"insensatos so\u00f1os de participaci\u00f3n en asuntos de administraci\u00f3n interna\"\". A s\u00faa rixidez alienou a sectores non particularmente comprometidos cunha ideolox\u00eda af\u00edn \u00e1 revoluci\u00f3n, e foi causa de que moitos se mostrasen descontentos.\nUn destes descontentos cham\u00e1base Lenin, un avogado que provi\u00f1a da rexi\u00f3n de Simbirsk, cuxo irm\u00e1n, Alexander Uli\u00e1nov foi executado por intento de asasinato de Alexandre III en 1887.\nVladimir Ilich Uli\u00e1nov, m\u00e1is tarde Lenin, realizou actividades subversivas en San Petersburgo, foi arrestado e exiliado a Siberia, e logo de ser liberado trasladouse a Xenebra e Londres para fundar as bases do movemento comunista. O alimento para as correntes revolucionarias como as que encabezar\u00edan Lenin, Trotski e outros, eran a carencia dunha pol\u00edtica social m\u00e1is solidaria de parte dos gobernantes, isto permitiu que se agravasen os grandes problemas hist\u00f3ricos do r\u00e9xime tsarista: a pobreza do campesi\u00f1ado, a moi desigual distribuci\u00f3n da terra, e a forte restrici\u00f3n no acceso aos cargos p\u00fablicos.\nIsto \u00eda ser o caldo de cultivo nos sindicatos das industrias para os grupos revolucionarios que xa estaban en xestaci\u00f3n.\nGuerra co Xap\u00f3n e instauraci\u00f3n da Duma.\nEn 1905, intentando conter o avance xapon\u00e9s en Indochina, que ameazaba os portos rusos orientais, Nicolao declarou a guerra ao Xap\u00f3n. Debido \u00e1 incompetencia dos almirantes rusos, os xaponeses asediaron e bloquearon Port Arthur e Vladivostok, propinando unha severa derrota \u00e1 frota rusa, parte da cal quedou encerrada en porto e semiafundida.\nO emperador ent\u00f3n nun desesperado esforzo mobilizou \u00e1 frota do B\u00e1ltico, con buques de guerra inadecuados para mar a f\u00f3ra, nun periplo que a levou a dar a volta a Europa e \u00c1frica, sostendo graves conflitos diplom\u00e1ticos con Inglaterra (incidente do Dogger Bank) e Alema\u00f1a (que lle virou as costas) no transcurso da accidentada viaxe, para logo de case ano e medio de navegaci\u00f3n chegar ao estreito de Tsushima, onde foi derrotada polas forzas navais xaponesas ao mando de Heihachiro Togo.\nO descontento popular por esta derrota, sumado \u00e1 crise interna, estalou nunha revoluci\u00f3n naquel mesmo ano, que foi severamente pero ineficazmente reprimida no chamado Domingo Sanguento. Ante a ameaza dun alzamento, o tsar, mal aconsellado polo seu ministro Sergei Witte anunciou en 1905 varios cambios institucionais dirixidos a diminu\u00edr o talante absolutista da monarqu\u00eda; o m\u00e1is importante destes foi a convocatoria dunha \"Duma\" ou Parlamento, con potestades lexislativas limitadas, xunto coa promulgaci\u00f3n en abril de 1906 dunhas leis fundamentais que deron un car\u00e1cter semiconstitucional \u00e1 monarqu\u00eda.\nCon todo, ao percibir que os integrantes da Duma planeaban po\u00f1er coto ao car\u00e1cter autocr\u00e1tico do goberno, foi disolta e substitu\u00edda por outra m\u00e1is representativa dos intereses mon\u00e1rquicos; Nicolao esixiu ademais a dimisi\u00f3n do seu primeiro ministro, Sergei Witte. Cando o sucesor de Witte, Piotr Stolipin disolveu pouco despois a segunda Duma e modificou as leis electorais para asegurarse unha composici\u00f3n leal aos intereses tsaristas, deixou ao descuberto a continuidade do sistema autocr\u00e1tico.\nEste mal manexo da situaci\u00f3n fixo estalar a segunda rebeli\u00f3n bolxevique.\nPrimeira guerra mundial.\nO o arquiduque Francisco Fernando de Austria, herdeiro ao trono austro-h\u00fangaro, foi asasinado por Gavrilo Princip en Saraxevo. Nicolao vacilou sobre o rumbo que deb\u00eda seguir Rusia ante este suceso. O comezo da guerra non era inevitable, mais os l\u00edderes, diplom\u00e1ticos e as alianzas do s\u00e9culo XIX crearon un clima de tensi\u00f3n a grande escala. O concepto de paneslavismo e etnia un\u00eda a Rusia e Serbia baixo un tratado de protecci\u00f3n, e Alema\u00f1a e Austria manti\u00f1an outro tratado parecido entre eles. O conflito territorial creou rivalidades entre Alema\u00f1a e Francia, e entre Austria e Serbia, e como consecuencia as redes de alianzas se desenvolveron arredor de Europa. A Tripla Entente e a Tripla Alianza estableceranse antes do comezo da guerra. O asasinato do arquiduque arrastrou a cada un dos membros das alianzas a declarar a guerra entre eles. Nicolao non quer\u00eda abandonar a Serbia \u00e1 sorte do ultimato de Austria-Hungr\u00eda, nin provocar a guerra xeral. Nunha serie de cartas que intercambiou co k\u00e1iser\u00a0Guillerme II de Alema\u00f1a ambos proclamaban os seus desexos de paz, e cada un intentou que o outro retrocedera. Nicolao desexaba a mobilizaci\u00f3n do ex\u00e9rcito ruso, mais s\u00f3 at\u00e9 a fronteira austr\u00edaca, coa esperanza de evitar a guerra contra o Imperio Alem\u00e1n.\nPor\u00e9n, o seu ex\u00e9rcito non ti\u00f1a plans de continxencia para a mobilizaci\u00f3n parcial, e o Nicolao tomou a decisi\u00f3n de ordenar a mobilizaci\u00f3n xeral, a\u00ednda que fora aconsellado en contra diso. O tivo lugar o Consello de Ministros reunido en Krasnoye Selo no que Nicolao decidiu intervir no conflito austro-serbio, un paso cara a guerra xeral. Puxo ao ex\u00e9rcito ruso en alerta. A pesar de que non era unha mobilizaci\u00f3n, supuxo unha ameaza para as fronteiras alem\u00e1s e austr\u00edacas e parec\u00eda unha declaraci\u00f3n de guerra.\nO , Austria declarou formalmente a guerra contra Serbia, provocando que Alema\u00f1a declarase a guerra contra Rusia e os seus aliados, Francia e Reino Unido. O , Nicolao enviou un telegrama a Guillerme II de Alema\u00f1a, suxerindo que o problema de Austria e Serbia se resolvese na Conferencia da Haia. Guillerme non fixo menci\u00f3n a isto na s\u00faa respostade. O conde Witte dixo ao embaixador franc\u00e9s, Maurice Pal\u00e9ologue que desde o punto de vista ruso a guerra era unha toleada, a solidariedade eslava non ti\u00f1a sentido e Rusia non pod\u00eda esperar nada da guerra. O , Rusia completou a s\u00faa mobilizaci\u00f3n, pero a\u00ednda manti\u00f1a a postura de non atacar se comezaban as conversas de paz. Alema\u00f1a respondeu a isto exixindo a desmobilizaci\u00f3n rusa nas seguintes doce horas. En San Petersburgo, \u00e1s 7 da tarde, ao expirar o ultimato a Rusia, o embaixador alem\u00e1n reuniuse co Ministro de Asuntos Estranxeiros Sergei Sazonov, pediulle que Rusia reconsiderase a s\u00faa postura en tres ocasi\u00f3ns e, ao non mudar os rusos a s\u00faa decisi\u00f3n, d\u00e9ronse a man e enviou a nota a Alema\u00f1a de que Rusia aceptara a declaraci\u00f3n de guerra.\nRevoluci\u00f3n de Febreiro.\nAbdicaci\u00f3n do trono.\nAs sucesivas derrotas fronte ao moito m\u00e1is moderno ex\u00e9rcito alem\u00e1n, sumado \u00e1 influencia revolucionaria no interior, acabaron por desmoralizar \u00e1s tropas, provocando deserci\u00f3ns masivas que alimentaron os mitins revolucionarios. Cando as revoltas desarticularon finalmente as estruturas burocr\u00e1ticas do Estado, a segunda Duma pediu a abdicaci\u00f3n do Tsar.\nEstes feitos facilitaron a Revoluci\u00f3n de Febreiro de 1917 (febreiro de acordo ao calendario empregado en Rusia nese momento; o 15 de marzo de acordo ao calendario gregoriano), que derrocou ao tsar e instaurou un goberno republicano provisionalmente presidido por Georgii Lvov e logo por Aleksandr Kerenskii.\nNicolao II, incapaz de controlar a situaci\u00f3n, abdicou os seus dereitos e os do seu fillo en favor do seu irm\u00e1n Miguel; o gran duque Miguel rexeitar\u00eda o ofrecemento ata que non se convocase a Asemblea Constitu\u00ednte Rusa, dando as\u00ed comezo ao Goberno Provisional Ruso.\nNicolao deixouse deter sen ofrecer resistencia ao seu regreso da desmoronada fronte. Foi confinado xunto coa s\u00faa esposa e fillos no palacio de Tsarskoe Selo, nos arredores de San Petersburgo, retendo alg\u00fans privilexios dom\u00e9sticos.\nAleksandr Kerenskii, non era inimigo do tsar, ata chegou a aprecialo nesta etapa, e intentou buscar a s\u00faa sa\u00edda ao estranxeiro, pero o novo goberno dos soviets, prohibiron o seu exilio; ademais sumouse o feito que tanto Inglaterra, Alema\u00f1a e a s\u00faa aliada Francia ignoraron os requirimentos de exilio.\nEn agosto de 1917, temendo un intento de asasinato, Kerenskii exiliou aos Romanov a Tobolsk, en Siberia. Antes de partir Kerenskii preveu a Nicolao: \" Os soviets desexan a mi\u00f1a cabeza, despois vir\u00e1n por Vde.... e a s\u00faa familia\".\nO primeiro ministro brit\u00e1nico Lloyd George, a quen se solicitou asilo, declinou a proposta, as\u00ed como os franceses, non desexando agravar a xa complexa situaci\u00f3n pol\u00edtica de Europa.\nMorte e desaparici\u00f3n do Tsar e a s\u00faa familia.\nEn outubro a Segunda Revoluci\u00f3n Rusa, en que os bolxeviques liderados por Lenin derrocaron ao goberno de Kerenskii, ordenaron o traslado da familia imperial a Ekaterinburgo, que se achaba baixo control do Ex\u00e9rcito Vermello.\nO 4 de xullo de 1918, ante o avance das lexi\u00f3ns Checoslovacas chamadas Ex\u00e9rcito Branco, cara \u00e1 cidade, temeuse que as tropas liberasen \u00e1 familia e intentasen restaurar o r\u00e9xime do tsar.\nUnha escuadra ao mando de Iakov Iurovski relevou \u00e1 garda da casa, e o 13 de xullo recibiu a orde do Soviet dos Urais de executar a toda a familia.\nNa media noite do 17 de xullo o Tsar xunto cos integrantes da familia foron levados ao baixo da casa Ipatiev onde estaban encarcerados, xunto a alg\u00fans serventes pr\u00f3ximos, un m\u00e9dico leal e ata o can do neno. O pretexto era que se lles \u00eda a tomar unha fotograf\u00eda antes de partir.\nNicolao II colocou ao herdeiro nos seus xeonllos mentres tomaba asento xunto \u00e1 emperatriz, as fillas sent\u00e1ronse atr\u00e1s e os serventes e o m\u00e9dico aos costados, de p\u00e9.\nPasaron uns instantes e repentinamente entrou Iakov Iurovski co rev\u00f3lver en man e 17 soldados armados con fusil \u00e1 baioneta. O Tsar morreu con 50 anos recentemente cumpridos.\nIakov Iurovski levanta o rev\u00f3lver e declara ao tsar que o pobo ruso condenoulle a morte e dispara case a pelacorpo a Nicolao II, quen cae instantaneamente morto. Seguidamente os fusileiros realizan unha descarga ao resto da familia, as nenas que levaban cors\u00e9s apertados e ademais no seu interior estaban cargados con xoias non morren inmediatamente e son rematadas \u00e1 baioneta.\nUnha das servas que non recibiu a primeira descarga \u00e9 perseguida dentro da habitaci\u00f3n e rematada a baionetazos, ata a mascota \u00e9 morta dun disparo.\nOs cami\u00f3ns que estaban f\u00f3ra cos seus motores en funcionamento ocultaron co seu ru\u00eddo o ru\u00eddo da matanza.\nPosteriormente os corpos son levados nos mesmos cami\u00f3ns e depositados nunha mina abandonada.\nAo d\u00eda seguinte, Iurovski, temendo que o rumor sobre o fusilamento inducise a recuperar os corpos, ordenou o seu traslado e destruci\u00f3n dos cad\u00e1veres por lume e \u00e1cido.\nO achado dos corpos.\nEn 1979, os historiadores afeccionados Alexander Avdonin e Geli Riabov acharon a posible tumba da familia imperial no bosque de Koptiaki. Temendo informar do descubrimento, non o fixeron p\u00fablico ata anos despois. O 12 de abril de 1989 os xornais informaban do achado. A tumba non foi aberta ata 1991 polas autoridades sovi\u00e9ticas, achando no seu interior nove corpos. Mediante o exame dos esqueletos, os cient\u00edficos sovi\u00e9ticos conclu\u00edron que faltaban os corpos de Aleksei e a Gran Duquesa Mar\u00eda.\nTras solicitaren a axuda de cient\u00edficos independentes, en 1992 o equipo do antrop\u00f3logo norteamericano William R. Maples chegou a conclusi\u00f3ns similares \u00e1s dos seus colegas, a\u00ednda que creron que os corpos que faltaban correspond\u00edan a Aleksei e a Anastasia.\nAs identificaci\u00f3ns dos esqueletos foron confirmadas posteriormente mediante an\u00e1lises de ADN.\nCanonizaci\u00f3n.\nEn 1981, a familia foi canonizada pola Igrexa Ortodoxa Rusa f\u00f3ra de Rusia como m\u00e1rtires. No ano 2000, a Igrexa Ortodoxa Rusa dentro de Rusia, canonizou a familia como Portadores da Paix\u00f3n. De acordo coa declaraci\u00f3n do s\u00ednodo de Moscova, foron elevados aos altares polos seguintes motivos:\nAs\u00ed mesmo, a canonizaci\u00f3n do Tsar foi obxecto de controversia. A Igrexa Ortodoxa Rusa f\u00f3ra de Rusia quedou dividida sobre a cuesti\u00f3n en 1981, e alg\u00fans membros suxeriron que foi un mal gobernante que non logrou evitar o ascenso dos bolxeviques. Un pai salientou que o seu martirio non ten nada que ver coas s\u00faas acci\u00f3ns persoais, sen\u00f3n pola causa da s\u00faa morte.\nA Igrexa dentro de Rusia rexeitou a clasificaci\u00f3n da familia como m\u00e1rtires por non morrer a causa da s\u00faa fe. Os l\u00edderes relixiosos das d\u00faas igrexas tam\u00e9n ti\u00f1an obxecci\u00f3ns en cuanto \u00e1 canonizaci\u00f3n do resto da familia, pola incompetencia demostrada por este durante a revoluci\u00f3n e o sufrimento do seu pobo, ademais de ter sido en parte o motivo do seu asasinato, o da s\u00faa familia e servos. Para os seus opo\u00f1entes, o feito de que Nicolao fora un home xentil, bo marido ou un l\u00edder que mostraba xenu\u00edna preocupaci\u00f3n polo seu pobo, non o redim\u00eda das s\u00faas acci\u00f3ns na \u00e9poca na que estivo \u00e1 fronte do Imperio ruso.\nRehabilitaci\u00f3n.\nO 1 de outubro de 2008 o Tribunal Supremo de Xustiza da Federaci\u00f3n de Rusia rehabilitou a Nicolao II e a s\u00faa familia, tendo en conta \u00e1s v\u00edtimas da represi\u00f3n pol\u00edtica bolxevique, unha decisi\u00f3n moi esperada polos descendentes da familia imperial e a Igrexa Ortodoxa Rusa.\nDe acordo ao veredicto pronunciado polo xu\u00edz, o Tribunal Supremo cualificou de infundada a represi\u00f3n e estableceu a rehabilitaci\u00f3n de Nicolao Romanov (Nicolao II), Alexandra Romanova (a s\u00faa esposa), Aleksei, o pr\u00edncipe herdeiro (tsar\u00e9vich) e as s\u00faas fillas Olga, Tatiana, Mar\u00eda e Anastasia.\nEsta decisi\u00f3n responde favorablemente a unha denuncia presentada en 2005 polo avogado da Gran Duquesa Mar\u00eda Vladimirovna, que afirma ser a herdeira de Nicolao II. A familia expresou \u00ab alegr\u00eda e satisfacci\u00f3n \u00bb, dixo o seu portavoz, Ivan Artsichevski, representante doutra rama de descendentes dos Romanov. Tam\u00e9n acolleu con benepl\u00e1cito a decisi\u00f3n de reducir ao m\u00ednimo o seu \u00e1mbito de aplicaci\u00f3n: \u00ab \"O feito de que o Estado reco\u00f1eceu a s\u00faa responsabilidade neste asasinato \u00e9 un paso cara a un arrepentimento xeral e a de rehabilitaci\u00f3n de todas as v\u00edtimas inocentes dos bolxeviques\" \u00bb.\nDescendentes.\nO tsar Nicolao II tivo cinco fillos coa s\u00faa muller a tsarina Alexandra:\nT\u00edtulos, estilos e honras.\nT\u00edtulos e estilos.\nSegundo o artigo 59 da Constituci\u00f3n rusa de 1906 o t\u00edtulo completo do tsar era o seguinte:\nDevanceiros.\nDevanceiros de Nicolao II de Rusia"}
{"id": "22535", "revid": "98629", "url": "https://gl.wikipedia.org/wiki?curid=22535", "title": "Aspecto", "text": "O aspecto gramatical, en ling\u00fc\u00edstica, \u00e9 unha propiedade que pos\u00faen os verbos e as per\u00edfrases verbais para sinalar o tempo interior da acci\u00f3n ou resaltar unha fase do seu desenvolvemento interior por enriba das demais, caracterizando as\u00ed o transcurso do tempo dos acontecementos descritos.\nCabo resaltar que o aspecto ling\u00fc\u00edstico difer\u00e9nciase do tempo, en que mentres o tempo sinala o momento en que algo ocorre respecto de todo o demais, o aspecto especifica o tempo interior da acci\u00f3n ou a fase de desenvolvemento ou modificaci\u00f3n da mesma que destaca sobre todas as demais, tanto na conxugaci\u00f3n regular en que se reflicte o 'grao de terminaci\u00f3n' do acontecemento, isto \u00e9, se pos\u00fae un aspecto perfectivo ou perfecto, que sinala a acci\u00f3n acabada no tempo de que se trate, como o aspecto imperfectivo ou imperfecto, que sinala acci\u00f3n inacabada no tempo exterior de que se trate. A chamada conxugaci\u00f3n perifr\u00e1stica ou por per\u00edfrase expresa os outros matices de aspecto, menos importantes ca estes .\nEn galego, as\u00ed como en moitas outras linguas, os distintos aspectos constr\u00faense combinando verbos auxiliares e formas non persoais e coa escolla de verbos cunha carga sem\u00e1ntica determinada. A continuaci\u00f3n, exp\u00f3\u00f1ense distintos aspectos que se empregan en distintas linguas do mundo:\nMoi poucas linguas diferencian os aspectos intencional e accidental. \"Bats (glot\u00f3nimo en ingl\u00e9s)\" \u00e9 unha delas e aplica esta diferenza aspectual s\u00f3 en 6 verbos. Compara \"\u00abxo wodze\u00bb\" (\u00abCa\u00ednme accidentalmente\u00bb) e \"\u00abas wodze\u00bb\" (\u00abca\u00ednme intencionadamente ou por algo que eu fixen\u00bb). Nalgunhas linguas, como o ruso, o aspecto est\u00e1 a\u00ednda m\u00e1is marcado c\u00f3 tempo. O ruso emprega unha morfolox\u00eda verbal no canto de crear formas perifr\u00e1sticas como o ingl\u00e9s. No \u00e1rabe apr\u00e9ciase un contraste entre o aspecto din\u00e1mico e o est\u00e1tico."}
{"id": "22536", "revid": "1576", "url": "https://gl.wikipedia.org/wiki?curid=22536", "title": "Oraci\u00f3n", "text": ""}
{"id": "22538", "revid": "1505", "url": "https://gl.wikipedia.org/wiki?curid=22538", "title": "Oraci\u00f3n (gram\u00e1tica)", "text": "A oraci\u00f3n \u00e9 a m\u00ednima unidade comunicacional, con significado completo. Isto significa que \u00e9 o fragmento m\u00e1is pequeno do enunciado que comunica unha idea total, e pos\u00fae independencia (\u00e9 dicir, poder\u00eda sacarse do contexto e seguir comunicando, non o mesmo, pero algo). As oraci\u00f3ns est\u00e1n delimitadas prosodicamente por pausas e graficamente por comas ou puntos. Nas escolas formalistas, \u00e9 a unidade de an\u00e1lise fundamental.\nCategorizaci\u00f3n estrutural.\nEstruturalmente, pode separarse segundo a cantidade de sintagmas que pos\u00faa:\nOraci\u00f3n unimembre.\nAs oraci\u00f3ns unimembres son tam\u00e9n chamados \"predicados directos\" e est\u00e1n compostas por unha palabra ou un grupo reducido de palabras. Estas consid\u00e9ranse oraci\u00f3ns en virtude da definici\u00f3n dada antes: satisf\u00e1n as necesidades comunicativas do falante, \u00e9 dicir, comunican.\nPor raz\u00f3ns obvias, non se poden analizar mediante o paradigma suxeito-predicado, sen\u00f3n que te\u00f1en a s\u00faa propia categorizaci\u00f3n segundo o tipo de informaci\u00f3n que comunican. As\u00ed a todo, normalmente a an\u00e1lise morfosint\u00e1ctica non lles presta m\u00e1is atenci\u00f3n ca esta, pois ao ser grupos tan estreitamente vinculados, \u00e9 dif\u00edcil seccionalos.\nAs oraci\u00f3ns unimembres poden ent\u00f3n ser:\nComo calquera se pode dar conta, as categor\u00edas das unimembres son a mi\u00fado contraditorias e confunden os seis l\u00edmites con facilidade. Isto probablemente reflicte o pouco coidado co que foron tratadas dende a perspectiva funcional, e coa imposibilidade de darlles un trato m\u00e1is coidadoso dende unha estrutural. Cabe dicir ademais que son extremadamente dependentes do contexto para a s\u00faa \"correcta\" interpretaci\u00f3n (sobre todo as condensaci\u00f3ns).\nOraci\u00f3n bimembre.\nAs oraci\u00f3ns bimembres son aquelas que pos\u00faen dous ou m\u00e1is membros (ou sintagmas) e poden, polo tanto, ser analizadas estruturalmente segundo as s\u00faas partes. Reco\u00f1\u00e9cense dous grandes grupos: as averbais e as verbais.\nOraci\u00f3n bimembre averbal.\nAs oraci\u00f3ns bimembres averbais non pos\u00faen verbos conxugados (os verboides, ou \"tempos non persoais do verbo\" - xerundio, participio e infinitivo - non son parte do paradigma de conxugaci\u00f3n) e comp\u00f3\u00f1ense de d\u00faas partes: o soporte e a achega. A relaci\u00f3n entre estas d\u00faas achegas \u00e9 de interdependencia. Son extremadamente com\u00fans en titulares de diarios e contextos polo estilo.\nO soporte \u00e9 a parte da oraci\u00f3n de car\u00e1cter nominal que senta o t\u00f3pico da oraci\u00f3n, sobre o que esta versar\u00e1.\nA achega, pola contra, pode ser tanto nominal, como adxectivo, adverbial ou ata estar formado por un complemento. Hai ata alg\u00fans que se compo\u00f1en de palabras ou frases soltas. Constit\u00fae o versado sobre o tema que presenta o soporte. Alg\u00fans exemplos:\nNos exemplos vense achegas de car\u00e1cter nominal, adxectivo, adverbial e constitu\u00eddo por un complemento respectivamente. O cuarto exemplo serve para ilustrar que a orde soporte-achega non \u00e9 est\u00e1tica e ten que ver m\u00e1is co matiz que o enunciante lle quere dar \u00e1 oraci\u00f3n.\nOraci\u00f3n bimembre verbal.\nA \"oraci\u00f3n bimembre verbal\" \u00e9 a oraci\u00f3n \"t\u00edpica\", por as\u00ed dicilo, que se forma con dous sintagmas (un de car\u00e1cter nominal que constit\u00fae o suxeito e outro de car\u00e1cter verbal que forma o predicado). A principal diferenza que ten coa oraci\u00f3n averbal antes vista \u00e9 que naquela consid\u00e9rase que a informaci\u00f3n que outorga o verbo \u00e9 omitible, pois o importante \u00e9 o que se quere dicir do tema que sexa, mentres que nesta consid\u00e9rase esencial. Isto xeralmente porque os verbos omitidos nas averbais son verbos copulativos (como \"ser\", ou \"estar\"), mentres que os das verbais son verbos que comunican acci\u00f3ns m\u00e1is espec\u00edficas (como \"prometer\", \"asasinar\", ou \"derrogar\"). Por isto, a oraci\u00f3n bimembre verbal \u00e9 a que menos depende do contexto no que se encontra, e polo mesmo, a m\u00e1is aut\u00f3noma.\nA oraci\u00f3n bimembre verbal pode, ademais, ser clasificada segundo as propiedades dos seus sintagmas, \u00e9 dicir, analizando as propiedades do sintagma nominal (separando entre oraci\u00f3ns persoais e oraci\u00f3ns impersoais e as s\u00faas clasificaci\u00f3ns) e as do sintagma verbal (separando entre oraci\u00f3ns complexas e oraci\u00f3ns simples)."}
{"id": "22540", "revid": "181", "url": "https://gl.wikipedia.org/wiki?curid=22540", "title": "Coma (puntuaci\u00f3n)", "text": ""}
{"id": "22541", "revid": "1131", "url": "https://gl.wikipedia.org/wiki?curid=22541", "title": "Sintagma", "text": "O sintagma \u00e9 unha estrutura sint\u00e1ctica, na cal non existe a relaci\u00f3n entre suxeito e predicado, consistente nun conxunto de palabras relacionadas cun n\u00facleo (voc\u00e1bulo m\u00e1is importante ou con m\u00e1is relaci\u00f3ns sint\u00e1cticas) que se atopa no seu interior. O sintagma pos\u00fae ademais unha funci\u00f3n sint\u00e1ctica no seu contexto e, a diferenza da oraci\u00f3n, non pos\u00fae unha entoaci\u00f3n espec\u00edfica. \u00c9 dicir, con sintagma aludimos \u00e1 unidade ling\u00fc\u00edstica de rango superior \u00e1 palabra, constitu\u00edda por un conxunto de elementos ling\u00fc\u00edsticos organizados xerarquicamente en torno a un n\u00facleo e caracterizados por desempe\u00f1ar a mesma funci\u00f3n. Tr\u00e1tase, xa que logo, dunha unidade de funci\u00f3n. T\u00f3dalas oraci\u00f3ns est\u00e1n compostas por sintagmas (a oraci\u00f3n mesma pode considerarse un macrosintagma) e os sintagmas poden engancharse, depender ou virar uns en torno a outros mediante relaci\u00f3ns sint\u00e1cticas de parataxe (coordinaci\u00f3n), hipotaxe (subordinaci\u00f3n) ou relaci\u00f3ns morfosint\u00e1cticas de concordancia, tam\u00e9n por relaci\u00f3ns sem\u00e1nticas de cohesi\u00f3n e congruencia denominadas coherencia textual. A composici\u00f3n interior do sintagma var\u00eda dende sintagmas cunha soa palabra que funciona como n\u00facleo, ata aqueles nos que se atopan varios sintagmas dependentes dun central ou ata unha proposici\u00f3n subordinada ao n\u00facleo do sintagma.\nUn sintagma pode ser obrigatorio por ser seleccionado polo predicado. A ese sintagma denom\u00ednaselle argumento. O sintagma non seleccionado polo predicado \u00e9 sempre opcional e denom\u00ednaselle adxunto.\nClasificaci\u00f3n funcional.\nExisten fundamentalmente dous tipos, os sintagmas endoc\u00e9ntricos e os sintagmas exoc\u00e9ntricos. Os endoc\u00e9ntricos son aqueles nos que o n\u00facleo pode intercambiar a s\u00faa funci\u00f3n sint\u00e1ctica pola da totalidade do sintagma; nos exoc\u00e9ntricos, pola contra, a funci\u00f3n do n\u00facleo non pode intercambiarse coa da totalidade do sintagma.\nTrubetzkoy (1939) distingue tres tipos de sintagmas:\nParalela a esta distinci\u00f3n \u00e9 a de Saussure:\nClasificaci\u00f3n morfol\u00f3xica.\nSegundo o rango morfol\u00f3xico do n\u00facleo do sintagma endoc\u00e9ntrico, este clasif\u00edcase en sintagma nominal, verbal, adxectivo ou adverbial segundo sexa o seu n\u00facleo un substantivo ou pronome, un verbo, un adxectivo ou un adverbio respectivamente. En canto ao sintagma exoc\u00e9ntrico, na lingua castel\u00e1 s\u00f3 existe o chamado sintagma preposicional.\nTipos de sintagma:\nSintagma nominal.\nOnde o n\u00facleo \u00e9 un substantivo ou pronome, por exemplo: \"aqueles mozos de azul\".\nEn galego, o sintagma nominal ou SN pode funcionar como suxeito axente ou paciente, como atributo, como complemento directo de cousa, como complemento predicativo, como aposici\u00f3n, como vocativo e como complemento circunstancial. Se o seu n\u00facleo \u00e9 un pronome, pode funcionar ademais como complemento indirecto e complemento directo de persoa.\nSintagma preposicional.\nOnde hai unha preposici\u00f3n m\u00e1is un sintagma como termo. Por exemplo: \"entre os salgueiros chor\u00f3ns\".\nO sintagma preposicional ou SPrep. pode funcionar como suxeito excepcionalmente (\"Entre Pedro e Lu\u00eds\" fix\u00e9rono), como complemento directo de persoa, como complemento indirecto, como complemento de r\u00e9xime ou suplemento, como complemento axente, como complemento predicativo, como complemento circunstancial, como atributo e como complemento preposicional dun nome, adxectivo, adverbio ou interxecci\u00f3n.\nSintagma verbal.\nO verbo \u00e9 o n\u00facleo, por ex: \"come peixe\".\nO Sintagma verbal ou SV pode funcionar soamente como predicado, ben sexa como predicado verbal, como predicado nominal ou como predicado mixto.\nSintagma adxectival.\nO adxectivo \u00e9 o n\u00facleo, por ex: \"moi guapo\".\nEn espa\u00f1ol o sintagma advectival ou SAdj. pode funcionar como adxacente, como atributo e como complemento predicativo.\nSintagma adverbial.\nO adverbio \u00e9 o n\u00facleo, por exemplo: \"moi coidadosamente\".\nO sintagma adverbial ou SAdv. pode funcionar como complemento circunstancial, como complemento doutro adverbio, como complemento dun adxectivo e como grao ou cuantificador dun adxectivo."}
{"id": "22542", "revid": "98629", "url": "https://gl.wikipedia.org/wiki?curid=22542", "title": "Sintaxe", "text": "A sintaxe (do lat\u00edn syntaxis, e este do grego \u03c3\u03cd\u03bd\u03c4\u03b1\u03be\u03b9\u03c2, de \"\u03c3\u03c5\u03bd\u03c4\u03ac\u03c3\u03c3\u03b5\u03b9\u03bd\" 'coordinar') \u00e9 unha subdisciplina da ling\u00fc\u00edstica. \u00c9 a parte da gram\u00e1tica que se encarga de estudar as regras que gobernan a forma en que as palabras se organizan en sintagmas e, \u00e1 s\u00faa vez, estes sintagmas en oraci\u00f3ns, as\u00ed como de estudar a funci\u00f3n que cumpren os elementos dentro de cada unidade.\nA escola sist\u00e9mico funcional incl\u00fae nas s\u00faas an\u00e1lises sint\u00e1cticas o modo en que as oraci\u00f3ns se organizan en estruturas de texto. Crese que o pai da disciplina foi Apolonio D\u00edscolo, cuxa obra \"Sintaxe\" \u00e9 un cl\u00e1sico da materia.\nA escola do xenerativismo, tam\u00e9n chamada transformacional centra os seus estudos na sintaxe, co fin de poder chegar a entender elementos do que eles chaman Gram\u00e1tica Universal.\nExisten diversos modos de realizar an\u00e1lises sint\u00e1cticas, mediante corchetes, mediante diagramas arb\u00f3reos etc.\nDitas an\u00e1lises mostran tres tipos distintos de informaci\u00f3n sobre a oraci\u00f3n que representan:\nA sintaxe e a morfolox\u00eda.\nA sintaxe aparece desde un comezo vencellada coa l\u00f3xica, pois a proposici\u00f3n ou a oraci\u00f3n son expresi\u00f3ns de xu\u00edzos l\u00f3xicos; mais tam\u00e9n coa morfolox\u00eda. Ata comezos do s\u00e9culo XX, non se observou a pertinencia de realizar a distinci\u00f3n entre estas d\u00faas disciplinas ling\u00fc\u00edsticas. Louis Hjelmslev considera a morfolox\u00eda como a teor\u00eda das designaci\u00f3ns e a sintaxe como a teor\u00eda das relaci\u00f3ns mutuas dos signos permutables dentro do texto.\nNo que concirne \u00e1 fronteira entre morfolox\u00eda e sintaxe, os ling\u00fcistas est\u00e1n moi divididos. Uns, como Frei ou Buyssens, afirman que a morfolox\u00eda \u00e9 un aspecto da sintaxe. Holt entende que a morfolox\u00eda \u00e9 o estudo das formas como funci\u00f3n, e que a sintaxe \u00e9 o estudo das maneiras de manifestaci\u00f3n das formas funcionais.\nTogeby fai unha divisi\u00f3n tripartita: morfosintaxe, morfolox\u00eda e sintaxe. A morfosintaxe estudar\u00eda elementos sistem\u00e1ticos (usos, empregos, funci\u00f3ns dos morfemas) e sintagmas. A morfolox\u00eda, dedicada \u00f3 eixo paradigm\u00e1tico, limitar\u00edase \u00f3 sistema morfol\u00f3xico, prescindindo da funci\u00f3n. A sintaxe, estudar\u00eda a progresi\u00f3n do texto: orde e relaci\u00f3ns sintagm\u00e1ticas mutuas, ou combinaci\u00f3n de morfemas\nCoseriu considera a sintaxe a combinaci\u00f3n das palabras na frase. Os problemas de que se ocupa a sintaxe ref\u00edrense \u00e1 orde de palabras, \u00f3s fen\u00f3menos de recci\u00f3n (concordancia ou r\u00e9xime) \u2014\u00e9 dicir, \u00e1 maneira que te\u00f1en certas palabras de impor a outras variaci\u00f3ns de caso, n\u00famero, x\u00e9nero\u2014 e a partir do s\u00e9culo XVIII, \u00e1s principais funci\u00f3ns que as palabras poden cumprir na frase.\nNesta apreciaci\u00f3n que Coseriu realiza sobre a sintaxe botamos en falta os niveis superiores: a cl\u00e1usula, a oraci\u00f3n e o enunciado. Parece m\u00e1is adecuado hoxe en d\u00eda \u2014de estarmos de acordo con manter a distinci\u00f3n\u2014 indicar que o obxecto da sintaxe \u00e9 a relaci\u00f3n sintagm\u00e1tica (inclu\u00eddo tam\u00e9n neste concepto a recci\u00f3n no sentido de Hjelmslev) das palabras e dos niveis superiores \u00e1 palabra: frase, cl\u00e1usula, oraci\u00f3n e enunciado.\nPara a ling\u00fc\u00edstica estrutural, segundo Marcos Mar\u00edn, a distinci\u00f3n non ten interese; prop\u00f3n, en cambio, diferenciar dous planos: o da expresi\u00f3n e o do contido, e dous eixos, o sintagm\u00e1tico e o paradigm\u00e1tico."}
{"id": "22543", "revid": "1822", "url": "https://gl.wikipedia.org/wiki?curid=22543", "title": "Suxeito", "text": "O termo suxeito pode referirse a:"}
{"id": "22544", "revid": "1505", "url": "https://gl.wikipedia.org/wiki?curid=22544", "title": "Suxeito (gram\u00e1tica)", "text": "En sintaxe, o suxeito \u00e9 aquela parte da cl\u00e1usula ou oraci\u00f3n que non forma parte do predicado e que se constit\u00fae en soporte do mesmo. O suxeito \u00e9, pois, aquilo (persoa, animal ou cousa) do que se di ou comenta algo nunha oraci\u00f3n e que concerta en morfema de n\u00famero e morfema de persoa co verbo que \u00e9 n\u00facleo do predicado.\nNa ling\u00fc\u00edstica transformacional, def\u00ednese como suxeito ao sintagma nominal dominado inmediatamente pola oraci\u00f3n.\nNalgunhas linguas, caso do ingl\u00e9s ou franc\u00e9s, o suxeito \u00e9 un elemento imprescindible na oraci\u00f3n pois \u00e9 preciso sempre especificalo cun pronome suxeito se non hai un sintagma nominal que o represente. En galego, portugu\u00e9s ou espa\u00f1ol pode moitas veces omitirse, denomin\u00e1ndose ent\u00f3n suxeito el\u00edptico: \"T\u00f3dolos d\u00edas vou ao traballo\" (Suxeito el\u00edptico, \"eu\")\nNas chamadas oraci\u00f3ns impersoais, o suxeito non se realiza porque non \u00e9 necesario, non interesa ou non achega ningunha informaci\u00f3n relevante, de forma que queda indeterminado: \"Chove\", \"Cheira a rosas\", \"V\u00edvese ben aqu\u00ed\", \"Hai moitos problemas de matem\u00e1ticas\", \"Basta con d\u00faas\" etc... As\u00ed a todo, nas linguas nas que o suxeito \u00e9 indispensable para constru\u00edr unha oraci\u00f3n gramatical, poden utilizar pronomes expletivos como na expresi\u00f3n inglesa \u00ab\"it snows\"\u00bb. Esta circunstancia tam\u00e9n se pode dar na nosa linmgua, \u00f3 empregar un \"el\" que act\u00faa como suxeito con verbos unipersoais de car\u00e1cter meteorol\u00f3xico: \"El chove?\"\nClases de suxeitos.\nSuxeito expreso\n\u00c9 o que aparece na oraci\u00f3n: Afonso corre moito.\nSuxeito omitido ou el\u00edptico\n\u00c9 o suxeito que non aparece pero que nos descobre o verbo: Corren moito. \"(Eles/as)\"\nSuxeito m\u00faltiplo\nO aquel cuxo sintagma nominal pos\u00fae dous n\u00facleos: \"\"Pedro e Lois\" sa\u00edron a pescar.\nSuxeito axente\n\u00c9 o que realiza, controla ou preside a acci\u00f3n que executa o verbo, e xa que logo aparece sempre nas \"oraci\u00f3ns activas\": \"Pedro\" come peras. \"O rei\" ga\u00f1ou a regata. \"Felipe II\" constru\u00edu O Escorial.\nSuxeito paciente\n\u00c9 o que padece a acci\u00f3n realizada polo verbo e executada por un complemento axente coa preposici\u00f3n \"por\" ou \"de\", que pode aparecer ou non; por iso \u00e9 o suxeito das oraci\u00f3ns pasivas: \"\"A circulaci\u00f3n\" foi desviada pola estrada (polo polic\u00eda de tr\u00e1fico)\". \"\"O paciente\" foi operado polo doutor\". \"\"Lorca\" era co\u00f1ecido de todos\". \"V\u00e9ndese \"piso\".\nSuxeito causativo\n\u00c9 o que non executa directamente a acci\u00f3n, pero a preside: \"Felipe II\" constru\u00edu O Escorial\"\nExisten alg\u00fans suxeitos que non te\u00f1en nada que ver co suxeito gramatical; por exemplo, o suxeito psicol\u00f3xico, que \u00e9 a persoa m\u00e1is destacada dunha oraci\u00f3n; en \"A min, e soamente a min me corresponde a herdanza\" o suxeito psicol\u00f3xico \u00e9 \"eu\", pero o gramatical \u00e9 \"A herdanza\", porque \u00e9 o que concerta en n\u00famero e persoa co verbo.\nV\u00e9xase ademais suxeito axente, suxeito paciente, construci\u00f3ns pasivas.\nSintaxe dependencial.\nDesde a perspectiva da sintaxe dependencial un suxeito \u00e9 un nominal (sintagma nominal, cl\u00e1usula completiva...) cunha valencia pasiva xeral, sen preposici\u00f3n (normalmente), que concorda en n\u00famero e persoa coa flexi\u00f3n verbal. A concordancia, en n\u00famero e persoa co verbo, pode ser a \u00fanica indicaci\u00f3n do suxeito. A posici\u00f3n non marcada \u00e9 a posici\u00f3n inicial."}
{"id": "22545", "revid": "1505", "url": "https://gl.wikipedia.org/wiki?curid=22545", "title": "Predicado", "text": "O predicado \u00e9 un termo que se emprega en ling\u00fc\u00edstica para referirse a m\u00e1is dun concepto.\nNa gram\u00e1tica, tradicionalmente, definiuse o predicado como a parte da oraci\u00f3n na que se atopa o verbo e, con frecuencia, outros sintagmas que, no caso de habelos, mante\u00f1en unha relaci\u00f3n co verbo a distintos niveis de proximidade. Dentro do predicado aparecen t\u00f3dolos sintagmas que non te\u00f1en cabida no suxeito dunha oraci\u00f3n.\nPor\u00e9n, os ling\u00fcistas transformacionais definen o predicado como a palabra que expresa un acontecemento, o cal pode ser un estado, un acontecemento ou unha acci\u00f3n. \u00c9 dicir, estoutra definici\u00f3n de predicado ref\u00edrese ao verbo. Quen emprega esta denominaci\u00f3n, afirma que o predicado selecciona argumentos e dependendo do n\u00famero de argumentos que necesite ser\u00e1:\nAdemais, como resultado da relaci\u00f3n entre devanditos argumentos e o predicado, xorden as funci\u00f3ns sem\u00e1nticas"}
{"id": "22546", "revid": "1131", "url": "https://gl.wikipedia.org/wiki?curid=22546", "title": "Argumento", "text": "O argumento en l\u00f3xica.\nEn l\u00f3xica, un argumento \u00e9 a expresi\u00f3n ling\u00fc\u00edstica dun razoamento. Un argumento est\u00e1 formado por enunciados que enlazan entre si, de maneira que un deles, denominado \"conclusi\u00f3n\", aparece como resultado dos demais, chamados \"premisas\" do argumento. No seguinte exemplo de argumento, os dous primeiros enunciados son as premisas e o terceiro \u00e9 a conclusi\u00f3n que \"deriva\" ou \"se deduce\" daqueles:\n\"\"T\u00f3dolos humanos son animais e t\u00f3dolos animais son mortais. Xa que logo, t\u00f3dolos humanos son mortais\".\"\nO argumento en ling\u00fc\u00edstica.\nO argumento, para os ling\u00fcistas transformacionais, \u00e9 o participante que interv\u00e9n no acontecemento do predicado. Os adxuntos ou circunstanciais non son argumentos porque son opcionais, non os necesita o predicado.\nO argumento en narratolox\u00eda.\nO argumento en narratolox\u00eda \u00e9 o resumo da historia, unha s\u00edntese que respecta a orde temporal dos sucesos narrados.\nEste concepto oponse a trama, pois a trama sintetiza o relato, respectando a orde textual."}
{"id": "22547", "revid": "1131", "url": "https://gl.wikipedia.org/wiki?curid=22547", "title": "Complemento directo", "text": "En sintaxe ch\u00e1mase complemento directo (ou obxecto directo) a funci\u00f3n que desempe\u00f1a un sintagma nominal, un pronome ou unha oraci\u00f3n subordinada substantiva que \u00e9 afectada de forma directa e inmediata pola actividade do verbo: \"Pedro come peras\". Por iso \u00e9 un complemento que \u00e9 seleccionado soamente polos verbos transitivos.\nUso da preposici\u00f3n \"a\".\nEn galego, o complemento directo de cousa constr\u00faese sempre sen preposici\u00f3n, e o complemento directo de persoa non acostuma levar a preposici\u00f3n A. No entanto, se o n\u00facleo do sintagma nominal \u00e9 un persoal (pronome persoal ou nome de persoa sen artigo) ou mesmo se o complemento directo antecede ao suxeito (orde non habitual), acostuma ir precedido pola preposici\u00f3n a:\nDebemos ter coidado de non po\u00f1er a preposici\u00f3n a, de forma semellante ao castel\u00e1n, como complemento directo:\nO reco\u00f1ecemento do complemento directo.\n1. Cando se trata dunha terceira persoa ou cousa, o complemento directo local\u00edzase substitu\u00edndoo polo persoal \u00e1tono o, a, os ou as (e os seus alomorfos na, no, nas, nos, la, lo, las, los). Este reco\u00f1ecemento nunca falla, no caso de facer ben a substituci\u00f3n.\nEste sistema non sempre \u00e9 v\u00e1lido para os falantes do espa\u00f1ol, pois \u00e9 frecuente que os falantes do espa\u00f1ol, \u00f3 falaren galego, incorran no castelanismo denominado lle\u00edsmo de persoa, que consiste en substitu\u00edr a forma do pronome de terceira persoa para o complemento directo \"o/os\" ou \"a/as\" pola forma do pronome de terceira persoa para o complemento directo \"lle/lles\": \"*Pedro chamoulle por tel\u00e9fono\" por \"Pedro chamouno por tel\u00e9fono\".\n2. As m\u00e1is das veces o verbo queda \"coxo\" se lle quitamos o seu complemento directo, o que facilita o seu reco\u00f1ecemento:\n3. Cando a oraci\u00f3n activa v\u00f3lvese en pasiva, o complemento directo v\u00f3lvese suxeito paciente."}
{"id": "22556", "revid": "98629", "url": "https://gl.wikipedia.org/wiki?curid=22556", "title": "Lingua gal\u00f3", "text": "A lingua gal\u00f3 \u00e9 unha lingua romance (polo tanto, derivada do lat\u00edn) pertencente ao grupo galorrom\u00e1nico, subgrupo de o\u00efl. Alg\u00fans ling\u00fcistas tam\u00e9n a denominan \"britorromance\". Xunto co bret\u00f3n, da familia das linguas celtas, o gal\u00f3 \u00e9 unha das d\u00faas linguas propias da Breta\u00f1a.\nO gal\u00f3 f\u00e1lase tradicionalmente na parte oriental da Breta\u00f1a (nos seus l\u00edmites hist\u00f3ricos), as\u00ed como en boa parte do departamento de Mayenne e no noroeste do de Maine-et-Loire (Alto Anjou).\nDentro do dominio de o\u00efl, o gal\u00f3 enc\u00e1drase tipol\u00f3xica e xeograficamente na s\u00faa \u00e1rea occidental e, por tanto, comparte numerosas caracter\u00edsticas co normando e o pictevino-santonx\u00e9s."}
{"id": "22558", "revid": "1822", "url": "https://gl.wikipedia.org/wiki?curid=22558", "title": "Ribeira, Ribeira", "text": "Santa Ux\u00eda de Ribeira \u00e9 unha parroquia pertencente ao Concello de Ribeira na Comarca do Barbanza (A Coru\u00f1a). Segundo o IGE en 2018 ti\u00f1a 14.497 habitantes (7.336 mulleres e 7.161 homes) distribu\u00eddos en 37 entidades de poboaci\u00f3n, o que sup\u00f3n un aumenton en relaci\u00f3n ao ano 1999 cando ti\u00f1a 12.770 habitantes."}
{"id": "22559", "revid": "5863", "url": "https://gl.wikipedia.org/wiki?curid=22559", "title": "Melvin Burgess", "text": "Melvin Burgess, nado o 25 de abril de 1954, \u00e9 un autor brit\u00e1nico de literatura infantil e xuvenil.\nTraxectoria.\nCreceu en Sussex e Berkshire. Despois de rematar a escola trasladouse a Bristol, onde adoitaba non ter emprego ou traballar na industria da construci\u00f3n. Escrib\u00eda de cando en vez a\u00ednda que sen \u00e9xito. En 1983 trasladouse a Londres, onde co\u00f1eceu \u00e1 s\u00faa compa\u00f1eira, a bailarina Avis von Herder, e comezou un pequeno negocio de tecidos para a industria da moda.\nO seu primeiro libro, \"The Cry of the Wolf\", foi publicado en 1990. Ga\u00f1ou certa notoriedade en 1996 coa publicaci\u00f3n da novela \"Junk\", que foi lanzada \u00e1 sombra de \"Trainspotting\", filme baseado na novela hom\u00f3nima de Irvine Welsh. Coma \"Trainspoting\", Junk, traducida \u00f3 galego como \"Ionqui\", trata aspectos relacionados coas modas e culturas no mundo da drogadicci\u00f3n xuvenil. \u00c9 un dos libros xuven\u00eds m\u00e1is co\u00f1ecidos en Gran Breta\u00f1a da d\u00e9cada dos noventa.\nNa actualidade, Melvin Burgess ad\u00edcase \u00e1 escritura a tempo completo e vive en Lancashire. Ten publicadas, entre outras, as seguintes obras dirixidas a un p\u00fablico xove: \"Baby and Fly Pie\", \"Loving April\", \"The Earth Giant\", \"Tiger Tiger\" e \"Kite\".\nNo 2001 Burgess escribiu a novelizaci\u00f3n do filme \"Billy Elliot\", baseada no gui\u00f3n de Lee Hall.\nNo 2003 publicou outra novela igualmente controvertida \"Doing It\", que trata o tema do sexo entre adolescentes. Noutros libros tales como \"Bloodtide\" e \"The Ghost Behind The Wall\", Burgess atreveuse con temas menos realistas e \u00e1s veces fant\u00e1sticos."}
{"id": "22561", "revid": "22570", "url": "https://gl.wikipedia.org/wiki?curid=22561", "title": "Partido Xudicial de Ribadeo", "text": "O Partido Xudicial de Ribadeo mantivo a s\u00faa existencia at\u00e9 finais do s\u00e9culo XX. O Partido Xudicial con capital en Ribadeo limitaba co Partido Xudicial da Fonsagrada e o Partido Xudicial de Mondo\u00f1edo, as\u00ed como con Asturias, e abrangu\u00eda 39 parrquias pertencentes aos concellos de Ribadeo, Barreiros, Trabada e mais as parroquias de Vilame\u00e1 e Vilaoudriz (na actualidade pertencentes ao concello da Pontenova). Ti\u00f1a unha superficie de 499,1\u00a0km\u00b2.\nSegundo o censo de 1920, ti\u00f1a 6.784 entidades e albergues, con 23.730 habitantes de feito e 25.631 de dereito.\nV\u00e9xase tam\u00e9n.\nBibliograf\u00eda.\nDatos obtidos na maior\u00eda dunha antiga enciclopedia de 1926."}
{"id": "22563", "revid": "1131", "url": "https://gl.wikipedia.org/wiki?curid=22563", "title": "Xix\u00f3n", "text": "Xix\u00f3n (en ; en ; oficialmente \"Gij\u00f3n/Xix\u00f3n\") \u00e9 un concello e unha cidade do norte de Espa\u00f1a, situada a car\u00f3n do mar Cant\u00e1brico, na costa do Principado de Asturias.\nCunha poboaci\u00f3n de 277 559 habitantes en 2011 \u00e9 o concello m\u00e1is poboado de Asturias, por riba do da capital. A cidade est\u00e1 situada a 27\u00a0km de Oviedo e 25\u00a0km de Avil\u00e9s, formando parte da grande \u00e1rea metropolitana do centro da comunidade, de 869 723 habitantes (2009).\nConta cun importante porto, El Musel, que alimenta e comunica a s\u00faa industria. \u00c9 o sexto na clasificaci\u00f3n de Espa\u00f1a e o cuarto en explotaci\u00f3n.\nXeograf\u00eda.\nSito na costa central asturiana, entre 0 e 672 metros sobre o nivel do mar (\"Pe\u00f1a de los Cuatro Jueces\"), o concello de Xix\u00f3n limita ao oeste con Carre\u00f1o e Corvera de Asturias, ao leste con Villaviciosa e Sariego, e ao sur con Siero e Llanera. Est\u00e1 moi preto das outras d\u00faas principais cidades asturianas, Oviedo e Avil\u00e9s, situadas a 28 e 21\u00a0km, respectivamente.\nA cidade est\u00e1 situada no treito costeiro central do concello, nunha ba\u00eda dividida pola pen\u00ednsula de Cimadevilla (casco antigo) que separa a praia de San Lorenzo ao oeste, do porto deportivo, praia de Poniente e praia do Arbeyal, estaleiros e porto de El Musel, ao leste.\nHistoria.\nAs primeiras testemu\u00f1as da presenza do home no que hoxe se co\u00f1ece como concello de Xix\u00f3n sit\u00faanse no Monte Deva, onde existen unha serie de t\u00famulos (primitivos soterramentos) e no Monte Areo (Carre\u00f1o), onde se encontra un conxunto dolm\u00e9nico neol\u00edtico considerado como o m\u00e1is importante do norte de Espa\u00f1a.\nA dominaci\u00f3n romana comeza coa conquista do lugar por parte de Sesto Apuleio, a quen lle foron entregados honores polo Senado de Roma, e este coma mostra de gratitude erixiu un monumento (cerca do fondeadoiro de Torres) sinalando a s\u00faa vitoria e dedicado a X\u00fapiter e a Augusto, sendo esta cidade co\u00f1ecida dende ent\u00f3n por Gigia.\nBaixo o dominio romano a cidade seguiu florecendo, e o igual que con anterioridade logrou atraer os comerciantes cartaxineses, tam\u00e9n fixo o propio cos romanos, grazas \u00e1 riqueza dos minerais, a madeira, a calidade das pedras das canteiras e incluso pola manufactura dunha das bebidas m\u00e1is populares do Imperio (unha mestura de vi\u00f1o, peixe e sal).\nTrala ca\u00edda do Imperio romano e as posteriores invasi\u00f3ns a \"civitas\" xixonesa foi abandonada, mais non se co\u00f1ecen as causas do seu despoboamento no transcurso da Alta Idade Media, per\u00edodo no que escasean as noticias sobre Xix\u00f3n, que revive para a Historia no intre no que o soberano Afonso X lle outorga , o 12 de maio de 1270, a condici\u00f3n de \"pobra\", feito que \u00e9 reflectido en documentos de San Vicente de Oviedo. Non obstante, esa reaparici\u00f3n hist\u00f3rica vese ensombrecida polos acontecementos que seguiron \u00e1 morte do rei Afonso XI, na seguinte centuria; Xix\u00f3n serve, ent\u00f3n, de escenario a un enfrontamento entre partidarios do rei lex\u00edtimo Pedro I e Henrique de Trast\u00e1mara(de Trans T\u00e1maris, \"m\u00e1is al\u00e1 do r\u00edo Tambre\"). No s\u00e9culo XIV gobernou Xix\u00f3n Rodrigo \u00c1lvarez Asturias, quen gobernaba os condados de Xix\u00f3n e Nore\u00f1a. Foi titor de Henrique de Trast\u00e1mara, fillo bastardo de Afonso XI, \u00f3 que Xix\u00f3n apoiou nos seus enfrontamentos co seu medio irm\u00e1n Pedro I. Henrique de Trast\u00e1mara] deu ao seu fillo, Afonso Enr\u00edquez, os condados de Xix\u00f3n e Nore\u00f1a, rebel\u00e1ndose contra o rei Xo\u00e1n I, e fac\u00e9ndose forte en Xix\u00f3n, en 1383, para rematar derrotado e feito prisioneiro. Escapa posteriormente a Francia e deixa \u00f3 mando da vila a s\u00faa esposa Isabel, quen en 1395 incendia a cidade antes de abandonala. Ent\u00f3n, o rei toma a determinaci\u00f3n de que Xix\u00f3n se incorpore \u00e1 Coroa.\nA repoboaci\u00f3n da vila comeza no s\u00e9culo XIV e en 1480 os Reis Cat\u00f3licos dan a s\u00faa autorizaci\u00f3n para que en Xix\u00f3n se constr\u00faa un porto e que se lle dean os medios para levalo a cabo. Dende ent\u00f3n a historia de Xix\u00f3n aparece vencellada estreitamente ao desenvolvemento do seu porto. No s\u00e9culo XV cr\u00e9ase o primeiro peirao de mar, complementado en 1552 cun peirao de terra. Xix\u00f3n comeza a s\u00faa actual fisionom\u00eda no s\u00e9culo XVII ao estenderse sobre o areal e a lagoa que pu\u00f1a cerco ao seu antigo asentamento. O Real Decreto de 1765 e o Regulamento de 1778 foron d\u00faas disposici\u00f3ns que permitiron ao porto de Xix\u00f3n o libre comercio coas colonias americanas, o que levou a vila a co\u00f1ecer un moderado crecemento urbano, cuxo ordenamento contemplouse no Plan de Melloras para a cidade dese\u00f1ado por Jovellanos e aprobado polo Concello en 1782.\nEn maio de 1809 \u00e9 ocupada polas tropas napole\u00f3nicas, para ser definitivamente abandonada polas mesmas en xaneiro de 1812.\nO auxe da explotaci\u00f3n do carb\u00f3n na conca central asturiana favoreceu as comunicaci\u00f3ns da cidade co ferrocarril Sama-Xix\u00f3n en 1856 e a construci\u00f3n en 1893 do novo porto de El Musel.\nXix\u00f3n pasou a ser ef\u00e9mera capital de Asturias tras ga\u00f1ar maioritariamente (64% dos votos) as elecci\u00f3ns de 1936 o Frente Popular. Dende o comezo da guerra civil sufriu bombardeos, tanto a\u00e9reos (principalmente, Lexi\u00f3n C\u00f3ndor) como mar\u00edtimos (cruceiro Almirante Cervera), ata que o 21 de outubro de 1937 foi ocupada polas tropas de Franco.\nA partir da ditadura franquista chegou o engalaxe dos sesenta coa creaci\u00f3n da factor\u00eda sider\u00farxica de Uninsa (1971), a ampliaci\u00f3n de El Musel e a inauguraci\u00f3n da autoestrada Y (A-66) en 1976, que mellorou as comunicaci\u00f3ns con Oviedo e Avil\u00e9s.\nEconom\u00eda.\nCidade tradicionalmente industrial, a econom\u00eda de Xix\u00f3n sufriu grandes cambios a partir das duras reconversi\u00f3ns do sector industrial desde a d\u00e9cada dos setenta.\nA engalaxe econ\u00f3mica de Xix\u00f3n iniciouse a finais do s\u00e9culo XIX, debido \u00e1 confluencia de varios factores:\nO modelo industrial xerado, t\u00edpico da primeira Revoluci\u00f3n Industrial, constaba xa que logo dun forte sector secundario, con gran presenza da industria met\u00e1lica, sider\u00farxica, cer\u00e1mica, vidro e t\u00e9xtil. O sector terciario, ademais da actividade comercial xerada pola cidade, inclu\u00edu a incipiente actividade tur\u00edstica do Xix\u00f3n da \u00e9poca, que tam\u00e9n aspirou a converterse nunha gran estaci\u00f3n balnearia. Con todo non chegou a prosperar o esperado debido ao tard\u00edo enlace ferroviario que conectou Asturias coa meseta.\nA seguinte etapa de gran crecemento econ\u00f3mico de Xix\u00f3n produciuse a finais da d\u00e9cada dos sesenta, debido \u00e1 construci\u00f3n da factor\u00eda de Uninsa (Ensidesa) e \u00e1 actividade do porto e dos estaleiros.\nTras unha dura crise e reconversi\u00f3n nos anos oitenta, na actualidade, o sector terciario \u00e9 o m\u00e1is importante da econom\u00eda xixonesa, seguido do sector secundario (industrias sider\u00farxicas e met\u00e1licas). O peso do sector primario na econom\u00eda do municipio \u00e9 practicamente irrelevante.\nO Concello de Xix\u00f3n ten unha d\u00e9beda p\u00fablica de 140,145 mill\u00f3ns de euros, sendo o municipio do Principado m\u00e1is endebedado en datos absolutos, e o terceiro en termos relativos (505 \u20ac/habitante) tras Carre\u00f1o (644 \u20ac/hab) e Oviedo (603 \u20ac/hab).\nPorto de Xix\u00f3n.\nEl Musel \u00e9 o primeiro porto espa\u00f1ol de mercador\u00edas a granel, o sexto na clasificaci\u00f3n xeral de portos espa\u00f1ois e o cuarto en resultados de explotaci\u00f3n. O Porto de Xix\u00f3n est\u00e1 equipado coas m\u00e1is modernas instalaci\u00f3ns, aptas para manipular todo tipo de tr\u00e1ficos.\nFestas.\nNo contexto da Semana Grande, o primeiro domingo de agosto ten lugar unha xira popular ao cerro de Santa Catalina co\u00f1ecida coma D\u00eda de Asturias en Xix\u00f3n, que outrora remataba cun grande desfile de carrozas polo centro da cidade.\nCidades irmandadas.\nXix\u00f3n est\u00e1 irmandada coas seguintes cidades:"}
{"id": "22565", "revid": "98629", "url": "https://gl.wikipedia.org/wiki?curid=22565", "title": "Monte Penalonga", "text": "O Monte Penalonga, de 509 m, \u00e9 a segunda altura da fronte monta\u00f1osa entre o r\u00edo Masma, r\u00edo Eo e Mar Cant\u00e1brico, tras o Monte Mondigo. Est\u00e1 situado no Concello de Ribadeo, se ben toda a ladeira norte pertence a Barreiros.\nO nome de Comado corresponde a todo o monte, se ben partes del reciben outras denominaci\u00f3ns, como o que v\u00e9n dado polo chan da s\u00faa zona alta; as\u00ed, \u00f3 punto m\u00e1is alto denom\u00ednaselle \"Pico Pena Longa\". Ch\u00e1maselle \"Chao do Comado\" a unha parte cha pr\u00f3xima \u00f3 punto m\u00e1is alto.\nO monte ten uns riscos na zona norte con vistas moi boas sobre a rasa Cant\u00e1brica e o mar, lugar de chegada da carreira 'medio quil\u00f3metro vertical' que se realiza a comezos de outono e \u00e9 un lugar prezado de lanzamento en parapente."}
{"id": "22570", "revid": "56817", "url": "https://gl.wikipedia.org/wiki?curid=22570", "title": "Condado de Ribadeo", "text": "O condado de Ribadeo \u00e9 un t\u00edtulo nobiliario galego, creado no s\u00e9culo XIV polo rei Henrique II de Castela.\nHistoria.\nEn 1369, logo da guerra polo trono entre Pedro I o Cruel e Henrique de Trast\u00e1mara, a vila de Ribadeo, pasou de estar baixo protecci\u00f3n real a ser un condado. O 20 de decembro de 1369, o franc\u00e9s Pedro Le Vesque de Vilaines (Pierre de Villaines, ou Pierre le Begue, segundo outras fontes, compa\u00f1eiro de Bertrand du Guesclin) recibiu o condado de Ribadeo de mans de Henrique II como pago polos seus servizos.\nAo pouco tempo, vendeu o condado a Rui L\u00f3pez Davalos, Condestable de Castela, que se converteu no II conde de Ribadeo e que caeu en desgraza ante o novo rei Xo\u00e1n II, o cal se viu na obriga, a falta de descendencia por parte do conde, de dividi-lo condado (outra versi\u00f3n indica que sinxelamente, pola ca\u00edda en desgraza, o condado reverteu na Coroa).\nEn 1431 Xo\u00e1n II volveuno a conceder no seu conxunto a Rodrigo de Villandrando. O t\u00edtulo levou posteriormente parello o comer co Rei o d\u00eda de Epifan\u00eda e levar o traxe que puxese o Rei ese d\u00eda, como consecuencia de que o conde librara ao Rei de caer en mans do Infante don Henrique.\nA comezo da idade moderna, cara a 1500 Ribadeo aparece en definitiva baixo o dominio particular dos seus condes, no que atinxe \u00f3 seu goberno, e dende o punto de vista econ\u00f3mico da vila encontr\u00e1base estreitamente vinculada \u00e1 econom\u00eda do oc\u00e9ano Atl\u00e1ntico, grazas \u00e1s exportaci\u00f3ns de madeira en direcci\u00f3n a Sevilla e Lisboa, a construci\u00f3n de naos e \u00e1 emigraci\u00f3n cara a Sevilla e as Indias.\nDespois dunha sucesi\u00f3n de condes, o condado seguiu unificado ata que co casamento de Rodrigo de Silva e Sarmiento de Villandrando e a III dona da familia de H\u00edjar, incorporouse, no canto o t\u00edtulo o condado da Casa de H\u00edjar at\u00e9 1877, cando chega \u00f3 XXIV conde de Ribadeo e XVI duque de H\u00edjar, Afonso de Silva y Fern\u00e1ndez de C\u00f3rdoba (Alfonso de Silva y Campbell). Trala s\u00faa morte en 1955, pasou \u00e1 Casa de Alba. A herdeira foi a s\u00faa neta Cayetana Fitz-James Stuart, XXV condesa de Ribadeo, quen o cedeu en 2013 \u00f3 seu fillo Alfonso Mart\u00ednez de Irujo, XXVI conde de Ribadeo.\nOutros t\u00edtulos nobiliarios relacionados con Ribadeo.\nO 25 de xu\u00f1o de 2002 o Rei Xo\u00e1n Carlos I de Espa\u00f1a concedeulle o t\u00edtulo de \"Marqu\u00e9s de la R\u00eda de Ribadeo con Grandeza de Espa\u00f1a\" a Leopoldo Calvo-Sotelo."}
{"id": "22571", "revid": "56817", "url": "https://gl.wikipedia.org/wiki?curid=22571", "title": "Fase", "text": "O termo fase pode referirse:"}
{"id": "22572", "revid": "85894", "url": "https://gl.wikipedia.org/wiki?curid=22572", "title": "Fase dunha onda", "text": "A fase indica a situaci\u00f3n moment\u00e1nea nun ciclo dunha magnitude que var\u00eda ciclicamente, sendo a fracci\u00f3n do per\u00edodo transcorrido dende o instante correspondente ao estado tomado como referencia. P\u00f3dese representar un ciclo nun c\u00edrculo de 360\u00ba, dicindo que a fase \u00e9 a diferenza en graos entre un punto dentro deste c\u00edrculo e o seu comezo; unha rotaci\u00f3n de 360\u00ba \u00e9 equivalente a un ciclo completo.\nProblemas de fase.\nNos sinais complexos resulta m\u00e1is complicado. A cancelaci\u00f3n total \u00e9 imposible porque d\u00faas ondas nunca son completamente iguais; non obstante, o que si se cancela, sobre todo, son os graves, a\u00ednda que os medios perden moita forza e nos agudos prod\u00facese un efecto chamado \"phaser\", que suma unhas frecuencias e resta outras. A raz\u00f3n pola que se cancelan os graves e non os agudos \u00e9 a probabilidade: para que se cancelen d\u00faas ondas por completo, te\u00f1en que ser iguais e coincidir perfectamente os picos e os vales dunha cos da outra, e iso \u00e9 imposible, pero si que suceder\u00e1 a reduci\u00f3n de graves de forma notable cando os valores negativos dunha onda sexan os valores positivos doutra. Os graves, por seren ondas m\u00e1is longas, \u00e9 m\u00e1is probable que coincidan en fase, pero os agudos comp\u00f3\u00f1ense de vales e depresi\u00f3ns moito m\u00e1is repetidos e estreitos, polo que a coincidencia \u00e9 practicamente imposible.\nOs desfases prod\u00facense entre dous sinais que, por proviren de diferentes micr\u00f3fonos ou instrumentos, \u00e9 dicir, diferentes impedancias, non tardan o mesmo tempo en facer o percorrido entre \"IN\" e \"OUT\", polo que as ondas propias de cada sinal poden interferir entre si polo anteriormente explicado. Tam\u00e9n os desfases poden ser producidos por fallos t\u00e9cnicos, como investidores de fase e procesadores mal axustados ou cables soldados de forma contraria \u00e1 normalmente empregada. Frecuentemente os desfases son inaudibles e non molestan na mestura, ou na propia gravaci\u00f3n, pero noutras ocasi\u00f3ns o desfase \u00e9 perfectamente apreciable pola perda notable na secci\u00f3n de graves.\nSoluci\u00f3ns.\nA fase pode ser un problema de moi dif\u00edcil soluci\u00f3n nunha gravaci\u00f3n con varios micr\u00f3fonos, sobre todo cando se gravan bater\u00edas. Se non se ten en conta a fase, conseguirase un son contundente; \u00e9 dicir, se o son da caixa entra polo seu micr\u00f3fono e tam\u00e9n polos micr\u00f3fonos a\u00e9reos, a fase destes tres micr\u00f3fonos debe ser a mesma, porque se non aparecer\u00e1 o problema do desfase e perderase forza na gama de graves, sucedendo este contratempo con calquera interacci\u00f3n entre micr\u00f3fonos.\nO certo \u00e9 que os problemas de fase son algo bastante habitual e na maior\u00eda dos casos apr\u00e9cianse co o\u00eddo: cando se sente que o son non ten graves s\u00e1bese que est\u00e1 f\u00f3ra de fase, a\u00ednda que para se decatar disto dunha forma moito m\u00e1is precisa e profesional neces\u00edtase un \"medidor de fase\" (alg\u00fans \"plug-ins\" incl\u00faeno). Cando se sabe que existe este desfase p\u00f3dese optar por varias soluci\u00f3ns eficaces e doadas de executar, como redistribu\u00edr os micr\u00f3fonos empregados dunha forma sutil; cando haxa dous micr\u00f3fonos f\u00f3ra de fase d\u00e9bese mover un deles, e un cambio dalg\u00fans cent\u00edmetros pode ser suficiente, probando pouco a pouco se os graves volven amosar o seu brillo normal.\nA soluci\u00f3n m\u00e1is com\u00fan, un bot\u00f3n no \"previo\" do micr\u00f3fono ou na propia canle da mesa de mesturas de son que inviste a polaridade do sinal el\u00e9ctrico, non sempre funciona; \u00e9 un cambio de 180\u00ba e, en moitos casos, iso pode ser demasiado. Existen ademais outros aparatos que poden arranxar este problema variando a fase dende 0\u00ba a 180\u00ba con todos os pasos intermedios; te\u00f1en un circu\u00edto interno de retardo que se pode cambiar ata atopar un punto que guste, fac\u00e9ndoo de o\u00eddo.\nRepresentaci\u00f3n matem\u00e1tica.\nNo caso dunha onda sinuosidal que avanza no sentido dos x crecentes, se formula_1 \u00e9 a amplitude, formula_2 a pulsaci\u00f3n (en radi\u00e1ns por segundo), k o n\u00famero de onda (en 1/m), t o tempo (en segundos) e x a posici\u00f3n (en metros), p\u00f3dese escribir:\nO \u00e1ngulo de fase desta onda \u00e9 o argumento formula_3 no caso xeral toda onda estacionaria p\u00f3dese representar mediante unha funci\u00f3n do tipo:\nE nese caso xeral a fase \u00e9 o argumento da funci\u00f3n que cont\u00e9n a dependencia do tempo \u00e9 a fase formula_4, sendo formula_5, a fase inicial.\nNon se pode determinar o \u00e1ngulo de fase dunha onda base\u00e1ndose nunha soa medida da onda. Medindo os valores en funci\u00f3n do tempo ou da posici\u00f3n, p\u00f3dese deducir o \u00e1ngulo de fase, pero cunha indeterminaci\u00f3n dun m\u00faltiplo enteiro de formula_6.\nEn realidade, o valor do \u00e1ngulo de fase non \u00e9 moi \u00fatil. O valor verdadeiramente \u00fatil \u00e9 a diferenza de fase ou desfase entre dous sitios, dous instantes ou d\u00faas ondas.\nO termo fase no marco da teor\u00eda ondulatoria, designa a posici\u00f3n relativa dentro dun ciclo, sexa este ciclo unha variaci\u00f3n no tempo, no espazo ou respecto doutra vari\u00e1bel calquera.\nNo caso das ondas m\u00e1is empregadas para a an\u00e1lise e resoluci\u00f3n de problemas ondulatorios, o das ondas monocrom\u00e1ticas tense que\nonde \"A\"0 \u00e9 a amplitude, \u03c9 \u00e9 a frecuencia angular (en radians por segundo), \"k\" \u00e9 o n\u00famero de ondas (en 1/m), \"t\" \u00e9 o tempo (en segundos), \"x\" \u00e9 a posici\u00f3n, e \u03b1 \u00e9 a fase.\nEste uso procede do feito de que, en matem\u00e1ticas, o termo fase se emprega como sin\u00f3nimo de argumento dunha funci\u00f3n trigonom\u00e9trica cando este non ten significado de \u00e1ngulo espacial.\nNotas.\nhttp://www.hispasonic.com/tutoriales/fase-cara-oculta-audio/37845"}
{"id": "22573", "revid": "6074713", "url": "https://gl.wikipedia.org/wiki?curid=22573", "title": "Nightfall in Middle-Earth", "text": "Nightfall in Middle-Earth \u00e9 o oitavo \u00e1lbum oficial do grupo alem\u00e1n Blind Guardian. Editado e publicado en 1998, consta de 22 temas que versan sobor da obra p\u00f3stuma de Tolkien \"O Silmarillion\". As\u00ed, o tema central da mesma \u00e9 a \"ca\u00edda da noite na Terra Media\", que constit\u00fae non s\u00f3 unha met\u00e1fora coma a fin dun tempo de beatitude e paz na Terra Media Tolkeniana, sen\u00f3n que \u00e9 o n\u00facleo central da propia historia: os \"Silmarils\" son xoias creadas a partir das \u00e1rbores que iluminanran nun tempo a Terra Media; cando estas foron destru\u00eddas, os derradeiros vestixios desa luz son os que est\u00e1n atrapados nesas xoias creadas por F\u00ebanor, o que as converte en obxectivo de Melkor.\nNo disco, Blind Guardian utiliza todo un arsenal de li\u00f1as mel\u00f3dicas, acompa\u00f1amentos e coros, para recrear dalgunha maneira as li\u00f1as mestras do libro. As\u00ed, a canci\u00f3ns \"esp\u00eddicas\" tal como a \"Maldici\u00f3n de Mandos\" (\"The Curse of F\u00ebanor\": A maldici\u00f3n de Feanor; Mandos mald\u00ed a F\u00ebanor e a s\u00faa familia por atacar e asasinar os seus propios parentes para sa\u00edr en persecuci\u00f3n de Melkor) ou \"A Canci\u00f3n da Pena\" (\"The Sorrow Song\") atopan o seu contrapunto en canci\u00f3ns de li\u00f1as moito m\u00e1is lentas (\"Noldor\", \"The Eldar\"). Para maior efecticismo, entre as canci\u00f3ns intercalan pequenas pasaxes instrumentais, breves composici\u00f3ns ou simplemente alg\u00fan texto dalg\u00fan personaxe.\nEn canto \u00e1s tem\u00e1ticas do disco, case que exclusivamente se cingue \u00e1 maldici\u00f3n e a impotencia ante a mesma, que antes ou despois deriva en resignaci\u00f3n (\"The Eldar\").\nCabe subli\u00f1ar tam\u00e9n que o \u00e1lbum non segue necesariamente a mesma orde cronol\u00f3xica c\u00f3 libro."}
{"id": "22574", "revid": "15490", "url": "https://gl.wikipedia.org/wiki?curid=22574", "title": "Carlos Mar\u00eda Isidro de Borb\u00f3n", "text": "Carlos Mar\u00eda Isidro Benito de Borb\u00f3n, Infante de Espa\u00f1a, nado en Madrid o 29 de marzo de 1788 e finado en Trieste o 10 de marzo de 1855, foi o segundo fillo do rei Carlos IV de Espa\u00f1a e de Mar\u00eda Lu\u00edsa de Parma, e irm\u00e1n de Fernando VII. Tam\u00e9n foi co\u00f1ecido como Don Carlos. Foi o primeiro pretendente carlista ao trono de Espa\u00f1a co nome de Carlos V de Espa\u00f1a.\nTraxectoria.\nNaceu no Palacio Real de Madrid. Entre 1808 e 1814 viviu prisioneiro de Napole\u00f3n en Valen\u00e7ay cos seus irm\u00e1ns. En 1814 volveu co resto da familia real a Madrid e xurou a constituci\u00f3n de 1812. En setembro de 1816 casou coa s\u00faa sobri\u00f1a a infanta Mar\u00eda Francisca de Portugal, filla do rei Xo\u00e1n VI de Portugal e de Carlota Xoaquina, irm\u00e1 de Carlos. A parella tivo tres fillos: Carlos Lu\u00eds (1818-1861), Xo\u00e1n (1822-1887) e Fernando (1824-1861).\nCarlos era unha persoa moi relixiosa, que cr\u00eda no dereito divino da monarqu\u00eda e na sucesi\u00f3n lex\u00edtima, polo que a pesar dos intentos dos seus partidarios de tomar as armas contra o seu irm\u00e1n, sempre lle foi fiel.\nPragm\u00e1tica Sanci\u00f3n.\nEn maio de 1830 Fernando VII publicou a Pragm\u00e1tica Sanci\u00f3n que permit\u00eda \u00e1s mulleres suceder ao trono espa\u00f1ol, ao igual que os seus fillos. O decreto fora orixinalmente aprobado polas Cortes en 1789 pero nunca se promulgara oficialmente. Ata ent\u00f3n Carlos fora o herdeiro do seu irm\u00e1n. \nO 10 de outubro de 1830 a cuarta esposa de Fernando VII, a princesa\u00a0napolitana\u00a0Mar\u00eda Cristina de Borb\u00f3n-D\u00faas Sicilias, sobri\u00f1a de Fernando e 22 anos m\u00e1is nova ca el, deulle unha filla, que levou o nome de Isabel e desprazou ao seu t\u00edo da li\u00f1a de sucesi\u00f3n.\nOs apost\u00f3licos continuaron a apoiar os dereitos de Carlos ao trono, ao considerar a Pragm\u00e1tica Sanci\u00f3n ilegal e intrigaron a favor de Carlos. En marzo de 1833 Fernando suxeriu a Carlos que se trasladase a Portugal coa s\u00faa familia.\nEn abril de 1833, Fernando chamou a Carlos a xurar fidelidade a Isabel como Princesa de Asturias, mais Carlos rexeitou reco\u00f1ecela e renunciar aos seus dereitos \u00e1 coroa polo que Fernando VII reaccionou prohib\u00edndolle volver a Espa\u00f1a.\nCarlos V.\nTras a morte de Fernando VII o 29 de setembro de 1833, Carlos emitiu o manifesto de Abrantes o 1 de outubro no que declaraba a s\u00faa ascensi\u00f3n ao trono co nome de Carlos V e deu comezo \u00e1 Primeira guerra carlista, entre \"\"isabelinos\" -os partidarios de Isabel II-, tam\u00e9n chamados \"cristinos\" pola s\u00faa nai, que asumira a\u00a0rexencia- e \"carlistas\"\", partidarios de Carlos Mar\u00eda Isidro.\nEn maio de 1834, tras a derrota dos miguelistas na guerra civil portuguesa, Carlos marchou para Inglaterra`pese \u00e1s protestas das autoridades espa\u00f1olas, onde chegou o 18 de xu\u00f1o, pero axi\u00f1a trasladouse a Francia para entrar en Espa\u00f1a pola fronteira de Navarra o 9 de xullo. En outubro de 1834 un decreto privouno dos seus dereitos como Infante de Espa\u00f1a e que foi confirmado polas Cortes en 1847.\nCarlos permaneceu en Espa\u00f1a durante cinco anos e mantivo unha corte itinerante, acompa\u00f1ando ao seu ex\u00e9rcito, pero sen amosar dotes militares. No ver\u00e1n de 1837 dirixiu a co\u00f1ecida como Expedici\u00f3n Real, na que \u00e1 fronte de gran parte dos seus homes marchou por Catalu\u00f1a e o Maestrazgo ata chegar \u00e1s portas de Madrid, pero non se decidiron a atacar e retir\u00e1ronse acosados por Baldomero Espartero. Tras a expedici\u00f3n Carlos emprendeu unha purga entre os seus principais colaboradores.\nEn outubro de 1837, logo da morte da s\u00faa primeira muller, casou coa s\u00faa sobri\u00f1a Mar\u00eda Teresa e en xu\u00f1o de 1838 nomeou a Rafael Maroto como comandante en xefe, que se dedicou a reorganizar o ex\u00e9rcito, pero que afrontou escasas acci\u00f3ns b\u00e9licas. En febreiro de 1839 mandou fusilar a tres xenerais diante a sospeita que estiveran organizando un complot contra el e esixiu a Carlos a destituci\u00f3n de todos os seus opo\u00f1entes, \nCarlos destitu\u00eduno o 21 de febreiro e declarouno traidor, a\u00ednda que o 25 de febreiro recuou e accedeu \u00e1s s\u00faas petici\u00f3ns. Maroto comezou negociaci\u00f3ns secretas cos isabelinos que remataron en 1839 coa sinatura do Convenio de O\u00f1ate, tam\u00e9n co\u00f1ecido como abrazo de Vergara.\nO 14 de setembro de 1839 cruzou a fronteira francesa e o goberno franc\u00e9s decidiu instalalo en Bourges coa s\u00faa muller e fillo, al\u00ed o 18 de maio de 1845 abdicou no seu fillo Carlos Lu\u00eds, que adoptou o t\u00edtulo de Carlos VI. Tras a s\u00faa abdicaci\u00f3n usou o t\u00edtulo de conde de Molina."}
{"id": "22578", "revid": "54334", "url": "https://gl.wikipedia.org/wiki?curid=22578", "title": "Procesamento da linguaxe natural", "text": "O Procesamento da Linguaxe Natural (\"PLN\", ou \"NLP\"; \"Natural Language Processing\") \u00e9 unha subdisciplina da intelixencia artificial e unha das aplicaci\u00f3ns m\u00e1is \u00fatiles da ling\u00fc\u00edstica computacional. O PLN oc\u00fapase da formulaci\u00f3n e investigaci\u00f3n de mecanismos eficaces computacionalmente para a comunicaci\u00f3n entre persoas ou entre persoas e m\u00e1quinas por medio de linguaxe natural. O PLN non trata da comunicaci\u00f3n por medio de linguaxes naturais dunha forma abstracta, sen\u00f3n que procura dese\u00f1ar mecanismos para comunicarse que sexan eficaces computacionalmente -que se poidan realizar por medio de programas que executen ou simulen a comunicaci\u00f3n. Os modelos aplicados enf\u00f3canse non s\u00f3 \u00e1 comprensi\u00f3n da linguaxe de por si, sen\u00f3n a aspectos xerais cognitivos humanos e \u00e1 organizaci\u00f3n da memoria. A linguaxe natural serve s\u00f3 de medio para estudar estes fen\u00f3menos.\nHistoria.\nO Procesamento da Linguaxe Natural (PLN) \u00e9 unha das pedras angulares temper\u00e1s da intelixencia artificial (IA). A traduci\u00f3n autom\u00e1tica, por exemplo, naceu a fins da d\u00e9cada dos corenta, antes de que se acu\u00f1ara a propia expresi\u00f3n \u00abIntelixencia Artificial\u00bb. Non obstante, o PLN desempe\u00f1ou m\u00faltiples papeis no contexto da IA, e a s\u00faa importancia dentro deste campo ten crecido e decrecido a consecuencia de cambios tecnol\u00f3xicos e cient\u00edficos. Os primeiros intentos de traducir textos por ordenador a fins dos anos corenta e durante os cincuenta fracasaron debido \u00e1 escasa potencia dos ordenadores e \u00e1 escasa sofistificaci\u00f3n ling\u00fc\u00edstica. Por\u00e9n, os esforzos realizados nas d\u00e9cadas dos sesenta e os setenta para producir interfaces en linguaxe natural para bases de datos e outras aplicaci\u00f3ns inform\u00e1ticas obtiveron un certo grao significativo de \u00e9xito. A d\u00e9cada dos oitenta e a principios dos noventa veu rexurdir a investigaci\u00f3n no terreo da Traduci\u00f3n Autom\u00e1tica.\nDificultades no procesamento de linguaxes naturais.\nAmbig\u00fcidade.\nA linguaxe natural \u00e9 inherentemente ambigua a diferentes niveis:\nPara resolver estes e outros tipos de ambig\u00fcidades, o problema central no PLN \u00e9 a traduci\u00f3n de entradas en linguaxe natural a unha representaci\u00f3n interna sen ambig\u00fcidade, como \u00e1rbores de an\u00e1lise.\nDetecci\u00f3n de separaci\u00f3n entre as palabras.\nNa lingua falada, non se acostuman facer pausas entre palabra e palabra. O lugar no que se debe separar as palabras a mi\u00fado depende de cal \u00e9 a posibilidade que mante\u00f1a un sentido l\u00f3xico tanto gramatical como contextual. Na lingua escrita, idiomas como o chin\u00e9s mandar\u00edn tampouco te\u00f1en separaci\u00f3ns entre as palabras.\nRecepci\u00f3n imperfecta de datos.\nAcentos estranxeiros, rexionalismos ou dificultades na produci\u00f3n da fala, erros de mecanografado ou expresi\u00f3ns non gramaticais, erros na lectura de textos mediante OCR\nCompo\u00f1entes.\nA an\u00e1lise das palabras para extraer ra\u00edces, trazos flexivos, unidades l\u00e9xicas compostas e outros fen\u00f3menos.\nA an\u00e1lise da estrutura sint\u00e1ctica da frase mediante unha gram\u00e1tica da lingua en cuesti\u00f3n.\nA extracci\u00f3n do significado da frase, e a resoluci\u00f3n de ambig\u00fcidades l\u00e9xicas e estruturais.\nA an\u00e1lise do texto m\u00e1is al\u00e1 dos l\u00edmites da frase, por exemplo, para determinar os antecedentes referenciais dos pronomes.\nEstruturar cada frase do texto co fin de expresar o significado adecuado.\nA xeraci\u00f3n da cadea lineal de palabras a partir da estrutura xeral da frase, coas s\u00faas correspondentes flexi\u00f3ns, concordancias e restantes fen\u00f3menos sint\u00e1cticos e morfol\u00f3xicos.\nAplicaci\u00f3ns.\nAs principais tarefas de traballo na \u00e1rea do PLN son:"}
{"id": "22579", "revid": "346", "url": "https://gl.wikipedia.org/wiki?curid=22579", "title": "Procesamento da Linguaxe Natural", "text": ""}
{"id": "22581", "revid": "6939", "url": "https://gl.wikipedia.org/wiki?curid=22581", "title": "Alan Mathison Turing", "text": ""}
{"id": "22583", "revid": "85894", "url": "https://gl.wikipedia.org/wiki?curid=22583", "title": "GATE", "text": "GATE (General Architecture for Text Engineering) (Arquitectura Xeral para a Enxe\u00f1er\u00eda de Textos) \u00e9 un proxecto emprendido polo grupo de procesamento da linguaxe natural da Universidade de Sheffield que trata de reunir as ferramentas precisas para o procesamento da linguaxe natural mediante aplicaci\u00f3ns inform\u00e1ticas."}
{"id": "22594", "revid": "289", "url": "https://gl.wikipedia.org/wiki?curid=22594", "title": "Hexadecimal", "text": ""}
{"id": "22595", "revid": "75439", "url": "https://gl.wikipedia.org/wiki?curid=22595", "title": "Base", "text": "O termo base pode referirse a:"}
{"id": "22596", "revid": "289", "url": "https://gl.wikipedia.org/wiki?curid=22596", "title": "Octal", "text": ""}
{"id": "22597", "revid": "56817", "url": "https://gl.wikipedia.org/wiki?curid=22597", "title": "C\u00f3digo octal", "text": "O c\u00f3digo octal \u00e9 un sistema de numeraci\u00f3n que utiliza a base de oito cifras, as cales corresponden \u00f3s nosos n\u00fameros de 0 a 7. \u00dasase sobre todo na inform\u00e1tica pola s\u00faa capacidade de condensar n\u00fameros binarios de tres en tres cifras ou algarismos.\nOs n\u00fameros octais poden constru\u00edrse a partir de n\u00fameros binarios agrupando cada tres d\u00edxitos consecutivos destes \u00faltimos (de dereita a esquerda) e obtendo o seu valor en c\u00f3digo decimal. Por exemplo, o n\u00famero binario para 74 (en decimal) \u00e9 1001010 (en binario), agrupari\u00e1molo como 1\u00a0001\u00a0010. De modo que o n\u00famero decimal 74 en octal \u00e9 112.\nEn inform\u00e1tica, \u00e1s veces util\u00edzase a numeraci\u00f3n octal no canto da hexadecimal. Ten a vantaxe de que non require utilizar outros s\u00edmbolos diferentes dos d\u00edxitos.\nM\u00e9todos de conversi\u00f3n.\nDecimal.\nPara converter un n\u00famero en base decimal a base octal div\u00eddese devandito n\u00famero entre 8, deixando o residuo e dividindo o cociente sucesivamente por 8 ata obter residuo 0, daquela os restos das divisi\u00f3ns lidos en orde inverso indican o n\u00famero en octal.\nPara pasar de base 8 a base decimal, s\u00f3 hai que multiplicar cada cifra por 8 elevado \u00e1 posici\u00f3n da cifra, e sumar o resultado.\nBinario.\n\u00c9 m\u00e1is f\u00e1cil pasar de binario a octal, porque s\u00f3 hai que agrupar de 3 en 3 os d\u00edxitos binarios, as\u00ed, o n\u00famero 74 (en decimal) \u00e9 1001010 (en binario), agrupari\u00e1molo como 1 / 001 / 010, despois obtemos o n\u00famero en decimal de cada un dos n\u00fameros en binario obtidos: 1=1, 001=1 e 010=2. De modo que o n\u00famero decimal 74 en octal \u00e9 112.\nSistema de numeraci\u00f3n octal.\nO sistema de numeraci\u00f3n octal \u00e9 un sistema de numeraci\u00f3n en base 8, unha base que \u00e9 potencia exacta de 2 ou da numeraci\u00f3n binaria. Esta caracter\u00edstica fai que a conversi\u00f3n a binario ou viceversa sexa bastante simple. O sistema octal usa 8 d\u00edxitos (0, 1, 2, 3, 4, 5, 6, 7) e te\u00f1en o mesmo valor que no sistema de numeraci\u00f3n decimal.\nO teorema fundamental aplicado ao sistema octal ser\u00eda o seguinte:\nformula_1\nformula_2\nComo o sistema de numeraci\u00f3n octal usa a notaci\u00f3n posicional ent\u00f3n para o n\u00famero 3452,32 temos que: \n2*80 + 5*81 + 4*82 + 3*83 + 3*8\u22121 + 2*8\u22122 = 2 + 40 + 4*64 + 3*512 + 3*0,125 + 2*0,015625 = 2 + 40 + 256 + 1536 + 0,375 + 0,03125 = 1834 + 0,40625d\nEnt\u00f3n, 3452,32q = 1834,40625d \nO sub \u00edndice \"q\" indica n\u00famero octal, \u00fasase a letra q para evitar confusi\u00f3n entre a letra 'ou' e o n\u00famero 0. En inform\u00e1tica, \u00e1s veces util\u00edzase a numeraci\u00f3n octal no canto da hexadecimal. Ten a vantaxe de que non require utilizar outros s\u00edmbolos diferentes dos d\u00edxitos. \u00c9 posible que a numeraci\u00f3n octal us\u00e1sese no pasado en lugar da decimal, por exemplo, para contar os espazos interdixitais ou os dedos distintos dos polgares.\n\u00c9 utilizado como unha forma abreviada de representar n\u00fameros binarios que empregan caracteres de seis bits. Cada tres bits (medio car\u00e1cter) \u00e9 convertido nun \u00fanico d\u00edxito octal (do grego \"okt\u014d\" 'oito')\nIsto \u00e9 moi importante por iso.\nFracci\u00f3ns.\nA numeraci\u00f3n octal \u00e9 tan boa como a binaria e a hexadecimal para operar con fracci\u00f3ns, posto que o \u00fanico factor primo para as s\u00faas bases \u00e9 2. Todas as fracci\u00f3ns que te\u00f1an un denominador distinto dunha potencia de 2 ter\u00e1n un desenvolvemento octal xornal."}
{"id": "22598", "revid": "1576", "url": "https://gl.wikipedia.org/wiki?curid=22598", "title": "Sistema numeral hexadecimal", "text": ""}
{"id": "22599", "revid": "1576", "url": "https://gl.wikipedia.org/wiki?curid=22599", "title": "Sistema numeral octal", "text": ""}
{"id": "22600", "revid": "6465035", "url": "https://gl.wikipedia.org/wiki?curid=22600", "title": "Alexandre B\u00f3veda", "text": "Alexandre B\u00f3veda Iglesias, nado en Ourense o 4 de xu\u00f1o de 1903 e fusilado no monte da Caeira, en Poio, o 17 de agosto de 1936, foi un dos intelectuais galeguistas m\u00e1is relevantes da Segunda Rep\u00fablica Espa\u00f1ola en Galiza, chegando a ser o motor do Partido Galeguista segundo palabras do propio Castelao.\nTraxectoria.\nDende moi neno adicouse \u00f3 estudo do franc\u00e9s e da contabilidade. Estudou peritaxe mercantil na Escola de Comercio da Coru\u00f1a por libre, \u00f3 mesmo tempo que impart\u00eda clases \u00f3s m\u00e1is novos nun colexio de Ourense. Asiduo lector da \"Revista N\u00f3s\" pronto comezou a escribir en \"La Zarpa\" de Basilio \u00c1lvarez. Foi nas follas deste xornal onde se deu a co\u00f1ecer como un gran comunicador.\nM\u00e1is adiante, participou nunhas oposici\u00f3ns en Madrid a unha das dez prazas de xefe de Facenda do estado conseguindo o n\u00famero un en 1924. Por este motivo Jos\u00e9 Calvo Sotelo ofr\u00e9celle un posto no seu Comit\u00e9 de Intervenci\u00f3n de Cambios; por\u00e9n Alexandre rexeitou a oferta e volveu a Galiza para traballar na delegaci\u00f3n de facenda de Ourense. Tras aprobar outras oposici\u00f3ns marchou a Pontevedra a ocupar o posto de Xefe de Contabilidade con tan s\u00f3 23 anos. Pronto tomou contacto co faladoiro que presid\u00edan Castelao e Ant\u00f3n Losada Di\u00e9guez no Caf\u00e9 M\u00e9ndez N\u00fa\u00f1ez e viuse envolto nas actividades dos dous galeguistas. \u00c1mbolos dous introduc\u00edrono na pol\u00edtica e noutros campos, como a Sociedad Coral Polif\u00f3nica de Pontevedra, onde co\u00f1eceu a Amalia \u00c1lvarez Gallego (filla de Xerardo \u00c1lvarez Limeses), coa que casou o 20 de outubro de 1930 no Convento de San Xo\u00e1n de Poio e coa que tivo cinco fillos.\nEn 1930 conv\u00e9rtese no primeiro director da Caixa de Aforros Provincial de Pontevedra. En 1928 e 1929 recibira unha bolsa da Deputaci\u00f3n de Pontevedra para viaxar a Barcelona e Guip\u00fascoa para estudar o funcionamento das Caixas de Aforros.\nEn 1932 participou na asemblea pro-estatuto que se celebrou en Santiago de Compostela e resultou elixido membro da comisi\u00f3n redactora. Tivo un papel moi activo na redacci\u00f3n do estatuto e na Asemblea de municipios que se creou para debatelo. En 1933 foi elixido membro do Comit\u00e9 da Autonom\u00eda presidido por Bibiano Fern\u00e1ndez Osorio-Tafall. O 20 de outubro de 1934 publicouse unha orde ministerial impo\u00f1\u00e9ndolle un destino administrativo forzoso na delegaci\u00f3n de facenda de C\u00e1diz. Retornou no outubro do ano 1935 a Galiza \u00f3 obter unha praza na delegaci\u00f3n de facenda de Vigo.\nEn 1936 participou na campa\u00f1a electoral, \u00e1 que acode como candidato da Fronte Popular pola provincia de Ourense mentres tomaba posesi\u00f3n dun cargo na delegaci\u00f3n de facenda de Pontevedra. Tralo golpe de estado foi detido o 20 de xullo de 1936 acusado de traiz\u00f3n e condenado a morte nun xu\u00edzo celebrado o 13 de agosto dese mesmo ano. A sentenza executouse o 17 de agosto na Caeira (Poio). Na madrugada antes do seu fusilamento escribiu varias cartas, a derradeira delas dic\u00eda as\u00ed:\nNo mencionado xu\u00edzo sumar\u00edsimo, Alexandre B\u00f3veda verbalizou unhas palabras que o erixir\u00edan definitivamente como un emblema hist\u00f3rico do galeguismo:\nXos\u00e9 Sesto, tras a execuci\u00f3n, colocou a bandeira baixo a chaqueta de B\u00f3veda.\nEst\u00e1 enterrado no camposanto de Santo Amaro.\nAlexandre B\u00f3veda \u00e9 un dos mitos do galeguismo. Foi convertido en m\u00e1rtir pola defensa da liberdade e dos seus ideais. Na data da s\u00faa morte cel\u00e9brase actualmente o D\u00eda da Galiza M\u00e1rtir.\nQuerela arxentina contra os crimes do franquismo.\nEn 2019 a s\u00faa familia incorporouse \u00e1 Querela arxentina contra os crimes do franquismo."}
{"id": "22607", "revid": "785", "url": "https://gl.wikipedia.org/wiki?curid=22607", "title": "Barbosa", "text": "Barbosa pode ser un top\u00f3nimo e referirse \u00e1s cidades de:\nBarbosa \u00e9 tam\u00e9n un apelido com\u00fan no sur de Galicia en Portugal e no Brasil:\nBarbosa tam\u00e9n \u00e9:"}
{"id": "22610", "revid": "23204", "url": "https://gl.wikipedia.org/wiki?curid=22610", "title": "Estados Confederados de Am\u00e9rica", "text": "Os Estados Confederados de Am\u00e9rica (en ), tam\u00e9n chamados a Confederaci\u00f3n e Estados Confederados, foi un Estado formado polos once estados meridionais dos Estados Unidos de Am\u00e9rica entre 1861 e 1865. Como a s\u00faa existencia nunca foi reco\u00f1ecida no plano internacional, a s\u00faa fronteira setentrional \u00e9 incerta, pero ao leste limitaba co oc\u00e9ano Atl\u00e1ntico e ao sur ti\u00f1a fronteira con M\u00e9xico e o golfo hom\u00f3nimo. O goberno confederado reclamaba un territorio de 1\u00a0995\u00a0392\u00a0km\u00b2 e unha poboaci\u00f3n de 9\u00a0103\u00a0332 habitantes, dos cales 3\u00a0521\u00a0110 eran escravos, segundo o censo de 1860.\nSete estados proclamaron a s\u00faa secesi\u00f3n dos Estados Unidos antes de que Abraham Lincoln fose investido presidente, catro m\u00e1is fixeron o mesmo despois de que a guerra civil dos Estados Unidos comezase coa batalla de Fort Sumter. Os Estados Unidos de Am\u00e9rica (\"a Uni\u00f3n\") sostivo que a secesi\u00f3n era ilegal e negou o reco\u00f1ecemento \u00e1 Confederaci\u00f3n. A\u00ednda que os gobernos europeos non reco\u00f1eceron oficialmente a creaci\u00f3n desta Confederaci\u00f3n, o Reino Unido vendeu buques de guerra e abasteceunos de subministraci\u00f3ns por intereses comerciais.\nCando Robert E. Lee e outros xenerais confederados se renderon na primavera de 1865, a Confederaci\u00f3n colapsouse, finalizando a guerra sen unha posterior guerra de guerrillas. Seguidamente, produciuse un proceso, bautizado como a Reconstruci\u00f3n, que durou m\u00e1is dunha d\u00e9cada, e que dotou os escravos liberados de dereitos civ\u00eds e dereito ao voto, expulsando os l\u00edderes da derrotada Confederaci\u00f3n dos seus cargos, e readmitindo aos estados a s\u00faa representaci\u00f3n no Congreso de forma permanente.\nHistoria.\nCausas da secesi\u00f3n.\nSegundo a opini\u00f3n xeneralizada dos historiadores, d\u00faas foron as causas fundamentais da secesi\u00f3n Por unha banda, a intenci\u00f3n dos republicanos de restrinxir, ata eliminar, o escravismo. Doutra banda, as grandes limitaci\u00f3ns de poder pol\u00edtico que ti\u00f1an os estados da Uni\u00f3n, sobre todo en relaci\u00f3n \u00e1 propiedade dos escravos. Estas foron as causas fundamentais que alentaron aos estados do Sur a separarse da Uni\u00f3n.\nAlg\u00fans l\u00edderes relixiosos do sur enarboraban nos seus serm\u00f3ns as causas da secesi\u00f3n. Benjamin M. Palmer (1818-1902), pastor da principal Igrexa Presbiteriana de Nova Orle\u00e1ns, exclamaba o seu apoio \u00e1 secesi\u00f3n nun serm\u00f3n do D\u00eda de Acci\u00f3n de Grazas en 1860, argumentando que os brancos do Sur ti\u00f1an o dereito e a obrigaci\u00f3n de manter a escravitude en prol dunha autoprotecci\u00f3n econ\u00f3mica e social. Tam\u00e9n, para actuar como \"gardi\u00e1ns\" dos \"afectuosos e leais\" a\u00ednda que \"desamparados\" negros, para salvagardar os seus intereses econ\u00f3micos, e para actuar como defensores da relixi\u00f3n contra o \"ate\u00edsmo\" abolicionista. Este serm\u00f3n foi amplamente difundido a trav\u00e9s dos templos relixiosos.\nNo que m\u00e1is tarde veu ser co\u00f1ecido como o \"discurso da pedra angular\", o vicepresidente da Confederaci\u00f3n Alexander Stephens, declarou que a \"pedra angular\" do novo goberno, e no que se apoiaba, \"era a gran verdade de que o negro non \u00e9 igual ao home branco, esta escravitude, subordinaci\u00f3n a unha raza superior, \u00e9 a s\u00faa natural e normal condici\u00f3n. O noso novo goberno, \u00e9 o primeiro, na historia do mundo, baseado sobre esta gran verdade f\u00edsica, filos\u00f3fica e moral\". Catro dos estados separados, os estados do \"Deep South\" (Sur profundo), Carolina do Sur, Mississippi, Xeorxia, e Texas, fixeron declaraci\u00f3ns formais das s\u00faas motivaci\u00f3ns onde identificaron a ameaza sobre os dereitos dos posuidores de escravos como a causa maior da secesi\u00f3n. Xeorxia, adicionalmente, denunciou unha pol\u00edtica federal que favorec\u00eda os intereses econ\u00f3micos do norte fronte aos do sur.\nEn contraste a isto, o Presidente dos Estados Confederados Jefferson Davis non fixo referencia expl\u00edcita ningunha \u00e1 escravitude no seu discurso de investidura, no seu lugar acentuou a importancia dos dereitos dos estados para implantaren as s\u00faas propias pol\u00edticas, en detrimento dun goberno federal, como a raz\u00f3n fundamental da secesi\u00f3n.\nO Vicepresidente da Confederaci\u00f3n, Alexander Stephens, declarou que a nova Constituci\u00f3n eliminaba as tarifas e a cl\u00e1usula de comercio (\"Commerce Clause\", artigo da Constituci\u00f3n que outorgaba a exclusividade ao Goberno federal de comerciar con Estados estranxeiros), quitando, deste xeito, poder ao Congreso para regular calquera aspecto comercial. Stephens cr\u00eda que un novo pa\u00eds ter\u00eda unha clara delimitaci\u00f3n entre as responsabilidades federais e estatais, e levou a unha posici\u00f3n similar a esta a Carolina do Sur durante a \"Crise da Anulaci\u00f3n\" (\"Nullification Crise\") onde manti\u00f1a que o Goberno federal non deb\u00eda pagar as construci\u00f3ns e infraestruturas internas dos estados.\nEstados secesionados.\nSete estados separ\u00e1ronse antes de febreiro de 1861:\nDespois de que Lincoln chamara a tropas, catro estados m\u00e1is secesion\u00e1ronse:\nDous estados m\u00e1is estaban controlados por gobernos que apoiaban a Uni\u00f3n, pero existiron grupos a favor da Confederaci\u00f3n que proclamaron a secesi\u00f3n. A Conferederaci\u00f3n admitiunos como estados membros a\u00ednda que nunca foron controlados pola mesma. Estes dous estados foron os seguintes:\nAmbos os dous estados permitiron a escravitude e ti\u00f1an condados onde ti\u00f1a moita influencia o pensamento unionista e o confederado, ata exist\u00edan varios escravistas que eran favorables \u00e1 Uni\u00f3n.\nAlzamento e ca\u00edda da Confederaci\u00f3n.\nA guerra civil estadounidense estalou en abril de 1861 coa batalla de Fort Sumter en Charleston, Carolina do Sur. As tropas federais dos Estados Unidos retir\u00e1ronse a Fort Sumter pouco despois de que Carolina do Sur declarase a s\u00faa secesi\u00f3n. O presidente en funci\u00f3ns da Uni\u00f3n, James Buchanan, tentara aprovisionar as forzas de Sumter, enviando a \"Estrela do Oeste\", pero as forzas confederadas abriron fogo sobre a nave, afast\u00e1ndoa do seu destino. Cando Abraham Lincoln chegou \u00e1 presidencia tam\u00e9n intentou enviar subministraci\u00f3ns a Sumter. Lincoln notificou ao gobernador de Carolina do Sur, Francis W. Pickens, que \"\"se realizar\u00e1 un intento para abastecer Fort Sumter exclusivamente con provisi\u00f3ns, e se non hai resistencia, non se far\u00e1 ning\u00fan intento para levar homes, armas, ou munici\u00f3n sen aviso previo, [excepto] no caso dun ataque ao forte\".\" En resposta, o gabinete da Confederaci\u00f3n decide nunha reuni\u00f3n en Montgomery abrir fogo contra Fort Sumter nun intento de forzalo a renderse antes de que chegase a frota. O 12 de abril de 1861, as tropas confederadas, seguindo ordes de Davis e a s\u00faa Secretar\u00eda de Guerra, abriron fogo sobre as tropas federais forzando a entrega do forte para ocupalo.\nLogo da Batalla de Fort Sumter, Lincoln insta aos restantes estados da Uni\u00f3n a que enviasen tropas para recuperar Sumter, ademais doutros fortes e establecementos aduaneiros no sur e que os confederados reclamaran, alg\u00fans deles pola forza. Esta petici\u00f3n foi realizada antes de que o Congreso tivese competencias acerca desta materia e o requirimento foi realizado polo Departamento de Guerra. Os voluntarios foron chamados unicamente para un per\u00edodo de tres meses. A esixencia de tropas de Lincoln deu lugar a que catro estados m\u00e1is votasen a s\u00faa secesi\u00f3n, preferindo isto antes que achegar tropas \u00e1 Uni\u00f3n. Virxinia, Arcansas, Tennessee e Carolina do Norte separ\u00e1ronse facendo un total de once estados na Confederaci\u00f3n. Unha vez que Virxinia se integrase nos Estados Confederados, a capital foi trasladada desde Montgomery (Alabama) a Richmond (Virxinia). Se exceptuamos unhas poucas batallas, t\u00f3dalas demais tiveron lugar no territorio confederado. Alexander H. Stephens asegurou que a tentativa de Lincoln de reabastecer Sumter provocara a guerra.\nKentucky foi un estado fronteirizo durante a guerra civil e, durante un tempo, tivo dous gobernos, un que defend\u00eda a causa da Confederaci\u00f3n e outro que defend\u00eda a da Uni\u00f3n. O goberno orixinal permaneceu apoiando \u00e1 Uni\u00f3n, tras un curto per\u00edodo de tempo na neutralidade, pero unha facci\u00f3n rival ao goberno dese estado proclamou a integraci\u00f3n nos Estados Confederados de Am\u00e9rica. A pesar de todo isto, os confederados non chegaron a controlar o estado de Kentucky de forma efectiva. Unha situaci\u00f3n m\u00e1is complexa \u00e9 a que acompa\u00f1a a secesi\u00f3n de Missouri, en calquera caso, a Confederaci\u00f3n consideraba a Missouri membro dos Estados Confederados a pesar de non controlar o territorio de devandito estado. Desta forma, o n\u00famero de estados confederados poder\u00edan ser trece se contamos Kentucky e Missouri. Unha versi\u00f3n da bandeira confederada posterior amosar\u00eda trece estrelas, reflectindo a reclamaci\u00f3n sobre estes dous estados.\nOs gobernos das cinco tribos do Territorio Indio, que se converter\u00eda en Oklahoma en 1907, apoiaron principalmente \u00f3s Confederados, fornecendo tropas e un oficial xeral. Foi representado no Congreso dos Estados Confederados a partir de 1863 por Elias Cornelius Boudinot, por parte dos cherokees, e Samuel Benton Callahn por parte dos pobos seminole e muskoge.\nOs cidad\u00e1ns de La Mesilla e Tucson na parte sur do Territorio de Novo M\u00e9xico formaron unha convenci\u00f3n para a secesi\u00f3n, votaron a integraci\u00f3n na Confederaci\u00f3n o 16 de marzo de 1861 e designaron a Lewis Owings como novo gobernador territorial. En xullo, Mesilla requiriu \u00e1s tropas confederadas a que se desprazasen a El Paso, Texas. Estas acudiron baixo o mando do tenente coronel John Baylor e o seu obxectivo era axudar a eliminar unha divisi\u00f3n do ex\u00e9rcito da Uni\u00f3n que, baixo as ordes do maior Isaac Lynde, foron localizados moi preto dese lugar. Os confederados derrotaron a Linde na Batalla de Mesilla o 27 de xullo. Tras a batalla, Baylor estableceu un goberno territorial para o Territorio de Arizona controlado polos confederados e nomeouse a si mesmo gobernador. En 1862, foi lanzada unha campa\u00f1a sobre Novo M\u00e9xico baixo as ordes do xeneral Henry Hopkins Sibley para tomar a metade norte de Novo M\u00e9xico. A\u00ednda que os confederados ocuparon brevemente a capital territorial de Santa Fe, foron derrotados no paso de Glorietta en marzo. As tropas retir\u00e1ronse e non volveron tomar Santa Fe.\nOs estados escravistas situados no norte da Confederaci\u00f3n (Missouri, Kentucky, Maryland, Delaware e Virxinia Occidental) eran territorio en disputa, pero a Uni\u00f3n ga\u00f1ou o seu control antes de 1862. En 1861, a lei marcial foi declarada en Maryland (estado que limita coa capital dos Estados Unidos, Washington, DC, na maior\u00eda do seu per\u00edmetro) para bloquear calquera tentativa de secesi\u00f3n. Delaware, tam\u00e9n un estado escravista, nunca considerou a secesi\u00f3n, tampouco Washington, DC. En 1861, o poder lexislativo unionista de Wheeling, escindido de Virxinia, reivindicou 48 condados deste estado, e integrouse nos Estados Unidos en 1863 como o estado de Virxinia Occidental e cunha constituci\u00f3n que suprimiu de forma gradual a escravitude.\nAs tentativas de separaci\u00f3n dos Estados Confederados de Am\u00e9rica dalg\u00fans condados no leste de Tennessee foron abortados de forma inmediata cando a Confederaci\u00f3n declarou a lei marcial. A rendici\u00f3n do ex\u00e9rcito do norte de Virxinia polo xeneral Robert E. Lee no Palacio de Xustiza de Appomattox o 9 de abril de 1865, est\u00e1 considerada, de forma xeral, o final dos Estados Confederados. O presidente Davis foi capturado en Irwinville, Xeorxia, o 10 de maio, e o resto de forzas confederadas rend\u00e9ronse en xu\u00f1o de 1865. A \u00faltima bandeira da Confederaci\u00f3n foi arriada de \"Shenandoah\" o 6 de novembro de 1865.\nGoberno e pol\u00edtica.\nConstituci\u00f3n.\nA an\u00e1lise da Constituci\u00f3n dos Estados Confederados revela moito sobre as motivaci\u00f3ns para a escisi\u00f3n da Uni\u00f3n. A\u00ednda que gran parte da mesma foi copiada exactamente da Constituci\u00f3n dos Estados Unidos, conti\u00f1a varias protecci\u00f3ns que de forma expl\u00edcita garant\u00edan a permanencia da escravitude, a\u00ednda que o comercio internacional de escravos foi prohibido. Tam\u00e9n reflectiu unha forte filosof\u00eda sobre a preservaci\u00f3n dos dereitos dos estados a autogobernarse, acoutando o poder do Goberno central. Prohibiuse que o Goberno confederado establecese tarifas proteccionistas internas e que usasen os impostos recadados para financiar as melloras propias doutro estado. En contraposici\u00f3n da linguaxe secular da Constituci\u00f3n dos Estados Unidos, a constituci\u00f3n confederada ped\u00eda abertamente a bendici\u00f3n de Deus, nela p\u00f3dese ler \"\"Invoking the favor of Almighty God\" (invocando o favor de Deus todopoderoso)\".\nA Constituci\u00f3n dos Estados Confederados non inclu\u00edu de forma espec\u00edfica unha disposici\u00f3n que permitise aos estados a separarse. A\u00ednda que o pre\u00e1mbulo di que cada estado \"act\u00faa co seu car\u00e1cter soberano e independente\", tam\u00e9n fala da formaci\u00f3n dun \"goberno federal permanente\".\nOs l\u00edderes do sur reun\u00edronse en Montgomery para redactaren a s\u00faa constituci\u00f3n, que foi aprobada o 11 de marzo de 1861 e permaneceu en vigor ata 1865. Estableceron que o Presidente dos Estados Confederados de Am\u00e9rica deb\u00eda ser elixido para un mandato de seis anos, pero non pod\u00eda presentarse a unha reelecci\u00f3n (a\u00ednda que o \u00fanico presidente foi Jefferson Davis xa que a Confederaci\u00f3n foi derrotada antes de que terminase o seu mandato). Ao presidente outorg\u00e1base un \u00fanico poder, a capacidade de exercer o veto a leis; esta posibilidade tam\u00e9n era compartida por alg\u00fans gobernadores nos seus estados. O Congreso Confederado pod\u00eda derrubar o veto, que pod\u00eda ser a unha lei en xeral ou a alg\u00fans dos seus artigos, cunha maior\u00eda de polo menos dous terzos e \u00e1 semellanza do Congreso dos Estados Unidos. Doutra banda, as aprobaci\u00f3ns de leis non solicitadas de forma espec\u00edfica polo poder executivo requir\u00edan para ser aprobadas dous terzos de votos de ambas as c\u00e1maras do Congreso (Senado e C\u00e1mara de Representantes).\nA impresi\u00f3n de papel moeda e selos foi autorizada e posta en circulaci\u00f3n, a\u00ednda que foi realizada polos estados de forma individual en nome da Confederaci\u00f3n. O Goberno considerou realizar unha emisi\u00f3n de moedas, pero a carencia de lingotes frustrou os plans respecto diso.\nL\u00edderes pol\u00edticos.\nExecutivo.\n \nLexislativo.\nO poder lexislativo dos Estados Confederados de Am\u00e9rica estaba centralizado no Congreso. Do mesmo xeito que o Congreso dos Estados Unidos, o Congreso Confederado constaba de d\u00faas c\u00e1maras: o Senado, que se compu\u00f1a pola elecci\u00f3n directa de cada lexislativo estatal de dous senadores, e a C\u00e1mara de Representantes, que se compu\u00f1a pola elecci\u00f3n por sufraxio polos residentes de cada un dos estados.\nPara afrontar o seu primeiro ano de vida, o Congreso confederado estableceuse provisionalmente cun formato unicameral. A presidencia da c\u00e1mara recaeu sobre Howell Cobb Sr., do estado de Xeorxia, entre o 4 de febreiro de 1861 e o 17 de febreiro de 1862.\nO Congreso Confederado tivo a seguinte representaci\u00f3n das tribos ind\u00edxenas da rexi\u00f3n:\nXudicial.\nO poder xudicial da Confederaci\u00f3n foi esbozado na Constituci\u00f3n, pero como consecuencia da guerra o Tribunal Supremo dos Estados Confederados nunca foi institu\u00eddo. De forma xeral, os tribunais estatais e locais segu\u00edan funcionando como o fixeron ata o momento, simplemente realizaban un reco\u00f1ecemento dos Estados Confederados de Am\u00e9rica como goberno nacional, no canto de reco\u00f1ecer os Estados Unidos de Am\u00e9rica. Alg\u00fans tribunais de distrito na zona confederada, con todo, fac\u00edan reco\u00f1ecementos aos estados individuais. Isto ocorreu en tribunais nos estados de Carolina do Sur, Arcansas, Alabama, Florida, Xeorxia, Luisiana, Carolina do Norte, Tennessee, Texas e Virxinia, e posiblemente nalg\u00fan m\u00e1is. No final da guerra, os tribunais de distrito recuperaron a xurisprudencia dos Estados Unidos.\nLiberdades civ\u00eds.\nA Confederaci\u00f3n utilizou de forma activa o ex\u00e9rcito para arrestar as persoas sospeitosas de ser leais aos Estados Unidos. O historiador Mark Neely, nas s\u00faas investigaci\u00f3ns, atopou ata 2.700 nomes de persoas que foron arrestados e estimou que a lista completa era moito m\u00e1is longa. A proporci\u00f3n de arrestados \u00e9 similar \u00e1 dos arrestados no territorio federal por ser sospeitosos de colaborar cos confederados. Neely concl\u00fae:\nCapital.\nA capital dos Estados Confederados de Am\u00e9rica era Montgomery (Alabama), a partir do 4 de febreiro de 1861, e ata o 29 de maio de 1861. Richmond (Virxinia), foi nomeada a nova capital o 6 de maio de 1861. Pouco antes do final da guerra, o goberno confederado evacuou Richmond, coa intenci\u00f3n de volver localizar a capital m\u00e1is cara ao sur. Pero estes plans non se levaron a cabo, xa que Lee se rend\u00eda no Palacio de Xustiza de Appomattox. Danville (Virxinia) serv\u00eda como ef\u00e9mera capital dos \u00faltimos d\u00edas da Confederaci\u00f3n, entre o 3 e o 10 de abril de 1865.\nDiplomacia internacional.\nUnha vez comezada a guerra cos Estados Unidos, as posibilidades de supervivencia da Confederaci\u00f3n pasaban polo apoio e intervenci\u00f3n militar de Francia e o Reino Unido.\nOs Estados Unidos tiveron esta posibilidade bastante clara, e manifestaron que o reco\u00f1ecemento da Confederaci\u00f3n significar\u00eda entrar en guerra con eles tam\u00e9n. Tam\u00e9n ameazaron respecto ao abastecemento do Reino Unido de alimentos \u00e1 Confederaci\u00f3n. Os confederados pensaban que o Reino Unido os apoiar\u00eda para obter algod\u00f3n, e ata utilizaban unha frase feita que pregoaban cuxa traduci\u00f3n \u00e9 \"o algod\u00f3n \u00e9 o rei\". M\u00e1is tarde demostrar\u00edase que estaban equivocados, os brit\u00e1nicos na realidade, en 1861, ti\u00f1an grandes almac\u00e9ns de algod\u00f3n e depend\u00edan moito m\u00e1is do gran dos Estados Unidos.\nDurante a s\u00faa existencia, o goberno confederado enviou repetidas delegaci\u00f3ns a Europa, pero os historiadores non conceden a estes representantes de que conseguisen moitos logros diplom\u00e1ticos. James M. Mason foi enviado a Londres como ministro confederado da ra\u00ed\u00f1a Vitoria, e John Slidell a Par\u00eds como ministro de Napole\u00f3n III. Ambos pod\u00edan ter reuni\u00f3ns privadas cos altos funcionarios brit\u00e1nicos e franceses, pero non conseguiron un reco\u00f1ecemento oficial para a Confederaci\u00f3n.\nGran Breta\u00f1a e os Estados Unidos estiveron a piques de entrar en guerra durante o asunto de Trent, no final de 1861. Un buque de guerra estadounidense apresou de forma ilegal a Mason e Slidell, que se atopaban nunha nave brit\u00e1nica. O pr\u00edncipe Alberte, marido da ra\u00ed\u00f1a Vitoria, axudou a acougar a situaci\u00f3n, e Lincoln liberou a Mason e Slidell. As\u00ed que finalmente este suceso non foi de moita axuda para os intereses confederados.\nDurante uns cantos anos e mentres transcorr\u00eda a guerra de secesi\u00f3n, o Secretario de Asuntos Exteriores Brit\u00e1nico Lord Russel e Napole\u00f3n III, e en menor medida o Primeiro Ministro Brit\u00e1nico Lord Palmerston, consideraron a posibilidade de outorgar o reco\u00f1ecemento oficial \u00e1 Confederaci\u00f3n, ou cando menos ofrecer a posibilidade de ser mediadores no conflito. Pero decat\u00e1ronse que este reco\u00f1ecemento significar\u00eda moitas consecuencias graves e poucas vantaxes. Supor\u00eda entrar en hostilidades cos Estados Unidos, perder toda posibilidade de comprar o gran que este exportaba, a perda dos beneficios derivados das exportaci\u00f3ns fac\u00edan aos Estados Unidos, a perda dos enormes fondos de seguridade que ti\u00f1an nos Estados Unidos, entrar nunha posible guerra no Canad\u00e1 e outras colonias en Norteam\u00e9rica, perder\u00edanse moitas vidas, supor\u00eda unha ameaza constante para a mari\u00f1a mercante brit\u00e1nica, ademais de ter que subir os impostos aos seus cidad\u00e1ns para manter estes posibles conflitos. Todo isto a cambio da posibilidade de obter maior cantidade de algod\u00f3n. Moitos l\u00edderes de partidos pol\u00edticos brit\u00e1nicos e a poboaci\u00f3n en xeral non desexaban unha guerra con tan altos custos e tan escasos beneficios.\nAs maiores posibilidades de que se producise o reco\u00f1ecemento oficial da Confederaci\u00f3n por parte do Reino Unido d\u00e9ronse tras a Segunda Batalla de Manassas, cando o goberno brit\u00e1nico se preparou para mediar no conflito, pero a vitoria dos federais na Batalla de Antietam e a \"proclamaci\u00f3n de emancipaci\u00f3n\" de Lincoln, xunto coa oposici\u00f3n interna, causou que o goberno se mantivese apartado do conflito.\nEn novembro de 1863, o diplom\u00e1tico confederado A. Dudley Mann reuniuse co Papa P\u00edo IX, tras a cal a Confederaci\u00f3n recibiu unha carta co tratamento \"ao ilustre e honorable Jefferson Davis, presidente dos Estados Confederados de Am\u00e9rica\". Mann, quixo interpretar neste encabezamento da misiva un \"reco\u00f1ecemento positivo do noso goberno\", e asemellalo a un reco\u00f1ecemento de facto dos Estados Confederados de Am\u00e9rica. O Secretario de Estado dos confederados, Judah P. Benjam\u00edn, con todo, interpreta esta carta como \"un mero reco\u00f1ecemento referencial, non relacionado coa cuesti\u00f3n pol\u00edtica, nin co establecemento regular de relaci\u00f3ns diplom\u00e1ticas\" e as\u00ed non se lle atribu\u00edu a importancia dun reco\u00f1ecemento formal. Polo tempo que quedaba de guerra, os comisionarios confederados continuaron reun\u00edndose co cardeal Antonelli, Secretario de Estado do Vaticano. En 1864, antes da creaci\u00f3n da Santa S\u00e9, o bispo cat\u00f3lico Patrick N. Lynch viaxou ao Vaticano coa autorizaci\u00f3n de Jefferson Davis para representar \u00e1 Confederaci\u00f3n.\nNing\u00fan pa\u00eds designou oficialmente a diplom\u00e1ticos na Confederaci\u00f3n, pero varios mantiveron os seus c\u00f3nsules no sur que foran designados antes de que comezasen as escisi\u00f3ns e a posterior guerra. En 1861, Ernst Raven solicitou a s\u00faa aprobaci\u00f3n como c\u00f3nsul nos Estados Confederados de Am\u00e9rica polo ducado de Saxonia-Coburgo-Gotha, pero el era cidad\u00e1n de Texas e non hab\u00eda evidencias de que os dirixentes de Saxonia soubesen da existencia desta solicitude.\nEn 1863, a Confederaci\u00f3n expulsou a todos os c\u00f3nsules estranxeiros (todos eran brit\u00e1nicos e franceses) por negarse a promocionar o combate contra os Estados Unidos. A maior\u00eda das potencias europeas adoptaron unha pol\u00edtica de neutralidade, reun\u00edndose de xeito informal cos diplom\u00e1ticos confederados pero negando calquera reco\u00f1ecemento formal. Ning\u00fan pa\u00eds enviou nunca un embaixador ou unha delegaci\u00f3n de funcionariado a Richmond. Con todo, aplicaron os principios de dereito internacional para reco\u00f1ecer \u00e1 Uni\u00f3n e a Confederaci\u00f3n como bandos belixerantes na guerra. Canad\u00e1 permitiu que representantes da Confederaci\u00f3n e da Uni\u00f3n traballar\u00e1n libremente dentro das s\u00faas fronteiras, e alg\u00fans Gobernos de estados do norte de M\u00e9xico negociaron acordos locais para cubrir as necesidades de comercio coa fronteira de Texas.\nO fracaso dos dereitos dos estados para o seu autogoberno.\nO historiador Frank Lawrence Owsley argumentou que a Confederaci\u00f3n \"morreu pola ambici\u00f3n de poderes pol\u00edticos de autogoberno dos diferentes estados\". De acordo con Owsley, os poderes lexislativos dos estados do Sur e os seus gobernadores, de fortes convicci\u00f3ns, rexeitaron ceder ao goberno confederal os soldados e recursos necesarios para a guerra porque tem\u00edan que Richmond usurpase poderes estatais.\nO gobernador de Xeorxia, Joseph Brown sospeitaba que Jefferson Davis era un conspirador coa intenci\u00f3n de eliminar poder e liberdade de autonom\u00eda aos estados que formaban a Confederaci\u00f3n. Brown declarou: \"\"case cada acto que se fai para nos desposu\u00edr do poder, est\u00e1 concibido, de mala fe, elaborado e afianzado nunha sesi\u00f3n secreta\".\"\nEn 1863 o gobernador de Texas, Pendleton Murrah, insist\u00eda en que as tropas de Texas eran necesarias para a s\u00faa autodefensa, para protexerse de ataques de indios ou dun posible intento de invasi\u00f3n por parte da Uni\u00f3n. Rexeitou, xa que logo, envialas ao Leste como lles pediu o goberno confederado.\nZebulon Vance, gobernador de Carolina do Norte era notoriamente hostil a Davis e \u00e1s s\u00faas esixencias. A oposici\u00f3n ao recrutamento en Carolina do Norte foi moi intensa e o resultado de tropas recrutadas foi desastroso. A forte crenza de Vance nos dereitos pol\u00edticos de autogoberno dos estados conduciuno a exercer unha obstinada oposici\u00f3n ao goberno confederado.\nO vicepresidente Stephens op\u00faxose publicamente ao presidente Davis, declarando que calquera forma de satisfacer as esixencias deste, soamente debilitar\u00eda \u00e1 Confederaci\u00f3n, e el xa que logo non ti\u00f1a outra opci\u00f3n sen\u00f3n enfrontarse publicamente coa administraci\u00f3n confederada e co seu presidente. Stephens acusou a Davis de permitir realizar \"detenci\u00f3ns arbitrarias\" e de eliminar a estrutura estatal, e que isto lle conferiu m\u00e1is poder que o parlamento ingl\u00e9s outorgara ao seu rei\"\". Tam\u00e9n agregou que Davis interveu para eliminar as reuni\u00f3ns de paz en Carolina do Norte e \"colocou un bozo a alg\u00fans xornalistas\", especialmente ao xornal contrario \u00e1 guerra \"Raleigh Standard\", coa intenci\u00f3n de controlar as elecci\u00f3ns dese estado.\nFac\u00e9ndose eco de Patrick Henry cando dixo \"d\u00e1me liberdade ou d\u00e1me morte\", Stephens alertou aos do sur que nunca deben ver a liberdade como un dereito \"subordinado \u00e1 independencia\" porque o berro de \"independencia primeiro e liberdade despois\" terminar\u00eda finalmente nunha \"desilusi\u00f3n fatal\". O historiador George Rable concl\u00fae que \"para Stephens, a esencia do patriotismo, o coraz\u00f3n da causa confederada, sost\u00ed\u00f1ase sobre un compromiso inflexible \u00e1 dereita tradicional. Na s\u00faa visi\u00f3n idealista da pol\u00edtica, as necesidades militares, o pragmatismo, e o compromiso non significaron nada\".\nA supervivencia da Confederaci\u00f3n depend\u00eda en gran medida de ter unha forte base de civ\u00eds comprometidos e soldados empe\u00f1ados na vitoria. Os soldados desenvolv\u00e9ronse ben, a\u00ednda que se produciu un notable aumento de desertores no \u00faltimo ano da guerra. Os civ\u00eds, a\u00ednda que se mostraron moi entusiastas nos anos 1861 e 1862, parec\u00edan perder a esperanza no futuro da naci\u00f3n antes de 1864, e a cambio dedic\u00e1ronse a protexer os seus propios fogares e comunidades. Como Rable explica, \"como a confederaci\u00f3n contraeuse, os cidad\u00e1ns sensibilizados coa causa limit\u00e1ronse fundamentalmente aos seus propios estados e comunidades. Esta contracci\u00f3n da visi\u00f3n civil representou un retroceso na liberdade dos estados e unha desilusi\u00f3n cada vez m\u00e1is extensa cara ao experimento confederado\".\nRelaci\u00f3ns cos Estados Unidos.\nDurante os catro anos de existencia, os Estados Confederados de Am\u00e9rica quixeron demostrar a s\u00faa independencia designando decenas de representantes diplom\u00e1ticos no exterior. O Goberno dos Estados Unidos, pola contra, afirmaba que os estados do Sur eran soamente rexi\u00f3ns que se declararon en rebeld\u00eda e neg\u00e1balle calquera reco\u00f1ecemento formal como pa\u00eds. Desta forma, o Secretario de Estado dos Estado Unidos, William H. Seward enviou instruci\u00f3ns formais a Charles Francis Adams, novo Ministro Plenipotenciario no Reino Unido:\nCon todo, se os brit\u00e1nicos parecesen inclinados a reco\u00f1ecer a Confederaci\u00f3n, ou dubidar neste sentido, deb\u00edan ser advertidos de forma directa e expl\u00edcita:\nO Congreso Confederado respondeu \u00e1s hostilidades declarando formalmente a guerra aos Estados Unidos en maio de 1861, cham\u00e1ndolle \"A Guerra entre os Estados Confederados de Am\u00e9rica e os Estados Unidos de Am\u00e9rica\". O goberno da Uni\u00f3n nunca declarou formalmente a guerra, pero xustificou a s\u00faa entrada nas batallas como actos de bloqueo e contenci\u00f3n de acci\u00f3ns de rebeli\u00f3n. As negociaci\u00f3ns que se produciron a mediados da guerra establec\u00e9ronse sen reco\u00f1ecemento pol\u00edtico formal, a\u00ednda que si se reco\u00f1eceron relaci\u00f3ns militares.\nCatro anos despois da guerra, en 1869, o Tribunal Supremo dos Estados Unidos declarou inconstitucional, e legalmente nulo, o decreto de secesi\u00f3n de Texas. A opini\u00f3n do tribunal foi autorizada polo presidente do tribunal Salmon P. Chase. Jefferson Davis, presidente da xa extinta Confederaci\u00f3n, e Alexander Stephens, vicepresidente, apuntaron argumentos a favor da legalidade da secesi\u00f3n, de forma notable na obra de Davis \"The Rise and Fall of the Confederate Goverment\" (O Ascenso e Ca\u00edda do Goberno Confederado).\nBandeiras Confederadas.\nA bandeira oficial dos Estados Confederados de Am\u00e9rica, e a denominada \"Barras e estrelas\", ten sete estrelas, unha por cada un dos sete estados que inicialmente formaron a Confederaci\u00f3n. Esta bandeira era dif\u00edcil de diferenciar en condici\u00f3ns de pouca visibilidade e durante as batallas, da bandeira da Uni\u00f3n, as\u00ed que a bandeira de batalla confederada, a \"Cruz do Sur\", converteuse na usada comunmente nas operaci\u00f3ns militares. A \"Cruz do sur\" ten trece estrelas, engadindo catro polos estados que se engadiron \u00e1 Confederaci\u00f3n despois da Batalla de Fort Sumter e outras d\u00faas polos estados en disputa de Kentucky e Missouri.\nComo resultado da s\u00faa difusi\u00f3n popular ao longo do s\u00e9culo XX, a \"Cruz do sur\" \u00e9 na actualidade a bandeira comunmente asociada coa Confederaci\u00f3n. A \"Cruz do sur\" actual \u00e9 unha bandeira con forma cadrada, pero a m\u00e1is frecuentemente vista foi a bandeira rectangular do Ex\u00e9rcito de Tennessee, tam\u00e9n era co\u00f1ecida como bandeira naval porque foi a primeira usada na Armada Confederada.\nXeograf\u00eda.\nOs Estados Confederados de Am\u00e9rica ti\u00f1an un total de 4.698 km de costa. Os estados que a conformaban na s\u00faa gran maior\u00eda ti\u00f1an sa\u00edda para o mar e posu\u00edan costas con areais. No interior exist\u00edan rexi\u00f3ns monta\u00f1osas e no seu extremo occidental desertos. A zona baixa do r\u00edo Mississippi divid\u00eda a Confederaci\u00f3n en d\u00faas, a metade occidental frecuentemente era denominada \"Trans-Mississippi\". O punto m\u00e1is alto (exclu\u00edndo os Territorios de Arizona e de Novo M\u00e9xico) era o Pico Guadalupe en Texas con 2.667 metros.\nClima.\nGran parte dos Estados Confederados de Am\u00e9rica ti\u00f1an un clima subtropical h\u00famido con invernos suaves e longos, con ver\u00e1ns h\u00famidos e calorosos. O clima var\u00eda de estepa semi\u00e1rida a clima des\u00e9rtico \u00e1rido ao oeste na lonxitude de 96 graos.\nOs invernos suaves xunto aos ver\u00e1ns calorosos, propios do clima subtropical, provocaron que aflorasen enfermidades infecciosas que acabaron con gran cantidade de soldados confederados.\nHidrograf\u00eda.\nOs r\u00edos da Confederaci\u00f3n eran, de forma xeral, navegables. Isto permit\u00eda un transporte f\u00e1cil e barato dos produtos agr\u00edcolas nos tempos de paz. Tendo en conta a proximidade das grandes plantaci\u00f3ns aos r\u00edos e aos portos mar\u00edtimos, o sistema ferroviario foi constru\u00eddo como un medio de locomoci\u00f3n complementaria.\nDurante a guerra, a vasta xeograf\u00eda da rexi\u00f3n volveuse un problema para a lox\u00edstica das tropas federais. Os soldados da Uni\u00f3n usaban os cuarteis inimigos capturados para se protexer e as li\u00f1as de ferrocarril dos territorios recuperados para o transporte. No entanto, a armada da Uni\u00f3n aproveitaba os r\u00edos navegables, os cales empezaron a usar desde 1862, facendo os seus labores lox\u00edsticos m\u00e1is f\u00e1ciles e complicando de paso os das tropas confederadas. Logo da ca\u00edda de Vicksburg en xullo de 1863, volveuse imposible para as unidades Confederadas cruzar o Mississippi, por estar constantemente patrullada por barcos federais armados con can\u00f3ns. O Sur, xa que logo, perdeu o control que exerc\u00eda sobre as rexi\u00f3ns occidentais.\n\u00c1reas rurais.\nOs Estados Confederados de Am\u00e9rica comprend\u00edan unha zona maioritariamente rural. As poboaci\u00f3ns maiores de 1.000 habitantes eran escasas e habitualmente os condados ti\u00f1an unha poboaci\u00f3n menor de 500 persoas. As cidades do territorio confederado eran moi escasas. Nova Orle\u00e1ns era a \u00fanica gran cidade no sur que se atopaba entre as dez m\u00e1is grandes dos Estados Unidos no censo de 1860, e a Uni\u00f3n recuperou axi\u00f1a o seu control, en 1862. Tan s\u00f3 13 das cidades confederadas se atopaban entre as 100 principais dos Estados Unidos no mencionado censo de 1860. A maior\u00eda destas cidades sufriron o bloqueo da Uni\u00f3n nos seus portos e resent\u00edronse as s\u00faas actividades econ\u00f3micas.\nA poboaci\u00f3n de Richmond aumentou de modo moi significativo a s\u00faa poboaci\u00f3n tras converterse en capital confederada, alcanzando unha poboaci\u00f3n estimada de 128.000 habitantes en 1864. As cidades m\u00e1is destacadas en poboaci\u00f3n do sur non estiveron nunca baixo o control efectivo do goberno confederado. As maiores cidades encadradas nesta \u00e1rea eran Baltimore (Maryland), St. Louis (Missouri), Louisville (Kentucky) e Washington, DC, ningunha delas baixo control confederado. Tampouco eran controladas de forma efectiva outras cidades importantes como Wheeling (Virxinia Occidental), e Alexandr\u00eda (Virxinia).\n \nEconom\u00eda.\nA Confederaci\u00f3n ti\u00f1a unha econom\u00eda agraria que exportaba para o mercado internacional, era un gran produtor de algod\u00f3n e, en menor medida, tabaco e cana de azucre. A produci\u00f3n de alimentos era maioritariamente de gran, porcos, gando e hortalizas. Os once estados produc\u00edan 155 mill\u00f3ns de d\u00f3lares en bens manufacturados en 1860, principalmente derivados da mo\u00edda de gran en mu\u00ed\u00f1os locais, madeira, tabaco procesado, bens realizados con algod\u00f3n e produtos destinados ao sector naval como a trementina.\nA Confederaci\u00f3n adoptou unha baixa tarifa proteccionista do 15%, pero imp\u00faxoa a t\u00f3dalas importaci\u00f3ns, inclu\u00edndo os Estados Unidos. Esta tarifa na pr\u00e1ctica tivo moi pouca relevancia, os portos confederados foron bloqueados ao tr\u00e1fico comercial pola Uni\u00f3n, e moi poucas persoas pagaban dita taxa tendo en conta o contrabando desde os Estados Unidos. O goberno recadou ao redor de 3,5 mill\u00f3ns de d\u00f3lares en ingresos aduaneiros desde o comezo da guerra ata 1864. A falta de ingresos provocou que a Confederaci\u00f3n financiase os recursos para manter a guerra mediante a emisi\u00f3n de di\u00f1eiro, isto deu a lugar a unha elevada inflaci\u00f3n.\nForzas armadas.\nEx\u00e9rcito.\nEntre os dirixentes militares da Confederaci\u00f3n atop\u00e1banse moitos veteranos do ex\u00e9rcito e da mari\u00f1a dos Estados Unidos que renunciaran aos seus cargos federais para ocupar cargos dirixentes nas forzas armadas da Confederaci\u00f3n. Moitos deles participaran na guerra M\u00e9xico-Americana (entre os que se atopaban Robert E. Lee e Jefferson Davis), mentres que outros ti\u00f1an pouca ou ningunha experiencia militar (como Leonidas Polk, que asistira \u00e1 academia militar estadounidense de West Point, a\u00ednda que non se chegou a graduar). O corpo de oficiais confederado estaba composto na s\u00faa maior\u00eda por homes que non eran propietarios de escravos, a\u00ednda que exist\u00eda unha parte destes oficiais que eran mozos enviados por familias que si eran propietarias de escravos. Os Confederados eran nomeados ao grao de oficiais de campo e auxiliares a trav\u00e9s de elecci\u00f3ns dos alistados a filas. A\u00ednda que non se estableceu ningunha academia confederada en servizo, moitos colexios do Sur (como o de Citadel e o Instituto Militar de Virxinia) adestraba aos cadetes e consider\u00e1banse como campos de adestramento e academias de instruci\u00f3n de l\u00edderes militares. Unha academia naval logrou establecerse en 1863, a\u00ednda que non chegou a graduar ning\u00fan mando naval antes da derrota confederada.\nA maior\u00eda das filas e os rangos militares da forzas armadas da Confederaci\u00f3n estaba composto por homes brancos, cunha media de idade entre os 16 e 28 anos. Miles de escravos serv\u00edan como obreiros, coci\u00f1eiros, exploradores e outras funci\u00f3ns non relacionadas directamente co combate. A confederaci\u00f3n adoptou o servizo militar obrigatorio en 1862; con todo, as forzas armadas confederadas estaban moi minguadas polas baixas; deste xeito os militares sufriron escaseza cr\u00f3nica de efectivos.\nTras producirse inquietude e malestar no ex\u00e9rcito, seguido de certo grao de axitaci\u00f3n, o xeneral Lee reclamaba m\u00e1is efectivos, e os escravos foron alistados en novas unidades na primavera de 1865 coa promesa da emancipaci\u00f3n. Na realidade, cando terminou a guerra, atop\u00e1banse a\u00ednda na s\u00faa fase de formaci\u00f3n, e non chegaron a entrar en batalla de forma efectiva.\nArmada.\nA Armada dos Estados Confederados (CSN) foi a divisi\u00f3n naval dos Estados Confederados de Am\u00e9rica, creada por decreto do Congreso confederado o 21 de febreiro de 1861. Foi responsable das operaci\u00f3ns navais dos confederados durante a guerra de secesi\u00f3n. As d\u00faas tarefas principais da Armada confederada durante a totalidade da s\u00faa existencia foi a protecci\u00f3n dos portos e costas da invasi\u00f3n exterior, e capt\u00faraa de buques de guerra da Uni\u00f3n durante a guerra civil estadounidense.\nA Mari\u00f1a confederada nunca igualar en capacidades \u00e1 mari\u00f1a da Uni\u00f3n e o seu grao de innovaci\u00f3n tecnol\u00f3xica, por exemplo, acoirazados, submarinos, torpedeiros e minas navais. Vendo a desigualdade de forzas, o 17 de abril de 1861, o Presidente dos Estados Confederados Jefferson Davis puxo \u00e1 venda patentes de corso e represalia concedidas baixo o selo dos Estados Confederados, contra os buques e os bens dos Estados Unidos e os seus cidad\u00e1ns. Os corsarios confederados acosaron aos buques mercantes da Uni\u00f3n e afund\u00edronse varios buques de guerra, a\u00ednda que foron incapaces de aliviar o bloqueo aos portos do Sur e a s\u00faa econom\u00eda.\nL\u00edderes militares.\nSeguidamente m\u00f3strase unha t\u00e1boa que mostra os militares da Confederaci\u00f3n, xunto ao seu estado de nacemento e co rango m\u00e1is alto que alcanzaron.\n "}
{"id": "22611", "revid": "89787", "url": "https://gl.wikipedia.org/wiki?curid=22611", "title": "Panel solar", "text": "Paneis solares son dispositivos utilizados para capturar a enerx\u00eda da luz do sol. Os paneis solares fotovoltaicos conte\u00f1en un conxunto de c\u00e9lulas solares que converten a luz en electricidade. Ch\u00e1manse solares porque o sol \u00e9 unha das fontes de enerx\u00eda m\u00e1is fortes para este tipo de uso. As c\u00e9lulas solares algunhas veces ch\u00e1manse c\u00e9lulas fotovoltaicas, e fotovoltaica quere dicir literalmente \"luz-electricidade\". As c\u00e9lulas solares contan co efecto fotovoltaico para absorber a enerx\u00eda do sol e fan flu\u00edr a corrente el\u00e9ctrica entre d\u00faas capas cargadas opostamente.\nActualmente os custos asociados cos paneis solares t\u00f3rnanse pouco econ\u00f3micos en aplicaci\u00f3ns onde a enerx\u00eda das estaci\u00f3ns el\u00e9ctricas est\u00e1 dispo\u00f1\u00edbel. O custo dos combust\u00edbeis f\u00f3siles est\u00e1 subindo, e a experiencia na produci\u00f3n est\u00e1 reducindo os custos das c\u00e9lulas solares, isto pode non ser visto nun futuro moito pr\u00f3ximo, por\u00e9n a longo prazo a tendencia \u00e9 un aumento no uso deste tipo de enerx\u00eda renov\u00e1bel.\nTeor\u00eda e construci\u00f3n.\nVexa o artigo \"c\u00e9lula solar\" para unha descrici\u00f3n da conversi\u00f3n da enerx\u00eda da luz en enerx\u00eda el\u00e9ctrica.\nSilicio cristalino e arsenido de galio son as escollas t\u00edpicas de materiais para as c\u00e9lulas solares. Os cristais de arsenido de galio cr\u00e9anse especialmente para usos fotovoltaicos, mais os cristais de silicio son tam\u00e9n producidos para o consumo da industria de microelectr\u00f3nica. Silicio policristalino ten unha porcentaxe de conversi\u00f3n menor, por\u00e9n con custo reducido.\nCando se expo\u00f1en \u00e1 luz directa de 1 AU, unha c\u00e9lula de silicio de 6 cent\u00edmetros de di\u00e1metro pode producir unha corrente de 0,5 amperios a 0,5 voltios. O arsenido de galio \u00e9 m\u00e1is eficiente.\nO cristal c\u00f3rtase en pequenos discos, pu\u00eddos para remover perigo de corte, os dopantes introd\u00facense nos discos, e os condutores met\u00e1licos depos\u00edtanse en cada superficie: un pequeno conector na superficie virada para o sol e un conector no outro lado. Os paneis solares constr\u00faense con estas c\u00e9lulas cortadas en formas apropiadas, protexidas da radiaci\u00f3n e danos ao manusear pola aplicaci\u00f3n dunha capa de vidro e cimentada nun substrato (sexa un panel r\u00edxido ou un flex\u00edbel). As conexi\u00f3ns el\u00e9ctricas fanse en serie-paralelo para determinar a tensi\u00f3n de sa\u00edda total. A capa que protexe debe ser un condutor t\u00e9rmico, pois a c\u00e9lula quence ao absorber a enerx\u00eda infravermella do sol que non \u00e9 convertida en enerx\u00eda el\u00e9ctrica. Como o quecemento da c\u00e9lula reduce a eficiencia de operaci\u00f3n, \u00e9 desex\u00e1bel reducir esta calor. O resultante desa construci\u00f3n ch\u00e1mase panel solar.\nUn panel solar \u00e9 un conxunto de c\u00e9lulas solares. A pesar de cada c\u00e9lula solar prover unha cuant\u00eda relativamente pequena de enerx\u00eda, un conxunto de c\u00e9lulas solares espalladas nunha grande \u00e1rea pode xerar unha cantidade de enerx\u00eda suficiente para ser \u00fatil. Para recibir a maior cuant\u00eda de enerx\u00eda, os paneis solares deben estar direccionados directamente para o sol.\nProduci\u00f3n mundial de enerx\u00eda solar.\nO pico total de enerx\u00eda producida por paneis solares \u00e9 de cerca de 2.600 MW no final de 2004. [1] Unha cuant\u00eda significativa de paneis solares instalouse en moitos pa\u00edses [2], entre eles:\nAplicaci\u00f3ns dos paneis solares.\nAplicaci\u00f3ns de baixa potencia.\nOs paneis solares te\u00f1en unha pequena parte da produci\u00f3n mundial el\u00e9ctrica, o que actualmente se debe ao custo por wat maior cando se compara con combust\u00edbeis f\u00f3siles, aproximadamente dez veces maior, dependendo das circunstancias. Eles torn\u00e1ronse rutina nalgunhas aplicaci\u00f3ns, tales como as bater\u00edas de soporte, alimentaci\u00f3n de boias e de dispositivos en estradas ou desertos, e de forma experimental xa se usaron para alimentar autom\u00f3biles en carreiras como a \"World solar challenge\" a trav\u00e9s de Australia. Programas de incentivo en grande escala, oferecendo financiamento de impostos e incentivos, te\u00f1en acelerado rapidamente en varios pa\u00edses, entre eles est\u00e1n a Alema\u00f1a, o Xap\u00f3n e os Estados Unidos.\nPaneis solares nas espazonaves.\nProbabelmente o uso m\u00e1is \u00e9xitoso de paneis solares \u00e9 en espazonaves, inclu\u00edndo a maior\u00eda das naves que orbitan a Terra e Marte, e naves viaxando rumbo a direcci\u00f3ns m\u00e1is internas do sistema solar. Nas rexi\u00f3ns m\u00e1is afastadas do sol, a luz \u00e9 moi feble para producir enerx\u00eda suficiente e util\u00edzanse xeradores t\u00e9rmicos radiois\u00f3topos.\nOs investigadores est\u00e1n desenvolvendo sat\u00e9lites solares: plantas solares espaciais \u2014 sat\u00e9lites cun gran n\u00famero de c\u00e9lulas fotovoltaicas que ir\u00edan enviar a enerx\u00eda captada para a Terra usando microondas ou l\u00e1seres. As axencias espaciais Xaponesa e Europea te\u00f1en anunciado un plano de desenvolver este tipo de plantas no primeiro cuarto do s\u00e9culo XXI.\nAo contrario dos foguetes qu\u00edmicos, que se impulsionan por unha reacci\u00f3n qu\u00edmica no propelante, e usa os gases de escape como masa de reacci\u00f3n, alg\u00fans m\u00e9todos de propulsi\u00f3n de espazonaves te\u00f1en unha forma de expeler a masa da reacci\u00f3n alimentados pola electricidade. Utilizando enerx\u00eda solar ou enerx\u00eda nuclear, eses m\u00e9todos pos\u00faen un impulso espec\u00edfico. A cantidade de masa necesaria para reacci\u00f3n sempre crece exponencialmente co aumento de velocidade a ser producida, por\u00e9n reducidamente se o impulso \u00e9 alto (mais el non debe ser moi alto porque a enerx\u00eda necesaria \u00e9 proporcional para un impulso espec\u00edfico maior). Coa enerx\u00eda solar, a aceleraci\u00f3n que pode ser producida \u00e9 moi baixa (baixa para un lanzamento), mais permanente. Os tempos de queima son meses no canto de minutos. A enerx\u00eda que un panel solar produce por kg \u00e9 como un l\u00edmite superior da potencia. Vexa tam\u00e9n a enerx\u00eda necesaria para os m\u00e9todos de propulsi\u00f3n.\nOs paneis solares precisan de grandes cuant\u00edas de \u00e1rea que poidan apuntarse para o Sol conforme a nave se move. M\u00e1is \u00e1rea exposta significa que m\u00e1is electricidade pode ser convertida da enerx\u00eda da luz do Sol. Algunhas veces, os proxectistas de sat\u00e9lites deixan a prop\u00f3sito os paneis desali\u00f1ados co Sol. Isto ocorre se as bater\u00edas est\u00e1n completamente cargadas e a cuant\u00eda de electricidade necesaria \u00e9 menor que a cuant\u00eda producida. A enerx\u00eda extra ser\u00e1 apenas descargada por un desv\u00edo no espazo como calor.\nAs espazonaves constr\u00faense de modo que os paneis solares se poden mover conforme a nave se move. Dese modo, elas poden sempre ficar no cami\u00f1o directo para os raios de luz non importando para onde a espazonave estea apuntando.\nActualmente, a enerx\u00eda solar, al\u00e9n da propulsi\u00f3n, ten sido pr\u00e1ctica para operar espazonaves que orbitan o planeta Marte. Como exemplo temos o Magellan, o Mars Global Surveyor, e o Mars Observer usando a enerx\u00eda solar como feito nos obxectos que orbitan a Terra, como o Telescopio Espacial Hubble. Para misi\u00f3ns futuras, \u00e9 desex\u00e1bel reducir a masa dos paneis solares, e aumentar a potencia xerada por unidade de \u00e1rea. Isto reducir\u00e1 a masa total da espazonave, e pode tornar pos\u00edbel operaci\u00f3ns a distancias maiores do sol. A sonda espacial Rosetta, lanzada o 2 de marzo de 2004, ir\u00e1 usar paneis solar nas proximidades de X\u00fapiter(5.25 AU); anteriormente o uso m\u00e1is distante de paneis solares foi a espazonave Stardust \u00e1 distancia de 2 AU.\nA enerx\u00eda solar para a propulsi\u00f3n \u00e9 actualmente utilizada na misi\u00f3n lunar Europea SMART-1 cun impulsionador de efecto de Hall.\nA masa dos paneis solares pode ser reducida utilizando c\u00e9lulas fotovoltaicas solares de filme fino, feita de substratos flex\u00edbeis. A eficiencia pode aumentarse utilizando novos materiais e concentradores solares que intensifican a luz incidente.\nOs concentradores fotovoltaicos son dispositivos que intensifican a luz solar nas c\u00e9lulas. Este m\u00e9todo utiliza lentes planas chamadas lentes Fresnel, que capturan unha grande \u00e1rea da luz do sol e a concentran nun punto menor. O mesmo principio util\u00edzase para xerar fogo cunha lupa nun d\u00eda de sol.\nOs concentradores solares colocan unha desas lentes en cada c\u00e9lula solar. Isto focaliza a luz do gran concentrador nunha \u00e1rea de c\u00e9lula menor. Isto permite que a cantidade de c\u00e9lulas solares sexa reducida polo aumento na concentraci\u00f3n da luz, reducindo as\u00ed os custos. Os concentradores funcionan mellor cando existe apenas unha fonte de luz e o concentrador pode apuntarse directo nela. Isto \u00e9 o ideal no espazo, onde o sol \u00e9 a \u00fanica fonte de luz. As c\u00e9lulas solares son a parte m\u00e1is cara dos paneis solares, e estes xeralmente son unha parte cara das espazonaves. Esta tecnolox\u00eda permite que os custos sexan recortados significativamente debido \u00e1 utilizaci\u00f3n de menos material."}
{"id": "22613", "revid": "5863", "url": "https://gl.wikipedia.org/wiki?curid=22613", "title": "Lapis", "text": "Un lapis ou lapiseiro \u00e9 un instrumento de man utilizado para escribir ou debuxar, usualmente sobre papel.\nConsta dunha vari\u00f1a de grafito (excepto para lapis de cor) e arxila, a cal \u00e9 normalmente recuberta cunha capa de madeira. Os lapis poden ter tam\u00e9n unha goma de borrar nun dos seus extremos, xa que a diferenza da pluma estilogr\u00e1fica ou o bol\u00edgrafo, o trazo do lapis pode ser borrado con facilidade.\nA dureza da mina, e polo tanto a capacidade de escribir un trazo m\u00e1is escuro, m\u00eddese coas siglas H e B, o B \u00e9 mais brando, normalmente en debuxo art\u00edstico \u00fasanse a B1, B2..., e o lapis com\u00fan ten de siglas HB. Ademais, a dureza est\u00e1 en relaci\u00f3n \u00e1s cantidades de grafito e arxila na mestura.\nHistoria e evoluci\u00f3n.\nAntes da aparici\u00f3n do lapis, o ser humano inventara a pluma como instrumento de escritura ou debuxo, a cal require de tinta. Ademais, a tinta adoita ser indeleble, co conseguinte prexu\u00edzo en caso de erro. Neste sentido, os lapis son m\u00e1is pr\u00e1cticos e permiten borrar o trazo.\nA mina actual do lapis, composta por grafito e arxila, foi un invento de \"guerra\" xa que antes us\u00e1banse minas de grafito puro, xurdiu esta mestura grazas \u00e1 escaseza de grafito necesario por Napole\u00f3n e as s\u00faas tropas.\nCando non \u00e9 necesario que a escritura sexa indeleble o seu inconveniente red\u00facese a que a mina, tam\u00e9n denominada grafo, vaise esgotando, polo que \u00e9 necesario ir sac\u00e1ndolle punta coa axuda dun afialapis.\nExisten tam\u00e9n os chamados \"lapis mec\u00e1nicos\" ou \"portaminas\", instrumentos capaces de conter no seu interior minas de pequeno di\u00e1metro (usualmente 0,3\u00a0mm, 0,5\u00a0mm e 0,7\u00a0mm) que se deslizan cara \u00f3 exterior segundo se vai necesitando."}
{"id": "22614", "revid": "22570", "url": "https://gl.wikipedia.org/wiki?curid=22614", "title": "Sistema di\u00e9drico", "text": "O sistema di\u00e9drico \u00e9 un sistema de representaci\u00f3n xeom\u00e9trica dos elementos do espazo sobre un plano, \u00e9 dicir, reducindo as tres dimensi\u00f3ns do espazo \u00e1s d\u00faas dimensi\u00f3ns do plano, utilizando unha proxecci\u00f3n cil\u00edndrica ortogonal, sobre dous planos que se cortan perpendicularmente. Para xerar as vistas di\u00e9dricas, un dos planos ab\u00e1tese sobre o segundo.\nAs proxecci\u00f3ns di\u00e9dricas ou vistas usualmente empregadas denom\u00ednanse alzado (para o proxectado no plano vertical) e planta (para o proxectado no plano horizontal). Tam\u00e9n, en ocasi\u00f3ns, eng\u00e1deselle, por claridade, unha terceira proxecci\u00f3n denominada \"perfil\", ou proxecci\u00f3n do plano de perfil, a\u00ednda que propiamente este plano non pertence ao sistema de representaci\u00f3n di\u00e9drico, sen\u00f3n m\u00e1is ben \u00e9 un plano auxiliar. O sistema di\u00e9drico \u00e9 o universalmente empregado en arquitectura e enxe\u00f1er\u00eda especialmente nos planos de cotas e de despece.\nSegundo as proxecci\u00f3ns estean reflectidas ou non no plano do debuxo, existen dous sistemas de representaci\u00f3n:\nA\u00ednda que en ambos sistemas as proxecci\u00f3ns (representaci\u00f3ns do obxecto) son exactamente as mesmas, a s\u00faa disposici\u00f3n no plano do debuxo \u00e9 a contraria.\nPlanos proxectantes principais.\nOs dous planos proxectantes principais son o horizontal (PH) e o vertical (PV). A s\u00faa intersecci\u00f3n forma a li\u00f1a de terra (LT), onde se considera unha orixe.\nDiante do plano vertical, e arriba do plano horizontal, at\u00f3pase o 1\u00ba diedro ou cuadrante, delimitado polo plano vertical superior e o plano horizontal anterior. O 2\u00ba diedro abrangue o plano horizontal posterior e o vertical superior. O 3\u00ba o plano horizontal posterior (detr\u00e1s) e o plano vertical inferior. E o 4\u00ba cuadrante \u00e9 o que queda, plano horizontal anterior e vertical inferior. Estas catro divisi\u00f3n p\u00f3dense dividir entre dous, dando lugar aos octantes, e aos planos bisectores, planos que pasan pola li\u00f1a de terra formando 45\u00ba cos planos de proxecci\u00f3n."}
{"id": "22616", "revid": "98629", "url": "https://gl.wikipedia.org/wiki?curid=22616", "title": "Ovella negra", "text": "Ovella negra \u00e9 un termo usado para clasificar algo ou algu\u00e9n coma diferente, coma f\u00f3ra dos patr\u00f3ns, estra\u00f1o, raro, especial, nun sentido negativo.\nCaracter\u00edsticas.\nComo a meirande parte das ovellas son brancas e claras, cando hai unha alteraci\u00f3n xen\u00e9tica e nace unha ovella negra, vese claramente que \u00e9 diferente das demais. De a\u00ed sae esta expresi\u00f3n para clasificar os diferentes. Ademais a presenza indesexable e pouco com\u00fan de individuos de la negra en raba\u00f1os de ovellas non era bo para o criador, pois a la de ditas ovellas non era cobizada no mercado como a branca. En Inglaterra durante os s\u00e9culos XVIII e XIX, a cor negra das ovellas era vista como unha marca do diabo.\nSe unha familia ten membros de conduta incorrupta, decente e honesta, e alg\u00fan membro da familia sae irrespons\u00e1bel, ladr\u00f3n ou f\u00f3ra dos patr\u00f3ns ditos \"normais\" para aquel grupo familiar de individuos, \u00e9 de inmediato considerado a ovella negra da familia. Tam\u00e9n a expresi\u00f3n se lle pode outorgar a un membro dun grupo que simplemente pos\u00fae caracter\u00edsticas diferentes das dos seus compa\u00f1eiros, sen o sentido negativo.\nNa psicolox\u00eda, denom\u00ednase efecto da ovella negra a tendencia dun grupo de tratar ou avaliar un membro da s\u00faa propia sociedade dunha forma m\u00e1is severa que o resto, base\u00e1ndose nun comportamento negativo por parte do individuo.\nNa xen\u00e9tica das ovellas, ser brancas non \u00e9 por albinismo sen\u00f3n por teren un alelo dominante branco no xene que determina a cor individuo. Pola s\u00faa parte, as ovellas negras te\u00f1en alelos recesivos, e se unha ovella branca e un carneiro branco te\u00f1en un a\u00f1o negro, ambos deben ser heterocigotos con respecto ao negro, e ti\u00f1an un 25% de posibilidades de que a cr\u00eda fose negra. Un estudo recente realizado pola Universidade de Agricultura de Noruega e pola Universidade de Oreg\u00f3n determinou que a cor negra se xera por un alelo E D presente no momento da concepci\u00f3n."}
{"id": "22617", "revid": "98629", "url": "https://gl.wikipedia.org/wiki?curid=22617", "title": "Kurenai no Buta", "text": ", \u00e9 un filme de anime de 1992 sobre un piloto italiano da primeira guerra mundial, que vive coma cazarrecompensas independente contra os \"Piratas do Aire\" no Mar Adri\u00e1tico. Disque foi v\u00edtima dunha maldici\u00f3n que o converteu nun porco. Outros aseguran que el mesmo maldiciuse \u00f3 remata-la Gran Guerra, farto dunha humanidade corrupta e que adoraba a guerra e o sangue. Cando co\u00f1ece a Fio dec\u00e1tase de que a\u00ednda quedan persoas boas e puras e dalg\u00fan xeito, \u00e9 capaz de anula-lo feitizo.\nFoi orixinalmente pensada coma unha pel\u00edcula para amosar en voo para as Japan Airlines, baseada no manga de Miyazaki \"The Age of the flying Boat\" (A Era dos Botes voadores), pero a produci\u00f3n foi ensombrecida pola guerra en Iugoslavia que acabou d\u00e1ndolle \u00e1 pel\u00edcula un ton m\u00e1is serio.\nSinopse.\nPorco \u00e9 un cocho aviador que frustra todos os actos de pirater\u00eda perpetrados polos piratas a\u00e9reos do Adri\u00e1tico. Estes, decididos a acabar con valente e h\u00e1bil aviador, p\u00f3\u00f1ense de acordo para contratar a un aventureiro americano cuxa misi\u00f3n ser\u00e1 eliminalo."}
{"id": "22618", "revid": "89787", "url": "https://gl.wikipedia.org/wiki?curid=22618", "title": "Xuventudes Socialistas de Galicia", "text": "Xuventudes Socialistas de Galicia (XSG) \u00e9 unha organizaci\u00f3n pol\u00edtica xuvenil, galeguista e socialista. A\u00ednda que \u00e9 unha organizaci\u00f3n independente, relaci\u00f3nase a nivel do Estado Espa\u00f1ol, e de xeito federal, coas Juventudes Socialistas de Espa\u00f1a (JSE) e son o referente na mocidade do Partido dos Socialistas de Galicia (PSdeG).\nHistoria e caracter\u00edsticas.\nAs primeiras agrupaci\u00f3ns locais das XSG xorden nas principais cidades galegas entre 1903 e 1904. Autodef\u00ednense coma unha organizaci\u00f3n que ten os seguintes obxectivos: a liberdade, a igualdade e a solidariedade, o galeguismo, a tolerancia, a participaci\u00f3n, o desenvolvemento sostible, o pacifismo, o republicanismo e o federalismo.\nObxectivos.\nOs seus obxectivos son:"}
{"id": "22620", "revid": "5863", "url": "https://gl.wikipedia.org/wiki?curid=22620", "title": "Nova Friburgo", "text": "Nova Friburgo \u00e9 unha cidade brasileira do estado do R\u00edo de Xaneiro, situada no centro-norte do estado, en medio das monta\u00f1as da rexi\u00f3n serrana, a 846 m de altura sobre o nivel do mar. Dista 136\u00a0km por estrada da capital do estado.\nA rexi\u00f3n foi inicialmente colonizada en 1820 (antes, por tanto, da independencia do Brasil) por 100 familias orixinarias da Su\u00edza. Recibiu o nome \"Nova Friburgo\" nunha homenaxe \u00e1 cidade da cal partiron eses primeiros inmigrantes, Fribourg (ou Freiburg, en alem\u00e1n).\nA s\u00faa poboaci\u00f3n en 2004 era estimada en 173.321 persoas. As principais actividades econ\u00f3micas son: a industria de moda \u00edntima (lencer\u00eda), olar\u00eda, a cr\u00eda de cabras, industrias t\u00e9xtiles e de metalurxia, e o turismo. A cidade \u00e9 tam\u00e9n a segunda maior produtora de flores do Brasil (s\u00f3 detr\u00e1s da cidade de Holambra, no estado de S\u00e3o Paulo.\nNos \u00faltimos anos, ten sido procurada por estudantes que desexan estudar nunha universidade dunha cidade m\u00e1is tranquila, lonxe da violencia dos grandes centros urbanos.\nTurismo.\nA cidade ten un forte reclamo tur\u00edstico grazas ao seu clima agradable, de monta\u00f1a, e \u00e1 paisaxe pintoresca, con moita vexetaci\u00f3n, r\u00edos e cami\u00f1os en medio do bosque. O seu telef\u00e9rico, a Pedra do Can Sentado, o distrito do Lumiar e a Praza Getulio Vargas son os locais m\u00e1is visitados. O turismo de compras (roupas \u00edntimas, doces, flores) tam\u00e9n ten aumentado. Por iso, a cidade pos\u00fae a m\u00e1is grande rede hoteleira do interior do estado."}
{"id": "22624", "revid": "98629", "url": "https://gl.wikipedia.org/wiki?curid=22624", "title": "Gram\u00e1tica transformacional", "text": "Gram\u00e1tica transformacional \u00e9 un amplo termo usado para describir gram\u00e1ticas, case exclusivamente aquelas que se refiren a linguas naturais que foron desenvolvidas na tradici\u00f3n chomskiana. Este termo \u00e9 normalmente sin\u00f3nimo do lixeiramente m\u00e1is espec\u00edfico \"Gram\u00e1tica Xenerativa Transformacional\".\nEstrutura Profunda e Estrutura Superficial.\nDurante os anos cincuenta e sesenta do s\u00e9culo XX, Noam Chomsky desenvolveu o concepto de que cada oraci\u00f3n ten dous niveis distintos de representaci\u00f3n: unha Estrutura Profunda e unha Estrutura Superficial. A estrutura profunda era unha representaci\u00f3n directa da informaci\u00f3n sem\u00e1ntica da oraci\u00f3n, e estaba asociada coa estrutura superficial (a cal tende a reproducir a forma fonol\u00f3xica da oraci\u00f3n) mediante \"transformaci\u00f3ns\". Hai un malentendido amplamente estendido segundo o cal a estrutura profunda supo\u00f1\u00edase id\u00e9ntica en todas as linguas naturais (para crear a Gram\u00e1tica Universal), con todo, non foi iso o que Chomsky suxeriu exactamente. Chomsky pensou que deber\u00eda haber considerables similitudes entre a estrutura profunda de distintas linguas, e que esas estruturas revelar\u00edan propiedades com\u00fans a todas as linguas que estaban escondidas baixo a estrutura superficial. \u00c9 discutible que a motivaci\u00f3n para introducir as transformaci\u00f3ns era simplemente facer gram\u00e1ticas m\u00e1is (matematicamente) poderosas, no canto de explicar a orixe das variaci\u00f3ns sint\u00e1cticas entre as linguas. A\u00ednda que, para Chomsky, a capacidade dunha teor\u00eda gramatical \u00e1 hora de xeneralizarse na s\u00faa an\u00e1lise de distintas linguas \u00e9 fundamental, algunhas obras clave ao comezo da Gram\u00e1tica transformacional (por exemplo, a obra de Chomsky \"Aspects of the Theory of Syntax\" 1965) fan fincap\u00e9 no papel que xogan as transformaci\u00f3ns para obter o nivel necesario de poder matem\u00e1tico no compo\u00f1ente sint\u00e1ctico dunha gram\u00e1tica, que, na s\u00faa opini\u00f3n, as gram\u00e1ticas estruturalistas, populares naquel momento, non ofrec\u00edan. Chomsky tam\u00e9n salienta a importancia dos dispositivos achegados pola moderna matem\u00e1tica formal para o desenvolvemento dunha teor\u00eda gramatical.\nConceptos b\u00e1sicos.\nA\u00ednda que as transformaci\u00f3ns contin\u00faan sendo importantes para as teor\u00edas actuais defendidas por Chomsky, el xa non defende a idea orixinal das estruturas profunda e superficial. Nun principio, introduc\u00edronse dous niveis adicionais de representaci\u00f3n: a Forma L\u00f3xica (\"LF\") e a Forma Fon\u00e9tica (\"PF\"); posteriormente, nos anos noventa, Chomsky presentou un novo programa de estudo co\u00f1ecido como minimalismo (v\u00e9xase m\u00e1is abaixo), no cal a Estrutura Profunda e a Estrutura Superficial xa non encaixaban, mentres que \"PF\" e \"LF\" permaneceron como os \u00fanicos niveis de representaci\u00f3n.\nOutro factor que dificulta a\u00ednda m\u00e1is poder entender o desenvolvemento das teor\u00edas de Chomsky \u00e9 o feito de que o significado de Estrutura Profunda e Estrutura Superficial variou co tempo. Durante os anos setenta, ambos se mencionaban simplemente como \"D-Structure\" e \"S-structure\". O significado de \"D-structure\" foise afastando cada vez m\u00e1is do inicialmente dado \u00e1 Estrutura profunda durante os anos sesenta. En concreto, a idea de que o significado dunha oraci\u00f3n depend\u00eda da Estrutura Profunda deixou de ter sentido cando \"LF\" tomou o seu lugar.\nCo\u00f1ecemento ling\u00fc\u00edstico innato.\nTermos tales como \"transformaci\u00f3n\" poden dar a impresi\u00f3n de que as teor\u00edas da gram\u00e1tica xenerativa transformacional ent\u00e9ndense como un modelo dos procesos a trav\u00e9s dos que a mente humana constr\u00fae e entende as oraci\u00f3ns. Chomsky pensa que en absoluto se trata de algo as\u00ed: a gram\u00e1tica xenerativa modela tan s\u00f3 o co\u00f1ecemento que subxace a capacidade humana de falar e entender. Unha das principais ideas chomskianas \u00e9 que a maior parte de devandito co\u00f1ecemento \u00e9 innato e que todas as linguas est\u00e1n compostas a partir dunha serie de \"principios\", os cales tan s\u00f3 var\u00edan en certos \"par\u00e1metros\" (e por suposto, o vocabulario). Polo tanto, un meni\u00f1o pode ter unha grande expectativa sobre a estrutura da linguaxe en xeral, e soamente necesita deducir os valores de determinados par\u00e1metros para a(s) lingua(s) que est\u00e1 aprendendo. Chomsky non foi o primeiro en suxerir que t\u00f3dalas linguas comparten determinados aspectos, el cita fil\u00f3sofos que compart\u00edan as mesmas ideas fai varios s\u00e9culos. As\u00ed a todo, el alentou a teor\u00eda do innato seguindo un per\u00edodo dominado principalmente polas tendencias ling\u00fc\u00edsticas do \"condutismo\". A\u00ednda m\u00e1is significativo \u00e9 que fixo determinadas propostas t\u00e9cnicas sofisticadas en relaci\u00f3n coa estrutura da linguaxe e, ademais, tomou decisi\u00f3ns importantes sobre como deber\u00eda avaliarse a calidade dunha Teor\u00eda da Gram\u00e1tica.\nChomsky chega ata a afirmar que os meni\u00f1os non necesitan aprender ningunha norma espec\u00edfica de ningunha lingua. E o motivo desta afirmaci\u00f3n \u00e9 que todas as linguas parecen seguir o mesmo conxunto de regras, o que se co\u00f1ece como Gram\u00e1tica Universal. Pero o efecto destas regras e a interacci\u00f3n entre elas pode variar enormemente dependendo dos valores de determinados par\u00e1metros ling\u00fc\u00edsticos universais. Esta rotunda afirmaci\u00f3n \u00e9 un dos puntos nos cales a Gram\u00e1tica transformacional difire da maior parte das escolas.\nTeor\u00edas gramaticais.\nDurante os anos 60, Chomsky introduciu d\u00faas ideas centrais para a construci\u00f3n e avaliaci\u00f3n de teor\u00edas gramaticais. A primeira era a distinci\u00f3n entre competencia e uso ling\u00fc\u00edstico. Chomsky ref\u00edrese \u00e1 evidencia de que as persoas, cando falamos na vida coti\u00e1, a mi\u00fado cometemos erros (por exemplo, comezar unha oraci\u00f3n e deixala a medias). Estes erros son irrelevantes para o estudo da competencia ling\u00fc\u00edstica, xa que a competencia \u00e9 o co\u00f1ecemento que permite ao ser humano constru\u00edr e entender oraci\u00f3ns.\nA segunda idea que introduciu Chomsky estaba en relaci\u00f3n coa avaliaci\u00f3n das teor\u00edas gramaticais. Chomsky distingue entre aquelas que conseguen unha adecuaci\u00f3n descritiva e aquelas que van m\u00e1is al\u00f3 e conseguen unha adecuaci\u00f3n explicativa. As descritivas definen o (infinito) conxunto de oraci\u00f3ns gramaticais nunha lingua en particular, mentres que unha gram\u00e1tica que logra unha adecuaci\u00f3n explicativa penetra nas propiedades universais da lingua que resulta das estruturas ling\u00fc\u00edsticas innatas que se achan na mente humana. Polo tanto, se unha gram\u00e1tica ten unha adecuaci\u00f3n explicativa, debe ser capaz de explicar os matices das distintas linguas como relativamente pequenas variaci\u00f3ns dos patr\u00f3ns universais da linguaxe. Chomsky dic\u00eda que, a\u00ednda que os ling\u00fcistas est\u00e1n a\u00ednda bastante lonxe de lograr gram\u00e1ticas de adecuaci\u00f3n descritiva, para progresar na devandita descrici\u00f3n gramatical \u00e9 imprescindible marcarse a adecuaci\u00f3n explicativa como meta. Noutras palabras, os matices reais de linguas individuais poden ser co\u00f1ecidos tan s\u00f3 a trav\u00e9s do estudo comparado dunha ampla cantidade de linguas.\n\"Linguaxe-I\" e \"Linguaxe-E\".\nNos anos 1980, Chomsky propuxo distinguir entre \"I-Language\" e \"E-Language\". Distinci\u00f3n similar, pero non id\u00e9ntica \u00e1 de competencia e uso da lingua. A Linguaxe-I en referencia \u00e1 linguaxe interna, \u00e9 o obxecto de estudo da teor\u00eda sint\u00e1ctica, \u00e9 a representaci\u00f3n mental do co\u00f1ecemento ling\u00fc\u00edstico que ten un falante nativo dunha lingua, e \u00e9, polo tanto, un aspecto mental. Desde esta perspectiva, case toda a ling\u00fc\u00edstica ser\u00eda unha rama da Psicolox\u00eda. Linguaxe-E ref\u00edrese a moitas outras noci\u00f3ns do que \u00e9 a linguaxe, por exemplo: linguaxe como un ente de co\u00f1ecemento ou de h\u00e1bitos de conduta compartidos por unha comunidade. Chomsky exp\u00f3n que tales noci\u00f3ns do que \u00e9 a linguaxe non son \u00fatiles para o estudo do co\u00f1ecemento innato da linguaxe, tales como a competencia. Ata a\u00ednda podendo ser sensatos, intuitivos e \u00fatiles noutras \u00e1reas de estudo. A competencia tan s\u00f3 se pode estudar se se trata a lingua como obxecto mental.\nGramaticalidade.\nChomsky contradixo os criterios hexem\u00f3nicos durante o s\u00e9culo XX suxerindo que as noci\u00f3ns gramatical e non gramatical poder\u00edan definirse de forma \u00fatil e dot\u00e1ndoas de sentido. Un ling\u00fcista condutista radical dir\u00eda que a lingua se pode estudar tan s\u00f3 con gravaci\u00f3ns ou transcrici\u00f3ns de conversaci\u00f3ns reais. O rol do ling\u00fcista centrar\u00edase na procura de aspectos mediante a an\u00e1lise de devandita conversaci\u00f3n, pero non deber\u00eda propo\u00f1er hip\u00f3teses sobre o porqu\u00e9 da existencia de devanditos aspectos, tampouco deber\u00eda etiquetar devanditas expresi\u00f3ns como \"gramaticais\" ou \"non gramaticais\". Chomsky mant\u00e9n que a intuici\u00f3n dun falante nativo \u00e9 suficiente para definir a gramaticalidade dunha oraci\u00f3n. Ou sexa que, se a un falante de galego nativo lle parece dif\u00edcil ou imposible de entender unha secuencia determinada de palabras en galego, se pode dicir que esa secuencia de palabras \u00e9 non gramatical[1]. Este concepto liberou a moitos ling\u00fcistas de estudar a lingua mediante corpus de fala, xa que agora se v\u00eda factible o estudo mediante oraci\u00f3ns ideais. Sen este cambio na filosof\u00eda do estudo ling\u00fc\u00edstico, a construci\u00f3n de gram\u00e1ticas xenerativas ser\u00eda practicamente imposible, xa que son a mi\u00fado os aspectos escuros e raramente usados dunha lingua os que dan informaci\u00f3n clave para determinar a s\u00faa estrutura, e estes exemplos son moi dif\u00edciles de atopar no uso coti\u00e1n da lingua.\nMinimalismo.\nO Programa Minimalista non garda ningunha relaci\u00f3n co movemento cultural e art\u00edstico minimalista.\nUnha parte significativa do estudo actual da gram\u00e1tica transformacional est\u00e1 inspirado no \"Programa Minimalista\" de Chomsky, descrito no seu libro \"The Minimalist Program\" (1995). A nova direcci\u00f3n do estudo envolve a econom\u00eda da derivaci\u00f3n e a econom\u00eda da representaci\u00f3n que empezou a ser significativo nos anos 1990, pero que a\u00ednda era un aspecto bastante perif\u00e9rico da teor\u00eda da Gram\u00e1tica Xenerativa Transformacional. A econom\u00eda da derivaci\u00f3n \u00e9 un principio que afirma que as transformaci\u00f3ns s\u00f3 ocorren cando son absolutamente necesarias para relacionar trazos interpretativos con trazos non interpretativos. Un exemplo dunha trazo interpretativo \u00e9 a inflexi\u00f3n nos nomes regulares en galego para constru\u00edr o plural. \"can\"s. A palabra \"cans\" tan s\u00f3 pode usarse para referirse a varios cans, nunca en referencia a un s\u00f3 can. Desta forma a inflexi\u00f3n contrib\u00fae ao significado da palabra fac\u00e9ndoo interpretativo. Cando a informaci\u00f3n que aparece na inflexi\u00f3n verbal repite informaci\u00f3n que xa foi dita polo suxeito, ent\u00f3n a esa informaci\u00f3n consid\u00e9rase \"non interpretativa\". A econom\u00eda da representaci\u00f3n \u00e9 o principio que afirma que as estruturas gramaticais deben ter unha raz\u00f3n pola cal se utilizan e existen. Por exemplo, a estrutura dunha oraci\u00f3n non deber\u00eda ser m\u00e1is extensa ou m\u00e1is complexa do que o requirido para cubrir as necesidades gramaticais, (este principio non goberna en t\u00f3dolos casos). A descrici\u00f3n de ambos conceptos feita neste artigo \u00e9 bastante vaga, de feito, a formulaci\u00f3n precisa de devanditos principios \u00e9 unha tarefa de actual controversia entre distintos ling\u00fcistas.\nUn aspecto adicional do pensamento minimalista \u00e9 a idea de que a derivaci\u00f3n de estruturas sint\u00e1cticas deber\u00eda ser uniforme, o cal quere dicir que as normas sint\u00e1cticas non se deber\u00edan aplicar de xeito arbitraria nun proceso derivativo. Por ese motivo a Estrutura Profunda e a Estrutura Superficial non son referentes no estudo minimalista de teor\u00eda sint\u00e1ctica.\nRepresentaci\u00f3n Matem\u00e1tica.\nEn relaci\u00f3n co estudo matem\u00e1tico da gram\u00e1tica, un trazo significativo das gram\u00e1ticas transformacionais \u00e9 que son m\u00e1is \"poderosas\" c\u00e1s gram\u00e1ticas libres de contexto. Esta idea foi formulada por Noam Chomsky na Xerarqu\u00eda de Chomsky. Actualmente parece haber consenso ao afirmar que \u00e9 imposible lograr a descrici\u00f3n de linguas naturais mediante o uso de gram\u00e1ticas libres de contexto, (polo menos, se dita descrici\u00f3n se basea en criterios chomskianos).\nTransformaci\u00f3ns.\nAlgunhas normas da Gram\u00e1tica xenerativa transformacional son bastante sinxelas, tales como:\nA maior\u00eda das linguas adoitan favorecer estas estruturas, a\u00ednda que hai excepci\u00f3ns. O xapon\u00e9s \u00e9 unha lingua que tende a colocar o n\u00facleo sintagm\u00e1tico ao final do sintagma, mentres que ingl\u00e9s \u00e9 unha lingua que sit\u00faa o n\u00facleo normalmente ao comezo do sintagma. Poucas linguas seguen o exemplo estrutural do xapon\u00e9s.\nMentres que Chomsky e outros tantos ling\u00fcistas abandonaron moitos aspectos da Gram\u00e1tica Xenerativa Transformacional, esta teor\u00eda contin\u00faa sendo aplicada en an\u00e1lise sint\u00e1ctica e no estudo da adquisici\u00f3n da linguaxe durante a infancia.\nBibliograf\u00eda de consulta.\nRadford, Andrew \"Transformational Grammar\". Cambridge Text Books in Linguistics. 2003. Cambridge.\nLigaz\u00f3ns externas.\nManuais de sintaxe transformacional en ingl\u00e9s.\nSantorini, Beatrice &amp; Anthony Kroch. (2000).\"The syntax of natural language: An online introduction using the Trees program\". \n[1] Esta afirmaci\u00f3n non \u00e9 enteiramente certa. \u00c9 posible que unha oraci\u00f3n sexa gramatical e, \u00e1 vez, sen sentido. Tal e como di Chomsky \"incoloras verdes ideas dormen con fereza\". Tales oraci\u00f3ns non te\u00f1en ning\u00fan sentido, pero non est\u00e1n relacionadas cunha cadea de palabras non gramatical como \"home o mordeu can o\"."}
{"id": "22625", "revid": "1505", "url": "https://gl.wikipedia.org/wiki?curid=22625", "title": "Castelo de Sandi\u00e1s", "text": "Situaci\u00f3n.\nO Castelo de Sandi\u00e1s, tam\u00e9n co\u00f1ecido como A Torre de Sandi\u00e1s, ou coma A Torre do Castro, \u00e9 un castelo situado nun outeiro illado, tendo o seu p\u00e9 o lugar do Castro, no concello de Sandi\u00e1s, na comarca da Limia, provincia de Ourense.\nHistoria.\nA fundaci\u00f3n deste castelo aparece envolta en varias lendas relacionadas, incluso, con Bernardo do Carpio (s\u00e9culo IX). Foi constru\u00eddo sobre un antigo castro, quizais na primeira metade do s\u00e9culo XII. Participou nas guerras fronteirizas pola posesi\u00f3n do condado da Limia, entre o rei de Galiza, Le\u00f3n e Castela, Afonso VII e Afonso Henriques de Portugal.\nNo ano 1386 foi asaltado polo duque de Lancaster. M\u00e1is tarde no ano 1467 arras\u00e1rono os Irmandi\u00f1os e logo da revolta reconstru\u00eduse de novo. Na guerra hispano-lusitana do s\u00e9culo XVIII, foi punto de concentraci\u00f3n de tropas. Foi posesi\u00f3n das m\u00e1is poderosas familias da provincia.\nConta a lenda que dentro do castelo hai un pozo con varios metros de auga, pozo que \u00e9 a entrada a un sal\u00f3n cheo de ouro. Para desencantalo e poder acceder \u00f3 ouro hai que levar un ovo dunha pita negra e maila propia pita. S\u00f3ltase a pita no sal\u00f3n e, cando sae o xigante que protexe o ouro, armado cun machado, debe estamp\u00e1rselle o ovo na fronte, co que o xigante desaparecer\u00e1. Pero se non se lle d\u00e1 co ovo, o xigante matar\u00e1 \u00f3 intruso .\nSituaci\u00f3n actual.\nHoxe s\u00f3 queda parte da torre da homenaxe, na que se poden admira-los seus grosos muros. Constaba, ademais de soto, con tres pisos e terraza superior. \u00d3 seu p\u00e9 p\u00f3dese admirar unha extraordinaria panor\u00e1mica da desecada lagoa de Antela e da Limia Alta."}
{"id": "22626", "revid": "605", "url": "https://gl.wikipedia.org/wiki?curid=22626", "title": "Xenerativismo", "text": ""}
{"id": "22627", "revid": "114", "url": "https://gl.wikipedia.org/wiki?curid=22627", "title": "Xerativismo", "text": ""}
{"id": "22628", "revid": "22570", "url": "https://gl.wikipedia.org/wiki?curid=22628", "title": "Joan Mir\u00f3", "text": "Joan Mir\u00f3, nado en Barcelona o 20 de abril de 1893 e finado en Palma o 25 de decembro de 1983, foi un pintor, escultor e ceramista catal\u00e1n, un dos m\u00e1ximos representantes do surrealismo. Na s\u00faa obra reflectiu o seu interese no subconsciente, no infantil e no seu pa\u00eds. Nun principio mostrou fortes influencias\u00a0fauvistas, cubistas e expresionistas, pasando a unha pintura plana con certo aire\u00a0na\u00eff, como o \u00e9 o seu co\u00f1ecido cadro\u00a0La masia\u00a0do ano 1920. Dende a s\u00faa estad\u00eda en Par\u00eds, a s\u00faa obra v\u00f3lvese m\u00e1is on\u00edrica, coincidindo cos puntos do surrealismo e incorpor\u00e1ndose a este movemento.\u00a0En numerosas entrevistas e escritos que datan da d\u00e9cada de 1930,\u00a0Mir\u00f3 manifestou o seu desexo de abandonar os m\u00e9todos convencionais de pintura, nas s\u00faas propias palabras de \"matalos, asasinalos ou violalos\", para poder favorecer unha forma de expresi\u00f3n que fose contempor\u00e1nea, e non querer dobregarse \u00e1s s\u00faas esixencias e \u00e1 s\u00faa est\u00e9tica nin sequera cos seus compromisos cara aos surrealistas.\nUn dos seus grandes proxectos foi a creaci\u00f3n en 1975, da Fundaci\u00f3n Joan Mir\u00f3, situada en Barcelona, centro cultural e art\u00edstico para difundir as novas tendencias da arte contempor\u00e1nea, constitu\u00edndose cun gran fondo de obras doadas polo autor; outros lugares con importantes fondos das s\u00faas obras son a Fundaci\u00f3n Piar\u00a0i\u00a0Joan Mir\u00f3 de Palma de\u00a0Mallorca, o Museo Ra\u00ed\u00f1a Sof\u00eda de Madrid, o Centro Georges Pompidou de Par\u00eds\u00a0(\"Mus\u00e9e National\u00a0d'Art Moderne\") e o\u00a0MOMA\u00a0de Nova York.\nTraxectoria.\nNado no cerne comercial da capital catal\u00e1, de neno pasaba temporadas co seu av\u00f3 paterno en Cornudella e cos seus av\u00f3s maternos en Mallorca. Contra a s\u00faa vontade matriculouse na Escola de Comercio en 1907, a\u00ednda que os seus pais lle permitiron tam\u00e9n estudar na Escola de Belas Artes La Llotja. En 1910 entrou como aprendiz nunha droguer\u00eda, o que lle provocou unha depresi\u00f3n nerviosa. Despois de pasar a convalecencia nunha mas\u00eda familiar en Mont-roig del Camp conseguiu que seus pais accedesen a que se matriculase na Escola d'Art de Francesc Gal\u00ed e en 1914 alugou o seu propio estudo\nA pintura desta primeira \u00e9poca bas\u00e9ase na realidade inmediata, son paisaxes, retratos, bodeg\u00f3ns nun estilo fauvista con certas distorsi\u00f3ns formais e contrastes crom\u00e1ticos, especialmente fortes nos retratos. Entre 1918 e 1922 a s\u00faa obra caracter\u00edzase polo detallismo. Pinta paisaxes rurais nos que d\u00e1 o protagonismo \u00e1s mas\u00edas e \u00e1s hortas e no que cada elemento adquire a s\u00faa propia individualidade. A obra m\u00e1is caracter\u00edstica desta etapa \u00e9 \"La masia\". Mir\u00f3 traballou durante nove meses nesta obra para dotar a cada unha das figuras e obxectos do seu propio espazo.\nMovido pola comunidade art\u00edstica que se agrupaba en Montparnasse, Mir\u00f3 mudouse durante varias tempadas invernais a Par\u00eds, dende 1920, onde desenvolveu un estilo \u00fanico, influ\u00eddo por poetas e escritores surrealistas. Os seus traballos surrealistas son considerados dos m\u00e1is orixinais do s\u00e9culo XX. Agora cada un dos obxectos das s\u00faas pinturas conv\u00e9rtense en s\u00edmbolos e signos pict\u00f3ricos, adquirindo connotaci\u00f3ns surreais e imaxinarias cunha forte carga po\u00e9tica e reducindo a forma ao m\u00ednimo. Consid\u00e9rase \"El Carnaval de l'Arlequ\u00ed\" (1924-1925) o punto de partida da s\u00faa etapa surrealista\nEn 1926 colaborou con Max Ernst en dese\u00f1os para os ballets rusos de Sergei Diagilev, na obra \"Romeo e Xulieta\". Coa axuda de Mir\u00f3, Ernst foi un pioneiro da t\u00e9cnica de \"grattage\" na que se emprega unha esp\u00e1tula para remover pigmentos da tea.\nNos anos trinta a pintura de Mir\u00f3 v\u00f3lvese m\u00e1is salvaxe, con maiores distorsi\u00f3ns nas formas e cunha cor m\u00e1is rechamante e ferinte que, en conxunto, resulta irreal e dram\u00e1tica. En 1939, tras a derrota da Segunda Rep\u00fablica espa\u00f1ola e o comezo da segunda guerra mundial, instalou a s\u00faa residencia na pequena vila costeira normanda de Varengeville-sur-Mer. Iniciou ent\u00f3n unha nova etapa pict\u00f3rica coa serie co\u00f1ecida como \"Constelacions\". Son pinturas de pequeno formato que tratan sobre diversos momentos do d\u00eda ou da noite sobre un ceo reflectido na auga chea de astros, aves, mulleres, ollos, escaleiras, vaxinas con proliferaci\u00f3n de signos caligr\u00e1ficos relacionados entre si por li\u00f1as, intersecci\u00f3ns e contactos, formando un todo. Con esta serie Mir\u00f3 define plenamente o seu propio vocabulario persoal, afondando nel no resto da s\u00faa obra. En 1942 volveu a Barcelona.\nMir\u00f3 expresou o seu desprezo polo estilo usado en pinturas convencionais, e o seu desexo de \"matar\" e \"asasinar\" a pintura para crear unha nova forma de expresi\u00f3n.\nEn 1954 Mir\u00f3 ga\u00f1ou o Gran Premio do Gravado da Bienal de Venecia e, entre outros premios, en 1980, recibiu do rei Xo\u00e1n Carlos I a Medalla de Ouro de Belas Artes.\nPrimeiras exposici\u00f3ns.\nA primeira exposici\u00f3n individual de\u00a0Joan Mir\u00f3\u00a0realizouse nas Galer\u00edas Dalmau\u00a0de Barcelona entre o 16 de febreiro e o 3 de marzo de 1918, coa presentaci\u00f3n de sesenta e catro obras entre paisaxes, naturezas mortas e retratos. Estas primeiras pinturas te\u00f1en unha clara influencia coas tendencias francesas, postimpresionismo, fauvismo\u00a0e cubismo; nas pinturas\u00a0\"Ciurana, o pobo\" (1917) e\u00a0\"Ciurana, a igrexa\" (1917) vese a proximidade coas cores de\u00a0Van Gogh\u00a0e as paisaxes de\u00a0C\u00e9zanne\u00a0reforzadas cunha pincelada escura. Unha das pinturas que chama m\u00e1is a atenci\u00f3n \u00e9 a chamada\u00a0\"Nord-Sud\", coma a revista francesa na que no seu primeiro n\u00famero do ano 1917,\u00a0Pierre Reverdy, se escrib\u00eda sobre a arte do cubismo. Neste cadro\u00a0Mir\u00f3 mestura os trazos de\u00a0C\u00e9zanne\u00a0coa inclusi\u00f3n de r\u00f3tulos dentro da pintura, coma nas obras cubistas de\u00a0Juan Gris\u00a0ou\u00a0Pablo Picasso; nos retratos presentados coma o \"Retrato de\u00a0V.\u00a0Nubiola\", mostra a fusi\u00f3n do cubismo coa agresiva cor fauvista.\u00a0Nesta\u00a0mesma primavera expuxo no C\u00edrculo Art\u00edstico de\u00a0Sant Lluc\u00a0xunto cos membros da Agrupaci\u00f3\u00a0Coubert.\nComo era o seu costume e continuar\u00eda facendo durante anos,\u00a0Mir\u00f3 pasou ese ver\u00e1n en\u00a0Montroig, onde abandonou as cores empregadas at\u00e9 ent\u00f3n e as formas duras polas m\u00e1is minuciosas, segundo explicou nunha carta dirixida ao seu amigo\u00a0Ricart\u00a0datada o 16 de xullo de 1918:\"Nada de simplificaci\u00f3ns nin abstracci\u00f3ns. Por agora o que me interesa m\u00e1is \u00e9 a caligraf\u00eda dunha \u00e1rbore ou dun tellado, folla por folla, podalla por podalla, herba por herba, tella por tella. Isto non quere dicir que estas paisaxes ao final acaben sendo cubistas ou rabiosamente sint\u00e9ticas. En fin, xa veremos. O que se me propo\u00f1o \u00e9 traballar moito tempo nas teas e deixalas o m\u00e1is acabadas posible, as\u00ed \u00e9 que ao final de tempada e despois de traballar moito se aparezo con poucas teas; non pasa nada. Durante o inverno seguinte continuar\u00e1n dicindo os se\u00f1ores cr\u00edticos que persisto na mi\u00f1a desorientaci\u00f3n.\"Deste xeito obs\u00e9rvase nas paisaxes pintadas durante este tempo un arquetipo por medio dun vocabulario novo de iconograf\u00edas e de signos meticulosamente seleccionados e organizados sendo o axente estruturador\u00a0o debuxo. En \"Vi\u00f1as e oliveiras\" \"de\u00a0Montroig\"\u00a0vense as ra\u00edces debuxadas debaixo da terra completamente individualizadas para conseguir a conexi\u00f3n f\u00edsica coa tierra.\nA primeira viaxe a Par\u00eds realizouno en marzo de 1920 e despois de pasar novamente o ver\u00e1n en\u00a0Montroig, regresou para establecerse en Par\u00eds onde co\u00f1eceu ao escultor\u00a0Pablo Gargallo\u00a0que ti\u00f1a un obradoiro na r\u00faa\u00a0Blomet, que s\u00f3 usaba durante os meses de ver\u00e1n, e chegou a un acordo con el para utilizalo s\u00f3 na tempada de inverno. As xesti\u00f3ns feitas polo galerista\u00a0Dalmau\u00a0proporcion\u00e1ronlle unha exposici\u00f3n individual na\u00a0Galerie La Licorne\u00a0que se inaugurou o 29 de abril de 1921; a pesar de non obter ningunha venda, a cr\u00edtica foi favorable. Na comunidade art\u00edstica que se agrupaba en Montparnasse, co\u00f1eceu a\u00a0Andr\u00e9 Masson, veci\u00f1o da r\u00faa\u00a0Blomet\u00a0e con quen coincid\u00eda nas reuni\u00f3ns de\u00a0Max Jacob. Outro asiduo deste grupo era\u00a0Pablo Picasso\u00a0que lle comprou o \"Autorretrato\" de 1919 e m\u00e1is adiante a \"Bailarina espa\u00f1ola\" de 1921.\n\"La masia\".\nDurante os anos 1921 e 1922 realizou\u00a0\"La\u00a0masia\", sendo a obra culminante desta \u00e9poca \u00abminorista\u00bb. Traballou nela durante nove meses de dura elaboraci\u00f3n; a relaci\u00f3n m\u00edtica mantida por\u00a0Mir\u00f3\u00a0coa terra, res\u00famese neste cadro, que representa a granxa da s\u00faa familia en\u00a0Montroig; o grafismo de car\u00e1cter inxenuo e realista de todos os obxectos, os animais son os dom\u00e9sticos, os vexetais os que o home traballa e os obxectos todos de uso diario e necesarios para o home. Estuda todos os seus detalles ao m\u00ednimo, \u00e9 o que se chama a caligraf\u00eda\u00a0mironiana, punto de partida para os seguintes anos do seu contacto co surrealismo.\nRematada esta pintura en Par\u00eds, por necesidade econ\u00f3mica, iniciou un percorrido entre marchantes para poder vendela.\u00a0Rosenberg, que se ocupaba das pinturas de\u00a0Picasso, accedeu a tela en dep\u00f3sito e ao cabo do tempo e ante a insistencia de\u00a0Mir\u00f3, lle suxeriu\u00a0seriamentedividir a tea en anacos pequenos para a s\u00faa m\u00e1is doada venda. Mirou, anoxado, recolleu a tea e lev\u00f3usea ao seu taller. F\u00edxose cargo da pintura, ent\u00f3n,\u00a0Jacques Viot\u00a0da galer\u00eda\u00a0Pierre, que despois duns tratos, lla vendeu ao escritor\u00a0Ernest Hemingway, por cinco mil francos.\u00a0Actualmente\u00a0cons\u00e9rvase na\u00a0National Gallery\u00a0de Washington.\nSurrealismo.\nInstalado no obradoiro de\u00a0Pablo Gargallo\u00a0en Par\u00eds, tivo contacto con artistas provenientes do movemento\u00a0Dad\u00e1, que fundaron en 1924, co poeta\u00a0Andr\u00e9 Breton\u00a0\u00e1 fronte, o grupo do surrealismo.\nA\u00a0Mir\u00f3\u00a0serviulle principalmente para que abandona a s\u00faa \u00e9poca minorista e sintetizar os motivos xa apuntados nesa etapa. \u00c9, no potencial que lle ofrec\u00eda o surrealismo, no inconsciente e o on\u00edrico, onde encontrou o perfecto material para as s\u00faas futuras obras. As\u00ed se aprecia en \"Terra labrada\", con clara alusi\u00f3n a\u00a0\"La\u00a0mas\u00eda\", pero con elementos surrealistas como o ollo e unha orella xunto \u00e1 \u00e1rbore da pintura. En \"Cabeza de fumador\", a influencia vese na s\u00edntese empregada para a descrici\u00f3n do personaxe. Instalado no taller de\u00a0Pablo Gargallo\u00a0en Par\u00eds, tivo contacto con artistas provenientes do movemento\u00a0Dad\u00e1, que fundaron en 1924, co poeta\u00a0Andr\u00e9 Breton\u00a0\u00e1 fronte, o grupo do surrealismo.\nRealizou unha exposici\u00f3n na Galer\u00eda\u00a0Pierre\u00a0do 12 ao 27 de xu\u00f1o de 1925, coa presentaci\u00f3n de 16 pinturas e 15 debuxos. Todos os representantes do grupo surrealista asinaron o convite \u00e1 exposici\u00f3n. A inauguraci\u00f3n realizouse a media noite, cousa nada frecuente naquela \u00e9poca, mentres no exterior, contratada polo seu amigoPicasso\u00a0tocaban os compases dunha sardana unha orquestra de m\u00fasicos; os visitantes, ti\u00f1an que entrar \u00e1 sala, por quendas, completamente chea. As vendas foron tan boas como a cr\u00edtica.\nEn 1926,\u00a0Joan Mir\u00f3\u00a0colaborou con\u00a0Max Ernst\u00a0en dese\u00f1os para os Ballets Rusos de\u00a0Sergei Diagilev, na obra\u00a0Romeo\u00a0e\u00a0Xulieta. O 4 de maio de 1926, representouse por primeira vez en\u00a0Montecarlo\u00a0e o 18 de maio no teatro\u00a0Sarah Bernhardt de Par\u00eds. Sab\u00edase que estaba nos \u00e1nimos dos surrealistas e comunistas, alterar a estrea do \"burgu\u00e9s\" Diagilev\u00a0e os \"traidores\"\u00a0Ernst\u00a0e\u00a0Mir\u00f3, e as\u00ed foi, ao empezar a funci\u00f3n, entre asub\u00edos, lanzouse unha chuvia de folletos de cor vermella cun texto de protesta, asinado por\u00a0Louis Aragon\u00a0e\u00a0Andr\u00e9 Breton. Non obstante, ao cabo de pouco tempo, a revista\u00a0La R\u00e9volution Surr\u00e9aliste, que editaba\u00a0Bret\u00f3n, seguiu coa reproduci\u00f3n de obras dos dous artistas.\nAntroido de Arlequ\u00edn.\nUnha das pinturas m\u00e1is interesantes deste per\u00edodo \u00e9 \"Antroido de Arlequ\u00edn\" (1925), completamente surrealista e que conseguiu un grande \u00e9xito na exposici\u00f3n colectiva da\u00a0\"Peinture\u00a0surr\u00e9aliste\"\u00a0da Galer\u00eda\u00a0Pierre\u00a0a finais de 1925, exposta xunto a obras de\u00a0Giorgio de Chirico,\u00a0Paul Klee,\u00a0Man Ray,\u00a0Pablo Picasso\u00a0e\u00a0Max Ernst.\nEsta obra \u00e9 a considerada coma o inicio pleno da etapa surrealista de\u00a0Joan Mir\u00f3. Realizada entre os anos 1924 e 1925, executouna nun tempo en que o artista pasaba por momentos dif\u00edciles e con gran penuria, mesmo alimentaria. Segundo explicou o mesmo artista:\"Tentei plasmar as alucinaci\u00f3ns que me produc\u00eda a fame que pasaba. Non \u00e9 que pintase o que v\u00eda en sonos, como dic\u00edan ent\u00f3n\u00a0Breton\u00a0e os seus, sen\u00f3n que a fame me provocaba un xeito de tr\u00e1nsito parecido ao que experimentaban os orientais.\"Un aut\u00f3mata que toca a guitarra xunto cun arlequ\u00edn con grandes bigotes, son os personaxes principais da composici\u00f3n pict\u00f3rica, onde se aprecia tam\u00e9n todo un mundo de detalles dominados pola imaxinaci\u00f3n que se esparexen por toda a pintura, como un paxaro con \u00e1s azuis sa\u00edndo dun ovo, un par de gatos xogando cun nobelo de la, peixes voando, un insecto que sae dun dado, unha escaleira cunha grande orella, e na parte superior dereita se ve a trav\u00e9s dunha xanela unha forma c\u00f3nica coa que quixo representar a torre Eiffel. Compuxo\u00a0Mir\u00f3\u00a0un pequeno texto po\u00e9tico en 1938 sobre este cadro: \"Na madeixa de f\u00edo desfeita polos gatos vestidos de arlequ\u00edns afumados retorc\u00e9ndose e apu\u00f1alando as mi\u00f1as entra\u00f1as... \" Actualmente at\u00f3pase na colecci\u00f3n de\u00a0Allbright-Knox Art Galleryen\u00a0Buffalo, (Estados Unidos).\nInteriores holandeses.\nEn 1927 realizou por primeira vez unha ilustraci\u00f3n para o libro \"Gertrudis\"\u00a0de\u00a0J.V.\u00a0Foix. Trasladouse a vivir a outro estudo m\u00e1is grande da r\u00faa\u00a0Tourlaque, onde encontrou a vellos amigos\u00a0Max Ernst, Paul \u00c9luard\u00a0e co\u00f1eceu a\u00a0Pierre Bonnard,\u00a0Ren\u00e9 Magritte\u00a0e\u00a0Jean Arp. Experimentou con eles o xogo do cad\u00e1ver exquisito. En 1928 viaxou a B\u00e9lxica e ao Pa\u00edses Baixos, visitando os m\u00e1is importantes museos de ambos os dous pa\u00edses, entre os que destaca unha visita aoRijksmuseum. Os pintores neerlandeses, como\u00a0Vermeer\u00a0e os mestres do s\u00e9culo XVII, causaron un grande impacto no artista, que comprou postais coloreadas destas pinturas reproducidas a partir da colecci\u00f3n do\u00a0Rijksmuseum, e ao seu regreso a Par\u00eds se dedicou \u00e1 creaci\u00f3n dunha serie co\u00f1ecida como Interiores holandeses composta por un total de 3 pinturas. Realizou numerosos debuxos para a consecuci\u00f3n da primeira pintura Interior holand\u00e9s I, inspirada en \"O toucador de La\u00fade\" de Hendrick Martensz Sorgh; en Interior holand\u00e9s II, \u00e9 da obra \"Nenos\u00a0ensinando a bailar un gato\" do pintor\u00a0Jan Havicksz Steen. Interior holand\u00e9s III, inspirada noutra obra do mesmo autor, \"Muller nova no ba\u00f1o\". Nesta serie,\u00a0Mir\u00f3\u00a0transformou, a pintura dos seus sonos surrealistas, co espazo baleiro nos cales imperaban os grafismos, \u00e1 recuperaci\u00f3n da composici\u00f3n en perspectiva e as formas analizadas.\nInterior holand\u00e9s I.\nA pintura insp\u00edrase na obra do s\u00e9culo XVII\u00a0\"O\u00a0toucador de\u00a0La\u00fade\" de Hendrick Martensz Sorgh\u00a0que representa un int\u00e9rprete de\u00a0laud\u00a0nun interior dom\u00e9stico. A obra de\u00a0Sorgh, de cores brillantes e planas, afast\u00e1banse do modelo naturalista e a perspectiva da pintura de x\u00e9nero holandesa do s\u00e9culo XVII.\n\"Interior Holand\u00e9s I\" incl\u00fae os elementos presentes na obra de Martensz Sorgh: o\u00a0la\u00fade, o int\u00e9rprete, o mantel, os marcos da parede, os elementos de detr\u00e1s da vent\u00e1, un can, un gato, a muller nova, unha cesta de froita, etc\u00e9tera. Tam\u00e9n se mant\u00e9n a posici\u00f3n b\u00e1sica dos obxectos na pintura.\nNon obstante, as formas son claramente\u00a0mironianas, cunha desproporci\u00f3n\u00a0acentuada respecto da obra orixinal, que reflicten a importancia relativa dos elementos na composici\u00f3n en lugar das proporci\u00f3ns f\u00edsicas. O\u00a0la\u00fade\u00a0e o int\u00e9rprete ocupan a maior parte do espazo, mentres que a moza se reduce a un detalle fundido na auga: \u00e9 parte da paisaxe, como os obxectos inanimados.\nCentrando a atenci\u00f3n na figura do int\u00e9rprete, obs\u00e9rvase que\u00a0Mir\u00f3 reduce os seus trazos faciais a un rostro distendido e vermello no centro, cun bigote desprazado cara \u00e1 dereita, o seu corpo vaise disolvendo ata que o la\u00fade realmente o substit\u00fae, e todo o que queda da figura do mozo \u00e9 un pequeno p\u00e9 que sobresae pola parte inferior do instrumento. Un personaxe desproporcionado que expresa unha especie de excitaci\u00f3n f\u00edsica cunha forza capaz de romper as cordas do instrumento. Neste momento\u00a0Mir\u00f3\u00a0pretende atacar a anatom\u00eda humana dende a\u00a0prespectiva\u00a0dos termos cl\u00e1sicos, dende a visi\u00f3n ideal dunha forma\u00a0harm\u00f3nica, para abordar o seu proxecto persoal de desarmala. Mirou usa un humorismo gr\u00e1fico tr\u00e1xico, sacr\u00edlego e her\u00e9tico que cun xenio quixotesco transforma co seu\u00a0pinzel\u00a0a obra de\u00a0Sorgh.\nAs\u00a0cores tam\u00e9n son tons\u00a0inspirades\u00a0na tea orixinal, a\u00ednda que a intensidade da cor \u00e9\u00a0mironiana. Polo tanto, o gradiente de cor gris verdosa da parede da obra de\u00a0Sorghconv\u00e9rtese nun verde maz\u00e1 na obra de\u00a0Mir\u00f3, a luz de cor marr\u00f3n e os tons ocres do\u00a0laud\u00a0transf\u00f3rmanse nunha cor laranxa escuro. Aplica a pintura directamente co tubo; non os mestura na paleta, e tampouco os mestura no lenzo. Os verdes, brancos, laranxas, vermellos e amarelos son cores moi puras. A obra \u00e9 un exemplo da facilidade de trazo de\u00a0Mir\u00f3. Os perf\u00eds de todas as figuras son moi precisas, pintadas cun pincel moi fino, a s\u00faa man \u00e9 constante e forte nos trazos\u00a0perimetrales\u00a0dos personaxes.\nInterior holand\u00e9s II.\nA pintura insp\u00edrase na obra\u00a0\"Nenos\u00a0ensinando a bailar un gato\" de\u00a0Jan Havicksz Steen. Nesta obra, o artista volve utilizar a t\u00e9cnica e a filosof\u00eda da obra orixinal. Mirou conserva os elementos como a guitarra, o can e o home que mira pola xanela. O verdadeiro tema da pintura de\u00a0Steen\u00a0non era o gato,\u00a0sen\u00f3n\u00a0o son, o movemento e ahiladida\u00a0que\u00a0provoca\u00a0a clase de baile. Mir\u00f3 aproveita desta anomal\u00eda na s\u00faa versi\u00f3n: a pesar que o gato serve coma eixe da composici\u00f3n centr\u00edfuga, pon en acento na cacofon\u00eda e a animaci\u00f3n da lecci\u00f3n a trav\u00e9s do movemento xiratorio da gran diversidade de detalles e o ritmo dos puntos e contrapuntos da danza. A escena \u00e9 animada, vese o rostro sorrinte dos nenos, reforzando o sorriso grotesco do personaxe da esquerda da obra de\u00a0Steen. A figura central da rapaza destaca cun perfil que emula a s\u00faa pose enchendo coa cor azul da s\u00faa faldra toda a superficie da versi\u00f3n\u00a0mironiana. Os cans e gatos toman a maior parte do espazo, mentres que os obxectos inanimados se reducen aos seus detalles. O personaxe inquietante de\u00a0Steen\u00a0que observa a escena preocupado desde a vent\u00e1 transf\u00f3rmase na versi\u00f3n de\u00a0Mir\u00f3\u00a0nun par de ollos vermellos, continuando unha longa cola que envolve a escena e onde o seu final \u00e9 un aguill\u00f3n. Como xa pasaba con Interior holand\u00e9s I, a forza das cores \u00e9 intensa e transforma a obra de\u00a0Steen\u00a0con diversas variaci\u00f3ns do marr\u00f3n, que serve para destacar a roupa de cor azul que viste a nena. As manchas de laranxa de\u00a0Steen\u00a0(calcet\u00edns, gorras) enc\u00f3ntranse en cor vermello escuro na obra de\u00a0Mir\u00f3. A pintura est\u00e1 exposta no Museo\u00a0Guggenheim\u00a0de Venecia.\nInterior holand\u00e9s III.\nSe as d\u00faas primeiras obras da serie foron pintadas a partir de tarxetas postais de museos e son doadamente identificables, non \u00e9 o caso da terceira pintura da serie, que non pode ser claramente vinculada a unha \u00fanica pintura. Unha das propostas de identificaci\u00f3n conseguiuse tendo en conta os elementos desta obra coincidentes con Mozo no ba\u00f1o, de\u00a0Jan Steen. O movemento da cara inclinada e cuberta cunha manta, os calcet\u00edns de cor laranxa, o movemento do brazo que remata nun p\u00e9 descalzo, un can branco e negro na parede dereita, os dous zapatos marrons cara a abaixo, a importancia da cadeira marr\u00f3n coa roupa de cor p\u00farpura, e os elementos da capa na capa de cor amarela, branco e p\u00e1lido, descobren a influencia da obra orixinal, a\u00ednda que \u00e9 m\u00e1is dif\u00edcil de detectar o paralelismo. Outra interpretaci\u00f3n desta pintura tan complexa \u00e9 que est\u00e1 inspirada en varias obras de\u00a0Steen, sobre todoEl\u00a0curral de aves (1660), m\u00e1is aspectos\u00a0compositivos\u00a0e elementos de Joven\u00a0muller no ba\u00f1o (1659), Muller enferma de amor (1660), Muller enferma e un doutor (c. 1660) e Muller no toucador (c. 1661-1665). A pintura cons\u00e9rvase no Museo de Arte Moderna de Nova York.\nMoi similar a estes interiores holandeses foi a seguinte serie de Retratos imaxinarios, tam\u00e9n co punto de partida duns retratos xa realizados: Retrato da se\u00f1ora\u00a0Mills\u00a0en 1750 dun cadro co mesmo t\u00edtulo de\u00a0Georges Engleheart, Retrato dunha dama en 1820 de\u00a0John Constable,\u00a0\"A\u00a0fornarina\"\u00a0de\u00a0Rafael Sanzio\u00a0e o cuarto a orixe foi un anuncio nun xornal dun motor super di\u00e9sel, que conseguiu facer unha metamorfose ata conseguir unha figura feminina \u00e1 que titulou \"A\u00a0ra\u00ed\u00f1a\u00a0Lu\u00edsa\u00a0de\u00a0Prusia\". Mirou serv\u00edase da imaxe non para facer unha interpretaci\u00f3n dunha obra xa realizada, sen\u00f3n como punto de partida para analizar a forma pura ata conseguir a s\u00faa figuramironiana. O proceso p\u00f3dese seguir de cada pintura, a trav\u00e9s dos debuxos preparatorios que se gardan, uns na Fundaci\u00f3n\u00a0Mir\u00f3 de Barcelona\u00a0e outros no Museo de Arte Moderna de\u00a0Nova\u00a0York.\nRompemento co surrealismo e \"asasinato\" da pintura.\nEntre os anos 1928 e 1930, as diferenzas dentro do grupo dos surrealistas cada vez fanse m\u00e1is evidentes, non s\u00f3 na pl\u00e1stica, tam\u00e9n acontec\u00eda na parte pol\u00edtica. Mirou cada vez m\u00e1is individualista foise distanciando m\u00e1is, a pesar de aceptar os principios da est\u00e9tica surrealista, non se sentiu obrigado a ir frecuentemente participar en todas as manifestaci\u00f3ns. O 11 de marzo de 1929, nunha reuni\u00f3n ao Bar\u00a0du\u00a0Ch\u00e2teau,\u00a0Breton\u00a0xa adherido ao partido comunista, o tema de discusi\u00f3n foi o destino de\u00a0Lev Trotsky; este tema quedou \u00e1 marxe e as discusi\u00f3ns chegaron a clarificar as posici\u00f3ns. Entre os que se manifestaron en contra dunha acci\u00f3n completamente com\u00fan baseado nun programa de\u00a0Breton, encontr\u00e1banse\u00a0Mir\u00f3,\u00a0Michel Leiris, Georges Bataille\u00a0e\u00a0Andr\u00e9 Masson\u00a0entre outros. Mirou s\u00f3 quer\u00eda defenderse e loitar coa pintura. Entre\u00a0Marx\u00a0que avogaba por \u00abtransformar o mundo\u00bb por medio da pol\u00edtica ou \u00abcambiar a vida\u00bb de\u00a0Rimbaud\u00a0por medio da poes\u00eda,\u00a0Mir\u00f3\u00a0escolleu o segundo.\u00a0Foi ent\u00f3n cando\u00a0Georges Hugnet\u00a0explicou que\u00a0Mir\u00f3\u00a0s\u00f3 pode defenderse coas armas propias del, a pintura:\"Si,\u00a0Mir\u00f3\u00a0quixo asasinar a pintura, asasinouna con medios pl\u00e1sticos, mediante unha pl\u00e1stica que \u00e9 unha das m\u00e1is expresivas do noso tempo. Asasinouna, quizais, porque non quer\u00eda dobregarse \u00e1s s\u00faas esixencias, \u00e1 s\u00faa est\u00e9tica, a un programa demasiado estreito para dar v\u00eda libre \u00e1s s\u00faas aspiraci\u00f3ns e \u00e1 s\u00faa sede.\"A partir de aqu\u00ed\u00a0Mir\u00f3\u00a0debuxou e dedicouse intensamente a outra alternativa, a colaxe, que non realizou como fixeran os cubistas recortando o papel con coidado e encaix\u00e1ndoo no soporte, sen\u00f3n que as s\u00faas formas son sen precisi\u00f3n e despois de enganchadas no soporte deixa os bordos ao aire e enl\u00e1zaos cun grafismo; a s\u00faa busca non \u00e9 in\u00fatil, \u00e1brelle as portas \u00e1s esculturas que realizar\u00e1 a partir de 1930.\nEn 1930 expuxo na galer\u00eda\u00a0Pierre\u00a0esculturas-obxectos e seguidamente a primeira exposici\u00f3n individual en Nova York con pinturas dos anos 1926-1929. Realizou as s\u00faas primeiras litograf\u00edas para o libro\u00a0\"L'Arbre\u00a0des\u00a0voyageurs\"\u00a0de\u00a0Trist\u00e1n Tzara. No ver\u00e1n de 1930 empezou a s\u00faa serie chamada \"Construci\u00f3ns\", consecuencia das colaxes, a composici\u00f3n realiz\u00e1baa a partir de formas elementais, c\u00edrculos e cadrados recortados en madeira e pegados sobre un soporte xeralmente tam\u00e9n de madeira, coa aplicaci\u00f3n de cravos reforzando as li\u00f1as do cuadro.23\u00a0Todas\u00a0estas pezas foron expostas en Par\u00eds, onde as viu o bailar\u00edn e core\u00f3grafo\u00a0Leonide Massine, que deseguida se deu conta que era o artista que estaba a buscar para realizar a decoraci\u00f3n, vestiario e diversos obxectos para o ballet \"Jeux\u00a0d'enfants\". Mirou aceptou e viaxou a\u00a0Montecarlo\u00a0a principios do ano 1932. Os decorados foron realizados a base de volumes e diversos obxectos dotados de movemento. A obra estreouse o 14 de abril de 1932 cun grande \u00e9xito. Despois representouse en Par\u00eds, Nova York, Londres e en Barcelona no Gran Teatro do Liceu o 18 de maio de 1933.\nA partir de xaneiro de 1932 pasou a residir en Barcelona, con traslados frecuentes a Par\u00eds, formou parte da asociaci\u00f3n de\u00a0Amics\u00a0de l'Art Nou\u00a0(ADLAN) xunto a\u00a0Joan Prats,\u00a0Joaquim Gomis\u00a0e o arquitecto Josep Llu\u00eds Sert, cuxo obxectivo era dar a co\u00f1ecer a vangarda art\u00edstica internacional e promover a catal\u00e1. Realizou numerosas exposici\u00f3ns en Barcelona, Par\u00eds, Londres, Nova York, Berl\u00edn.\nProseguiu co seu traballo de busca e creou as 18 pinturas segundo unha colaxe a partir de imaxes de anuncios aparecidos en diarios, como comentou posteriormente o artista:\"Adoitaba recortar diarios en formas non regulares e pegalas sobre l\u00e1minas de papel, d\u00eda tras d\u00eda acumulei estas formas. Unha vez feitos, as colaxes serv\u00edanme coma punto de partida das pinturas. Non copiaba as colaxes. Sinxelamente deixaba que me\u00a0suxerisen\u00a0formas.\"\n\"Bodeg\u00f3n do zapato vello\".\nA s\u00faa volta a Par\u00eds debido a unha exposici\u00f3n que ti\u00f1a prevista no mes de novembro de 1936, co drama que representaba a guerra espa\u00f1ola, f\u00edxoo sentir a necesidade de volver pintar a realidade, que o artista envorca nunha natureza morta: Bodeg\u00f3n do zapato vello, onde consegue unha relaci\u00f3n entre o zapato e o resto dos elementos colocados enriba a mesa, a botella, unha maz\u00e1 cun garfo cravado, e o codelo de pan; as cores conseguen a m\u00e1xima agresividade xa que son \u00e1cidos e violentos; a pintura neste cadro non \u00e9 plana como en obras anteriores sen\u00f3n que perfila e d\u00e1 dimensi\u00f3n \u00e1s formas dos obxectos. Segundo o mesmo\u00a0Mir\u00f3, toda esta representaci\u00f3n, a fixo pensando no cadro\u00a0Zapatos\u00a0do Labrego de\u00a0Van Gogh, artista moi admirado por el. Est\u00e1 considerada como unha peza clave deste momento pict\u00f3rico da realidade.\nPavill\u00f3n de 1937 en Par\u00eds.\nDespois de realizar o cartel Axudade a Espa\u00f1a!, para un selo postal, destinado a axudar ao goberno republicano espa\u00f1ol, encarg\u00f3uselle pintar unha obra de grandes dimensi\u00f3ns para o pavill\u00f3n da Rep\u00fablica Espa\u00f1ola na Exposici\u00f3n Internacional de Par\u00eds de 1937 que se \u00eda inaugurar no mes de xullo dese mesmo ano. Neste pavill\u00f3n expuxeron tam\u00e9n os artistas\u00a0Picasso\u00a0con\u00a0\"Guernica\",\u00a0Alexander Calder coa \"Fonte de mercurio\",\u00a0Julio Gonz\u00e1lez\u00a0coa \"escultura Montserrat\", Alberto S\u00e1nchez\u00a0tam\u00e9n cunha obra escult\u00f3rica\u00a0\"O\u00a0pobo espa\u00f1ol ten un cami\u00f1o que conduce a unha estrela\" e\u00a0Mir\u00f3\u00a0que realizou\u00a0\"O Segador\", representando o campesi\u00f1o catal\u00e1n coa fouce nun pu\u00f1o en actitude revolucionaria, simbolizando a colectividade de todo un pobo en loita; esta obra desapareceu \u00e1 fin da exposici\u00f3n, cando foi desmontado o pavill\u00f3n. S\u00f3 quedan unhas fotograf\u00edas en branco e negro.\nConstelaci\u00f3ns.\nPintadas entre os anos 1940 e 1941, en\u00a0Varengeville-sur-Mer, pequeno pobo da costa de Normand\u00eda, sentiuse atra\u00eddo polo ceo e empezou unha serie de 23 pequenas obras co t\u00edtulo xen\u00e9rico de \u00abConstelaci\u00f3ns\u00bb realizadas en formato de 38\u00a0x\u00a046\u00a0cm, cun soporte de papel que o artista humedec\u00eda con gasolina e o fregaba ata conseguir unha superficie cunha textura rugosa. A partir de aqu\u00ed po\u00f1\u00eda a cor mantendo unha transparencia para crear o aspecto final desexado. Sobre esta cor do fondo,\u00a0Mir\u00f3\u00a0debuxaba con cores puras para lograr o contraste.\nNas constelaci\u00f3ns, a iconograf\u00eda quere representar toda a orde do cosmos, as estrelas fan referencia ao mundo celestial, os personaxes simbolizan a terra e os paxaros son a uni\u00f3n de ambos os dous. Estas pinturas integran perfectamente figuras co fondo.\nOutros materiais.\nCer\u00e1mica.\nEn 1944 empezou a colaborar co seu amigo da adolescencia\u00a0Josep Llorens\u00a0i\u00a0Artigas\u00a0na produci\u00f3n de cer\u00e1micas, investigando na composici\u00f3n das pastas, terras, esmaltes e cores; a forma das cer\u00e1micas populares representou para el, unha fonte de inspiraci\u00f3n; nestas primeiras cer\u00e1micas pouca diferenza hai coas pinturas e litograf\u00edas da mesma \u00e9poca. No ano 1947 residiu durante oito meses en Nova York onde realizou un mural en pintura de 3 x 10 metros destinado ao restaurante do\u00a0Cincinnati\u00a0Terrace Hilton Hotel, \u00e1 vez que fixo unhas ilustraci\u00f3ns para o libro\u00a0\"L'antit\u00eate\"\u00a0de\u00a0Trist\u00e1n Tzara. M\u00e1is tarde xa en Barcelona e axudado tam\u00e9n polo fillo de\u00a0Josep Llorens,\u00a0Joan Gardy Llorens, pasou tempadas na mas\u00eda-taller que posu\u00edan os Artigas en\u00a0Gallifa, onde se fixeron todo tipo de probas, tanto nas cocci\u00f3ns coma nos esmaltes; finalmente o resultado \u00e9 de 232 obras que foron expostas en xu\u00f1o de 1956 na Galer\u00eda\u00a0Maeght de Par\u00eds\u00a0e despois na Galer\u00eda\u00a0Pierre Matisse\u00a0de Nova York.\nNeste mesmo ano de 1956, trasladouse a vivir a\u00a0Mallorca, onde dispuxo dun gran obradoiro, proxectado polo seu amigo\u00a0Josep Llu\u00eds Sert. Foi ent\u00f3n cando recibiu o encargo de realizar dous murais cer\u00e1micos para a sede da\u00a0Unesco\u00a0situado en Par\u00eds, de 3 x 15 metros e 3 x 7,5 metros, que se inaugurou en 1958. A\u00ednda que traballara en grandes formatos nunca fix\u00e9rao en cer\u00e1mica; xunto ao ceramista\u00a0Josep Llorens Artigas, consegue a posibilidade t\u00e9cnica da cocci\u00f3n que se elaborou ao m\u00e1ximo para obter un fondo con texturas parecidas \u00e1s pinturas desa \u00e9poca.32\u00a0Se\u00a0decidiu que a composici\u00f3n se fixese arredor dos temas do Sol e a L\u00faa, que, segundo palabras de\u00a0Mir\u00f3:\"... a idea dun gran disco vermello intenso imponse para o muro m\u00e1is grande. A s\u00faa r\u00e9plica no muro pequeno ser\u00eda un cuarto crecente azul, ditado polo espazo m\u00e1is reducido, m\u00e1is \u00edntimo, para o cal estaba previsto. Estas d\u00faas formas que quer\u00eda moi coloreadas fac\u00edan falta reforzalas por un traballo en relevo. Certos elementos da construci\u00f3n, tales como a forma das vent\u00e1s, me inspiraron as composici\u00f3ns en\u00a0escatas\u00a0e as formas dos personaxes. Busquei unha expresi\u00f3n brutal no gran muro, unha suxesti\u00f3n po\u00e9tica no pequeno.\"Estes murais da\u00a0UNESCO, foron o prototipo para todos os seguintes. En 1960 o da Universidade\u00a0Harvard\u00a0para substitu\u00edr o de pintura que fixera no ano 1950; en 1964 realizou o de\u00a0Handelshochschule de Sankt Gallen\u00a0en Su\u00edza e o da\u00a0Fundaci\u00f3n Maeght\u00a0para\u00a0Saint-Paul-de-Vence; en 1966 o do\u00a0Guggenheim Museum; no ano 1970 un para o aeroporto de Barcelona e tres para a exposici\u00f3n internacional de Osaca; ao seguinte ano o de\u00a0Wilhelm-Hack-Museum de Ludwigshafen; por encarga da\u00a0Cin\u00e9math\u00e8que\u00a0Fran\u00e7aise\u00a0de Par\u00eds realizou un mural tam\u00e9n xunto\u00a0Artigas\u00a0no ano 1972 e que foi adquirido en 1977 pola deputaci\u00f3n\u00a0Foral\u00a0de \u00c1lava, encontr\u00e1ndose na actualidade instalado no interior do Centro-Museo Vasco de Arte Contempor\u00e1nea de\u00a0Vitoria-Gasteiz\u00a0(ARTIUM); en 1977 \u00e9 a Universidade de\u00a0Wichita\u00a0en Estados Unidos o que lle encargou un e finalmente se inaugurou en 1980 o mural do novo Pazo de Congresos de Madrid.\nEscultura.\nEn 1946 traballou en esculturas para fundici\u00f3n en bronce que nalgunhas ocasi\u00f3ns foron cubertas con pintura de cores vivas. Na escultura interesoulle buscar volumes e espazos e incorporar obxectos coti\u00e1ns ou simplemente encontrados, pedras, ra\u00edces, cubertos, tricornios, chaves de auga, que fonde \u00e1 cera perdida. O sentido dos obxectos identificables, p\u00e9rdeno, ao unirse mediante a fundici\u00f3n con outros obxectos. As\u00ed formou en 1967\u00a0\"O\u00a0reloxo do vento\" que realizou cunha caixa de cart\u00f3n e unha culler, fundidas en bronce e ensambladas, constitu\u00edndo un obxecto escult\u00f3rico que s\u00f3 mide a intensidade do viento.\u00a0Constru\u00edu\u00a0xunto con\u00a0Joseph Llorens\u00a0i Artigas\u00a0unha grande escultura de cer\u00e1mica\u00a0\"A\u00a0deusa do mar\" que a somerxeron en\u00a0Juan-lles-Pins. Efectuou no ano 1972, unhas exposici\u00f3ns de esculturas no\u00a0Walker Art Center\u00a0de\u00a0Minneapolis, ao Clevelan Art Museum\u00a0e ao\u00a0Art Institute\u00a0de\u00a0Chicago. A partir de 1965 realizou gran cantidade de esculturas para a Fundaci\u00f3n\u00a0Maeght\u00a0en Saint-Paul-de-Vence, entre elas est\u00e1n o \"Paxaro lunar\", \"Paxaro solar\", \"Lagarto\", \"Deusa\", \"Forquita\" e \"Muller co cabelo revolto\".\nEn abril de 1981 inaugurouse en\u00a0Chicago\u00a0unha escultura monumental de 12 metros de altura, co\u00f1ecida como\u00a0Miss\u00a0Chicago; o 6 de novembro outras d\u00faas esculturas foron colocadas na v\u00eda p\u00fablica en Palma de\u00a0Mallorca; en Houston inaugurouse en 1982, a escultura Personaxe e paxaro e en colaboraci\u00f3n con\u00a0Joan Gardy Artigas realizou a s\u00faa \u00faltima escultura para Barcelona, Muller e Paxaro, en formig\u00f3n e recuberta de cer\u00e1mica. Foi inaugurada en 1983 sen a presenza de\u00a0Mir\u00f3\u00a0debido ao seu delicado estado de sa\u00fade. Situada no parque de\u00a0Joan\u00a0Mir\u00f3 de Barcelona, ao p\u00e9 dun gran lago artificial, a escultura con 22 metros de altura, representa unha forma feminina con sombreiro e sobre este a imaxe dun paxaro. A silueta de muller soluci\u00f3nase cunha forma de folla alongada e\u00a0baleirada. Por todo o seu exterior se encontra recuberta con cer\u00e1mica de cores vermellas, amarelas, verdes e azuis (os m\u00e1is com\u00fans do artista) tratadas como\u00a0trencad\u00eds.\nGravados.\nSempre lle interesaran os gravados para a realizaci\u00f3n de litograf\u00edas, e nestes \u00faltimos anos internouse moito m\u00e1is niso; na s\u00faa viaxe a Nova York en 1947, traballou durante un tempo no\u00a0\"Atelier\u00a017\" dirixido por\u00a0Hayter, a trav\u00e9s do cal aumentou todos os seus co\u00f1ecementos sobre a calcograf\u00eda; durante estes meses en Nova York, realizou as pranchas para\u00a0\"Le Desesperanto\"\u00a0un dos tres volumes de que consta a obra\u00a0\"L'antit\u00eate\"\u00a0de\u00a0Tristan Tzara.\nUn ano m\u00e1is tarde colaborou novamente con este autor nun novo libro\u00a0Parler\u00a0seul, facendo 72 litograf\u00edas en cor. A partir de aqu\u00ed, traballou en diversos libros de bibli\u00f3filo en colaboraci\u00f3n con amigos poetas, como\u00a0Breton\u00a0en\u00a0\"Anthologie\u00a0de\u00a0l'humour\u00a0noir\"\u00a0en 1950 e\u00a0\"Lacl\u00e9\u00a0des\u00a0champs\"\u00a0en 1953; con\u00a0Ren\u00e9 Cher,\u00a0\"F\u00eate\u00a0des\u00a0arbres\u00a0et\u00a0duchasseur\"\u00a0en 1948 e\u00a0\"\u00c1\u00a0sant\u00e9\u00a0du\u00a0serpent\"\u00a0en 1954; con\u00a0Michel Leiris\u00a0en 1956,\u00a0\"Bagatelles\u00a0v\u00e9g\u00e9tales\"; e con\u00a0Paul \u00c9luard,\u00a0A\u00a0toute\u00a0\u00e9preuve\u00a0con oitenta xilograf\u00edas realizadas en madeira de buxo. A execuci\u00f3n deste traballo levouse a cabo entre os anos 1947 e 1958.\nEntre o 9 de xu\u00f1o e 27 de setembro de 1969 realizou unha exposici\u00f3n individual \u00abOeuvre\u00a0gravei\u00a0et\u00a0lithographi\u00e9\u00bb na Galer\u00eda\u00a0G\u00e9rald Cramer de Ginebra\u00a0e neste mesmo ano unha gran retrospectiva de obra gr\u00e1fica ao\u00a0Pasadena Art Museum de Pasadena, en California."}
{"id": "22629", "revid": "22570", "url": "https://gl.wikipedia.org/wiki?curid=22629", "title": "Obxecto", "text": "Obxecto pode referirse a:"}
{"id": "22630", "revid": "1576", "url": "https://gl.wikipedia.org/wiki?curid=22630", "title": "Gram\u00e1tica Xenerativa Transformacional", "text": ""}
{"id": "22635", "revid": "1505", "url": "https://gl.wikipedia.org/wiki?curid=22635", "title": "Adxectivo", "text": "O adxectivo \u00e9 unha clase de palabra que funciona ordinariamente como adxacente do nome, \u00e9 dicir, como complemento nominal adxunto que se sit\u00faa diante ou despois do substantivo \u00f3 cal se refire.\nPor significado, sinala unha calidade atribu\u00edda a un substantivo, ben abstracta (percibible pola mente, como en \"libro \"dif\u00edcil\"\"), ben concreta (percibible polos sentidos, como en \"libro \"azul\"\").\nEn canto \u00e1 s\u00faa morfolox\u00eda, o adxectivo non pos\u00fae accidente de x\u00e9nero ou n\u00famero, sen\u00f3n que o adquire do substantivo ao que determina ou ben do artigo que o acompa\u00f1a, cando se produciu unha met\u00e1base. Admite, ademais, afixos e morfemas de grao superlativo (os sufixos \"-\u00edsimo\", \"-\u00e9rrimo\"). \u00c9 determinado as\u00ed mesmo por adverbios cuantificadores que lle confiren os outros graos, o comparativo de igualdade (\"tan\"), de superioridade (\"m\u00e1is\") e de inferioridade (\"menos\"), as\u00ed como o grao superlativo anal\u00edtico (\"moi\", \"ben\" bo). Substant\u00edvano ou transf\u00f3rmano en substantivo o artigo \"o\" (\"o bo\") e, ademais, a supresi\u00f3n do substantivo nunha lexia habitual: \"o barco veleiro = o veleiro\".\nEn canto \u00e1 s\u00faa sintaxe, o adxectivo desempe\u00f1a habitualmente tres funci\u00f3ns diferentes: adxacente dun substantivo (\"\"bo\" libro \"grande\"), atributo dun substantivo a trav\u00e9s dun verbo copulativo (\"Pedro \u00e9, est\u00e1 ou parece \"san\"\") e complemento predicativo (\"o coche corre \"r\u00e1pido\"\")\nDist\u00ednguese entre adxectivos atributivos, unidos asindeticamente ao nome: \"noite escura\" ou \"escura noite\" e adxectivos predicativos, ligados ao nome mediante un verbo copulativo: \"a noite era escura\".\nAdxectivo substantivado ou absoluto: \u00e9 o que desempe\u00f1a na frase a funci\u00f3n de substantivo mediante transposici\u00f3n.\nAdxectivo verbal: \u00e9 o participio en funci\u00f3n adxectiva cando non perdeu a\u00ednda a s\u00faa natureza verbal."}
{"id": "22636", "revid": "1505", "url": "https://gl.wikipedia.org/wiki?curid=22636", "title": "Afixo", "text": "Os afixos son part\u00edculas que se antepo\u00f1en (prefixos) ou pospo\u00f1en (sufixos) aos elementos b\u00e1sicos das palabras para modificar o seu significado, ben gramatical (afixos flexivos), ben l\u00e9xico (afixos derivativos). Estes perm\u00edtennos aumentar o n\u00famero de palabras cun esforzo m\u00ednimo.\nAlg\u00fans autores reservan o termo \"afixo\" para os morfemas derivativos e utilizan o termo \"desinencia\" para referirse a t\u00f3dolos morfemas flexivos.\nOs afixos son morfemas que se usan no proceso de derivaci\u00f3n para formar novas palabras a partir doutras primitivas e as\u00ed arriquecer unha familia l\u00e9xica concreta. Eng\u00e1dense sempre ao lexema ou ra\u00edz."}
{"id": "22637", "revid": "15490", "url": "https://gl.wikipedia.org/wiki?curid=22637", "title": "Sufixo", "text": "En morfolox\u00eda ling\u00fc\u00edstica, sufixo \u00e9 o morfema derivativo ou afixo que se engade despois do lexema, ra\u00edz ou tema dunha palabra e antes dos morfemas constitutivos para engadirlle a este unha informaci\u00f3n suplementaria. A palabra nova as\u00ed formada denom\u00ednase palabra derivada, e o mecanismo polo cal se fai co\u00f1\u00e9cese como derivaci\u00f3n.\nCaracter\u00edsticas.\nOs sufixos en galego pos\u00faen tres caracter\u00edsticas:\nTipolox\u00eda.\nExisten varias clases de sufixos segundo deferentes criterios. Por exemplo, segundo a categor\u00eda gramatical que fornece ao lexema, hai sufixos que son nominalizantes porque forman substantivos (-\"anza\", \"-encia\", \"-ci\u00f3n\", \"-z\u00f3n\" etc...); adxectivizantes porque crean adxectivos (\"-il\", \"-oso\", \"-ble\" etc...) verbalizantes porque crean verbos \"(-ear\", \"-izar\", \"-ificar\") e adverbializadores porque crean adverbios \"(-mente\").\nSufixos alterativos.\nVar\u00edan a significaci\u00f3n sen mudar a categor\u00eda gramatical. P\u00f3dense dividilos en tres subtipos: diminutivos, aumentativos e despectivos. Os diminutivos e aumentativos permiten falar dunha certa gradaci\u00f3n dos substantivos, mais acostuman transmitir tam\u00e9n valores afectivos, pexorativos, intensificativos...\nUn dos sufixos diminutivos m\u00e1is com\u00fan en galego \u00e9 -i\u00f1o/a, pois pode empregarse con t\u00f3dolos substantivos, conforme \u00e1s seguintes regras:\nO resto dos diminutivos te\u00f1en menor rendemento e empr\u00e9ganse cun n\u00famero limitado de substantivos.\nSufixos derivativos.\nAdemais de variar a base sem\u00e1ntica do substantivo poden cambiar a palabra de categor\u00eda gramatical: alumnado, amilladoiro, verdadeiro.\nSon moi ricos en matices significativos; entre eles est\u00e1n:\nEstes sufixos poden estar especializados en diversas significaci\u00f3ns; sufixos colectivos como \"-eda\" ou -\"edo\"; que indican potencialidade, como \"-ble\" ou \"que est\u00e1 cheo de\", como \"-oso\"."}
{"id": "22638", "revid": "98629", "url": "https://gl.wikipedia.org/wiki?curid=22638", "title": "Verbo", "text": "O verbo \u00e9 unha clase de palabra que funciona como n\u00facleo do predicado e adoita indicar acci\u00f3n (\"traer, ler\" etc.), proceso (\"pensar, crer\" etc.) ou estado (\"existir, vivir, permanecer, ser\" etc.). En galego constit\u00fae a clase de palabra m\u00e1is variable.\nDependendo da lingua, hai moitos factores que fan que os verbos poidan mudar a s\u00faa forma, entre eles p\u00f3dense atopar o tempo, o modo, o aspecto, a voz. Ademais, o verbo pode concordar en x\u00e9nero, persoa e n\u00famero con alg\u00fans dos seus argumentos (aos que normalmente se co\u00f1ece como suxeito, complemento directo etc.).\nAs linguas en que os verbos son conxugados denom\u00ednanse linguas flexivas, e cada unha destas determina regras espec\u00edficas para a conxugaci\u00f3n dos seus propios verbos, diferindo notablemente estas entre un sistema ling\u00fc\u00edstico e outro. En galego, por exemplo, os verbos conx\u00faganse dunha forma regular segundo a persoa, n\u00famero, tempo e modo, e ademais con estruturas chamadas per\u00edfrases verbais que expresan modos e aspectos que non aparecen na conxugaci\u00f3n regular. Como a terminaci\u00f3n \u00e9 distinta para cada persoa, o uso de persoais consid\u00e9rase a mi\u00fado unha redundancia.\nNoutros idiomas, por exemplo o franc\u00e9s, os verbos te\u00f1en terminaci\u00f3ns distintas para cada persoa, pero debido \u00e1 s\u00faa particular ortograf\u00eda, moitas delas son hom\u00f3fonas, polo que o pronome si se considera necesario. Os verbos do xapon\u00e9s, por outra banda, non se conxugan coa persoa nin o n\u00famero, polo que expresi\u00f3ns como \"\u65e5\u672c\u8a9e\u306e\u672c\u3092\u8aad\u3093\u3067\u3044\u307e\u3059\" (\"nihongo non hon wo yondeimasu\") poden ser interpretados como \"estou lendo un libro de xapon\u00e9s\", \"est\u00e1n lendo un libro de xapon\u00e9s\", ou calquera persoa e/ou n\u00famero, dependendo do contexto.\nConcepto.\nNa Gram\u00e1tica galega pres\u00e9ntansenos como trazos caracter\u00edsticos da entidade verbal a s\u00faa capacidade de expresa-lo tempo e o modo da cl\u00e1usula, ademais do n\u00famero e persoa do suxeito e a s\u00faa funci\u00f3n obrigatoria, que \u00e9 a de n\u00facleo da frase verbal.\nAlarcos Llorach aporta algo novo na s\u00faa definici\u00f3n respecto \u00e1 gram\u00e1tica galega \u00f3 dicirnos que se chama verbo a unha clase de palabras que funcionan como n\u00facleo da oraci\u00f3n, e que, en consecuencia, son susceptibles de aparecer represent\u00e1ndoa sen necesidade doutras unidades. Os seus respectivos significantes non sempre son separables: con certa frecuencia est\u00e1n amalgamados. Pero o cotexo con outros significantes verbais permite discerni-los compo\u00f1entes do contido, tanto o significado l\u00e9xico como os morfemas gramaticais.\nPara A. Alonso e Henr\u00edquez Ure\u00f1a os verbos son unhas formas especiais da linguaxe coas que pensamos a realidade como un comportamento do suxeito. Para B. Pottier o verbo \u00e9 tempo, complexo s\u00e9mico que combina o modo, a actualidade e a \u00e9poca\nVidal Lam\u00edquiz considera que o verbo \u00e9 esa clase de palabra que sintacticamente desempe\u00f1a a funci\u00f3n de relaci\u00f3n predicativa (sendo n\u00facleo do predicado ou formando parte del), que na s\u00faa flexi\u00f3n indica sempre tempo e que na secuencia establece ou pode establecer r\u00e9ximes propios.\nCategorizaci\u00f3n.\nOs verbos agr\u00fapanse en distintas categor\u00edas, sendo as m\u00e1is importantes as seguintes:\nTransitivos e Intransitivos.\nOs verbos transitivos son aqueles que esixen a presenza dun obxecto directo (tam\u00e9n chamado complemento directo), \u00e9 dicir, que se refiren a acci\u00f3ns que \"transitan\", por as\u00ed dicilo, desde o actante a algo m\u00e1is (v\u00e9xase transitividade). Un exemplo dun verbo deste tipo \u00e9\n\"A mi\u00f1a nai come maz\u00e1s verdes\"\nonde o grupo composto por \"maz\u00e1s verdes\" \u00e9 o obxecto directo que \u00e9 \"o comesto\".\nOs intransitivos, pola contra, son aqueles que non requiren da presenza dun obxecto directo que determine ao verbo, posto que non \"transitan\" a ning\u00fan lado. Un exemplo \u00e9\n\"Xo\u00e1n vive en Caracas\"\nonde o verbo non \u00e9 compatible coa idea de \"algo vivido\".\nConv\u00e9n salientar, con todo, que \u00e9 posible transitivizar verbos intransitivos, do mesmo xeito que \u00e9 posible expresar verbos transitivos sen a presenza dun obxecto directo: tanto\n\"\"Pedro come moito\"\ncomo\n\"Xo\u00e1n vive a vida\"\"\nson exemplos destas excepci\u00f3ns.\nMalia posu\u00edr verbos intransitivos, son poucos os verbos intransitivos no galego ao comparalo con idiomas con forte divisi\u00f3n entre verbos transitivos e intransitivos.\nRegulares e Irregulares.\nOs verbos irregulares son aqueles que pos\u00faen conxugaci\u00f3ns particulares para os chamados \"tempos verbais primitivos\" ou simplemente \"tempos primitivos\" que son o presente do modo indicativo (\"eu caibo\"), o pret\u00e9rito de indicativo (\"eu couben\") e o Futuro do mesmo modo (\"eu caberei\").\n\u00c9 posible determinar se un verbo \u00e9 ou non irregular conxug\u00e1ndoo neses tres tempos e vendo se se at\u00e9n \u00e1s regras de conxugaci\u00f3n \u00e1s que se ate\u00f1en os demais verbos.\nA irregularidade dun verbo simple calquera mantense na conxugaci\u00f3n dos verbos que del se deriven:\nEste principio, con todo, pos\u00fae algunhas excepci\u00f3ns. A m\u00e1is com\u00fan \u00e9 a que se apreza nos derivados do verbo \"dicir\" (\"maldicir\" e \"bendicir\"), que no Futuro do Modo Indicativo non se conxugan como \"maldirei\" e \"bendirei\" (que \u00e9 o que se supo\u00f1er\u00eda segundo a regra) sen\u00f3n \"maldicirei\" e \"bendicirei\". Outra excepci\u00f3n \u00e9 que esta derivaci\u00f3n sexa aparente: como o verbo \"ferir\" conx\u00fagase \"malferir\", pero non \"conferir\" ou \"inferir\".\nOs verbos regulares son, pola contra, aqueles que se ate\u00f1en estreitamente aos paradigmas ou modelos de conxugaci\u00f3n m\u00e1is empregados na lingua. En galego hai tres deses paradigmas: a primeira conxugaci\u00f3n, cuxos infinitivos terminan en -ar; a segunda, terminan en -er (inclu\u00edndo por extensi\u00f3n o verbo \"p\u00f3r\") e a terceira, en -ir. Dentro da conxugaci\u00f3n regular pode considerarse tam\u00e9n unha conxugaci\u00f3n estendida por medio de per\u00edfrase verbais que sinalan distintos tipos de aspecto e modo verbal.\nPersoais e Impersoais.\nOs verbos impersoais son aqueles que non son compatibles coa idea dun suxeito (e polo mesmo cunha coordinaci\u00f3n cunha persoa), e sep\u00e1ranse nos que son considerados propios (tam\u00e9n chamados \"unipersoais\"), e os impropios.\nTerciopersoais.\nOs verbos terciopersoais as\u00f3cianse a un n\u00famero reducido de verbos que se conxugan exclusivamente na 3\u030a persoa, xa sexa do singular ou o plural (\"el\" e \"eles\"). As\u00eda a todo, contan cun suxeito e concordan con el.\nOs verbos terciopersoais son:\nDefectivos.\nOs verbos defectivos son aqueles nos que non se cumpre o paradigma de conxugaci\u00f3n completo. Para estes verbos non existen conxugaci\u00f3ns nalg\u00fans tempos e persoas, principalmente debido a raz\u00f3ns de eufon\u00eda ou de uso. Exemplos desta categor\u00eda son \"preterir\" e \"sobreser\".\nCopulativos.\nOs verbos copulativos son\nSon aqueles verbos que pos\u00faen un significado m\u00ednimo, de forma que non engaden apenas nada ao suxeito e por iso son case prescindibles (dicindo \"a casa \u00e9 azul\" diriamos practicamente o mesmo que dicindo \"A casa azul\"); por iso, no canto de seleccionar obxectos directos afectados polo verbo, rexen un tipo de complementos diferentes chamados atributos oracionais, que son substitu\u00edbles polo persoal \u00e1tono \"o\". Os atributos oracionais poden ser de dous tipos:\nNa an\u00e1lise morfosint\u00e1ctica, os atributos m\u00e1rcanse como determinantes tanto do verbo que o rexe como daquilo que determina, estea isto no suxeito ou no predicado. \u00c9 importante facer notar que non s\u00f3 os verbos copulativos esixen atributos."}
{"id": "22644", "revid": "1131", "url": "https://gl.wikipedia.org/wiki?curid=22644", "title": "Voz", "text": "O termo voz pode referirse a:\nOutros significados:"}
{"id": "22645", "revid": "1987", "url": "https://gl.wikipedia.org/wiki?curid=22645", "title": "Voz (fonolox\u00eda)", "text": "A Voz como Son.\nA f\u00edsica estableceu que para que exista son se requiren tres elementos:\nA voz humana cumpre coas tres condici\u00f3ns sinaladas:\nO aparello fonador humano.\nO aparello fonador comp\u00f3\u00f1eno 3 grupos de \u00f3rganos diferenciados:\nAdemais, o correcto funcionamento do aparello fonador contr\u00f3lao o sistema nervioso central, pois m\u00e1is al\u00f3 da mera fonolox\u00eda, est\u00e1 o significante. Especificamente, s\u00e1bese que o control da fala se realiza na \u00e1rea de Broca situada no hemisferio esquerdo da cortiza cerebral.\nA produci\u00f3n da fala.\nA fonaci\u00f3n real\u00edzase durante a expiraci\u00f3n, cando o aire contido nos pulm\u00f3ns, sae destes e, a trav\u00e9s dos bronquios e a traquea, chega \u00e1 larinxe.\nNa larinxe at\u00f3panse as cordas vocais. As cordas vocais non te\u00f1en forma cord\u00f3fona sen\u00f3n que se trata dunha serie de pregues ou beizos.\nHai 4 cordas vocais:\nAs d\u00faas cordas inferiores son dous pequenos m\u00fasculos el\u00e1sticos:\nHai 3 mecanismos b\u00e1sicos de produci\u00f3n de voz:\nO rango vocal determ\u00ednao a flexibilidade das cordas vocais, que permite diferenciar os distintos tipos de voces (en \"canto\": tenor, soprano, contralto, ...), en funci\u00f3n da altura, intensidade e timbre.\nO son producido nas cordas vocais \u00e9 moi feble; por iso, debe ser amplificado. Esta amplificaci\u00f3n ter\u00e1 lugar nos resoadores nasal, bucal e far\u00ednxeo, onde se producen modificaci\u00f3ns que consisten no aumento da frecuencia de certos sons e a desvalorizaci\u00f3n doutros.\nA voz humana, unha vez que sae dos resoadores, \u00e9 moldeada polos articuladores (padal, lingua, dentes, beizos e glote), transform\u00e1ndose en sons da fala: fonemas, s\u00edlabas, palabras, ... A posici\u00f3n concreta dos articuladores determinar\u00e1 o son que emita a voz."}
{"id": "22646", "revid": "1576", "url": "https://gl.wikipedia.org/wiki?curid=22646", "title": "Aparello fonador", "text": "O aparello fonador ou aparello vocal consiste no conxunto de \u00f3rganos da fala e os m\u00fasculos que os accionan. A s\u00faa funci\u00f3n est\u00e1 sobreposta \u00e1s actividades fisiol\u00f3xicas primarias (respirar, comer), polo que, en esencia, non se pode falar de \"aparello fonador\": certos \u00f3rganos resultaron evolutivamente \u00fatiles \u00e1 produci\u00f3n dos sons da linguaxe, pero na fala interve\u00f1en tam\u00e9n o cerebro, o sistema nervioso e os \u00f3rganos da audici\u00f3n.\n\u00d3rganos.\nO aparello fonador est\u00e1 composto por tres grupos de \u00f3rganos diferenciados:\nAdemais, o correcto funcionamento do aparello fonador contr\u00f3lao o sistema nervioso central. Especificamente, s\u00e1bese que o control da fala se realiza na \u00e1rea de Broca, situada no hemisferio esquerdo do c\u00f3rtex cerebral."}
{"id": "22648", "revid": "89787", "url": "https://gl.wikipedia.org/wiki?curid=22648", "title": "Primeira guerra carlista", "text": "A primeira guerra carlista, desenvolveuse en Espa\u00f1a entre 1833 e 1840 entre os partidarios de Carlos Mar\u00eda Isidro de Borb\u00f3n, co\u00f1ecidos como carlistas e partidarios dun r\u00e9xime absolutista e Isabel II, partidarios dun r\u00e9xime liberal. Con anterioridade, a historiograf\u00eda espa\u00f1ola, tam\u00e9n a ti\u00f1a denominado como guerra dos Sete Anos ou primeira guerra civil.\nOrixe.\nEn Espa\u00f1a estaba en vigor a Lei s\u00e1lica dende comezos do s\u00e9culo XVIII que prohib\u00eda reinar \u00e1s mulleres. O 31 de marzo de 1830 Fernando VII promulgou a pragm\u00e1tica sanci\u00f3n, aprobada o 30 de setembro de 1789 por Carlos IV, pero que non se fixera efectiva por raz\u00f3ns de pol\u00edtica exterior. A pragm\u00e1tica establec\u00eda que se o rei non ti\u00f1a herdeiro var\u00f3n, herdar\u00eda a filla m\u00e1is vella. Isto exclu\u00eda, na pr\u00e1ctica, ao infante Carlos Mar\u00eda Isidro da sucesi\u00f3n, por canto xa fose neno ou nena quen nacese da embarazada cuarta esposa do rei, ser\u00eda o seu herdeiro directo. Desta forma, Isabel (a futura Isabel II), nacida pouco despois, v\u00edase reco\u00f1ecida como herdeira da coroa, con gran desgusto dos partidarios de Carlos, o irm\u00e1n do rei.\nEn 1832, ach\u00e1ndose o rei enfermo de gravidade na Granja, cortes\u00e1ns partidarios do infante conseguiron que Fernando VII firmara un decreto derrogando a pragm\u00e1tica. Coa mellor\u00eda da sa\u00fade do rei, o Goberno de Francisco Cea Berm\u00fadez p\u00faxoa de novo en vigor. Tras iso, Carlos marchou a Portugal. No entanto, Mar\u00eda Cristina, e esposa do rei, nomeada rexente durante a grave enfermidade deste (a herdeira Isabel apenas ti\u00f1a tres anos nese momento), iniciou un acercamento cara aos liberais e concedeu unha ampla amnist\u00eda para os exiliados, para asegurarse apoios para a s\u00faa filla e prefigurando a viraxe pol\u00edtico cara ao liberalismo que se producir\u00eda \u00e1 morte do rei.\nFernando morreu o 29 de marzo de 1833 sen fillos var\u00f3ns (tivera outra filla, a infanta Lu\u00edsa Fernanda) e Isabel foi proclamada ra\u00ed\u00f1a baixo a rexencia de Mar\u00eda Cristina de Borb\u00f3n-D\u00faas Sicilias. O infante Carlos Mar\u00eda Isidro, xunto a outros \"realistas\" que consideraban que o lex\u00edtimo herdeiro era o irm\u00e1n do rei e non a s\u00faa filla primox\u00e9nita, sublev\u00e1ronse e empezou a primeira guerra carlista. Con iso fixo a s\u00faa aparici\u00f3n o carlismo.\nA cuesti\u00f3n din\u00e1stica non foi a \u00fanica, tras a guerra da Independencia, Fernando abolira a Constituci\u00f3n de 1812, pero tras o trienio liberal (1820-1823) Fernando VII non volveu restaurar a Inquisici\u00f3n, e nos \u00faltimos anos do seu reinado permitiu certas reformas para atraer aos sectores liberais que ademais pretend\u00edan igualar as leis e costumes en todo o territorio do reino eliminando os foros e as leis particulares, ao tempo os sectores m\u00e1is conservadores agrup\u00e1banse en torno ao seu irm\u00e1n Carlos, que si reco\u00f1ec\u00eda os dereitos forais.\nContendentes.\nEuskadi e Navarra apoiaron maioritariamente ao pretendente Carlos polo seu tradicionalismo, polo apoio que lle deu a Igrexa cat\u00f3lica local e polo apoio do pretendente aos foros. En Arag\u00f3n e Catalu\u00f1a viuse como unha oportunidade de recuperar os seus dereitos forais, perdidos tras a Guerra de Sucesi\u00f3n espa\u00f1ola. A Igrexa cat\u00f3lica mant\u00edvose ambigua, a\u00ednda que unha parte importante do clero uniuse ao bando carlista.\nNo outro bando, os liberais e moderados un\u00edronse para apoiar a Mar\u00eda Cristina e \u00e1 s\u00faa filla Isabel. Controlaban as principais instituci\u00f3ns do Estado, a maior\u00eda do ex\u00e9rcito e todas as cidades importantes.\nOs liberais recibiron apoio do Reino Unido, Portugal e Francia en forma de cr\u00e9ditos para o tesouro e de forzas militares, os brit\u00e1nicos enviaron a Lexi\u00f3n brit\u00e1nica, corpo de voluntarios ao mando do xeneral George Lacy Evans e a Royal Navy realizou funci\u00f3ns de bloqueo, os portugueses enviou unha divisi\u00f3n auxiliar baixo o mando do bar\u00f3n das Antas e os franceses a Lexi\u00f3n estranxeira ademais de colaborar no control da fronteira e das costas espa\u00f1olas.\nA guerra.\nTras a morte de Fernando VII o pretendente Carlos nomeou a Joaqu\u00edn Abarca como ministro universal e fixo un chamamento ao ex\u00e9rcito e \u00e1s autoridades para que se sumasen \u00e1 s\u00faa causa, pero con escasa repercusi\u00f3n. Internacionalmente tan s\u00f3 o rei Miguel I de Portugal o reco\u00f1eceu, o que levou \u00e1 ruptura diplom\u00e1tica entre Espa\u00f1a e Portugal.\nNos primeiros d\u00edas de outubro suced\u00e9ronse as insurrecci\u00f3ns en varios puntos de Espa\u00f1a, protagonizadas por agrupaci\u00f3ns locais dos Voluntarios Realistas, en xeral sen pouco \u00e9xito, ag\u00e1s no Pa\u00eds Vasco, Navarra e Logro\u00f1o, pero sen chegar a controlar m\u00e1is que por pouco tempo as cidades deses territorios. En Castela a Vella, foi en Burgos e Soria onde m\u00e1is \u00e9xito tivo a insurrecci\u00f3n, mobilizando un total de 10.000 homes ao mando de Jer\u00f3nimo Merino e Ignacio Alonso Cuevillas. En Catalu\u00f1a en abril de 1834 entrou unha partida procedente do Maeztrazgo ao mando de Manuel Carnicer pero fracasou, malia iso mantiv\u00e9ronse mobilizadas numerosas partidas guerrilleiras. En Galicia houbo pequenas partidas, sen moita continuidade.\nFronte norte.\nA derrota dos miguelistas, na guerra civil portuguesa, provocou a sa\u00edda do pretendente cara a Londres e a entrada en Navarra pola fronteira francesa o 9 de xullo 1834 e nomeou un goberno dirixido por Carlos Cruz Mayor, pero a fin da guerra en Portugal, permitiu ao goberno de Isabel II retirar tropas da fronteira con Portugal e envialas \u00e1 fronte do norte, primeiro ao mando de Jos\u00e9 Ram\u00f3n Rodil e despois duns meses por Francisco Espoz y Mina, polo que ata mediados de 1835 as acci\u00f3ns b\u00e9licas localiz\u00e1ronse no Pa\u00eds Vasco e Navarra, centradas na figura de Tom\u00e1s de Zumalac\u00e1rregui, que organizou en pouco tempo un ex\u00e9rcito carlista en Navarra, ao que tam\u00e9n se uniron os carlistas vascos debilitados logo da expedici\u00f3n de Pedro Sarsfield. Zumalac\u00e1rregui equipou aos seus homes con armas tomadas aos ex\u00e9rcitos cristinos no campo de batalla ou en ataques contra f\u00e1bricas ou convois, e consciente da s\u00faa inferioridade num\u00e9rica e armament\u00edstica reproduciu a t\u00e1ctica guerrilleira que co\u00f1ec\u00eda dende a guerra de Independencia, ampar\u00e1ndose no accidentado do relevo e no apoio de gran parte da poboaci\u00f3n civil, conseguiu que a comezos de 1835 o ex\u00e9rcito cristino conservase s\u00f3 as gornici\u00f3ns das capitais das provincias vasconavarras e alg\u00fans portos da costa. Animado polos seus \u00e9xitos militares e pola necesidade de obter financiamento e reco\u00f1ecemento internacional puxo sitio a Bilbao o 10 de xu\u00f1o de 1835, pero ferido mentres observaba as operaci\u00f3ns, morreu o 24 de xu\u00f1o e foi substitu\u00eddo por Vicente Gonz\u00e1lez Moreno, quen levantou o sitio diante as presi\u00f3ns das forzas que defend\u00edan a cidade ao mando de Luis Fern\u00e1ndez de C\u00f3rdoba, quen aos poucos d\u00edas, tam\u00e9n venceu aos carlistas na batalla de Mendigorr\u00eda, a\u00ednda as\u00ed ata 1837 as forzas manter\u00edanse equilibradas na fronte norte e a\u00ednda que houbo numerosos enfrontamentos ning\u00fan bando se puido impor ao outro.\nEn outubro de 1835 Nazario Egu\u00eda asumiu o posto de xeneral en xefe das tropas carlistas no Pa\u00eds Vasco e Navarra, durante o seu mandato o ex\u00e9rcito carlista aumentou ata chegar aos 36.000 homes e o seu sucesor, Bruno Villarreal, caracterizouse por fomentar as expedici\u00f3ns f\u00f3ra do territorio carlista, mentres o novo goberno carlista que entrou en funcionamento en maio de 1836, dirixido por Juan Bautista Erro pretend\u00eda crear unha administraci\u00f3n eficaz.\nEn outubro de 1836 tivo lugar o segundo sitio de Bilbao, que fracasou aos cinco d\u00edas e en novembro un terceiro intento que durou mes e medio e que fracasou diante a defensa de Baldomero Espartero, e que provocou o nomeamento de Sebasti\u00e1n Gabriel de Borb\u00f3n Braganza como xeneral en xefe dos carlistas, que en marzo de 1837 venceu \u00e1s tropas liberais na batalla de Oriamendi e que os sectores m\u00e1is radicais do carlismo fix\u00e9ranse co control pol\u00edtico, acrecentado tras Expedici\u00f3n Real. Jos\u00e9 Antonio Guergu\u00e9 f\u00edxose co mando do ex\u00e9rcito ata xu\u00f1o de 1838, cando foi substitu\u00eddo por Rafael Maroto, quen reorganizou o ex\u00e9rcito e mandou fusilar en febreiro de 1839 a Guergu\u00e9 e a outros militares acusados de conspirar na s\u00faa contra e tentou conseguir do pretendente a destituci\u00f3n dos seus opo\u00f1entes, polo que foi destitu\u00eddo por Don Carlos, a\u00ednda que aos poucos d\u00edas restitu\u00eduno no seu posto e accedeu \u00e1s s\u00faas demandas. Maroto negociou co goberno de Isabel II sen o apoio do pretendente e coa oposici\u00f3n de parte das s\u00faas tropas e o 29 de agosto de 1839 Espartero e os xenerais La Torre e Urbiztondo, representantes de Maroto, asinan o Convenio de O\u00f1ati que puxo fin \u00e1 guerra no norte de Espa\u00f1a, confirmado co co\u00f1ecido como abrazo de Bergara entre Maroto e Espartero o 31 de agosto.\nO 14 de setembro de 1839 o pretendente carlista e as s\u00faas tropas que lle permanec\u00edan fieis cruzaron a fronteira francesa e a guerra rematou na fronte norte.\nFronte leste.\nAs partidas do Maestrazgo e Arag\u00f3n elixiron a Manuel Carnicer como o seu xefe en febreiro de 1834, logo do seu fusilamento en abril de 1835 tomou o mando o seu segundo Ram\u00f3n Cabrera, quen deu pulos \u00e1s forzas carlistas, pero as s\u00faas forzas non foron o suficientemente numerosas como para obter unha vitoria decisiva sobre as forzas liberais, e en 1836 Evaristo de San Miguel conquistaba para os isabelinos Cantavieja, en 1837 Cabrera consegue reconquistar o territorio perdido e en xaneiro de 1838 conquista Morella, que converte en capital da s\u00faa administraci\u00f3n e estende o seu territorio por Arag\u00f3n, norte da Comunidade Valenciana e sur de Catalu\u00f1a, pero a fin da guerra no norte fixo que Espartero chegase a Zaragoza \u00e1 fronte de 44.000 homes en outubro de 1839 e estableceu o seu cuartel xeral en Mas de las Matas, pero Cabrera consegue manter a resistencia ata o 30 de maio de 1840 cando Espartero conquistou Morella e Cabrera dirixiuse a Berga.\nEn Catalu\u00f1a as numerosas partidas actuaban sen coordinaci\u00f3n, polo que dende Navarra enviouse en agosto de 1835 a Juan Antonio Guergu\u00e9 \u00e1 fronte de 2.700 homes coa misi\u00f3n do organizar e unificar \u00e1s forzas carlistas catal\u00e1s, consegue xuntar unha forza de 22.000 homes, pero fracasa no intento de tomar Olot, tras a marcha de Guergu\u00e9 a Catalu\u00f1a asumiron o mando Ignacio Bruj\u00f3, Rafael Maroto e Blas Mar\u00eda Royo de Le\u00f3n e en 1837 f\u00edxose co mando un dos membros da Expedici\u00f3n Real, Antonio Urbiztondo, quen conquistou Berga en xullo e converteuna na capital do carlismo catal\u00e1n. Os problemas entre a Xunta de goberno de Berga e Urbiztondo levaron ao nomeamento de Jos\u00e9 Segarra e posteriormente, en xullo de 1838, ao do conde de Espa\u00f1a, que se esforzou en modernizar as s\u00faas tropas ao tempo que se aproximaba aos sectores m\u00e1is radicais do carlismo, o que provocou o descontento da oficialidade carlista, que solicitaron a s\u00faa destituci\u00f3n ao pretendente, o que conseguiron en outubro. A chegada de combatentes carlistas procedentes da fronte norte tras a sinatura do Convenio de O\u00f1ate conseguiu prolongar a guerra en Catalu\u00f1a uns meses m\u00e1is ata que as \u00faltimas tropas carlistas dirixidas por Cabrera cruzaron a fronteira francesa o 6 de xullo de 1840."}
{"id": "22650", "revid": "23204", "url": "https://gl.wikipedia.org/wiki?curid=22650", "title": "Lingua ali", "text": "A lingua ali \u00e9 unha lingua n\u00edxer-congo. Segundo o atlas \"Ethnologue\", en 1996 ti\u00f1a 35.000 falantes.\nF\u00e1lase na Rep\u00fablica Centroafricana, aproximadamente, entre a capital, Bangui e o r\u00edo Lobaye nas subprefecturas de Boali, Bimbo, Boda e Yaloke"}
{"id": "22651", "revid": "181", "url": "https://gl.wikipedia.org/wiki?curid=22651", "title": "Ali", "text": ""}
{"id": "22653", "revid": "56817", "url": "https://gl.wikipedia.org/wiki?curid=22653", "title": "R\u00edo Ni\u00e1gara", "text": "O r\u00edo Ni\u00e1gara \u00e9 un r\u00edo que corre do Lago Erie at\u00e9 o Lago Ontario, nun sentido norte-sur.\nO r\u00edo act\u00faa como unha fronteira natural entre o Canad\u00e1 (provincia de Ontario) -ao leste- e os Estados Unidos (Estado de Nova York) -ao oeste-. No r\u00edo, enc\u00f3ntranse as Cataratas do Ni\u00e1gara. O curso do r\u00edo mide uns 56 quil\u00f3metros, e crese que as cataratas se desprazaron once quil\u00f3metros desde a s\u00faa situaci\u00f3n orixinal nos \u00faltimos 12.000 anos."}
{"id": "22655", "revid": "114", "url": "https://gl.wikipedia.org/wiki?curid=22655", "title": "Epitetos hom\u00e9ricos", "text": ""}
{"id": "22657", "revid": "23204", "url": "https://gl.wikipedia.org/wiki?curid=22657", "title": "Historia dun crime", "text": "Historia dun crime (en ingl\u00e9s, Crime Story) \u00e9 unha serie de televisi\u00f3n emitida pola Televisi\u00f3n de Galicia.\nCaracter\u00edsticas.\nDurou d\u00faas tempadas (entre 1986 e 1988 nos Estados Unidos) e 44 episodios. A serie foi creada por Chuck Adamson e Gustave Reininger. Emit\u00edase na NBC na mesma franxa horaria que Miami Vice, estaba protagonizada por Dennis Farina e Anthony Denison. Pertence \u00f3 x\u00e9nero polic\u00edaco que gozou de grande aceptaci\u00f3n na d\u00e9cada dos 80, e nela faise un percorrido hist\u00f3rico que incl\u00fae de pano de fondo os comezos do rock and roll, o primeiro transplante de coraz\u00f3n, a guerra do Vietnam, a loita contra o crime organizado e a evoluci\u00f3n dos negocios da mafia.\nResumo.\nNa primeira tempada a historia transcorre no Chicago dos anos 60 onde o tenente Michael Torello (interpretado por Dennis Farina), xefe da unidade de crime da polic\u00eda, decl\u00e1ralle a guerra \u00f3 novo xefe da mafia da cidade, un mozo ambicioso chamado Ray Luca (interpretado por Anthony Denilson). Luca e a s\u00faa mafia conv\u00e9rtense nos obxectivos principais do tenente Torello chegando a roza-la obsesi\u00f3n. Na segunda tempada a acci\u00f3n trasl\u00e1dase a Las Vegas."}
{"id": "22658", "revid": "98629", "url": "https://gl.wikipedia.org/wiki?curid=22658", "title": "Ion Iliescu", "text": "Ion Iliescu, nado o 3 de marzo de 1930 en Oltenita, foi presidente de Roman\u00eda dende o ano 2000 ata o 2004, suced\u00e9ndoo no cargo Traian Basescu.\nIiescu previamente fora presidente de Roman\u00eda en dous per\u00edodos: 1990-1992 e 1992-1996. A Constituci\u00f3n Romanesa espec\u00edfica que os presidentes s\u00f3 poden ser elixidos por un m\u00e1ximo de d\u00faas lexislaturas.\nIliescu foi membro do Partido Comunista Roman\u00e9s (PCR). Despois foi un defensor da socialdemocracia."}
{"id": "22662", "revid": "98629", "url": "https://gl.wikipedia.org/wiki?curid=22662", "title": "Odisea", "text": "A Odisea \u00e9 un poema \u00e9pico atribu\u00eddo ao grego Homero. Crese que foi escrito no s\u00e9culo VIII a.C. nos asentamentos que Grecia ti\u00f1a na costa oeste de Asia Menor (actual Turqu\u00eda asi\u00e1tica).\nA s\u00faa traduci\u00f3n ao galego, editado na d\u00e9cada de 1990 polo Consello da Cultura Galega, correu a cargo de Evaristo de Sela. \nArgumento.\nNarra as aventuras do heroe grego da guerra de Troia Odiseo (Ulises en lat\u00edn). Comeza coa descrici\u00f3n da casa de Odiseo na illa de \u00cdtaca, de Pen\u00e9lope a s\u00faa esposa, e dos pretendentes \u00e1 s\u00faa man, por creren que o heroe xa estaba morto.\nDespois vai narrando as peripecias e perigos aos que Odiseo se enfronta na s\u00faa viaxe para a s\u00faa cidade, at\u00e9 que finalmente describe a chegada \u00e1 casa e o encontro co seu fillo e a s\u00faa esposa, Pen\u00e9lope.\nA repercusi\u00f3n da \"Odisea\" na cultura occidental p\u00f3dese ver nas numerosas adaptaci\u00f3ns e versi\u00f3ns que o seu argumento tivo en prosa, verso, teatro, cine, televisi\u00f3n e historieta. Ademais, legou ao idioma galego os termos \"odisea\" e \"mentor\" (e termos similares noutros idiomas occidentais). A novela Ulises, do irland\u00e9s James Joyce (1882-1941), rende tributo ao antigo poema hom\u00e9rico cun lixeiro matiz ir\u00f3nico, xa que narra os feitos coti\u00e1ns que ocorren nun s\u00f3 d\u00eda na vida do seu protagonista.\nMacroestrutura da obra.\nA obra pode ser dividida nas seguintes grandes secci\u00f3ns:\nPersonaxes.\nDeuses intervenientes.\ndirectamente:\nEscenario.\nAs aventuras de Odiseo son aventuras eminentemente mar\u00edtimas. Odiseo regresa de Troia, na actual Turqu\u00eda. Tenta regresar \u00e1 illa de \u00cdtaca onde \u00e9 rei. A illa de \u00cdtaca fica na costa occidental da Grecia. As\u00ed Odiseo vai ter que contornar a pen\u00ednsula grega. As aventuras te\u00f1en por escenario o mar Mediterr\u00e1neo, entre illas verdadeiras e outras m\u00edticas. Entre homes e deuses. \nO mar para os gregos era un elemento non natural. Andar no mar era unha manifestaci\u00f3n da \"hybris\" (desregramento) . Morrer no mar era o peor que pod\u00eda acontecer a un grego da \u00e9poca antiga .\nResumo da obra.\nSon usados os nomes gregos e non os nomes latinos dos deuses e personaxes, porque a obra \u00e9 grega. As\u00ed usa Odiseo en vez de Ulises, Zeus en vez de X\u00fapiter, Atenea en vez de Minerva, Hermes en vez de Mercurio etc.\nCanto I.\nPr\u00f3logo e invocaci\u00f3n \u00e1 musa.\nOdiseo est\u00e1 retido na illa de Calipso. \nOs Deuses na ausencia de Pose\u00eddon (que odia a Odiseo) re\u00fanense en Concilio e deciden que Odiseo deber\u00e1 volver \u00e1 s\u00faa terra natal (\u00cdtaca). \nAtenea disfr\u00e1zase de Mentes e vai falar con Tel\u00e9maco para que este parta en busca de novas do seu pai. \nOs pretendentes de Pen\u00e9lope est\u00e1n nun fest\u00edn, abusando da hospitalidade da casa.\nCanto II.\nTel\u00e9maco convoca a asemblea de \u00cdtaca para que lle aparellen un barco para poder ir en busca dalgunha noticia do seu pai. Discurso de Aexipo. Tel\u00e9maco qu\u00e9ixase do comportamento dos pretendentes. Ant\u00ednoo replica culpando Pen\u00e9lope. Tel\u00e9maco replica e invoca a axuda de Zeus. Eurimaco repl\u00edcalle. \nDisfrazada de Mentor, Atenea aparece ante Tel\u00e9maco e prom\u00e9telle axuda e acompa\u00f1amento. \nTel\u00e9maco vai \u00e1 casa, pide a Euriclea, a escrava, que lle prepare provisi\u00f3ns para a viaxe. Atenea providencia un barco e ambos parten (Tel\u00e9maco e Atenea).\nCanto III.\nEn Pilos, Tel\u00e9maco fala con Nestor. Nestor narra a Tel\u00e9maco a viaxe de volta da Guerra de Troia, mais nada sabe sobre o paradoiro de Odiseo. Emprestan ent\u00f3n cabalos a Tel\u00e9maco para s\u00faa viaxe, e acomp\u00e1\u00f1ao Pis\u00edstrato, fillo de Nestor. Atenea desaparece.\nCanto IV.\nTel\u00e9maco e Pis\u00edstrato chegan \u00e1 Lacedemonia, terra de Menelao, despois de narrar o seu retorno de Troia di que ouviu do Vello do Mar Proteo que Odiseo a\u00ednda estar\u00eda vivo nunha illa. Mentres tanto, en \u00cdtaca, os pretendentes planean matar a Tel\u00e9maco durante a s\u00faa volta. Atenea aparece nun so\u00f1o a Pen\u00e9lope na forma da s\u00faa irm\u00e1, Iftima, para calmala.\nCanto V.\nOdiseo est\u00e1 preso na illa da ninfa Calipso. A pesar de estar ben tratado, Odiseo ten saudades da s\u00faa familia. \nAtenea fala con Zeus acerca das m\u00e1goas de Odiseo. Zeus env\u00eda a Hermes para interceder xunto de Calipso en favor de Odiseo. Hermes non encontra a Odiseo na gruta de Calipso, pois est\u00e1 xunto ao mar ollando o infinito nostalxicamente. Hermes convence a Calipso para liberar a Odiseo. Ela lam\u00e9ntase porque o ama e lle ti\u00f1a prometido volvelo nun inmortal. Concorda en lle axudar a facer unha frota. Odiseo a pesar da s\u00faa muller (Pen\u00e9lope) ser unha mortal, quer volver con ela. Antes de partir na frota fai o amor pola \u00faltima vez con Calipso. Abandona a illa despois de recibir recomendaci\u00f3ns de Calipso (que vai usar cando for descender ao Hades). \nPoseid\u00f3n (o Neptuno dos latinos) levanta unha tempestade para o fustrigar. Atenea av\u00edstao no medio da tempestade e vai no seu socorro. Transform\u00e1ndose en gaivota apar\u00e9celle e f\u00e1lalle na proa do barco. D\u00e1lle un veo para o protexer. \nA frota desconx\u00fantase. Atenea intercede para que os ventos se calmen. Tivo dous d\u00edas e d\u00faas noites \u00e1 deriva. Despois de conseguir non chocar cos rochedos atinxe a praia a nado. \nFai as preces ao esp\u00edrito do r\u00edo. D\u00e9itase na fraga cubr\u00edndose de follas. Adormece nun sono profundo providenciado por Atenea.\nCanto VI.\nOdiseo est\u00e1 a durmir. Entre tanto Atenea entra nun so\u00f1o de Naus\u00edcaa e m\u00e1ndalle ir lavar a roupa ao r\u00edo. Cando Naus\u00edcaa acorda dir\u00edxese ao r\u00edo coas servas para lavar a s\u00faa roupa nos lavadoiros do r\u00edo. Atenea induce a Naus\u00edcaa e as servas a faceren un xogo tirando unha bola unhas \u00e1s outras. Odiseo acorda. Cuesti\u00f3nase onde estar\u00e1. El aprox\u00edmase a Naus\u00edcaa e esta non foxe del. Odiseo ponse na posici\u00f3n do suplicante para Naus\u00edcaa. Ela acc\u00e9delle xentilmente \u00e1s s\u00faplicas. As servas de Naus\u00edcaa ofr\u00e9cenlle un manto e unha t\u00fanica, e \u00f3leo para el untar o corpo despois de se ba\u00f1ar no r\u00edo. Despois danlle comida e bebida. \nNaus\u00edcaa d\u00e1lle instruci\u00f3ns para el se dirixir ao palacio do seu pai (Alc\u00ednoo), para se tirar aos xeonllos da s\u00faa mai e suplicarlle axuda. Se el caer nas s\u00faas boas grazas, \u00e9 certo que regresar\u00e1 a \u00cdtaca porque os feacios son \u00f3ptimos construtores de barcos. No cami\u00f1o pasan por un bosque onde Odiseo dirixe preces \u00e1 deusa Atenea.\nCanto VII.\nEntrada de Odiseo no palacio de Alc\u00ednoo\nNaus\u00edcaa chega \u00e1 casa. Odiseo fica a rezar a Atenea. Vai a cami\u00f1o da cidade dos feacios e encontra unha rapaza que non \u00e9 m\u00e1is que Atenea disfrazada. Odiseo preg\u00fantalle onde fica o palacio de Alc\u00ednoo. Ela d\u00e1lle as indicaci\u00f3ns. Odiseo segue envolto nunha nube providenciada por Atenea para que os habitantes da Feac\u00eda non o vexan, porque estes son moi agresivos cos estranxeiros. Odiseo fica marabillado \u00e1 porta do palacio, el que anda hai tanto tempo lonxe da civilizaci\u00f3n. Odiseo entra no palacio e l\u00e1nzase aos p\u00e9s de Areta. Suplic\u00e1lle que o axude a ir at\u00e9 \u00e1 s\u00faa patria. S\u00e9ntase humildemente na cinza e agarda. Un vello, Euqueneo, toma a palabra e intercede por Odiseo. Alc\u00ednoo ofrece a Odiseo o lugar do seu fillo Laodamante. Ofer\u00e9cenlle comida. Ofer\u00e9celle estad\u00eda. Todos se van deitar.\nCanto VIII.\nOdiseo no pa\u00eds dos feacios\nAlc\u00ednoo leva a Odiseo at\u00e9 a \u00c1gora, onde prop\u00f3n que se axude a Odiseo a volver para \u00cdtaca. Os feacios admiran a beleza de Odiseo. Seguen para o palacio. Chaman \u00f3 aedo Pontonoo, que senta no medio da sala do palacio para recitar. C\u00f3mese. O aedo canta episodios da guerra de Troia. Odiseo conmovido chora e c\u00f3brese cun pano para non o veren. S\u00f3 Alc\u00ednoo repara niso.\nSaen todos para a r\u00faa. Van comezar os xogos. Na proba de carreira Clitoneo destaca. Na loita Eur\u00edadalo. No salto foi Anf\u00edalo quen destacou. Laodamante cuestiona se Odiseo saber\u00e1 alg\u00fan xogo, e desaf\u00eda a Odiseo con arrogancia. Odiseo argumenta que non quer xogar, que est\u00e1 quebrado, e que a \u00fanica cousa que o preocupa \u00e9 volver \u00e1 casa. Eur\u00edalo p\u00edcao con soberbia e alude que se cadra Odiseo non pasa dun corsario dos mares. Odiseo, irritado, toma un disco e t\u00edrao m\u00e1is lonxe do que calquera feacio o poder\u00eda tirar. Atenea disfrazada de home le a marca. Odiseo afirma que non recusa ningunha proba excepto con Laodamante que \u00e9 o seu anfitri\u00f3n. Afirma que s\u00f3 ten receo de ser posto \u00e1 proba na carreira porque est\u00e1 moi quebrado polas desventuras e naufraxios no mar.\nPacificador Alc\u00ednoo, di que as palabras de Odiseo son sabias e que os feacios non son perfectos no puxilato nin na loita, mais que son excelentes mari\u00f1eiros, corredores, danzantes e excelentes cantores. Mostran a Odiseo as artes do canto.\nCantan o episodio picaresco de Afrodita cando engana o seu marido Hefesto con Ares (Marte).\nHalio e Laodamante danzan. Odiseo afirma ao anfitri\u00f3n que nas artes da danza non hai ningu\u00e9n como os feacios. Alc\u00ednoo fala con Eur\u00edalo para pedir desculpa a Odiseo polas provocaci\u00f3ns que recibira. Eur\u00edalo ofrece unha espada a Odiseo. Alc\u00ednoo providencia unha arca con m\u00e1is presentes para Odiseo.\nAs servas levan a Odiseo e \u00fantano con \u00f3leo. Naus\u00edcaa e Odiseo f\u00edtanse, ela sa\u00fadao, para que el non se esqueza dela e que \u00e9 grazas a ela que el foi salvo. No banquete, Odiseo ofrece un pedazo de carta ao aedo Dem\u00f3doco e g\u00e1balle o canto. O aedo inspirado canta o episodio do cabalo de Troia. E Odiseo ten outro momento de grandes choros. Outra vez s\u00f3 Alc\u00ednoo viu as l\u00e1grimas de Odiseo, e preg\u00fantalle por fin: Quen \u00e9, de onde \u00e9 a s\u00faa terra, e como foi parar ao pa\u00eds dos feacios?\nCanto IX.\nRelatos de Odiseo (C\u00edcones, Lot\u00f3fagos, Ciclopes)\nOdiseo v\u00edrase para o seu anfitri\u00f3n, Alc\u00ednoo e dille que lle vai relatar as s\u00faas aventuras. Dille quen \u00e9 e de onde ven (Odiseo, \u00cdtaca). Vai contar a s\u00faa viaxe desde que partiu de Troia. Aproximouse \u00f3 C\u00edcones que viv\u00edan en Tracia. A\u00ed Odiseo e os seus saquearon a cidade apoder\u00e1ndose das mulleres e das riquezas. Odiseo aconsellou os seus a se retiraren, mais estes ficaron a beber o vi\u00f1o e a degolar bois en abundancia. Os C\u00edcones entrementres foron chamar reforzos. Contraatacaron rexeitando os aqueos. En cada [nao morreron seis dos homes de Odiseo. Fuxiron e deixaron os compa\u00f1eiros mortos na praia.\nDespois de nove d\u00edas de viaxe arriban \u00e1 terra dos Lot\u00f3fagos (literalmente os comedores de loto). Os compa\u00f1eiros de Odiseo quer\u00edan ficar cos Lot\u00f3fagos a comer loto, que lles provocaba o esquecemento. Odiseo tivo que obrigalos a embarcaren.\nChegan \u00e1 terra dos Ciclopes. Aqu\u00ed d\u00e1se un dos episodios m\u00e1is co\u00f1ecidos da saga de Odiseo. Os Ciclopes son seres xigantescos, con feit\u00edo de home pero un s\u00f3 ollo no medio da fronte, que viven sen lei e son trogloditas (viven en cavernas). Odiseo movido pola curiosidade quer ver e falar cun ciclope. Os ciclopes son pastores de ovellas. E Odiseo m\u00e9tese na gruta dun deles con doce compa\u00f1eiros mentres os outros esperan nos barcos. Os compa\u00f1eiros acons\u00e9llano a \u00edrense a\u00ednda que despois de roubaren uns queixos, mais Odisep ten vivo interese en falar co dono da gruta. O ciclope Polifemo volta co raba\u00f1o e fecha a entrada da gruta cun rochedo. Odiseo dir\u00edxeselle como suplicante (o que era un acto sagrado). Ao que Polifemo agarrou en dous dos aqueos e bateulles coas cabezas no chan e comeunos. Cando Polifemo dorme, Odiseo colle unha espada, mais despois reconsidera porque non poder\u00eda despois abrir a entrada da gruta para sa\u00edr. No d\u00eda seguinte, en canto Polifemo estaba co raba\u00f1o f\u00f3ra, cos seus amigos prepara unha gran vara, af\u00edalle a punta e endur\u00e9cea ao lume. Polifemo volta e come dous aqueos m\u00e1is. Odiseo ofr\u00e9celle vi\u00f1o. Polifemo preg\u00fantalle o nome e el responde: -Eu son \"ningu\u00e9n\". Polifemo agrad\u00e9celle o vi\u00f1o e dille que en retribuci\u00f3n da bebida vai deixar a Odiseo ser o \u00faltimo en ser comido. Despois de toldado polo vi\u00f1o, o xigante adormece. Ao que Odiseo e os seus camaradas esp\u00e9tanlle a gran lanza no ollo. Este lev\u00e1ntase aos gritos. Aparecen outros Ciclopes al\u00f3 f\u00f3ra a preguntarlle o que lle aconteceu. El responde que ningu\u00e9n o cegou. Eles preguntan quen foi e Polifemo responde por \"ningu\u00e9n\".\nNo d\u00eda seguinte os aqueos e Odiseo pend\u00faranse por baixo das ovellas. As\u00ed o Polifemo cego que agarra nas ovellas unha a unha para p\u00f3r para f\u00f3ra, e que as apalpa por riba, non se apercibe do estrataxema. Foxen as\u00ed os que a\u00ednda ficaban para as naos ancoradas. Despois de levantaren ferro, Odiseo a algunha distancia da costa grita inxurias a Polifemo cego. Este nun acceso de rabia t\u00edralles grandes pedras que case acertan nas naos.\nCanto XI.\nDespois dun vento favor\u00e1bel providenciado por Circe, a nao de Odiseo chega ao pa\u00eds dos Cimerios. Despois das libaci\u00f3ns e das ofrendas aos deuses, Odiseo dirixe unha oraci\u00f3n aos mortos. Odiseo dir\u00edxese \u00e1 entrada do Inferno para descender ao mundo subterr\u00e1neo dos mortos e consultar a Tiresias.\nN\u00f3tese que o reino dos mortos, o Hades, tam\u00e9n chamado de inferno ou infernos \u00e9 moi diferente do inferno dos cristi\u00e1ns. Os gregos non ti\u00f1an a noci\u00f3n de Para\u00edso, e o reino dos mortos era un sitio onde apenas hab\u00eda sombras, unha sombra triste do que as persoas foron en vida. \nEnt\u00f3n Odiseo entra no mundo dos mortos, os seus compa\u00f1eiros fican na superficie facendo rituais para calmar os mortos. Odiseo encontra o seu compa\u00f1eiro Elpenor. Encontra a s\u00faa defunta mai Anticlea. Odiseo conm\u00f3vese ante a s\u00faa aparici\u00f3n. Despois encontra a Tiresias e recibe os seus consellos e profec\u00edas: Poseid\u00f3n tentar\u00e1 todo para que Odiseo non regrese a casa. Dille que cando encontrar os Bois de Helio non os debe molestar, e que se o fixer gran mal acontecer\u00e1; e que cando chegar a casa grandes preocupaci\u00f3ns vir\u00e1n porque haber\u00e1 homes que pretenden a s\u00faa esposa e que dilapidan os seus bens. Tiresias pred\u00ed a\u00ednda que Odiseo matar\u00e1 os pretendentes. E que acabar\u00e1 nunha vellez opulenta e que na s\u00faa volta os pobos florecer\u00e1n. Tiresias ret\u00edrase para os fondos do reino dos mortos.\nA mai de Odiseo perg\u00fantalle como foi el capaz de chegar at\u00e9 debaixo do mundo e se xa chjegara a \u00cdtaca. Odiseo dille que lle era necesario ir ao Hades para consultar a Tiresias e que non chegou a\u00ednda a \u00cdtaca. A mai de Odiseo dille que Pen\u00e9lope contin\u00faa fiel no seu coraz\u00f3n a Odiseo. E que o pai a\u00ednda vive, mais est\u00e1 moi apagado. Odiseo tenta abrazar tres veces a mai, mais tres veces abraza s\u00f3 un so\u00f1o.\nDespois Odiseo avista varias princesas, entre elas a Iocasta, a mai de Edipo. Al\u00e9n de Cloris, Leda, Ifimed\u00eda, Fedra, Procris, Ariana, filla de Minos, Mera, Cl\u00e9mene, Erifila, Areta, etc.\nInterr\u00f3mpese o relato de Odiseo. Esta interrupci\u00f3n l\u00e9mbranos que estamos na corte dos feacios a ouvir a Odiseo a contar (en analepse, ou flashback) as s\u00faas aventuras at\u00e9 chegar ao reino de Alc\u00ednoo.\nOdiseo conta que encontrou m\u00e1is personaxes no reino dos mortos:\nOs mortos comezan a acumularse en volta de Odiseo con gritos medo\u00f1os e este, tomado polo medo, e xa tendo consultado a Tiresias que era a raz\u00f3n de ter descendido a aquel reino, ret\u00edrase. Odiseo ascende \u00e1 superficie e chegando xunto dos compa\u00f1eiros levanta ferros.\nCanto XII.\nRelatos de Odiseo (Sereas. Escila. Caribdis. Bois de Helios).\nOdiseo manda os seus compa\u00f1eiros \u00e1 mansi\u00f3n de Circe para recuperar o corpo de Elpenor. O corpo \u00e9 suxeito a cremaci\u00f3n nunha fogueira. Circe, non ignorando que Odiseo regresou do Hades, tr\u00f3uxolles carnes e vi\u00f1os en abundancia. Circe d\u00e1lles instruci\u00f3ns para a viaxe. Van encontrar sucesivamente as Sereas, Escila e Caribdis. Odiseo cuestiona que, se puider evitar Caribdis, poder\u00eda atacar Escila. Circe resp\u00f3ndelle que non, que non debe estar sempre a pensar en feitos guerreiros (acons\u00e9llalle por tanto temperanza). Circe dille a\u00ednda que el chegar\u00e1 a seguir \u00e1 illa da Trinacria (que quer dicir tres montes, e que corresponde a Sicilia). Circe vaise, a\u00ednda que Odiseo e os seus retoman viaxe.\nOdiseo, \"dos mil trucos\", quer ouvir o canto inmortal das sereas. Que consta que son c\u00e1nticos tan divinos que un mortal enlouquece e t\u00edrase \u00e1 auga. Odiseo pide aos seus colegas que po\u00f1an todos cera nos ouvidos para non ouviren o canto. Despois pide que o amarren ao mastro e que por m\u00e1is que el suplique que non o desamarren. As\u00ed, o intelixente Odiseo consegue ser o \u00fanico ser humano que ouviu o canto das sereas e que ficou vivo para contar. Cando elas aparecen el grita a plenos pulm\u00f3ns para que o liberten. Mais os seus compa\u00f1eiros cumpren o que prometeron e non o ceiban. Despois de pasaren as sereas...\nAqu\u00ed acaba o relato de Odiseo aos feacios que ocupou todos os cap\u00edtulos IX, X, XI, XII e XIII. Rep\u00e1rese que isto \u00e9 unha narrativa de encaixe dentro dunha historia maior. A \"Odisea\" \u00e9 un poema narrativo. Tendo as\u00ed algunhas caracter\u00edsticas do x\u00e9nero da novela.\nCanto XIII.\nOdiseo deixa o pa\u00eds dos feacios. Chega a \u00cdtaca.\nCanto XIV.\nConversa de Odiseo co porqueiro Eumeu\nCanto XV.\nChegada de Tel\u00e9maco \u00e1 casa de Eumeu\nCanto XVI.\nTel\u00e9maco reco\u00f1ece o pai Odiseo \nCanto XVII.\nTel\u00e9maco volta \u00e1 cidade de \u00cdtaca\nCanto XVIII.\nPuxilato de Odiseo e de Iro\nCanto XIX.\nConversas de Odiseo con Pen\u00e9lope. O ba\u00f1o de p\u00e9s.\nCanto XX.\nPreparaci\u00f3n para o masacre dos pretendentes\nCanto XXI.\nO arco\nCanto XXII.\nO masacre dos pretendentes.\nCanto XXIII.\nPen\u00e9lope reco\u00f1ece a Odiseo \nCanto XXIV.\nNos infernos. A paz."}
{"id": "22665", "revid": "98629", "url": "https://gl.wikipedia.org/wiki?curid=22665", "title": "MAN", "text": "Unha rede de \u00e1rea metropolitana (\"Metropolitan Area Network\"), MAN, \u00e9 unha rede de alta velocidade (banda larga) que, dando cobertura nunha \u00e1rea xeogr\u00e1fica extensa, proporciona capacidade de integraci\u00f3n de m\u00faltiplos servizos mediante a transmisi\u00f3n de dados, voz e v\u00eddeo, sobre medios de transmisi\u00f3n tales como fibra \u00f3ptica e par trenzado de cobre a velocidades que van desde os 2 Mbits/s at\u00e9 155 Mbits/s.\nO concepto de rede de \u00e1rea metropolitana representa unha evoluci\u00f3n do concepto de rede de \u00e1rea local a un \u00e1mbito mais amplo, cubrindo \u00e1reas dunha cobertura superior que nalg\u00fans casos non se limitan a un contorno metropolitano sen\u00f3n que poden chegar a unha cobertura rexional e mesmo nacional mediante a interconexi\u00f3n de diferentes redes de \u00e1rea metropolitana.\nAplicaci\u00f3ns.\nAs redes de \u00e1rea metropolitana te\u00f1en moitas aplicaci\u00f3ns; as principais son:\nMAN p\u00fablica e privada.\nUnha rede de \u00e1rea metropolitana pode ser p\u00fablica ou privada.Un exemplo de MAN privada seria un grande departamento ou administraci\u00f3n con edificios distribu\u00eddos pola cidade, transportando todo o tr\u00e1fico de voz e dados entre edificios por medio do seu propio MAN e encami\u00f1ando a informaci\u00f3n externa por medio dos operadores p\u00fablicos. Os dados poder\u00edan ser transportados entre os diferentes edificios, ben en forma de paquetes ou sobre canais de ancho de banda fixos.Aplicaci\u00f3ns de v\u00eddeo poden enlazar os edificios para xuntanzas, simulaci\u00f3ns ou colaboraci\u00f3n de proxectos.\nUn exemplo de MAN p\u00fablica \u00e9 a infraestrutura que un operador de telecomunicaci\u00f3ns instala nunha cidade co fin de ofrecer servizos de banda larga aos seus clientes localizados nesta \u00e1rea xeogr\u00e1fica.\n= Caracter\u00edsticas =\nAs raz\u00f3ns polas cales se fai necesaria a instalaci\u00f3n dunha rede de \u00e1rea metropolitana a nivel corporativo ou o acceso a unha rede p\u00fablica das mesmas caracter\u00edsticas se resumen a continuaci\u00f3n:\nAncho de banda.\nO elevado ancho de banda requirido por grandes ordenadores e aplicaci\u00f3ns compartidas en rede \u00e9 a principal raz\u00f3n para usar redes de \u00e1rea metropolitana no canto de redes de \u00e1rea local.\nNodos de rede.\nAs redes de \u00e1rea metropolitana permiten superar os 500 nodos de acceso \u00e1 rede, polo que se fai moi eficaz para contornos p\u00fablicos e privados cun gran n\u00famero de postos de traballo.\nExtensi\u00f3n de rede.\nAs redes de \u00e1rea metropolitana permiten atinxir un di\u00e1metro contorno aos 50 kms, dependendo o alcance entre nodos de rede do tipo de cable utilizado, as\u00ed como da tecnolox\u00eda empregada.Este di\u00e1metro considera-se suficiente para abranguer unha \u00e1rea metropolitana.\nDistancia entre nodos.\nAs redes de \u00e1rea metropolitana permiten distancias entre nodos de acceso de varios quil\u00f3metros, dependendo do tipo de cable. Estas distancias consideran-se suficientes para conectar diferentes edificios nunha \u00e1rea metropolitana ou campus privado.\nTr\u00e1fico en tempo real.\nAs redes de \u00e1rea metropolitana garanten uns tempos de acceso \u00e1 rede m\u00ednimos, o cal permite a inclusi\u00f3n de servizos s\u00edncronos necesarios para aplicaci\u00f3ns en tempo real, onde \u00e9 importante que certas mensaxes atravesen a rede sen demora mesmo cando a carga de rede \u00e9 elevada.\nIntegraci\u00f3n voz/dados/v\u00eddeo.\nAdicionalmente aos tempos m\u00ednimos de acceso, os servizos s\u00edncronos requiren unha reserva de ancho de banda; tal \u00e9 o caso do tr\u00e1fico de voz e v\u00eddeo. Por este motivo as redes de \u00e1rea metropolitana son redes \u00f3ptimas para contornos de tr\u00e1fico multimedia, se ben non todas as redes metropolitanas soportan tr\u00e1ficos is\u00f3cronos (transmisi\u00f3n de informaci\u00f3n a intervalos constantes).\nAlta dispo\u00f1ibilidade.\nDispo\u00f1ibilidade referida \u00e1 porcentaxe de tempo no cal a rede traballa sen fallos.As redes de \u00e1rea metropolitana te\u00f1en mecanismos autom\u00e1ticos de recuperaci\u00f3n fronte a fallos, o cal permite \u00e1 rede recuperar a operaci\u00f3n normal despois dun. Calquera fallo nun nodo de acceso ou cable \u00e9 detectado e illado. As redes MAN son apropiadas para contornos como control de tr\u00e1fico a\u00e9reo, provisionamento de almac\u00e9ns, bancos e outras aplicaci\u00f3ns comerciais onde a indispo\u00f1ibilidade da rede ten graves consecuencias.\nAlta fiabilidade.\nFiabilidade referida \u00e1 taxa de erro da rede mentres atopa-se en operaci\u00f3n.Entende-se por taxa de erro o n\u00famero de bites err\u00f3neos que se transmiten pola rede. En xeral a taxa de erro para fibra \u00f3ptica \u00e9 menor que a do cable de cobre a igualdade de lonxitude. A taxa de erro non detectada polos mecanismos de detecci\u00f3n de erros \u00e9 da orde de 10-20. Esta caracter\u00edstica permite \u00e1 redes de \u00e1rea metropolitana traballar en contornos onde os erros poden resultar desastrosos como \u00e9 o caso do control de tr\u00e1fico a\u00e9reo.\nAlta seguranza.\nA fibra \u00f3ptica ofrece un medio seguro porque non \u00e9 pos\u00edbel ler ou mudar o sinal \u00f3ptico sen interromper o enlace. A rotura dun cable e a inserci\u00f3n de mecanismos alleos \u00e1 rede implica unha ca\u00edda do enlace de forma temporal.\nInmunidade ao ru\u00eddo.\nEn lugares cr\u00edticos onde a rede sofre interferencias electromagn\u00e9ticas consider\u00e1beis a fibra \u00f3ptica ofrece un medio de comunicaci\u00f3n libre de ru\u00eddos.\nO \u00e1mbito de aplicaci\u00f3n m\u00e1is importante das redes de \u00e1rea metropolitana \u00e9 a interconexi\u00f3n de redes de \u00e1rea local sobre unha \u00e1rea urbana, pero outros usos foron identificados, como a interconexi\u00f3n de redes de \u00e1rea local sobre un complexo privado de m\u00faltiples edificios e redes de alta velocidade que eliminan as barreiras tecnol\u00f3xicas."}
{"id": "22666", "revid": "1822", "url": "https://gl.wikipedia.org/wiki?curid=22666", "title": "Memoria virtual", "text": "A memoria virtual \u00e9 unha funcionalidade que proporciona o sistema operativo que ten por obxectivo conseguir que o proceso dispo\u00f1a do maior espazo de memoria que poida dispo\u00f1er a\u00ednda que non se dispo\u00f1a desa capacidade real de almacenaxe.\nFuncionamento.\nA maior\u00eda de computadores te\u00f1en distintos tipos de memoria que forman o que se denomina xerarqu\u00eda de memoria. No caso da memoria virtual, infl\u00faen os dous \u00faltimos niveis:\nA memoria virtual crea un espazo de direcci\u00f3ns ficticio (4 GB de almacenamento nun computador de 32 bits) e, con axuda da MMU, enc\u00e1rgase de traducir cada direcci\u00f3na unha localizaci\u00f3n f\u00edsica real que pode estar en memoria principal ou no disco duro (nunha zona reservada denominada swap, espazo de intercambio ou ficheiro de paxinaci\u00f3n."}
{"id": "22667", "revid": "75439", "url": "https://gl.wikipedia.org/wiki?curid=22667", "title": "Violoncello", "text": "O violoncello ou violonchelo \u00e9 un instrumento musical de corda fretada pertencente \u00e1 familia do viol\u00edn e de tama\u00f1o e rexistro entre a viola e o contrabaixo. \u00c9 un dos instrumentos b\u00e1sicos e fundamentais da orquestra dentro do grupo das cordas, realizando normalmente as partes graves, a\u00ednda que a s\u00faa versatilidade tam\u00e9n permite aos instrumentistas que o tocan interpretar partes mel\u00f3dicas. T\u00f3case, xeralmente, refregando un arco coas cordas e co instrumento suxeito entre as pernas do violoncellista.\nComponse de catro cordas afinadas a unha distancia de quinta xusta, sendo estas La(I)-Re(II)-Sol(III)-Do(IV), ou en notaci\u00f3n absoluta, La3-Re3-Sol2-Do2, unha oitava m\u00e1is grave que a viola.\nO seu nome prov\u00e9n do italiano e quer dicir \"viol\u00f3n pequeno\"; o viol\u00f3n era un instrumento semellante ao contrabaixo. \nTradicionalmente \u00e9 considerado un dos instrumentos de corda que m\u00e1is se asemella \u00e1 voz humana. \u00d3 longo da historia da m\u00fasica compux\u00e9ronse moitas obras para violoncello debido \u00e1 s\u00faa grande importancia dentro do panorama musical, ao ser este un instrumento b\u00e1sico en moitas formaci\u00f3ns instrumentais.\nOs violoncellos comezaron a constru\u00edrse a finais do s\u00e9culo XVI pero non fixaron as s\u00faas medidas actuais at\u00e9 principios do s\u00e9culo XVIII.\nDescrici\u00f3n.\nXeneralidades.\nAs partes do violoncello son practicamente as mesmas que as do resto de instrumentos de corda fretada. A caixa de resonancia, ou corpo do violoncello, est\u00e1 formada por unha tapa superior, unha tapa inferior, e unha faixa, que \u00e9 unha secci\u00f3n de madeira que une ambas tapas, creando unha caixa baleira. No interior deste corpo est\u00e1 o bastidor, que \u00e9 unha estrutura de reforzo das tapas e serve para controla-la vibraci\u00f3n, e a alma, vari\u00f1a transversal de madeira que une as d\u00faas tapas do violoncello pola s\u00faa parte media, e serve para que o violoncello entre en resonancia coas cordas. Na tapa superior at\u00f3panse dous orificios por onde sae o son, e ch\u00e1manse efes (pola s\u00faa forma asemellada a esta letra) ou o\u00eddos. A \u00e1mbolos lados do corpo, hai d\u00faas escotes ces, que son d\u00faas concavidades que permiten unha mellor suxeici\u00f3n do instrumento cos xeonllos e, sobre todo, permiten que pase o arco e non choque co corpo cando se tocan as cordas m\u00e1is laterais, neste caso, o \"do\" e o \"la\", arredor desta caixa, na que se atopan o resto de estruturas.\nComezando dende arriba, primeiro encontrase a cabeza (coa voluta e o caravilleiro, onde est\u00e1n inseridas as caravillas, que serven para suxeita-las cordas), o mastro e o diapas\u00f3n (sen trastes, como t\u00f3dolos instrumentos da familia do viol\u00edn, a diferenza da guitarra). Cara a metade do instrumento, encontrase a ponte e un pouco debaixo o cordal (que suxeita as cordas e axuda a afinar o violoncello xa que se atopan a\u00ed inclu\u00eddas as chaves, pequenas pezas met\u00e1licas coa mesma funci\u00f3n que as caravillas). Na s\u00faa parte inferior est\u00e1 encaixado o bot\u00f3n, de onde sae a pica, que \u00e9 unha peza met\u00e1lica, cuxa funci\u00f3n \u00e9 apoia-lo instrumento no chan e regula-la s\u00faa altura para comodidade do violoncellista.\nA\u00ednda que en tama\u00f1o est\u00e1ndar profesional do violoncello \u00e9 o do tama\u00f1o 4/4, existen instrumentos doutros tama\u00f1os, m\u00e1is pequenos, como 3/4, \u00bd, \u00bc ou 7/8. Os violoncellos barrocos son algo m\u00e1is pequenos que os modernos.\nPonte.\nA ponte \u00e9 unha peza de madeira que se sit\u00faa cara a metade da parte superior do violoncello e sobre a que se apoian as catro cordas. Ten que estar en posici\u00f3n perpendicular \u00f3 plano do violoncello e \u00e1 mesma distancia das d\u00faas efes. Non est\u00e1 pegada nin cravada \u00e1 tapa, sen\u00f3n que se suxeita grazas \u00e1 presi\u00f3n que exercen as cordas. A s\u00faa parte superior est\u00e1 curvada, o que fai que as catro cordas \u00f3 longo do mastro e o diapas\u00f3n non se atopen no mesmo plano. As pontes dos violoncellos barrocos eran m\u00e1is pequenas e ti\u00f1an a parte superior moito menos curva, o que fac\u00eda que t\u00f3dalas cordas estivesen nun mesmo plano. O principal inconveniente disto \u00e9 que \u00f3 tocar unha corda, poder\u00edas tocar sen quere-las cordas adxacentes.\nA Ponte ten que ir en vertical contra a parte baixa (ou cara o lado do cordal) e en diagonal na parte alta (a que vai contra o mastro) xa que as\u00ed o require pra contrarrestar os diferentes \u00e1ngulos das cordas nun lado e noutro\nCordas e afinaci\u00f3n.\nAs cordas nom\u00e9anse de acordo \u00e1 s\u00faa afinaci\u00f3n: a primeira corda (contando dende a m\u00e1is aguda \u00e1 m\u00e1is grave e de dereita a esquerda na imaxe) \u00e9 \"la\", a segunda corda \u00e9 \"re\", a terceira corda \u00e9 \"sol\" e a cuarta corda \u00e9 \"do\". Igual que a viola, pero nunha oitava m\u00e1is grave. (Exemplo)\nO rexistro xeral do violoncello ocupa un pouco m\u00e1is de catro oitavas: vai dende o \"do\"2, d\u00faas oitavas abaixo do \"do\" central e que se xera facendo vibrar -co dedo ou co arco- a corda m\u00e1is grave ao aire, que significa sen apoiar ning\u00fan dedo sobre a corda no mastro, at\u00e9 o \"do\"6 (na posici\u00f3n m\u00e1is aguda da primeira corda \"la\"2), a\u00ednda que se poden lograr notas m\u00e1is agudas (altas), pois non hai limitaci\u00f3n f\u00edsica. Outro m\u00e9todo de conseguir notas moi agudas \u00e9 con harm\u00f3nicos. Existen dous tipos de harm\u00f3nicos: Os primeiros, chamados harm\u00f3nicos naturais prod\u00facense ao tocar (e non premer) a corda nas s\u00faas fracci\u00f3ns (1/2, 1/3 ou 2/3, 1/4...). Os segundos, chamados harm\u00f3nicos artificiais, son unha combinaci\u00f3n de premer a corda e tocala noutro punto. Estes \u00faltimos son os m\u00e1is dif\u00edciles de conseguir.\n\u00d3 emiti-las cordas do violoncello sons graves, as partituras non se adoitan escribir en clave de \"sol\", sen\u00f3n que o m\u00e1is com\u00fan \u00e9 escribilas en clave de \"fa\" en cuarta, que \u00e9 o s\u00edmbolo que se ve na imaxe \u00e1 esquerda das notas. Pero \u00e9 relativamente frecuente que para rexistros agudos se empreguen outras claves, sobre todo a clave de \"do\" en cuarta e clave de \"sol\".\nNun principio, as cordas eran cordas de tripa, menos resistentes c\u00e1s de metal, pero que daban unha sonoridade m\u00e1is pura e c\u00e1lida. Estas cordas foron usadas ata o s\u00e9culo XX. A ra\u00edz da segunda guerra mundial xeneralizouse o uso de cordas met\u00e1licas, m\u00e1is resistentes e con maior sonoridade que as outras. Tam\u00e9n hai cordas de nailon e outros materiais. S\u00e9guense fabricando cordas de tripa, xa que moitos int\u00e9rpretes que te\u00f1en instrumentos barrocos ou que tocan m\u00fasica barroca consideran que a sonoridade con este tipo de cordas ach\u00e9gase moito m\u00e1is \u00e1 idea orixinal do compositor.As cordas m\u00e1is modernas usadas hoxe en d\u00eda tam\u00e9n son enroladas con materiais met\u00e1licos como o aluminio, o titanio e o cromo. Os violoncellistas poden mesturar diferentes tipos de cordas sobre os seus instrumentos.\nO arco.\nO violoncello t\u00f3case xeralmente cun arco, que est\u00e1 formado por unha vara de madeira sobre a que se tensan cordas feitas de crinas de cabalo. Tam\u00e9n se pode tocar coa punta dos dedos, utilizando a t\u00e9cnica chamada \"pizzicato\" ('beliscando'), en italiano. O arco est\u00e1 formado por unha cabeza, unha vari\u00f1a e as cordas.\nNo lado por onde se colle at\u00f3pase a noz, peza de \u00e9bano, con adornos de n\u00e1cara para suxeita-las sedas, e o parafuso, que serve para regular o grao de tensi\u00f3n das crinas. A vari\u00f1a \u00e9 unha vara de madeira de pernambuco normalmente, a\u00ednda que se est\u00e1 reemprazando por fibra de carbono ou madeiras alternativas coma o ip\u00e9, xa que at\u00f3pase en perigo de extinci\u00f3n e foi prohibida a talla. Historicamente eran de pau de serpe; cun extremo chamado punta, e o outro tal\u00f3n, onde se encontra a cabeza. As cordas ou cerdas adoitan ser unhas 250 a\u00ednda que o seu n\u00famero pode variar. A crin m\u00e1is prezada \u00e9 a dos cabalos de zonas n\u00f3rdicas ou de climas m\u00e1is fr\u00edos, xa que a s\u00faa resistencia e dureza \u00e9 maior, especialmente a do cabalo mongol. Para os violonchelos \u00fasanse crinas lixeiramente m\u00e1is duras que para os violinos, xa que a fretada require mais forza. A cor, en principio, non infl\u00fae, a\u00ednda que asemella que as brancas son algo m\u00e1is finas, por elo alg\u00fans violoncellistas e contrabaixistas usan sedas negras. As sedas, por si mesmas, non efect\u00faan ning\u00fan tipo de agarre na corda cando se frota. Por iso h\u00e1selles de aplicar resina para obter unha boa sonoridade do arco.\nO arco foi evolucionando \u00f3 longo dos s\u00e9culos. Xa se co\u00f1ec\u00eda nas culturas m\u00e1is primitivas, e chegou a Europa cara o s\u00e9culo XI. \u00d3 principio era unha mera vara que se dobraba pola tensi\u00f3n das sedas cara f\u00f3ra e que se agarraba polo centro. Practicamente non houbo ning\u00fan cambio ata o s\u00e9culo XVII, cando se incorporou a noz \u00f3 tal\u00f3n para aumenta-lo peso do arco, ademais de permitir cambia-la tensi\u00f3n e que a vara se dobre cara dentro, o que mellora a calidade ac\u00fastica. Cambiouse a convexidade do arco \u00e1 s\u00faa forma actual no s\u00e9culo XVIII. Foi Tourte s\u00e9culo XIX que fixou o arco tal e como o co\u00f1ecemos hoxe.\nMateriais.\nA caixa de resonancia adoita estar constru\u00edda con madeira de abeto para a tapa superior e madeira de pradairo para o resto, pero tam\u00e9n se utilizan outros tipos de madeira, como salgueiro ou cedro. Alg\u00fans violoncellos de baixa calidade est\u00e1n fabricados en laminado, e xa se constru\u00edron violoncellos en materiais pl\u00e1sticos. O mastro e a cabeza adoitan estar fabricados tam\u00e9n nalg\u00fan tipo de madeira anteriormente mencionada. As caravillas, o diapas\u00f3n e o cordal est\u00e1n fabricados en madeira de \u00e9bano. As chaves ou afinadores que se atopan no cordal son xeralmente de aceiro, \u00f3 igual c\u00e1 pica.\nHistoria.\nOrixe.\nAo contrario do que se adoita pensar, os precursores do violoncello apareceron na primeira metade do s\u00e9culo XVII en Italia non como descendentes da \"viola de gamba\" ('viola de perna'), sen\u00f3n que pertencen \u00e1 familia dos viol\u00edns, e naceron (como os contrabaixos) da viola da braccio\" ('viola de brazo'), cara ao 1530, apenas uns anos despois que o viol\u00edn. Para a fabricaci\u00f3n destes novos instrumentos, usaron caracter\u00edsticas doutros, como o rabel, a\u00ednda que este s\u00f3 ti\u00f1a tres cordas. Est\u00e1 demostrado, ademais, que non tivo nada que ver coa familia das antigas violas (como a viola d\u00e1 gamba\", por exemplo), nin na construci\u00f3n, nin na t\u00e9cnica, nin na interpretaci\u00f3n.\nNa primeira \u00e9poca, hab\u00eda m\u00e1is instrumentos similares ao violoncello, por exemplo o \"viol\u00f3n\", que se empregaba como baixo continuo. Ademais, hab\u00eda outros como \"violonzino\" ou \"basset\", que pertencer\u00edan \u00e1 mesma familia pero se interpretar\u00edan de distintos xeitos ou ter\u00edan outros tama\u00f1os ou n\u00famero de cordas distinto. Tam\u00e9n exist\u00eda viola d'amore\" (viola de amor), por exemplo, con orixe mais achegado \u00e1 viola de gamba, xa que se afina por cuartas e non por quintas, como os violinos violas e cellos\"\nPrimeiras modificaci\u00f3ns.\nNo s\u00e9culo XVII foron luthiers italianos, como os Maggini, os Amati (de Cremona, un dos m\u00e1is antigos que se co\u00f1ece \u00e9 unha creaci\u00f3n de Andrea Amati, de 1572, chamado \"O rei\", en honra ao rei Carlos IX de Francia, e que conta con motivos reais, e que \u00e9 moi similar aos violoncellos actuais) ou Gasparo d\u00e1 Sal\u00f2 (de Brescia) quen foron variando a forma e tama\u00f1o dos antigos violoncellos.\nAlg\u00fans destes violoncellos eran soamente decorativos, como alg\u00fans que a\u00ednda se conservan (como os de Amati), pero a maior\u00eda deles estaban constru\u00eddos para ser usados. A principios do s\u00e9culo XVIII o luthier italiano Antonio Stradivari normalizou o seu tama\u00f1o, e cambiouno de 80 a 76 cm, moi similar \u00e1 talla actual. Na actualidade os violoncellos Stradivarius son dos m\u00e1is caros que existen, como eran xa na s\u00faa propia \u00e9poca, \u00e9 posible que os fabricantes de viol\u00edns que tam\u00e9n fabricaban violoncellos ga\u00f1asen moito m\u00e1is di\u00f1eiro coa construci\u00f3n destes instrumentos que cos viol\u00edns.\nComo mostra da s\u00faa r\u00e1pida popularidade, en 1680 xa estaba inclu\u00eddo como instrumento fixo na Orquestra Imperial de Viena e en 1709, a Orquestra Sinf\u00f3nica de Dresde xa ti\u00f1a catro violoncellos. As primeiras obras creadas especificamente para violoncello, foron de Dom\u00e9nico Gabrieli e de Giuseppe Maria Jacchini (c. 1663-1727) cara a 1689.\nDurante os seus primeiros anos, ata a primeira metade do s\u00e9culo XVIII, estivo competindo polo repertorio coa viola d\u00e1 gamba\", xa que ti\u00f1an un timbre similar e us\u00e1banse sobre todo como baixo continuo. Alg\u00fans dos grandes compositores da \u00e9poca, como Marin Marais ou Henry Purcell, neg\u00e1ronse a empregar o novo violoncello, usando no seu lugar a viola d\u00e1 gamba\" e escribindo expresamente nas partituras que a interpretaci\u00f3n deber\u00eda de ser para este instrumento.\nBarroco.\nO apoxeo do violoncello comeza durante o barroco. Moitos compositores \u00fasano de xeito recorrente como baixo continuo das s\u00faas obras, xunto co clavic\u00e9mbalo, e xa se empeza a usar para agrupaci\u00f3ns m\u00e1is pequenas, d\u00faos, tr\u00edos e cuartetos.\nA Johann Sebastian Bach atribu\u00eduselle por moito tempo a pouco verificable creaci\u00f3n de a viola pomposa\" (tam\u00e9n chamada \"viola di fagotto\" ou \"violoncello piccolo da spalla\" [violoncello pequeno de ombreiro], usada por Bach para as s\u00faas \"Cantatas de Leipzig\"), que na s\u00faa versi\u00f3n de cinco cordas serve para interpretar a s\u00faa \"Suite para violoncello s\u00f3 n.\u00ba 6\". Este \"violoncello piccolo da spalla\" creouse para que fose interpretado por violinistas (pouco expertos na interpretaci\u00f3n \"d\u00e1 gamba\", co instrumento en vertical e suxeito entre as pernas) xa que se interpretaba colocado sobre o ombreiro e o peito, e ti\u00f1a un tama\u00f1o maior ao de a viola actual. Alg\u00fans investigadores cren que as \"6 suites para violoncello s\u00f3\" en realidade estiveron creadas para este instrumento.\nVivaldi xa compuxo \"27 concertos para violoncello\", e na segunda metade do s\u00e9culo XVIII Luigi Boccherini, que ademais era violoncellista virtuoso, dedicou 12 concertos a este instrumento.A partir dos Concertos Espirituais de Boccherini, o violoncello pasou a ser tratado como solista, e non soamente como un instrumento para compor o naipe dos instrumentos de cordas.\nCoa gran popularidade que tivo como baixo continuo, acabou por desprazar totalmente neste per\u00edodo \u00e1 a viola d\u00e1 gamba\", e consolidouse como instrumento recorrente nas agrupaci\u00f3ns de c\u00e1mara.\nO violoncello barroco.\nO violoncello que se usou en toda esta \u00e9poca, ch\u00e1mase \"violoncello barroco\", e \u00e9 practicamente id\u00e9ntico ao violoncello moderno. A\u00ednda se conservan moitos exemplares deste tipo de violoncello e ademais s\u00e9guense fabricando, xa que os m\u00fasicos que interpretan obras barrocas consideran que a sonoridade destes instrumentos \u00e9 moito m\u00e1is adecuada para este tipo de m\u00fasica. O violoncello barroco non ti\u00f1a pica, a vara met\u00e1lica que ten os violoncellos modernos para suxeitalo ao chan, que resulta moito m\u00e1is c\u00f3modo para deixar \u00e1 man esquerda a liberdade suficiente para as complicaci\u00f3ns t\u00e9cnicas das obras posteriores ao barroco. Isto pasaba porque ao estar suxeitando o violoncello coas pernas e coa man esquerda, a que crea os distintos sons ao apertar as cordas sobre o mastro, aumentaba a tensi\u00f3n nesta man e diminu\u00eda a axilidade dos dedos. Ademais, nesta \u00e9poca us\u00e1banse cordas de tripa, non as cordas met\u00e1licas que se usan agora, que lle daban unha sonoridade completamente distinta. O \"la\" dos instrumentos barrocos estaba afinado en 415 Hz en lugar dos 440 Hz da actualidade, debido en parte por esas cordas non met\u00e1licas e pola menor tensi\u00f3n que sufr\u00edan estas. A ponte era algo m\u00e1is baixo e a curvatura da s\u00faa parte superior era menor, o pescozo era m\u00e1is robusto e o mastro ti\u00f1a menor inclinaci\u00f3n e era m\u00e1is curto. Ademais, o bastidor do interior era m\u00e1is pequeno. Este violoncello barroco fac\u00eda que o son se prox\u00e9ctase menos.\nClasicismo.\nNeste per\u00edodo, Haydn e Beethoven foron dous dos grandes compositores que enxalzaron a figura do violoncello e compuxeron gran n\u00famero de obras para el, xa como instrumento solista. Ademais, o violoncello consolidouse como peza fundamental, como baixo, na inmensa maior\u00eda de cuartetos e tr\u00edos compostos nesta \u00e9poca, e foi utilizado por practicamente t\u00f3dolos compositores.\nGrandes salas de concertos.\nA partir do ano 1800 \u00e9 cando se empezaron a facer todos os cambios f\u00edsicos que deron como resultado o violoncello moderno. Nesta \u00e9poca, cambi\u00e1ronse as pequenas salas de c\u00e1mara por grandes salas de concertos e teatros da \u00f3pera. O violoncello ti\u00f1a xa un gran repertorio como solista, e necesitaba que se proxectase m\u00e1is o son para que se escoitase sen problemas por encima do resto da orquestra de xeito m\u00e1is definido e que chegase a un p\u00fablico moito m\u00e1is numeroso que en \u00e9pocas anteriores.\nRomanticismo.\nXa no s\u00e9culo XIX \u00e9 cando se introduce unha das maiores caracter\u00edsticas do violoncello moderno, a pica. Ao principio, esta era de madeira, e fixa, pero permitiu que o violoncellista alcanzase unha t\u00e9cnica virtuos\u00edstica que sen o apoio da pica era m\u00e1is complicado, co que as obras para violoncello tam\u00e9n se fixeron cada vez m\u00e1is complexas.\nO romanticismo musical p\u00f3dese considerar a Idade de Ouro do violoncello. Schumann, Brahms, Dvo\u0159\u00e1k ou Felix Mendelssohn compuxeron concertos para violoncello e orquestra, e co establecemento da orquestra sinf\u00f3nica, o violoncello definitivamente converteuse no terceiro instrumento m\u00e1is numeroso, despois do viol\u00edn e da viola.\nS\u00e9culo XX.\nConstrutivamente modificouse o diapas\u00f3n, xa xeralmente de \u00e9bano nos instrumentos de alta calidade, facendo unha parte c\u00f3ncava na parte do do (a corda mais grave), xa que esta require maior amplitude de vibraci\u00f3n.\nDurante o s\u00e9culo XX, seguiuse compondo moita m\u00fasica para violoncello, con compositores como Maurice Ravel, Debussy ou Shostakovich. Ademais, a partir dos anos vinte, o violoncellista catal\u00e1n Pau Casals consegue, coa s\u00faa nova posta en escena das \"Suites para violoncello\" de Bach, devolver ao violoncello a unha posici\u00f3n privilexiada. Apareceron grandes int\u00e9rpretes como Rostropovich ou Jacqueline du Pr\u00e9, as\u00ed como Anner Blysma co seu violoncello barroco.\nDesde o s\u00e9culo XX, as mulleres comezan a ser int\u00e9rpretes de violoncello, cousa que non ocorrera anteriormente. Durante moito tempo, s\u00f3 as mulleres de clase alta pod\u00edan ter acceso aos instrumentos musicais, e non estaba ben visto pola sociedade a postura de suxeici\u00f3n do violoncello, entre as pernas, consider\u00e1ndoa pouco aristocr\u00e1tica. Existe documentaci\u00f3n doutro tipo de posturas adoptadas por algunhas mulleres violoncellistas, suxeitando o instrumento de lado. A isto sumouse os prexu\u00edzos que exist\u00edan contra as mulleres instrumentistas. Pero xa desde os anos vinte aparecen mulleres violoncellistas aplaudidas e valoradas, como Guilhermina Suggia ou Raya Garbousova.\nNos anos noventa util\u00edzase o violoncello ademais para m\u00fasica pop, m\u00fasica rock e ata heavy metal, un exemplo \u00e9 o grupo finland\u00e9s Apocalyptica, cos seus tres (antes catro) violoncellos, e coa aparici\u00f3n do violoncello el\u00e9ctrico\nEvoluci\u00f3n da t\u00e9cnica.\nS\u00e9culo XVIII.\nDurante o s\u00e9culo XVII, practicamente non hai datos de como se desenvolveu a t\u00e9cnica do violoncello, s\u00f3 se sabe a posici\u00f3n na que se tocaba pola iconograf\u00eda da \u00e9poca, co violoncello apoiado no chan, e separado do instrumentista. Hai bastantes mostras pict\u00f3ricas da \u00e9poca na que o mostran, pero non hai ning\u00fan documento escrito.\nNo s\u00e9culo XVIII xa hai evidencias do cambio de posici\u00f3n con respecto ao violoncello, que pasa de estar apoiado no chan, a ser suxeitado entre os xeonllos, como o fac\u00edan os violistas de gamba. Isto permitiu situar a man esquerda sobre o mastro dun xeito moito m\u00e1is natural, e chegar moito m\u00e1is facilmente a todas as cordas. Ademais, ao elevarse o violoncello, foi moito m\u00e1is doado a utilizaci\u00f3n do arco, que deste xeito pod\u00eda usarse na s\u00faa totalidade.\nSi que se fala da Escola Cl\u00e1sica italiana de Boccherini, cun sistema t\u00e9cnico b\u00e1sico que adoptou nas s\u00faas obras para violoncello.\nPrimeiros m\u00e9todos.\nO violoncellista Michel Corrette foi o primeiro en publicar un m\u00e9todo sobre a t\u00e9cnica e a mellora da mesma para violoncellista. Foi no ano 1741, e titulouno \"M\u00e9thode, th\u00e8orique et pratique. Pour Apprendre en peu de temps lle Violoncelle dans sa Perfection\". Foi o primeiro intento m\u00e1is ou menos concienciudo que se conserva sobre a t\u00e9cnica chel\u00edstica. Se existiu un m\u00e9todo anterior, a\u00ednda non apareceu ou se perdeu. Existe un m\u00e9todo, de Francesco Scipriani, pero non ten data, as\u00ed que non se sabe se \u00e9 anterior ou posterior. Corette foi o primeiro en plasmar, no seu m\u00e9todo, a posici\u00f3n de polgar \"(thumb)\" para as posici\u00f3ns m\u00e1is pr\u00f3ximas \u00e1 ponte, que foi posible precisamente polo cambio que supuxo elevar ao violoncello do chan. Ademais, permite mover os dedos con m\u00e1is precisi\u00f3n para todas as cordas na primeira posici\u00f3n, e tam\u00e9n fala da media posici\u00f3n.\nEn Italia non lle prestaban atenci\u00f3n aos m\u00e9todos e t\u00e9cnicas de estudo, en Alema\u00f1a cr\u00edase que o \u00fanico xeito de aprender as t\u00e9cnicas do instrumento era a propia pr\u00e1ctica. Mentres nestes dous pa\u00edses non se publicaba nada referido aos m\u00e9todos, en Francia, despois do manual de Corrette, public\u00e1ronse moitos outros, como os de Tillier ou Mutzberger.\nT\u00e9cnica violin\u00edstica.\nPero ata ent\u00f3n, en todos os pa\u00edses, o modelo en canto \u00e1 t\u00e9cnica instrumental fora a t\u00e9cnica do viol\u00edn, sen ter en conta nin as diferenzas de postura e tama\u00f1o. O que se fixo, foi unha postura de transici\u00f3n, na que para imitar ao viol\u00edn, us\u00e1ronse os dedos primeiro, segundo e cuarto para abarcar a mesma distancia que abarcan eses dedos nun viol\u00edn (unha cuarta), e posteriormente, deixouse ese sistema diat\u00f3nico por un sistema semitonal, co que poder abarcar, con eses mesmos dedos, ou ben unha cuarta, ou ben unha terceira. \u00c9 tam\u00e9n nesta \u00e9poca cando se producen os cambios de Tourte no arco, que deixa de ter curvatura convexa e al\u00e1rgase, e cando se producen os cambios posturais na man dereita, pasando de suxeitar o arco desde abaixo coa palma da man cara arriba, a facelo desde arriba coa palma cara abaixo.\nCara \u00e1s t\u00e9cnicas modernas.\nEn 1789 aparece un manual do chelista ingl\u00e9s John Gunn, titulado \"The Theory and Practice of Fingering the Violoncello\". Nel, m\u00f3strase un primeiro resumo da historia e as t\u00e9cnicas do violoncello. Ademais, d\u00e1 consellos do tipo de que para poder dar axilidade aos dedos, non hab\u00eda que suxeitar o mastro coa man esquerda, as\u00ed que todo o violoncello deb\u00eda de suxeitarse coas pernas. Ademais, a dixitaci\u00f3n dos fragmentos do seu m\u00e9todo corresponde a unha dixitaci\u00f3n moderna, e xa introduce fragmentos complexos e en posici\u00f3ns moi altas do violoncello.\nJean Louis Duport, violoncellista franc\u00e9s do s\u00e9culo XVIII, foi o autor dun dos primeiros m\u00e9todos para violoncello que se co\u00f1ecen. Titulado \"Essai sur lle doigter du violoncelle et a conduite de l'archet, dedie aux professeurs de violoncelle\", conti\u00f1a innovaci\u00f3ns da t\u00e9cnica do violoncello bastante importantes. Unha das contrivuci\u00f3ns m\u00e1is interesantes da s\u00faa obra, foi o asentamento da t\u00e9cnica de dixitaci\u00f3n e t\u00e9cnicas dixitais. Ademais fala de extensi\u00f3ns, de dobres cordas, de intervalos, est\u00e1 totalmente dixitado e \u00e9 posiblemente o que pon as bases da t\u00e9cnica violoncell\u00edstica do s\u00e9culo XIX.\nOutros violoncellistas deste s\u00e9culo, como Dotzauer ou Kummer tam\u00e9n avogan por abandonar definitivamente as posici\u00f3ns do viol\u00edn, e adoptar a dixitaci\u00f3n moderna.\nS\u00e9culo XIX.\nEn 1846 existe a primeira constancia do uso de a p\u00edca. Foi o violoncellista e compositor belga Adrien Fran\u00e7ois Servais, a\u00ednda que parece que xa existen documentos de anos anteriores recomendando o uso dun soporte para que o usasen os principiantes.\nO violoncellista Piatti trasladouse a Londres, onde se empezou a crear unha escola con outros varios int\u00e9rpretes, como Leo Stern ou Robert Lindley. A escola francesa, con sede en Par\u00eds, diminu\u00edu a s\u00faa influencia e importancia que tivo en anos anteriores, a\u00ednda que tivo a algunhas figuras como Auguste Franchomme e Chevillard. Nicolas Platel, disc\u00edpulo de Duport, foi o creador da Escola de Bruxelas, onde Servais empezou a dar clases e onde empezou a destacar. Herdeira de Servais e de Franchomme \u00e9 a escola violoncell\u00edstica madrile\u00f1a, iniciada por V\u00edctor Mirecki e que d\u00e1 os seus mellores froitos xa no s\u00e9culo seguinte.\nPero foi en Alema\u00f1a, durante todo este s\u00e9culo, onde se crearon as principais correntes art\u00edsticas e t\u00e9cnicas, e onde se empezaron a desenvolver as modernas t\u00e9cnicas de interpretaci\u00f3n.\nS\u00e9culo XX.\nDurante todo o s\u00e9culo XX, os violoncellistas conseguiron aumentar o rexistro do instrumento, chegando a competir en brillantez co viol\u00edn. Para conseguir mellores sons, alg\u00fans violoncellistas empezan a utilizar picas m\u00e1is longas, ou picas dobradas, como fan Paul Tortelier ou Mstislav Rostropovich, para conseguir mellor sonoridade ao elevarse o instrumento, que fai que coa man dereita, co arco, estea nunha posici\u00f3n m\u00e1is natural, e que a esquerda, poida baixar ao longo do diapas\u00f3n para conseguir notas m\u00e1is agudas con mellor proxecci\u00f3n. Neste s\u00e9culo, a t\u00e9cnica da esquerda depurouse ata o punto de poder interpretar pezas tan virtuos\u00edsticas como o poder\u00eda facer un viol\u00edn. A utilizaci\u00f3n das cordas met\u00e1licas, tam\u00e9n influ\u00edu moito no tipo de concertos que se \u00edan a dar, e nas t\u00e9cnicas utilizadas para conseguir sons cada vez m\u00e1is brillantes.\n\u00c9 neste s\u00e9culo cando finalmente se considera \u00e1 t\u00e9cnica como a base fundamental para a interpretaci\u00f3n, non s\u00f3 do violoncello sen\u00f3n en xeral de todos os instrumentos, e forma parte esencial do estudo do instrumento, e o seu ensino emp\u00e9zase a estandarizar en todos os conservatorios do mundo.\nPau Casals non s\u00f3 foi un dos grandes violoncellistas da historia, sen\u00f3n que conseguiu equiparar ao viol\u00edn e ao violoncello como instrumentos solistas. Grazas ao seu labor t\u00e9cnico, as posibilidades do violoncello aument\u00e1ronse considerablemente. El destacou sobre todo a importancia dos matices na musicalidade global da obra. O seu redescubrimento das \"6 suites para violoncello s\u00f3\" de Bach, e a reinterpretaci\u00f3n que fixo delas, sentou as bases para unha nova xeraci\u00f3n de violoncellistas.\nEisenberg, disc\u00edpulo de Casals, foi outro dos \u00faltimos grandes te\u00f3ricos do violoncello. A s\u00faa gran contribuci\u00f3n foron os seus conceptos sobre a anticipaci\u00f3n na interpretaci\u00f3n, como no momento en que executas unha nota, a t\u00faa man ten que estar prepar\u00e1ndose para a seguinte.\nT\u00e9cnicas de interpretaci\u00f3n.\nPara unha boa interpretaci\u00f3n do violoncello \u00e9 necesario ter un control da t\u00e9cnica daqueles aspectos m\u00e1is relevantes neste instrumento. Os membros do corpo m\u00e1is activos na interpretaci\u00f3n do violoncello son a man esquerda e o brazo dereito, que son os que modifican e crean o son, por iso hai que prestarlles especial atenci\u00f3n \u00e1 hora de estudar a t\u00e9cnica deste instrumento.\nT\u00e9cnica da posici\u00f3n.\nA correcta posici\u00f3n do violoncello \u00e9 suxeit\u00e1ndoo entre os xeonllos do int\u00e9rprete, estando este en posici\u00f3n sentada. A distancia ou altura que ten que ter o mesmo, regulable coa p\u00edca m\u00f3bil, depende das caracter\u00edsticas f\u00edsicas do propio int\u00e9rprete, e dos gustos persoais. \u00c1 parte dos xeonllos, ten un terceiro punto de apoio, sobre o peito, a uns 15 cm da parte superior do esterno, pero isto tam\u00e9n var\u00eda entre violoncellistas.\nO mastro ten que pasar pola esquerda do pescozo do m\u00fasico, e a caravilla m\u00e1is inferior ao lado esquerdo visto de fronte, a correspondente \u00e1 nota \"do\", debe quedar aproximadamente \u00e1 altura da orella esquerda. Ademais, todo o corpo do violoncello ten que estar lixeiramente rotado cara \u00e1 esquerda. Os ombreiros do violoncellista te\u00f1en que estar relaxados e \u00e1 mesma altura, e as costas debe de estar recta. O m\u00e1is aconsellable \u00e9 que non sente apoi\u00e1ndose contra o respaldo da cadeira, sen\u00f3n que sente no bordo.\nAs notas em\u00edtense premendo os dedos da man esquerda contra as cordas e o mastro mentres co arco prod\u00facese a vibraci\u00f3n desa corda, ou ben se produce esa vibraci\u00f3n doutro xeito, por exemplo a \"pizzicato\". O que produce esa presi\u00f3n sobre as cordas \u00e9 que se acurte a s\u00faa lonxitude, producindo sons m\u00e1is agudos canto menor sexa esta. O polgar esquerdo, col\u00f3case na parte posterior do mastro, e os outros catro na parte anterior, formando unha especie de \"C\" coa man. En posici\u00f3ns m\u00e1is altas (isto \u00e9, m\u00e1is pr\u00f3ximas \u00e1 ponte), \u00fasase a posici\u00f3n \"thumb\" (posici\u00f3n do polgar), na que o polgar sit\u00faase na parte anterior do diapas\u00f3n xunto co resto de dedos.\nO arco sux\u00e9itase coa man dereita, tom\u00e1ndoo pola cabeza. O polgar dereito col\u00f3case na parte posterior da cabeza, met\u00e9ndoo lixeiramente entre as d\u00faas partes da noz, e o resto dos dedos sit\u00faanse no seu parte anterior. Sobre todo, os que son m\u00e1is importantes son o \u00edndice e o maimi\u00f1o, para sostelo e para dirixilo.\nT\u00e9cnica da man esquerda.\nPara unha boa execuci\u00f3n da man esquerda, \u00e9 necesario comezar cunha boa colocaci\u00f3n do brazo e antebrazo esquerdo. Para tocar en posici\u00f3ns baixas (na parte alta do mastro) o c\u00f3bado d\u00e9bese manter afastado do tronco, formando o brazo un \u00e1ngulo pr\u00f3ximo a 90\u00b0 co corpo. O brazo e antebrazo hai que telos bastante flexionados para que a man alcance a zona desexada. Nesta zona do mastro o antebrazo debe colocarse perpendicularmente \u00e1s cordas. Se se quere tocar en posici\u00f3ns altas (zona baixa do mastro), hai que manter o c\u00f3bado elevado para que o brazo non choque coa caixa de resonancia e adiantar lixeiramente os ombreiros para facilitar a extensi\u00f3n do brazo.\nUnha vez que se ten ben colocado o brazo, hai que fixarse na boneca. Esta ten que estar colocada de tal forma que o antebrazo e a man describan unha li\u00f1a recta, e en todo momento d\u00e9bese ter relaxada para que non cause dores logo dun longo per\u00edodo de interpretaci\u00f3n. Unha vez colocada a boneca, hai que fixarse na colocaci\u00f3n da man. Como anteriormente se dixo, a man debe colocarse formando un \"C\", co polgar na parte posterior do mastro e os outros catro dedos na parte superior. Estes deben chegar ao diapas\u00f3n perpendicularmente, e o polgar ten que estar \u00e1 altura do dedo coraz\u00f3n (na parte alta do mastro). Para emitir diferentes sons \u00e9 necesario premer as cordas cos dedos e canto m\u00e1is cerca da ponte se faga presi\u00f3n, m\u00e1is agudo ser\u00e1 o son.\nPosici\u00f3ns.\nCando se toca nunha soa corda e qu\u00e9rese conseguir sons m\u00e1is agudos \u00e9 necesario premer os dedos m\u00e1is cerca do ponte, para iso hai que colocar a man en diferentes lugares do mastro, m\u00e1is arriba (ou m\u00e1is abaixo se se quere conseguir sons m\u00e1is agudos). Estes distintos lugares nos que se coloca a man ao longo do mastro ch\u00e1maselles posici\u00f3ns e a cada unha destas co\u00f1\u00e9ceselle cun n\u00famero ordinal. Antes de entrar na an\u00e1lise de cada posici\u00f3n hai que diferenciar dous tipos de posici\u00f3ns: as posici\u00f3ns baixas, que son as que se sit\u00faan m\u00e1is afastadas da ponte e nelas o dedo polgar col\u00f3case na parte posterior do mastro, e as posici\u00f3ns altas, que son as que se sit\u00faan m\u00e1is cerca da ponte e nelas o polgar col\u00f3case sobre a corda, perpendicularmente a esta e facendo presi\u00f3n.\nAs posici\u00f3ns baixas son a primeira, segunda, terceira e cuarta. A m\u00e1is c\u00f3moda e f\u00e1cil de todas as que hai \u00e9 a primeira posici\u00f3n, a m\u00e1is pr\u00f3xima \u00e1s caravillas e a m\u00e1is afastada da ponte, \u00e9 dicir, a m\u00e1is baixa. Nesta posici\u00f3n, o dedo \u00edndice preme no lugar preciso para conseguir a nota que forme un intervalo de segunda maior coa nota propia da corda en que se toca. Por exemplo, se se toca na corda \"la\", o \u00edndice premendo debe conseguir un \"si\". A segunda posici\u00f3n obtense subindo un intervalo de segunda maior cada un dos dedos, estando a man un pouco m\u00e1is cerca da ponte e nunha posici\u00f3n m\u00e1is alta na que se conseguir\u00e1n sons m\u00e1is agudos. A terceira posici\u00f3n obtense subindo un intervalo de segunda maior todos os dedos respecto da segunda posici\u00f3n, acheg\u00e1ndose o dedo polgar \u00e1 caixa de resonancia. A cuarta posici\u00f3n obtense subindo un intervalo de segunda maior todos os dedos respecto da terceira posici\u00f3n, \u00e9 a posici\u00f3n m\u00e1is alta na que se pode manter o polgar na parte posterior do mastro, xa que nesta posici\u00f3n o polgar xa choca coa caixa de resonancia. A parte destas catro posici\u00f3ns existe unha quinta posici\u00f3n que \u00e9 evitada en moitas ocasi\u00f3ns e ch\u00e1mase media posici\u00f3n. Esta \u00e9 realmente a m\u00e1is baixa de todas, \u00e9 dicir, a m\u00e1is afastada da ponte. Nela o \u00edndice premido crea unha nota medio ton superior \u00e1 nota propia da corda.\nAs posici\u00f3ns altas ch\u00e1maselles posici\u00f3ns do polgar, \"thumb\", ou de \"cejilla\". Nestas posici\u00f3ns, o polgar col\u00f3case sobre as cordas, perpendicularmente a estas e prem\u00e9ndoas, e funciona como un quinto dedo. Cada posici\u00f3n destas obtense subindo un intervalo de segunda maior respecto da anterior. A posici\u00f3n m\u00e1is baixa destas \u00e9 a quinta, e a m\u00e1is alta \u00e9 a que m\u00e1is se achegue \u00e1 ponte, a\u00ednda que non se pode subir todo o que se queira posto que a partir dun lugar do mastro o son empeora notablemente. Estas posici\u00f3ns son m\u00e1is inc\u00f3modas que as baixas e xa que logo de maior dificultade. Canto m\u00e1is alta \u00e9 a posici\u00f3n, os dedos te\u00f1en que colocarse m\u00e1is xuntos por raz\u00f3ns f\u00edsicas, polo que nas posici\u00f3ns de polgar \u00e9 m\u00e1is dif\u00edcil afinar.\nT\u00e9cnica da man dereita.\nA t\u00e9cnica da man dereita aparenta ser m\u00e1is sinxela que a da man esquerda, pero isto \u00e9 completamente falso. Na teor\u00eda da man dereita, hai que facer maior fincap\u00e9 en como mover o brazo dereito, xa que \u00e9 o encargado de producir o son e del depende o movemento do arco.\nPara producir un son \u00f3ptimo, \u00e9 necesario fregar co arco as cordas, mov\u00e9ndoo de dereita a esquerda, entre a ponte e o mastro. O arco debe estar perpendicular \u00e1s cordas e debe colocarse da forma id\u00f3nea para que todas as crinas entren en contacto con estas. Cando se move o arco pola parte do tal\u00f3n (a zona do arco m\u00e1is pr\u00f3xima \u00e1 man), o brazo enteiro tense que mover en bloque, coidando que o arco permaneza sempre perpendicular ao mastro e \u00e1s cordas.\nCando se move o arco pola parte da punta (a zona do arco m\u00e1is afastada da man) tense que estirar o antebrazo, deixando a parte anterior ao c\u00f3bado queda. Desta forma o arco non se torce e non se perde o son. A medida que o arco ach\u00e9gase \u00e1 punta, a man dereita queda m\u00e1is afastada do corpo, e para evitar que o arco vire (o brazo funcionar\u00eda como un comp\u00e1s) a boneca ten que virar cara \u00e1 s\u00faa esquerda, para manter a man perpendicular respecto das cordas.\nEste movemento da boneca co\u00f1\u00e9ceselle como pronaci\u00f3n, moi importante para facer sons fortes cando se toca na punta do arco. A boneca dereita d\u00e9bese manter sempre relaxada, ata en momentos de intensidade sonora. Para conseguir, en xeral, un son m\u00e1is forte, o \u00fanico que se ten que facer \u00e9 deixar m\u00e1is peso do brazo apoiado no arco, e non tensar a boneca porque producir\u00eda dor e agarrotamento. Respecto da forma de suxeitar o arco, xa se falou na secci\u00f3n de \"T\u00e9cnica da posici\u00f3n\".\nArco arriba e arco abaixo.\nEstas son as denominaci\u00f3ns que se lle dan aos dous posibles movementos horizontais do arco, de dereita a esquerda, ou de esquerda a dereita. Denom\u00ednase arco arriba ao desprazamento global do arco cara \u00e1 esquerda sobre a corda. Este pode efectuarse desde calquera parte do arco, e normalmente acabar no tal\u00f3n, a\u00ednda que tam\u00e9n \u00e9 variable. Denom\u00ednase arco abaixo ao desprazamento global do arco sobre a corda cara \u00e1 dereita. Este, do mesmo xeito que o anterior, pode comezar desde calquera lugar do arco, ben o tal\u00f3n ou outro punto.\nEstes dous posibles movementos simbol\u00edzanse sobre o pentagrama cunha V sobre a nota (no caso do arco arriba), e cun corchete (no caso de arco abaixo). Son importantes non s\u00f3 para que en agrupaci\u00f3ns onde haxa varios instrumentos de corda ou varios violoncellos movan o arco \u00e1 vez, para facelo m\u00e1is est\u00e9tico, sen\u00f3n tam\u00e9n porque o car\u00e1cter e a expresi\u00f3n que se lle d\u00e1 a unha obra cun movemento ou outro de arco \u00e9 distinto.\nEn xeral, o arco abaixo \u00e9 un movemento m\u00e1is natural, polo que adoita ter m\u00e1is sonoridade e ser m\u00e1is agresivo, e adoita coincidir coas partes fortes do comp\u00e1s. Normalmente com\u00e9zase e term\u00ednase a obra con este arco por ese mesmo motivo, a\u00ednda que por suposto non sempre. Con todo, o arco arriba produce menos sonoridade, e ad\u00f3itase usar para as notas en partes d\u00e9biles do comp\u00e1s, pero tam\u00e9n \u00e9 moi variable. Algunhas pasaxes poden resultar m\u00e1is c\u00f3modos ou m\u00e1is complexos segundo emp\u00e9cese a tocar arco arriba ou arco abaixo, sobre todo pasaxes r\u00e1pidas ou dobres cordas, xa que os distintos golpes de arco e as distintas articulaci\u00f3ns cambian completamente segundo se \u00fase un ou outro."}
{"id": "22668", "revid": "98629", "url": "https://gl.wikipedia.org/wiki?curid=22668", "title": "N\u00famero de Reynolds", "text": "O coeficiente, n\u00famero ou m\u00f3dulo de Reynolds (abreviado como Re) \u00e9 un n\u00famero adimensional usado en mec\u00e1nica de flu\u00eddos. O seu nome prov\u00e9n de Osborne Reynolds, un f\u00edsico e enxe\u00f1eiro irland\u00e9s. \nO seu significado f\u00edsico \u00e9 un cociente de forzas: forzas de inercia(\"v\u03c1\") entre forzas de viscosidade(\"\u03bc/D\"). Expr\u00e9sase como formula_1\nOnde:\nA grande importancia do n\u00famero de Reynolds \u00e9 que permite avaliar a estabilidade do fluxo e polo tanto, indicar se fl\u00fae en r\u00e9xime laminar ou r\u00e9xime turbulento. Para o importante caso t\u00e9cnico do fluxo nun tubo cil\u00edndrico, adm\u00edtense polo xeral os valores de 2100 e 10000 como fronteiras. As\u00ed, por debaixo de 2100 o r\u00e9xime ser\u00e1 laminar e por enriba de 10000 o r\u00e9xime ser\u00e1 turbulento. Entre estes dous valores o fluxo \u00e9 de transici\u00f3n e pode pasar de laminar a turbulento."}
{"id": "22669", "revid": "47401", "url": "https://gl.wikipedia.org/wiki?curid=22669", "title": "Lingua alladian", "text": "O alladian \u00e9 unha lingua n\u00edxer-congo do grupo kwa que se fala en Costa do Marfil.\nDistribuci\u00f3n xeogr\u00e1fica.\nF\u00e1lase en 21 comunidades localizadas entre a costa e a lagoa de \u00c9bri\u00e9 no departamento de Jacqueville.\nFalantes.\n23.000 (1993, datos do Ethnologue, a\u00ednda que poder\u00edan ser actualmente 30.000 segundo datos de Peoplegroups.org)\nEscrita.\nEn 1937 traduciuse ao alladian parte da Biblia e no ano 2005 publicouse a traduci\u00f3n do Novo Testamento."}
{"id": "22670", "revid": "181", "url": "https://gl.wikipedia.org/wiki?curid=22670", "title": "Alladian", "text": ""}
{"id": "22672", "revid": "56817", "url": "https://gl.wikipedia.org/wiki?curid=22672", "title": "Viscosidade din\u00e1mica", "text": "A viscosidade \u00e9 unha magnitude caracter\u00edstica dun flu\u00eddo. A viscosidade def\u00ednese como a resistencia \u00f3 movemento que presenta un flu\u00eddo debido \u00e1 acci\u00f3n de forzas tanxenciais. Dist\u00ednguese habitualmente entre viscosidade din\u00e1mica (formula_1) e viscosidade cinem\u00e1tica(formula_2).\nMatematicamente est\u00e1 definida na lei de Newton como: \nNesta expresi\u00f3n:"}
{"id": "22673", "revid": "23204", "url": "https://gl.wikipedia.org/wiki?curid=22673", "title": "Stock Aitken Waterman", "text": "Stock Aitken Waterman foron un importante tr\u00edo brit\u00e1nico de produtores de m\u00fasica pop e dance de mediados dos anos oitenta ata principios dos noventa formado por Mike Stock, Matt Aitken e Pete Waterman. Nos pa\u00edses de fala inglesa tam\u00e9n son co\u00f1ecidos polo acr\u00f3nimo SAW. De entre a gran lista de artistas producidos por eles podemos salientar como exemplo a Kylie Minogue, Bananarama, Rick Astley, Samantha Fox e Jason Donovan.\nAparecidos a finais do 1984 foron un dos equipos de produci\u00f3n m\u00e1is prol\u00edficos e de meirande repercusi\u00f3n no panorama comercial da d\u00e9cada dos oitenta. Agrupados baixo a compa\u00f1\u00eda \"Pete Waterman Limited\" (PWL) abandeiraron \u00f3 longo dun importante per\u00edodo de tempo o estilo nomeado Hi\u2013NRG (\"high energy\"), adoptando elementos do synth\u2013pop e do dance electr\u00f3nico ata converxeren nun son totalmente propio e doado de reco\u00f1ecer. Na s\u00faa \u00e9poca m\u00e1is tard\u00eda f\u00edxose notoria a influencia do house e do eurobeat nas s\u00faas composici\u00f3ns, a\u00ednda que sen caeren plenamente neles e sen perde\u2013la s\u00faa propia base.\nO \u00e9xito sen precedentes de Stock, Aitken e Waterman debeuse a unha calculada e esmerada li\u00f1a de produci\u00f3n, dende a captaci\u00f3n de novos artistas, pasando pola fase de composici\u00f3n e arranxos, a pulcritude no proceso de gravaci\u00f3n e mestura e finalmente a campa\u00f1a de lanzamento. \u00c1 marxe das cr\u00edticas cara ao c\u00edrculo mainstream cabe facer fincap\u00e9 en que gran parte do \u00e9xito obtido se fundamenta na consecuci\u00f3n dun estilo moi persoal que tivo un masivo acollemento principalmente en Europa e pa\u00edses da Commonwealth.\nDe ra\u00edz eminentemente tecnol\u00f3xica e bailable, a s\u00faa m\u00fasica ap\u00f3iase no reco\u00f1ecemento de certos patr\u00f3ns e clix\u00e9s a\u00ednda que sen caer nunha tesitura forzosamente simple nin obvia. Como efectos de harmon\u00eda son relevantes, por exemplo, as rodas de acordes, habitualmente complexas e cheas de tensi\u00f3ns, e a s\u00faa evoluci\u00f3n \u00f3 longo das composici\u00f3ns. Tam\u00e9n son salientables os cambios pouco convencionais de intervalo tonal nas transici\u00f3ns e enlazadas dentro da s\u00faa estrutura (sobre todo entre o retrouso e a estrofa, e entre o retrouso e a ponte), as\u00ed como o xeito de resolve\u2013las pontes. Nas li\u00f1as de baixo atopamos dous padr\u00f3ns claramente diferenciados: por unha banda os de motivo funk e por outra os de tipo \"sequenced\u2013bass\" m\u00e1is propios do synth\u2013pop e en ocasi\u00f3ns moi preto do techno. Outro dos puntos fortes \u00e9 a grande orquestraci\u00f3n nas composici\u00f3ns (secci\u00f3ns de corda e metal) e a masiva aplicaci\u00f3n de arranxos e ornamentaci\u00f3n harm\u00f3nica. En canto \u00f3 ritmo, bas\u00e9ase en padr\u00f3ns disco, a\u00ednda que con movemento sincopado, situ\u00e1ndoo moitas veces preto do funk e do house da primeira \u00e9poca, en especial cando empregan percusi\u00f3n de caixa de ritmos anal\u00f3xica. En li\u00f1as xerais a color do son \u00e9 brillante, chea de \"reverbs\" amplas e \"delays\" sincr\u00f3nicos."}
{"id": "22676", "revid": "205", "url": "https://gl.wikipedia.org/wiki?curid=22676", "title": "Vigu\u00e9s", "text": ""}
{"id": "22678", "revid": "89787", "url": "https://gl.wikipedia.org/wiki?curid=22678", "title": "Democracia", "text": "A democracia (do grego \"demos\", \"pobo\", e \"kratos\", \"goberno\", \u00e9 dicir, \"goberno do pobo\") \u00e9 un r\u00e9xime pol\u00edtico no que a soberan\u00eda reside no pobo e \u00e9 exercida por este de maneira directa ou indirecta.\nM\u00e1is concretamente, a democracia \u00e9 unha forma de goberno na que, en teor\u00eda, o poder para cambiar as leis e as estruturas de goberno, as\u00ed como o poder de tomar todas as decisi\u00f3ns de goberno reside na cidadan\u00eda. Nun sistema as\u00ed, as decisi\u00f3ns tanto lexislativas coma executivas son tomadas polos propios cidad\u00e1ns (democracia directa) ou por representantes escollidos mediante elecci\u00f3ns libres, que act\u00faan representando os intereses dos cidad\u00e1ns (democracia representativa).\nNa pr\u00e1ctica, na historia inicial da democracia primou o compo\u00f1ente directo, pero na actualidade todos os sistemas democr\u00e1ticos do mundo son principalmente de tipo representativo.\nEsta definici\u00f3n xeral ten alg\u00fans matices. Non todos os habitantes dun determinado municipio, rexi\u00f3n ou estado democr\u00e1ticos participan na pol\u00edtica, sen\u00f3n s\u00f3 aqueles que ostentan de pleno dereito a condici\u00f3n de cidad\u00e1ns, e dentro destes, s\u00f3 aqueles que elixen participar, xeralmente mediante o voto nunhas elecci\u00f3ns ou calquera outro proceso electoral coma o referendo.\nO d\u00eda 15 de setembro cel\u00e9brase o \"D\u00eda Internacional da Democracia.\" O obxectivo desta celebraci\u00f3n \u00e9 salientar a importancia da liberdade dos medios de comunicaci\u00f3n libres, independentes e pluralistas, para a democracia e a paz.\nOrixe, usos e tipos.\nO termo \"democracia\" prov\u00e9n do grego antigo (\u03b4\u03b7\u03bc\u03bf\u03ba\u03c1\u03b1\u03c4\u03af\u03b1) e foi acu\u00f1ado en Atenas (A m\u00e1is famosa das cidades-estado da antiga Grecia \u00e9 considerada como o primeiro exemplo dun sistema acorde coas noci\u00f3ns modernas de democracia.) no s\u00e9culo V\u00a0a.\u00a0C. a partir dos voc\u00e1bulos \u03b4\u1fc6\u03bc\u03bf\u03c2 (\"d\u1e17mos\", que pode traducirse como \u00abpobo\u00bb) e \u03ba\u03c1\u03ac\u03c4\u03bf\u03c2 (\"kr\u00e1tos\", que pode traducirse como \u00abpoder\u00bb, ou \u00abgoberno\u00bb). Con todo a significaci\u00f3n etimol\u00f3xica do termo \u00e9 moito m\u00e1is complexa. O termo \u00abdeamos\u00bb parece ser un neoloxismo derivado da fusi\u00f3n das palabras demiurgos (demiurgi) e geomoros (geomori). De todos os xeitos, o significado do termo cambiou co tempo, e a definici\u00f3n moderna evolucionou moito sobre todo dende finais do s\u00e9culo XVIII, coa sucesiva introduci\u00f3n de sistemas democr\u00e1ticos en moitas naci\u00f3ns. Hoxe en d\u00eda, as democracias existentes son bastante distintas \u00f3 sistema de goberno ateniense do que herdan o seu nome.\nUn bo exemplo destas diferenzas \u00e9 que as democracias actuais son democracias indirectas ou representativas, ag\u00e1s unha a democracia su\u00edza, que segue a manter un sistema m\u00e1is directo que a maior\u00eda das actuais, debido a s\u00faa particular idiosincrasia, sen ter apenas evolucionado.\nA democracia directa adoita ser m\u00e1is dificultosa de manter canto maior \u00e9 a comunidade que se debe rexer por este sistema, do que deriva a importancia que na actualidade acadou o sistema representativo como v\u00eda de participaci\u00f3n nas decisi\u00f3ns comunitarias.\nUnha das maiores febledades coas que se atopan os sistemas democr\u00e1ticos actuais \u00e9 o facer da democracia un sistema que deriva cara a partitocracia, na que son os partidos pol\u00edticos como elementos suprarepresentativos os que determinan as decisi\u00f3ns comunitarias fora dos sistemas elaborados para tal fin. Deste xeito a falta de democracia nas forzas pol\u00edticas pode implicar e evoluci\u00f3n do sistema cara a un sistema m\u00e1is pr\u00f3ximo \u00e1 oligarqu\u00eda que a propia democracia e que \u00e9 denominada polos te\u00f3ricos do estado como partitocracia.\nNo proceso evolutivo dos sistemas parlamentarios occidentais a decisi\u00f3n entre primar a estabilidade do poder p\u00fablico fronte a primar unha maior e mellor representaci\u00f3n de todas as tendencias da sociedade rematou por desenvolver unha serie e de mecanismos que favorecesen a estabilidade, sobre todo a partir da segunda guerra mundial.\nUn exemplo destes mecanismos \u00e9 o propio sistema \"D\u00b4Hont\" utilizado no actual sistema electoral espa\u00f1ol, no que o sistema de c\u00e1lculo e asignaci\u00f3n de escanos beneficia \u00e1s d\u00faas forzas m\u00e1is votadas en detrimento dunha maior representaci\u00f3n das minor\u00edas. Un exemplo contrario no mesmo sistema espa\u00f1ol foi a II Rep\u00fablica espa\u00f1ola onde uha maior representaci\u00f3n das minor\u00edas provocou na pr\u00e1ctica unha perigosa inestabilidade dos distintos gobernos.\nHistoria da democracia.\nAs asembleas democr\u00e1ticas son tan antigas como a especie humana e at\u00f3panse ao longo da historia da humanidade, pero ata o s\u00e9culo XIX, as principais figuras pol\u00edticas opux\u00e9ronse en gran medida \u00e1 democracia. Os te\u00f3ricos republicanos vincularon a democracia ao pequeno tama\u00f1o: a medida que as unidades pol\u00edticas crec\u00edan en tama\u00f1o, aumentaba a probabilidade de que o goberno se volvese desp\u00f3tico. Ao mesmo tempo, as pequenas unidades pol\u00edticas eran vulnerables \u00e1 conquista. Montesquieu escribiu: \"Se unha rep\u00fablica \u00e9 pequena, \u00e9 destru\u00edda por unha forza estranxeira; se \u00e9 grande, \u00e9 arruinada por unha imperfecci\u00f3n interna.\" Segundo o politologo da Universidade Johns Hopkins Daniel Deudney, a creaci\u00f3n dos Estados Unidos, co seu gran tama\u00f1o e o seu sistema de controles e contrapesos, foi unha soluci\u00f3n aos dobres problemas de tama\u00f1o.\nRetrospectivamente diferentes pol\u00edticas, f\u00f3ra das democracias declaradas, foron descritas como protodemocr\u00e1ticas.\nOrixes.\nO termo \"democracia\" apareceu por primeira vez no pensamento pol\u00edtico e filos\u00f3fico grego na cidade-estado de Atenas durante a antig\u00fcidade cl\u00e1sica. A palabra v\u00e9n de \"d\u00eamos\" 'xente (com\u00fan)' e \"kr\u00e1tos\" 'forza/poder'. Sendo Cl\u00edstenes arconte de Atenas, en 508-507 a.C. estableceuse en Atenas o que xeralmente se considera o primeiro exemplo dun tipo de democracia. Cl\u00edstenes \u00e9 referido como \"o pai da democracia ateniense\". O primeiro uso testemu\u00f1ado da palabra democracia at\u00f3pase en obras en prosa da d\u00e9cada do 430 a.C., como en \"Historias\"' de Her\u00f3doto, pero o seu uso era varias d\u00e9cadas m\u00e1is antigo, xa que dous atenienses nados na d\u00e9cada de 470 recibiron o nome de Dem\u00f3crates, un novo nome pol\u00edtico -probablemente en apoio da democracia- dado nunha \u00e9poca de debates sobre cuesti\u00f3ns constitucionais en Atenas. Esquilo tam\u00e9n alude con forza \u00e1 palabra na s\u00faa obra \"As suplicantes\", escenificada no 463 a.C., onde menciona \"a man gobernante do demos\" [\"demou kratousa cheir\"]. Antes desa \u00e9poca, a palabra usada para definir o novo sistema pol\u00edtico de Cl\u00edstenes probablemente era isonomia, que significa igualdade pol\u00edtica.\nA democracia ateniense adoptou a forma dunha democracia directa, e ti\u00f1a d\u00faas caracter\u00edsticas distintivas: a selecci\u00f3n aleatoria de cidad\u00e1ns ordinarios para ocupar os poucos cargos administrativos e xudiciais existentes no goberno, e unha asemblea lexislativa formada por todos os cidad\u00e1ns atenienses. Todos os cidad\u00e1ns elixibles pod\u00edan falar e votar na asemblea, que fixaba as leis da cidade-estado. Por\u00e9n, a cidadan\u00eda ateniense exclu\u00eda a mulleres, escravos, estranxeiros (\u03bc\u03ad\u03c4\u03bf\u03b9\u03ba\u03bf\u03b9 / \"m\u00e9toikoi\") e mozos menores de idade para o servizo militar. Efectivamente, s\u00f3 1 de cada 4 residentes en Atenas cualificaba como cidad\u00e1n. A propiedade da terra non era un requisito para a cidadan\u00eda. A exclusi\u00f3n de gran parte da poboaci\u00f3n do corpo cidad\u00e1n est\u00e1 intimamente relacionada coa antiga comprensi\u00f3n da cidadan\u00eda. Na maior parte da antig\u00fcidade o beneficio da cidadan\u00eda estava ligada \u00e1 obriga de loitar contra as campa\u00f1as b\u00e9licas.\nA democracia ateniense non s\u00f3 era \"directa\" no sentido de que as decisi\u00f3ns eran tomadas polo pobo reunido, sen\u00f3n tam\u00e9n a \"m\u00e1is directa\" no sentido de que o pobo a trav\u00e9s da asemblea (bul\u00e9) e os tribunais de xustiza controlaban todo o proceso pol\u00edtico e unha gran proporci\u00f3n de cidad\u00e1ns participaban constantemente nos negocios p\u00fablicos. A\u00ednda que os dereitos do individuo non estaban garantidos pola constituci\u00f3n ateniense no sentido moderno (os antigos gregos non ti\u00f1an palabra para \"dereitos\"), os que eran cidad\u00e1ns de Atenas gozaban das s\u00faas liberdades non por oposici\u00f3n ao goberno, sen\u00f3n por vivir nunha cidade que non estaba sometida a outro poder e por non ser eles mesmos s\u00fabditos do goberno doutra persoa.\nA votaci\u00f3n por puntuaci\u00f3n apareceu en Esparta xa no 700 a.C. A apela era unha asemblea do pobo, celebrada unha vez ao mes, na que pod\u00eda participar todo cidad\u00e1n var\u00f3n de polo menos 20 anos de idade. Na asemblea, os espartanos elix\u00edan os l\u00edderes e votaban por alcance e a berros (a votaci\u00f3n decidiase en funci\u00f3n do forte que gritase a multitude). Arist\u00f3teles cualificouno de \"infantil\", en comparaci\u00f3n coas papeletas de pedra que utilizaban os cidad\u00e1ns atenienses. Esparta adoptouno pola s\u00faa sinxeleza e para evitar as votaci\u00f3ns nesgadas, as compras ou as trampas que predominaban nas primeiras elecci\u00f3ns democr\u00e1ticas.\nA\u00ednda que a Rep\u00fablica Romana contribu\u00edu significativamente a moitos aspectos da democracia, s\u00f3 unha minor\u00eda de romanos eran cidad\u00e1ns con votos nas elecci\u00f3ns de representantes. Os votos dos poderosos ti\u00f1an m\u00e1is peso mediante un sistema de voto ponderado, polo que a maior\u00eda dos altos cargos, inclu\u00eddos os membros do Senado, proced\u00edan dunhas poucas familias ricas e nobres. Ademais, o derrocamento do reino romano foi o primeiro caso no mundo occidental dun sistema de goberno formado co prop\u00f3sito expl\u00edcito de ser unha rep\u00fablica, a\u00ednda que non ti\u00f1a moito de democracia. O modelo de goberno romano inspirou a moitos pensadores pol\u00edticos ao longo dos s\u00e9culos, e as democracias representativas modernas de hoxe imitan m\u00e1is os modelos romanos que os gregos, porque se trataba dun Estado no que o poder supremo ostent\u00e1bao o pobo e os seus representantes elixidos, e que contaba cun l\u00edder elixido ou designado por eles mesmos.\nVaishali, capital da liga Vajjika (Vrijji mahajanapada) da, India tam\u00e9n foi considerada un dos primeiros exemplos de rep\u00fablica en torno ao s\u00e9culo VI a.C.\nOutras culturas, como a naci\u00f3n iroquesa nas Am\u00e9ricas, tam\u00e9n desenvolveron unha forma de sociedade democr\u00e1tica entre 1450 e 1660 (e posiblemente en 1142), moito antes do contacto cos europeos. Esta democracia contin\u00faa ata os nosos d\u00edas e \u00e9 a democracia representativa m\u00e1is antiga do mundo. Isto indica que as formas de democracia puideron ser inventadas noutras sociedades de todo o mundo.\nIdade Media.\nA\u00ednda que a maior\u00eda das rexi\u00f3ns de Europa durante a Idade Media estaban gobernadas polo clero ou os se\u00f1ores feudais, exist\u00edan varios sistemas que implicaban elecci\u00f3ns ou asembleas, a\u00ednda que a mi\u00fado s\u00f3 involucraban a unha pequena parte da poboaci\u00f3n. En Escandinavia, os \u00f3rganos co\u00f1ecidos como thingss (asemblea) estaban formados por homes libres presididos por un lagman (lexislador). Estes \u00f3rganos deliberativos eran os encargados de resolver as cuesti\u00f3ns pol\u00edticas, e as variantes inclu\u00edan o Althing en Islandia e o L\u00f8gting nas Illas Feroe. O veche, atopado en Europa Oriental, era un corpo semellante ao escandinavo. Na igrexa cat\u00f3lica romana, o papa \u00e9 elixido por un conclave papal composto por cardeais desde 1059. O primeiro \u00f3rgano parlamentario documentado en Europa foron as Cortes de Le\u00f3n. Fundadas por Afonso IX en 1188, as Cortes ti\u00f1an autoridade para fixar impostos, asuntos exteriores e lexislar, a\u00ednda que a natureza exacta do seu papel segue sendo discutida. A Rep\u00fablica de Ragusa, establecida en 1358 e centrada arredor da cidade de Dubrovnik, proporcionaba representaci\u00f3n e dereitos de voto s\u00f3 \u00e1 s\u00faa aristocracia masculina. Varias cidades-estado e entidades pol\u00edticas italianas ti\u00f1an formas de goberno republicanas. Por exemplo, a Rep\u00fablica de Florencia, establecida en 1115, estaba dirixida pola Signoria, cuxos membros eran elixidos por sortici\u00f3n (sorteo). No s\u00e9culo X-XV na Frisia, unha sociedade claramente non feudal, o dereito a votar sobre asuntos locais e sobre os funcionarios do condado estaba baseado no tama\u00f1o da terra. O Kurukan Fuga dividiu o Imperio de Mal\u00ed en clans gobernantes (li\u00f1axes) que estaban representados nunha grande asemblea chamada \"Gbara\". Por\u00e9n, a xurisdici\u00f3n fac\u00eda que Mal\u00ed fose m\u00e1is semellante a unha monarqu\u00eda constitucional que a unha rep\u00fablica democr\u00e1tica.\nO parlamento de Inglaterra ti\u00f1a as s\u00faas ra\u00edces nas restrici\u00f3ns ao poder dos reis escritas na Carta Magna (1215), que protex\u00eda explicitamente certos dereitos dos s\u00fabditos do Rei e apoiaba implicitamente o que se converteu no escrito ingl\u00e9s de h\u00e1beas corpus, salvagardando a liberdade individual contra a prisi\u00f3n ilegal con dereito a recurso. A primeira asemblea nacional representativa en Inglaterra foi o parlamento de Simon de Montfort en 1265. A aparici\u00f3n das petici\u00f3ns \u00e9 un dos primeiros indicios da utilizaci\u00f3n do parlamento como foro para abordar as queixas xerais do pobo. Con todo, a facultade de convocar o parlamento segu\u00eda sendo potestade do monarca.\nDiversos estudos relacionaron a aparici\u00f3n de instituci\u00f3ns parlamentarias en Europa durante o per\u00edodo medieval coa aglomeraci\u00f3n urbana e a creaci\u00f3n de novas clases, como os artes\u00e1ns, as\u00ed como a presenza da nobreza e de elites relixiosas.\nOs estudosos tam\u00e9n vincularon a aparici\u00f3n do goberno representativo coa relativa fragmentaci\u00f3n pol\u00edtica de Europa. O politic\u00f3logo David Stasavage vincula a fragmentaci\u00f3n de Europa, e a s\u00faa posterior democratizaci\u00f3n, coa forma en que se derrubou o Imperio Romano: O territorio romano foi conquistado por pequenos grupos fragmentados de tribos xerm\u00e1nicas, o que levou \u00e1 creaci\u00f3n de pequenas unidades pol\u00edticas onde os gobernantes eran relativamente d\u00e9biles e necesitaban o consentimento dos gobernados para afastar as ameazas estranxeiras.\nEn Polonia, a democracia nobre caracterizouse por un aumento da actividade da nobreza media, que quer\u00eda aumentar a s\u00faa participaci\u00f3n no exercicio do poder a costa dos magnates. Os magnates dominaban os cargos m\u00e1is importantes do estado (laicos e eclesi\u00e1sticos) e sentaban no consello real, m\u00e1is tarde no senado. A crecente importancia da nobreza media tivo un impacto no establecemento da instituci\u00f3n da terra \"sejmik\" (asemblea local), que posteriormente obtivo m\u00e1is dereitos. Durante o s\u00e9culo XV e a primeira metade do s\u00e9culo XVI, os sejmiks recibiron cada vez m\u00e1is poderes e convert\u00e9ronse nas instituci\u00f3ns m\u00e1is importantes do poder local. En 1454, Casimiro IV Jagiellon concedeu aos sejmiks o dereito de decidir sobre impostos e de convocar unha mobilizaci\u00f3n masiva nos Estatutos de Nieszawa. Tam\u00e9n se comprometeu a non crear novas leis sen o seu consentimento.\n\u00c9poca moderna.\nPer\u00edodo moderno temper\u00e1n.\nNa Inglaterra do s\u00e9culo XVII renovouse o interese pola Carta Magna. O Parlamento de Inglaterra aprobou a Petici\u00f3n de Dereito en 1628 que estableceu certas liberdades para os seus s\u00fabditos. A guerra civil inglesa (1642\u20131651) foi loitada entre o rei e un parlamento olig\u00e1rquico pero elixido. durante o cal a idea dun partido pol\u00edtico tomou forma con grupos que debat\u00edan o dereito \u00e1 representaci\u00f3n pol\u00edtica durante os Debates de Putney de 1647. Posteriormente, o Protectorado (1653\u201359) e a Restauraci\u00f3n inglesa (1660) restauraron un goberno m\u00e1is autocr\u00e1tico, a\u00ednda que o Parlamento aprobou a Lei de Habeas Corpus en 1679 que reforzou a convenci\u00f3n que prohib\u00eda a detenci\u00f3n sen causa ou proba suficiente. Tras a Revoluci\u00f3n Gloriosa de 1688, en 1689 promulgouse a Bill of Rights, que codificaba certos dereitos e liberdades e que segue vixente. A Carta establec\u00eda o requisito de elecci\u00f3ns peri\u00f3dicas, normas para a liberdade de expresi\u00f3n no Parlamento e limitaba o poder do monarca, asegurando que, a diferenza de gran parte de Europa nese momento, o absolutismo real non prevalecese. Os historiadores econ\u00f3micos Douglass North e Barry Weingast caracterizaron as instituci\u00f3ns implementadas na Revoluci\u00f3n Gloriosa como un \u00e9xito rotundo en termos de limitar o goberno e garantir a protecci\u00f3n dos dereitos de propiedade.\nAplicaci\u00f3n pr\u00e1ctica.\nNa pr\u00e1ctica, existen moitas variantes do concepto de democracia, algunhas delas levadas \u00e1 realidade e outras s\u00f3 hipot\u00e9ticas. Na actualidade os mecanismos de democracia m\u00e1is estendidos son os da democracia representativa; de feito, tr\u00e1tase do sistema de goberno m\u00e1is utilizado no mundo. Alg\u00fans pa\u00edses como Su\u00edza ou os Estados Unidos contan con alg\u00fans mecanismos propios da democracia directa. A democracia deliberativa \u00e9 outro tipo de democracia que pon a \u00e9nfase no proceso de deliberaci\u00f3n ou debate, e non tanto nas votaci\u00f3ns. O concepto de democracia participativa prop\u00f3n a creaci\u00f3n de formas democr\u00e1ticas directas para atenuar o car\u00e1cter puramente representativo (audiencias p\u00fablicas, recursos administrativos, \"ombudsman\"). O concepto de democracia social prop\u00f3n o reco\u00f1ecemento das organizaci\u00f3ns da sociedade civil como suxeitos pol\u00edticos (consellos econ\u00f3micos e sociais, di\u00e1logo social).\nEstas diferenciaci\u00f3ns non se presentan en forma pura, sen\u00f3n que os sistemas democr\u00e1ticos adoitan ter compo\u00f1entes dunhas e doutras formas de democracia. As democracias modernas tenden a establecer un complexo sistema de mecanismos de control dos cargos p\u00fablicos. Unha das manifestaci\u00f3ns destes controis horizontais \u00e9 a figura do \"impeachment\" ou xu\u00edzo pol\u00edtico, ao que poden someterse tanto os presidentes como os xu\u00edces, por parte dos parlamentos, de acordo a certas constituci\u00f3ns, como a da Arxentina, o Brasil ou os Estados Unidos. Outras axencias m\u00e1is modernas orientadas \u00e1 mesma fin son o defensor do pobo ou \"ombudsman\", as sindicaturas de empresas p\u00fablicas, os organismos de auditor\u00eda, as oficinas de \u00e9tica p\u00fablica etc.\nFinalmente, c\u00f3mpre sinalar que existe unha corrente crecentemente relevante no mundo anglosax\u00f3n que propugna combinaci\u00f3ns das instituci\u00f3ns actuais con aplicaci\u00f3ns democr\u00e1ticas do sorteo. Entre os autores m\u00e1is relevantes desta corrente pode citarse a John Burnheim, Ernest Callenbach, A. Barnett e Peter Carty, Barbara Goodwin ou, no \u00e1mbito franc\u00e9s, Yves Sintomer. Os autores consagrados que dedicaron m\u00e1is espazo a este tipo de propostas son Robert A. Dahl e Benjamin Barber. No mundo hispanohablante a recepci\u00f3n a\u00ednda \u00e9 moi reducida, a\u00ednda que autores como Juan Ram\u00f3n Capella formularon a posibilidade de acudir ao sorteo como ferramenta democratizadora."}
{"id": "22679", "revid": "103786", "url": "https://gl.wikipedia.org/wiki?curid=22679", "title": "Elecci\u00f3ns municipais en Arbo", "text": "Estes foron os resultados das elecci\u00f3ns municipais no concello de Arbo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Arbo desde a aprobaci\u00f3n da Constituci\u00f3n de 1978."}
{"id": "22681", "revid": "89787", "url": "https://gl.wikipedia.org/wiki?curid=22681", "title": "Elecci\u00f3ns municipais na Arnoia", "text": "Estes foron os resultados das elecci\u00f3ns municipais no concello da Arnoia dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas na Arnoia desde a aprobaci\u00f3n da Constituci\u00f3n de 1978."}
{"id": "22683", "revid": "85894", "url": "https://gl.wikipedia.org/wiki?curid=22683", "title": "Elecci\u00f3ns municipais en Avi\u00f3n", "text": "Estes foron os resultados das elecci\u00f3ns municipais no concello de Avi\u00f3n dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Avi\u00f3n desde a aprobaci\u00f3n da Constituci\u00f3n de 1978."}
{"id": "22684", "revid": "6412395", "url": "https://gl.wikipedia.org/wiki?curid=22684", "title": "Elecci\u00f3ns municipais en Baiona", "text": "Corporaci\u00f3ns democr\u00e1ticas en Baiona desde a aprobaci\u00f3n da Constituci\u00f3n de 1978."}
{"id": "22685", "revid": "103786", "url": "https://gl.wikipedia.org/wiki?curid=22685", "title": "Elecci\u00f3ns municipais en Baleira", "text": "Estes foron os resultados das elecci\u00f3ns municipais no concello de Baleira dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Baleira desde a aprobaci\u00f3n da Constituci\u00f3n de 1978."}
{"id": "22686", "revid": "85894", "url": "https://gl.wikipedia.org/wiki?curid=22686", "title": "Elecci\u00f3ns municipais en Baltar", "text": "Estes foron os resultados das elecci\u00f3ns municipais no concello de Baltar dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Baltar desde a aprobaci\u00f3n da Constituci\u00f3n de 1978."}
{"id": "22687", "revid": "89787", "url": "https://gl.wikipedia.org/wiki?curid=22687", "title": "Elecci\u00f3ns municipais en Bande", "text": "Estes foron os resultados das elecci\u00f3ns municipais no concello de Bande dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Bande desde a aprobaci\u00f3n da Constituci\u00f3n de 1978."}
{"id": "22688", "revid": "103786", "url": "https://gl.wikipedia.org/wiki?curid=22688", "title": "Elecci\u00f3ns municipais en Baralla", "text": "Estes foron os resultados das elecci\u00f3ns municipais no concello de Baralla dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Baralla desde a aprobaci\u00f3n da Constituci\u00f3n de 1978."}
{"id": "22689", "revid": "85894", "url": "https://gl.wikipedia.org/wiki?curid=22689", "title": "Elecci\u00f3ns municipais en Barbad\u00e1s", "text": "Estes foron os resultados das elecci\u00f3ns municipais no concello de Barbad\u00e1s dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Barbad\u00e1s desde a aprobaci\u00f3n da Constituci\u00f3n de 1978."}
{"id": "22691", "revid": "23204", "url": "https://gl.wikipedia.org/wiki?curid=22691", "title": "Selecci\u00f3n de f\u00fatbol de Iugoslavia", "text": "A selecci\u00f3n nacional de f\u00fatbol de Iugoslavia foi o equipo que representou ao Reino de Iugoslavia e \u00e1 Rep\u00fablica Federal Socialista de Iugoslavia nas competici\u00f3ns internacionais de f\u00fatbol at\u00e9 a desintegraci\u00f3n do pa\u00eds en 1992. A selecci\u00f3n estaba rexida pola Fudbalski Savez Jugoslavije, federaci\u00f3n creada en Zagreb no ano 1919, e de seguido foi admitida na FIFA. No ano 1929 o pa\u00eds troca o nome do reino polo de Iugoslavia e xa un ano despois participa no primeiro mundial de f\u00fatbol, no Uruguai, caendo finalmente nas semifinais.\nTrala segunda guerra mundial o pa\u00eds conv\u00e9rtese nunha rep\u00fablica socialista e a federaci\u00f3n v\u00f3lvese constitu\u00edr despois dos anos da guerra. O maior logro da selecci\u00f3n nesta \u00e9poca foi ga\u00f1a-los Xogos Ol\u00edmpicos de 1960. O xogador que m\u00e1is partidos diputou coa selecci\u00f3n foi Dragan D\u017eaji\u0107, que xogou 85 encontros entre 1964 e 1979, sendo o m\u00e1ximo goleador de t\u00f3dolos tempos Stjepan Bobek, que anotou 38 goles entre 1946 e 1956. C\u00f3mpre destacar que o equipo sub-21 ga\u00f1ou o Campionato de Europa en 1978, e anos despois o sub-20 foi campi\u00f3n do mundo no ano 1987. Con todo, esta xeraci\u00f3n perdeuse para o f\u00fatbol de selecci\u00f3ns durante uns anos mentres non rematou a Guerra de Iugoslavia. Despois da desintegraci\u00f3n do estado, Serbia e Montenegro seguiu a empregar o nome de Iugoslavia at\u00e9 o ano 2003. Dende aquela a selecci\u00f3n quedou fragmentada nas selecci\u00f3ns de Bosnia e Hercegovina, Croacia, Eslovenia, Macedonia, Montenegro e Serbia.\nHistoria.\nO primeiro equipo nacional iugoslavo foi durante o reino que existiu entre as d\u00faas guerras mundiais. A Federaci\u00f3n de F\u00fatbol do que ent\u00f3n era o Reino dos Serbios, Croatas e Eslovenos foi fundada en Zagreb en 1919 baixo o nome de \"Jugoslovenski nogometni savez\", sendo admitida na FIFA en 1923. As\u00ed, o equipo nacional xogou o seu primeiro partido internacional nos Xogos Ol\u00edmpicos de Antuerpen en 1920, sendo o seu opo\u00f1ente , o once inicial que presentou a selecci\u00f3n do Reino foi: Vr\u0111uka, \u017dupan\u010di\u0107, \u0160ifer, Tav\u010dar, Cindri\u0107, Rupec, Vragovi\u0107, Dubrav\u010di\u0107, Per\u0161ka, Granec e Ru\u017ei\u0107. Con todo, Iugoslavia perdeu por unha ampla marxe (0-7).\nEn 1929 o pa\u00eds pasou a chamarse oficialmente Iugoslavia, e a federaci\u00f3n trasladou a s\u00faa sede central a Belgrado. Ao ano seguinte, o combinado nacional participou no primeiro mundial de f\u00fatbol, no que acabou na cuarta praza. No seu primeiro partido de mundial, en Montevideo, Iugoslavia venceu por 2-1 contra a poderosa selecci\u00f3n do Brasil, sa\u00edndo ao terreo de xogo coa seguinte ali\u00f1aci\u00f3n: Jak\u0161i\u0107, Sekuli\u0107, Tirnani\u0107, Ivkovi\u0107, Bek, \u0110oki\u0107, Marjanovi\u0107, Arsenijevi\u0107, Vujadinovi\u0107, Mihajlovi\u0107 e Stefanovi\u0107. Con todo, o equipo s\u00f3 consit\u00eda en xogadores serbios, xa que a selecci\u00f3n foi boicoteada polos croatas polo traslado da Federaci\u00f3n de Zagreb a Belgrado.\nA federaci\u00f3n e o f\u00fatbol en xeral foi interrompido pola segunda guerra mundial. Despois da guerra foi formada a federaci\u00f3n socialista, e a federaci\u00f3n de f\u00fatbol restitu\u00edda. As\u00ed, en 1954, foi un dos membros fundadores da UEFA e anos despois organizaou a Eurocopa de f\u00fatbol de 1976, que se xogou integramente entre Belgrado e Zagreb. A selecci\u00f3n participou en oito copas do mundo, catro Eurocopas e ga\u00f1ou a medalla de ouro nos Xogos Ol\u00edmpicos de 1960 (ademais de tres de prata e unha de bronce). O xogador que m\u00e1is partidos diputou coa selecci\u00f3n foi Dragan D\u017eaji\u0107, que xogou 85 encontros entre 1964 e 1979 e o m\u00e1ximo goleador foi Stjepan Bobek, que anotou 38 goles entre 1946 e 1956."}
{"id": "22692", "revid": "23204", "url": "https://gl.wikipedia.org/wiki?curid=22692", "title": "Sonata Arctica", "text": "Sonata Arctica \u00e9 unha banda de Power Metal finlandesa, da cidade de Kemi, formada en 1996 baixo o nome \"Tricky Beans\", que despois trocou a \"Tricky Means\", e finalmente a \"Sonata Arctica\", en 1999.\nTraxectoria.\nA banda fundouse baixo o nome de \"Tricky Beans\" e nos seus comezos tocaban canci\u00f3ns fortemente influenciadas polo x\u00e9nero do rock and roll, que non ti\u00f1an moito que ver co seu actual estilo, o power metal. \u00d3 comezo da s\u00faa carreira, gravaron 3 demos, que nunca se enviaron a selo discogr\u00e1fico ning\u00fan - \"Friend 'till The End\", \"Agre Pamppers\" e \"PeaceMaker\".\nEn 1997 o nome da banda trocou a \"Tricky Means\", e dende aquela ata 1999 o seu estilo foi cambiando e finalmente tivo un dr\u00e1stico troco, adquirindo forte \u00e9nfase nas melod\u00edas de teclado e confiando nunha li\u00f1a claramente distingu\u00edbel do baixo e da guitarra. O vocalista Tony Kakko desenvolveu un estilo propio para cantar, o cal b\u00e1sase no falsete e nas voces de tenor.\nEn 1999, a banda entrou \u00f3s estudios para gravar unha demo titulada \"Fullmoon\", que compo\u00f1era Tony Kakko, o guitarrista Jani Liimatainen, o baixista Janne Kivilahti e o bater\u00eda Tommy Portimo. A demo foi enviada \u00f3 selo Spinefarm e a banda trocou o seu nome a Sonata Arctica. Un contrato de gravaci\u00f3n chegou pouco despois.\nM\u00e1is tarde, nese ano, lanzouse en Finlandia o primeiro sinxelo do grupo, titulado \"UnOpened\", que marcou un grande impacto, entrando nos 20 m\u00e1is vendidos na s\u00faa primeira semana \u00e1 venda. Deseguido a banda pechou varios contratos con selos darredor do mundo, con vistas \u00f3 lanzamento do seu primeiro \u00e1lbum. \u00d3 disco cham\u00f3uselle \"Ecliptica\", lanzado a finais de 1999 en todo o mundo, obtendo boas cr\u00edticas por parte da prensa especializada. Tony Kakko decidiu ent\u00f3n concentrarse no canto e comezou a procurar un novo teclista para a banda: Mikko Harkin (antes en Kenziner) foi, eventualmente, invitado a encher aquel posto.\nA comezos do 2000, Sonata Arctica foi elixida a banda para ser abreconcertos dos xa consagrados Stratovarius a trav\u00e9s da s\u00faa xira por Europa. Janne Kivilahti marchou da banda e foi substitu\u00eddo por Marko Paasikoski, un dos fundadores de \"Tricky Beans\". Dende finais do 2000 ata o 2001, a banda traballou na composici\u00f3n e gravaci\u00f3n do seu seguinte disco, \"Silence\", que foi lanzado en xu\u00f1o de 2001. Unha extensa xira seguiuno, realizando unha serie de concertos a trav\u00e9s de toda Europa (xunto con Gamma Ray) e o Xap\u00f3n. No 2002 Sonata Arctica fixo a s\u00faa primeira incursi\u00f3n en Am\u00e9rica, realizando shows no Brasil e Chile. De acordo con alg\u00fans dos m\u00fasicos da banda, esa foi unha das s\u00faas mellores xiras ata o momento - sendo a outra a xira no Xap\u00f3n no 2003-. Un \u00e1lbum en vivo titulado \"Songs Of Silence\" foi tam\u00e9n lanzado ese mesmo ano.\nA finais do 2002, o teclista Mikko Harkin deixou a banda debido a raz\u00f3ns persoais. As\u00ed, o seu terceiro \u00e1lbum - \"Winterheart's Guild\" - gravouse coa axuda do afamado Jens Johansson, teclista de Stratovarius, quen gravou as pistas de teclado con Tony Kakko. O teclista Henrik Klingenberg uniuse \u00e1 banda, e neste tempo tomaron parte dunha xira para promocionar o seu novo \u00e1lbum. Na maior\u00eda dos concertos as entradas esgot\u00e1ronse.\nCo fin do seu contrato co selo Spinefarm, a banda recibiu invitaci\u00f3ns da maior\u00eda dos selos discogr\u00e1ficos de Europa, e eventualmente elixiron Nuclear Blast. A comezos do 2004, a banda foi elixida como abreconcertos para a xira no Xap\u00f3n de Iron Maiden. En marzo dese mesmo ano, Tommy Portimo converteuse en pai; a s\u00faa esposa tivo unha nena. \"Reckoning Night\" foi gravado en tres meses e lanzado en outubro. Ambos, o single e o EP deste lanzamento, permanecieron no Top dos m\u00e1is escoitados en Finlandia durante 6 semanas. Unha xira promocional veu a continuaci\u00f3n, por\u00e9n Sonata Arctica recibiu unha invitaci\u00f3n da popular banda Nightwish, para que se lles uniran na s\u00faa xira a trav\u00e9s de Europa, polo cal fixeron un troco de planes. Os concertos nos que participaron tiveron unha audiencia de ata dez mil persoas."}
{"id": "22697", "revid": "98629", "url": "https://gl.wikipedia.org/wiki?curid=22697", "title": "Artigo (gram\u00e1tica)", "text": "O artigo \u00e9 un determinante actualizador con flexi\u00f3n de x\u00e9nero e n\u00famero que concorda co n\u00facleo do sintagma nominal. A s\u00faa funci\u00f3n \u00e9 a de acompa\u00f1ar ao substantivo actualiz\u00e1ndoo e precis\u00e1ndoo, transform\u00e1ndoo de desco\u00f1ecido e abstracto (\"libro\") en co\u00f1ecido e concreto (\"\"o\" libro\"), situ\u00e1ndoo no mundo real.\nA gram\u00e1tica tradicional distingu\u00eda entre artigo determinado (o, a, os, as) e indeterminado (un, unha, uns, unhas), sendo en realidade este \u00faltimo un tipo de cuantificador.\nEn galego hai un artigo masculino: \"o\", \"os\" en plural, e outro feminino: \"a\", \"as\" (al\u00e9n das s\u00faas variantes alom\u00f3rficas). Non todas as linguas pos\u00faen artigos e, por exemplo, o lat\u00edn, do cal prov\u00e9n o galego, non os ti\u00f1a: o artigo galego prov\u00e9n, as\u00ed a todo, do pronome demostrativo latino \"ille\", \"illa\", \"illud\". O uso do artigo galego conserva \u00e1s veces vestixios dese significado demostrativo.\nOs determinantes actualizadores.\nO feito de considerarmos o artigo como un determinante actualizador d\u00e9bese a que na clase de palabra determinantes encontramos voc\u00e1bulos que act\u00faan actualizando (actualizadores), cuantificando (cuantificadores) e interrogando (interrogativos).\nOs actualizadores presentan o n\u00facleo do sintagma nominal e sit\u00faano no espazo e no tempo. Os cuantificadores, pola contra, m\u00eddeno. Os interrogativos preguntan por el.\nOs actualizadores son catro; o predeterminante \"todo, todos, toda, todas\", que pode preceder aos demais determinantes e delimita a integridade do substantivo n\u00facleo do sintagma nominal; o artigo, que presenta o substantivo nun espazo e un tempo concreto (\"o, a, o, os, as\"); o posesivo, que sinala a pertenza do substantivo a un elemento da situaci\u00f3n ou contexto (\"o meu, o teu, o seu, noso, voso, o seu\" e os seus femininos e plurais) e o demostrativo, que sit\u00faa o substantivo nun lugar m\u00e1is ou menos pr\u00f3ximo ou afastado (\"este, ese, aquel\" e os seus femininos e plurais)\nParadigma do artigo.\nO paradigma est\u00e1ndar do artigo presente na maior parte de Galicia cont\u00e9n os seguintes elementos:\nNa \u00e1rea asturiana obs\u00e9rvase o seguinte paradigma:\nNalgunhas zonas orientais o paradigma \u00e9 o seguinte:\nAlomorfos.\nEn galego tam\u00e9n existen os artigos \"lo(s)\" e \"la(s)\", chamados \u201csegunda forma do artigo\u201d, que substit\u00faen \u00e1s formas \"o(s)\" e \"a(s)\" en determinadas situaci\u00f3ns espec\u00edficas. As devanditas variantes alom\u00f3rficas xa estaban presentes no galego-portugu\u00e9s medieval, sendo representadas na lingua escrita polos trobadores. En realidade, \"lo(s)\" e \"la(s)\" eran os artigos arcaicos dos cales, a trav\u00e9s de diversas evoluci\u00f3ns, derivan todas as variantes actuais: \"o(s)\" e \"a(s)\", \"lo(s)\" e \"la(s)\", e \"no(s)\" e \"na(s)\" (esta \u00faltima sen representaci\u00f3n escrita).\nO portugu\u00e9s a\u00ednda manti\u00f1a o uso da \u201csegunda forma do artigo\u201d no s\u00e9culo XVI, pero co paso do tempo desapareceu. O galego, pola contra, mantivo o seu uso ata a actualidade en case todo o dominio ling\u00fc\u00edstico."}
{"id": "22698", "revid": "22570", "url": "https://gl.wikipedia.org/wiki?curid=22698", "title": "Sintagma nominal", "text": "Sintagma nominal (SN) \u00e9 o sintagma ou grupo de palabras cuxo n\u00facleo est\u00e1 constitu\u00eddo por un substantivo ou pronome ou adxectivo substantivado.\nFunci\u00f3ns.\nDesempe\u00f1a as mesmas funci\u00f3ns sint\u00e1cticas que pode desempe\u00f1ar un substantivo: suxeito, complemento directo de cousa, aposici\u00f3n, vocativo, atributo, complemento circunstancial etc... Se leva unha preposici\u00f3n ao principio, \u00e9 denominado sintagma preposicional. Como sintagma preposicional pode desempe\u00f1ar as funci\u00f3ns de complemento do nome, complemento dun adxectivo, complemento dun adverbio, complemento directo de persoa, complemento indirecto, complemento de r\u00e9xime, complemento axente, atributo e complemento circunstancial. O sintagma nominal \u00e9 endoc\u00e9ntrico, o preposicional \u00e9 exoc\u00e9ntrico.\nExemplo:\nEstrutura.\nEn expansi\u00f3n m\u00e1xima, a estrutura do sintagma nominal en galego \u00e9 a seguinte:\nPredeterminante + Determinante actualizador + Determinante cuantificador + Adxectivo en funci\u00f3n de adxacente + Substantivo ou equivalente en funci\u00f3n de n\u00facleo +\nPoden verse todas estas funci\u00f3ns nos seguintes exemplos:"}
{"id": "22699", "revid": "22570", "url": "https://gl.wikipedia.org/wiki?curid=22699", "title": "Complemento circunstancial", "text": "Denom\u00ednase complemento circunstancial (CC) \u00e1 funci\u00f3n sint\u00e1ctica desempe\u00f1ada por un adverbio, sintagma preposicional ou sintagma nominal que sinale algunha circunstancia de tempo, lugar ou modo ao verbo do que \u00e9 complemento, \u00e1s veces mesmo pode expresar cantidade, causa, posibilidade, afirmaci\u00f3n, negaci\u00f3n ou finalidade. Existen, pois varios tipos:"}
{"id": "22703", "revid": "98629", "url": "https://gl.wikipedia.org/wiki?curid=22703", "title": "Preposici\u00f3n", "text": "A preposici\u00f3n \u00e9 a clase de palabra invariable que introduce o chamado sintagma preposicional. Constit\u00fae un nexo en tanto que liga palabras, sintagmas e ata oraci\u00f3ns, pero subordina unha destas unidades (o elemento rexido) \u00e1 anterior (elemento rexente), da cal depende a trav\u00e9s da preposici\u00f3n. Preceden necesariamente a un sintagma nominal. Na an\u00e1lise sint\u00e1ctica o sintagma preposicional div\u00eddese en d\u00faas partes: o enlace (a preposici\u00f3n) e o termo (o sintagma preposicional). O seu significado \u00e9 sumamente abstracto e gramatical e na lingua precursora das linguas rom\u00e1nicas, o lat\u00edn, constitu\u00edu un procedemento para evitar as imprecaci\u00f3ns e ambig\u00fcidades do morfema de caso, alcanzando tal \u00e9xito que veu a reemprazalo nas linguas rom\u00e1nicas.\nEn definitiva, as preposici\u00f3ns son unidades que funcionan como eixos de enlace e translaci\u00f3n, po\u00f1endo en relaci\u00f3n un antecedente con outro elemento, substantivo ou palabra ou grupo de palabras en funci\u00f3n substantiva que se constit\u00faen en complemento daquel e que podemos denominar 'consecuente'. As preposici\u00f3ns, que te\u00f1en que ir acompa\u00f1adas por ser part\u00edculas nexativas relacionantes non autosem\u00e1nticas, van case sempre antepostas \u00e1s palabras e, polo xeral, son formas \u00e1tonas que se agrupan habitualmente coa palabra anterior formando un grupo acentual\nPreposici\u00f3ns galegas.\nA, aga/ag\u00e1s, ante, ap\u00f3s, ata/at\u00e9, baixo, bardante, cabo, canda, cas, con, conforme, consonte, contra, de, deica, dende/desde, des, durante, en, entre, excepto, f\u00f3ra, malia, mediante, menos, onda, para, perante, por, quitando, sacado, sacando, salvante, salvo, segundo, sen, sen\u00f3n, so, sobre, tras, xunta."}
{"id": "22705", "revid": "624", "url": "https://gl.wikipedia.org/wiki?curid=22705", "title": "DATR", "text": "DATR \u00e9 unha linguaxe para a representaci\u00f3n do co\u00f1ecemento acerca dun l\u00e9xico. O co\u00f1ecemento l\u00e9xico e codificado nunha rede de nodos. Cada nodo ten un conxunto de atributos asignados. Un nodo pode representar unha palabra ou a forma dunha palabra."}
{"id": "22734", "revid": "89787", "url": "https://gl.wikipedia.org/wiki?curid=22734", "title": "WordNet", "text": "WordNet \u00e9 un l\u00e9xico sem\u00e1ntico para a lingua inglesa. Agrupa palabras inglesas en grupos de sin\u00f3nimos chamados \"synsets\", prov\u00e9 de definici\u00f3ns curtas e almacena as distintas relaci\u00f3ns sem\u00e1nticas entre estes grupos de sin\u00f3nimos. O prop\u00f3sito \u00e9 dobre: producir unha combinaci\u00f3n de dicionario e tesauro que se puidese empregar dunha forma m\u00e1is intuitiva, e co obxectivo de soporta-la an\u00e1lise autom\u00e1tica de textos e as apliaci\u00f3ns da intelixencia artificial. A base de datos e ferramentas software son p\u00fablicas baixo unha licenza tipo BSD e poden ser descargadas e empregadas libremente. A base de datos tam\u00e9n pode ser consultada en li\u00f1a.\nWordNet foi creado e mantido polo Laboratorio de Ciencias Cognitivas da Universidade de Princeton baixo a direcci\u00f3n do profesor de psicolox\u00eda George A. Miller. O seu densenvolvemento comezou en 1985. Ao longo dos anos, o proxecto recibiu preto de 3 mill\u00f3ns de d\u00f3lares en doaz\u00f3ns, principalmente de axencias gobernamentais interesadas na traduci\u00f3n autom\u00e1tica.\nContidos da base de datos.\nNo ano 2005, a base de datos conti\u00f1a 150.000 palabras organizadas en 115.000 synsets para un total de 203.000 pares con significados; comprimidos ocupan arredor de 12 megabytes de tama\u00f1o.\nWordNet distingue entre nomes, verbos, adxectivos e adverbios, asumindo que estes son aloxados no cerebro humano dunha forma distinta. Cada synset cont\u00e9n un grupo de palabras sin\u00f3nimas ou \"collocations\" (unha \"colocaci\u00f3n\" \u00e9 unha secuencia de palabras que van xuntas para formar un significado espec\u00edfico, tal como \"pr\u00e9stamo de coche\"); normalmente as palabras forman parte de varios synsets. O significado de cada synset \u00e9 explicado en profundidade a trav\u00e9s de \"glosas\" curtas. Un synset tipico de exemplo con glosa e:\nCada synset esta conectado a outros synsets a trav\u00e9s de varias relaci\u00f3ns. Estas relaci\u00f3ns poden variar dependendo do tipo de palabra:\nWordNet tam\u00e9n proporciona o \"polysemy count\" (contador polis\u00e9mico) dunha palabra: o n\u00famero de synsets que cont\u00e9n a palabra. Se unha palabra est\u00e1 presente en varios synsets (p.ex. ten varios significados), ent\u00f3n tipicamente alg\u00fans significados son m\u00e1is com\u00fans ca outros. WordNet contabiliza isto a trav\u00e9s da \"frequency score\" (puntuaci\u00f3n de frecuencia): nalg\u00fans textos de exemplo todas as palabras foron semanticamente anotadas co synset correspondente, ademais de contabilizado con que frecuencia unha palabra aparec\u00eda cun sentido.\nA interface da base de datos \u00e9 quen de deducir a forma ra\u00edz dunha palabra a partir da entrada do usuario; soamente a forma principal se almacena na base de datos.\nLimitaci\u00f3ns.\nO contrario que outros dicionarios, WordNet non incl\u00fae informaci\u00f3n acerca da etimolox\u00eda, pronuncia e as formas dos verbos irregulares e cont\u00e9n soamente informaci\u00f3n limitada acerca do uso.\nA informaci\u00f3n lexicogr\u00e1fica e sem\u00e1ntica \u00e9 mantida na actualidade en \"arquivos lexicograficos\", os cales son procesados por un programa chamado \"muinho\" para producir a base de datos distribu\u00edda. Tanto o muinho como os arquivos lexicogr\u00e1ficos est\u00e1n dispo\u00f1ibles libremente, pero modificar e manter a base de datos \u00e9 sen d\u00fabida dif\u00edcil.\nProxectos relacionados.\nO proxecto EuroWordNet ten producidas WordNets para varias linguas europeas relacion\u00e1ndoas entre elas; estas non son libremente accesibles a pesar de todo. O proxecto Wordnet Global intenta coordinar a produci\u00f3n e relaci\u00f3n das WorNets en todas as linguas. Oxford University Press, que publica o Dicionario Oxford de Ingl\u00e9s ten anunciado plans para producir a s\u00faa propia WordNet.\nO eXtended WordNet \u00e9 un proxecto da Universidade de Texas en Dallas que pretende mellorar WordNet, facendo as\u00ed a informaci\u00f3n contada nestas definici\u00f3ns dispo\u00f1ible para sistemas de procesamento autom\u00e1tico do co\u00f1ecemento. Esta \u00e9 libremente accesible baixo unha licenza similar \u00e1 de WordNet.\nO proxecto GCIDE produce un dicionario combinando o dicionario de dominio publico \"Webster\" de 1913 con varias definici\u00f3ns de WordNet e material proporcionado por voluntarios. Ofr\u00e9cese baixo a licenza copyleft GPL.\nA WordNet en galego.\nA Galnet \u00e9 a WordNet da lingua galega http://sli.uvigo.gal/galnet/ e est\u00e1 desenvolvida polo Seminario de Ling\u00fc\u00edstica Inform\u00e1tica."}
{"id": "22736", "revid": "1131", "url": "https://gl.wikipedia.org/wiki?curid=22736", "title": "Galer\u00eda de imaxes de Mar\u00edn", "text": "Galer\u00eda de imaxes do concello de Mar\u00edn na provincia de Pontevedra."}
{"id": "22737", "revid": "1131", "url": "https://gl.wikipedia.org/wiki?curid=22737", "title": "Preposici\u00f3n versus conxunci\u00f3n", "text": "Otto Jespersen en \"The Philosophy of Grammar\" (Londres, 1951) considera as preposici\u00f3ns, conxunci\u00f3ns, adverbios e interxecci\u00f3ns como unha soa clase de palabra, en base \u00e1 ausencia de flexi\u00f3n. Segundo este ling\u00fcista, non hai raz\u00f3n para separar as preposici\u00f3ns das conxunci\u00f3ns: a \u00fanica diferenza entre \"after his arrived\" (\"despois da s\u00faa chegada\") e \"after he had arrived\" (\"despois de que chegase\") radica en que o complemento \u00e9 na primeira secuencia un substantivo e, na segunda, unha oraci\u00f3n. A causa disto, as conxunci\u00f3ns poder\u00edan ser denominadas preposici\u00f3ns oracionais, que introducen unha oraci\u00f3n, pois a diferenza bas\u00e9ase na natureza do complemento.\nA teor\u00eda de Jespersen foi primeiramente cuestionada porque algunhas conxunci\u00f3ns, que el considerou pouco relevantes, coordinan e non poden ser clasificadas como preposici\u00f3ns oracionais:\"You and I\" (\"eu e ti\").\nNesta mesma direcci\u00f3n manif\u00e9stase Beckman, que pon preposici\u00f3ns e conxunci\u00f3ns baixo a denominaci\u00f3n com\u00fan de conectores. A preposici\u00f3n ter\u00eda como fundamental funci\u00f3n conectarse a un substantivo, e a conxunci\u00f3n conectar frases. A funci\u00f3n sint\u00e1ctica ser\u00eda para este ling\u00fcista a base da clasificaci\u00f3n. Unha li\u00f1a semellante segue Louis Hjemslev.\nLonxe da controversia que pode supor a teor\u00eda de Jespersen, semella conveniente clarificar os lindes entre preposici\u00f3n e conxunci\u00f3n, intentar localizar unha li\u00f1a de demarcaci\u00f3n que deber\u00eda vir dada pola funci\u00f3n sint\u00e1ctica que estas desenvolven. \nConsiderar\u00edase as\u00ed que son conxunci\u00f3ns\nConsiderar\u00edase as\u00ed que son preposici\u00f3ns\nEsta segunda clasificaci\u00f3n coincide no fundamental cos manuais tradicionais de gram\u00e1tica, pero hai outras perspectivas:\nAna Mar\u00eda Barrenechea incl\u00fae preposici\u00f3ns e conxunci\u00f3ns de subordinaci\u00f3n baixo o denominador com\u00fan de subordinantes, palabras que te\u00f1en a funci\u00f3n privativa de establecer relaci\u00f3ns entre distintos planos sint\u00e1cticos.\nEsta mesma li\u00f1a s\u00e9guea a teor\u00eda da translaci\u00f3n de Lucien Tesni\u00e8re, quen achega o concepto de translaci\u00f3n para, no canto de falar de preposici\u00f3ns e conxunci\u00f3ns, distinguir xuntivos (conxunci\u00f3ns de coordinaci\u00f3n, translativos de primeiro grao (preposici\u00f3ns) e translativos de segundo grao (conxunci\u00f3ns de subordinaci\u00f3n)."}
{"id": "22738", "revid": "56817", "url": "https://gl.wikipedia.org/wiki?curid=22738", "title": "Translaci\u00f3n", "text": "A translaci\u00f3n \u00e9 un proceso que pode referirse a:"}
{"id": "22739", "revid": "22570", "url": "https://gl.wikipedia.org/wiki?curid=22739", "title": "Sintagma preposicional", "text": "O sintagma preposicional (SP) est\u00e1 constitu\u00eddo por unha preposici\u00f3n que funciona como eixo sint\u00e1ctico e de translaci\u00f3n e un sintagma nominal que resulta transferido\nRealizando an\u00e1lise sint\u00e1ctica a preposici\u00f3n \u00e9 denominada ligaz\u00f3n e o sintagma nominal termo.\nO sintagma preposicional desenvolve as funci\u00f3ns sint\u00e1cticas seguintes:"}
{"id": "22742", "revid": "56817", "url": "https://gl.wikipedia.org/wiki?curid=22742", "title": "Nexo", "text": "Habitualmente denom\u00ednase nexo a aquelas palabras cuxa funci\u00f3n sint\u00e1ctica \u00fanica e exclusiva \u00e9 unir unhas palabras, sintagmas, frases, cl\u00e1usulas ou oraci\u00f3ns con outras, ben nun plano de igualdade (nexos coordinantes) ben nun plano de importancia superior ou dominio da primeira palabra sobre a seguinte unida a ela despois do nexo (nexos subordinantes).\nOs nexos pertencen en xeral a distintas clases de palabras: preposici\u00f3ns, conxunci\u00f3ns e locuci\u00f3ns conxuntivas poden considerarse nexos puros; os relativos e adverbios relativos son palabras ou grupos de palabras que poden funcionar como nexos pero que pos\u00faen outras funci\u00f3ns. Por outra banda, os marcadores do discurso ou procesadores textuais unen textos mediante relaci\u00f3ns l\u00f3xicas e non soamente palabras, sintagmas ou oraci\u00f3ns e son estudados pola ling\u00fc\u00edstica textual."}
{"id": "22744", "revid": "56817", "url": "https://gl.wikipedia.org/wiki?curid=22744", "title": "Marcador do discurso", "text": "Os marcadores do discurso, tam\u00e9n chamados \"ligaz\u00f3ns extraoracionais\" ou \"conectores argumentativos\", \"extraoracionais\", \"procesadores textuais\" etc., son unidades ling\u00fc\u00edsticas invariables que non exercen unha funci\u00f3n sint\u00e1ctica no marco da predicaci\u00f3n oracional. Son, pois, elementos marxinais. Pos\u00faen un cometido coincidente no discurso: o de guiar, de acordo coas s\u00faas distintas propiedades morfosint\u00e1cticas, sem\u00e1nticas e pragm\u00e1ticas, as inferencias que se realizan na comunicaci\u00f3n.\nCaracter\u00edsticas.\nGili Gaya sinalaba xa algunhas das caracter\u00edsticas propias destas part\u00edculas:\nFunci\u00f3n.\nQue son invariables, pode verse en que non \u00e9 o mesmo dicir \"Luc\u00eda est\u00e1 lesionada e, por conseguinte, non pode xogar\" ca \"Luc\u00eda est\u00e1 lesionada e, por este motivo, non pode xogar\", xa que \"por conseguinte\" non desempe\u00f1a funci\u00f3n sint\u00e1ctica ningunha nin admite flexi\u00f3n (\"*por conseguintes\") nin complementos, cousa que si pode facer \"por este motivo\", que admite plural ou pode reformularse con complementos \"ata por estes pequenos motivos\". En consecuencia, non pode dicirse que \"por este motivo\" e expresi\u00f3ns semellantes sexan verdadeiros marcadores do discurso.\nAgora ben, os marcadores do discurso poden aparecer desempe\u00f1ando funci\u00f3ns sint\u00e1cticas, pero xa non como marcadores do discurso: \"Fareino ben / Ben, fareino. Fareino en calquera caso / En calquera caso, fareino. Non ten por que responder as\u00ed / As\u00ed, non ten por que responder. D\u00edxoo nunha palabra / Nunha palabra, d\u00edxoo.\"\nOs marcadores do discurso difer\u00e9ncianse das conxunci\u00f3ns en que non sempre se sit\u00faan ao principio do texto, sen\u00f3n que pos\u00faen unha maior mobilidade, inda que moitos deles se sit\u00faan al\u00ed obrigatoriamente. Por outra banda, non admiten negaci\u00f3n, nin -entre si- coordinaci\u00f3n: \"*bo e xa que logo\", a\u00ednda que poden coordinarse con sintagmas situados en inciso no caso de que sexan adverbios marcadores: \"A cultura \u00e9 ademais, e sobre todo, actualidade\". \"De feito, e malia que se ver\u00edan infinidade de veces, nunca se referir\u00edan a aquel feito sobrenatural\".\nTipolox\u00eda.\nMar\u00eda Antonia Mart\u00edn e Jos\u00e9 Portol\u00e9s distinguen cinco tipos de marcadores discursivos, cada un cos seus diversos subtipos:"}
{"id": "22745", "revid": "22570", "url": "https://gl.wikipedia.org/wiki?curid=22745", "title": "Estruturador da informaci\u00f3n", "text": "Un dos marcadores do discurso xunto cos conectores, reformuladores, operadores argumentativos, e marcadores conversacionais. Serven para desenvolver a informaci\u00f3n contida nun discurso e poden ser:\nHai de tres tipos:\nAlg\u00fans ordenadores, se van en incisos, aprox\u00edmanse aos digresores, como \u00e9 o caso de \"por outra banda\", \"doutra banda\" e \"polo demais\".\n\"\"Pola s\u00faa banda\" carece de marcador de apertura e non se atopa totalmente gramaticalizado como tal.\nO marcador de pechadura \"polo demais\" xerarquiza o seu membro como de menor importancia c\u00f3s anteriores.\n\"En parte\" rep\u00edtese no discurso como marcador de apertura, o primeiro, e de continuidade, o segundo.\n\"De igual modo/forma/xeito/sorte\"\" est\u00e1n tam\u00e9n pouco gramaticalizados."}
{"id": "22746", "revid": "56817", "url": "https://gl.wikipedia.org/wiki?curid=22746", "title": "Conector (gram\u00e1tica)", "text": "En gram\u00e1tica, un conector \u00e9 un marcador do discurso xunto cos estruturadores da informaci\u00f3n, reformuladores, operadores argumentativos, e marcadores conversacionais.\nSon uns marcadores discursivos que vinculan sem\u00e1ntica- e pragmaticamente un membro do discurso con outro anterior. \u00c1s veces, o primeiro membro pode ser situacional ou contextual, impl\u00edcito. Un neno pode mostrarlle a outro o seu coche de xoguete e dicirlle \"Ademais, ten sirena\"."}
{"id": "22747", "revid": "22570", "url": "https://gl.wikipedia.org/wiki?curid=22747", "title": "Reformulador", "text": "Os reformuladores son uns dos marcadores do discurso xunto cos estruturadores da informaci\u00f3n, conectores, operadores argumentativos, e marcadores conversacionais.\nSon marcadores que presentan o membro do discurso que introducen como unha nova formulaci\u00f3n dun membro anterior."}
{"id": "22748", "revid": "23204", "url": "https://gl.wikipedia.org/wiki?curid=22748", "title": "Operador argumentativo", "text": "Os operadores argumentativos son uns dos marcadores do discurso xunto cos estruturadores da informaci\u00f3n, conectores, reformuladores, e marcadores conversacionais. Ch\u00e1manse as\u00ed aqueles marcadores que polo seu significado condicionan as posibilidades argumentativas do membro do discurso en que se incl\u00faen, pero sen relacionalo con outro membro anterior\". Poden ser:"}
{"id": "22749", "revid": "22570", "url": "https://gl.wikipedia.org/wiki?curid=22749", "title": "Marcador conversacional", "text": "Os marcadores conversacionais son uns dos marcadores do discurso xunto cos estruturadores da informaci\u00f3n, conectores, reformuladores, e operadores argumentativos. Dist\u00ednguense dos marcadores da lingua escrita en que \u00e1 s\u00faa funci\u00f3n 'informativa' ou 'transaccional' suman outra funci\u00f3n 'interactiva' ou 'interaccional' orientada cara ao interlocutor. Na conversa hai, pois, que distinguir 'modalidades' fronte a 'contidos proposicionais', ou, na terminolox\u00eda dos chamados 'actos de fala', a forza ilocutiva dos contidos locutivos. Dous grandes tipos de modalidade establecen os autores:\nOs seus marcadores son do tipo de \"en efecto\", \"polo visto\"...\nOs seus marcadores son do tipo de \"bo\", \"ben\"...\nExemplos: \"bo\", \"ben\"; \"vale\", \"de acordo\", \"abof\u00e9\", \"claro\", \"xaora\", \"perfectamente\", \"cabalmente\". Non son marcadores do discurso expresi\u00f3ns como \"ve\u00f1a\", \"en absoluto\", \"nin falar\" etc..."}
{"id": "22750", "revid": "736", "url": "https://gl.wikipedia.org/wiki?curid=22750", "title": "Bonifacio I", "text": ""}
{"id": "22751", "revid": "88215", "url": "https://gl.wikipedia.org/wiki?curid=22751", "title": "Dragan D\u017eaji\u0107", "text": "Dragan D\u017eaji\u0107 (en serbio cir\u00edlico: \"\u0414\u0440\u0430\u0433\u0430\u043d \u040f\u0430\u0458\u0438\u045b\"), nado o 30 de maio de 1946 en Ub, Iugoslavia, \u00e9 un exfutbolista internacional iugoslavo, de orixe serbio. Xogaba na posici\u00f3n de extremo esquerdo e est\u00e1 considerado como un dos mellores futbolistas iugoslavos da historia. A s\u00faa carreira transcorreu entre 1961 e 1978, e de xeito case \u00edntegro no Estrela Vermella de Belgrado.\nTraxectoria.\nD\u017eaji\u0107 naceu nunha pequena vila chamada Ub o 30 de maio de 1946, preto da cidade de Belgrado. Desenvolveu case toda a s\u00faa carreira deportiva no Estrela Vermella de Belgrado, salvo dous anos, entre 1975 e 1977 que xogou no Bastia, en Francia. Co Estrela Vermella anotou 155 goles e conquistou cinco veces a Primeira Liga, entre outros t\u00edtulos. Co Bastia anotou 31 goles na liga francesa.\nInternacionalmente debuta o 17 de xu\u00f1o de 1964 coa selecci\u00f3n de Iugoslavia, nun encontro contra Roman\u00eda. En total disputou un total de 85 encontros internacionais, anotando 23 goles. Despois do seu retiro chegou a ser adestrador e presidente do Estrela Vermella, posto \u00f3 que renunciou en 2004 por motivos de sa\u00fade.\nD\u017eaji\u0107 consid\u00e9rase coma un dos mellores extremos da historia, reunindo t\u00f3dalas cualidades requiridas a un xogador nesa posici\u00f3n, destacando polo seu caneo, velocidade, bo disparo a porta e por riba de todo, polos seus abraiantes centros. Non menos abraiante era a s\u00faa habilidade a bal\u00f3n parado, sendo un aut\u00e9ntico mestre nos lanzamentos de falta e nos lanzamentos de c\u00f3rner directo."}
{"id": "22752", "revid": "1822", "url": "https://gl.wikipedia.org/wiki?curid=22752", "title": "Xerarqu\u00eda de memoria", "text": "Co\u00f1\u00e9cese como xerarqu\u00eda de memoria \u00e1 organizaci\u00f3n piramidal da memoria en niveis que te\u00f1en os ordenadores. O seu obxectivo \u00e9 acadar o rendemento dunha memoria de gran velocidade \u00f3 custo dunha memoria de baixa velocidade.\nNormalmente componse de:"}
{"id": "22754", "revid": "839", "url": "https://gl.wikipedia.org/wiki?curid=22754", "title": "M\u00fcnchen", "text": ""}
{"id": "22755", "revid": "89787", "url": "https://gl.wikipedia.org/wiki?curid=22755", "title": "Francis Drake", "text": "Francis Drake, nado en Cronwdale en 1543 e finado en Portobelo (Panam\u00e1) o 28 de xaneiro de 1596, foi un corsario ingl\u00e9s e vicealmirante da Royal Navy brit\u00e1nica.\nTraxectoria.\nPrimeiros anos.\nSir Francis Drake naceu en Tavistock, Devon, fillo de Edmund Drake e a s\u00faa muller (de nome desco\u00f1ecido), que foron granxeiros protestantes. Durante a revolta cat\u00f3lica de 1549 a familia viuse forzada a abandonar Kent. \u00c1 idade de 13 anos, Francis sa\u00edu ao mar nun cargueiro e converteuse en capit\u00e1n \u00e1 idade de 20 anos.\nViaxes.\nAos 23 anos, Drake realizou a primeira das s\u00faas viaxes polo Novo Mundo, coa axuda da familia Hawkins de Plymouth, en compa\u00f1a do seu primo segundo, John Hawkins. Xuntos, Hawkins e Drake, fixeron a primeira expedici\u00f3n inglesa para comerciar con escravos. A pesar de existir unha tregua formal entre ambas as coroas de Espa\u00f1a e Inglaterra, durante aquela \u00e9poca os incidentes armados entre ambas as potencias mari\u00f1as fix\u00e9ronse m\u00e1is violentos e frecuentes, ata que finalmente desembocaron no desastre ingl\u00e9s de San Juan de Ul\u00faa (1568), cando a frota ao mando de Hawkins e de Drake foi atacada pola frota espa\u00f1ola en Nueva Espa\u00f1a, nun ataque sorpresa cando d\u00edas antes se declarara unha tregua. Este feito case lle custa a vida ao propio Drake. Dende ese d\u00eda Drake estivo en guerra co Imperio Espa\u00f1ol para o resto da s\u00faa vida. Os espa\u00f1ois consider\u00e1bano un pirata, os ingleses dic\u00edan que era un mari\u00f1eiro.\nAcompa\u00f1ado, segundo conta a lenda, dunha tripulaci\u00f3n formada por franceses e escravos africanos, conseguiu unha inmensa fortuna en ouro, pero, como o propio Drake contaba, tivo que deixar atr\u00e1s un importante bot\u00edn en prata xa que era demasiado pesado para levalo a Inglaterra. Durante esta expedici\u00f3n a Nombre de Dios, Drake subiu a unha inmensa \u00e1rbore no istmo das monta\u00f1as de Panam\u00e1 e as\u00ed converteuse no primeiro ingl\u00e9s en ver o oc\u00e9ano Pac\u00edfico.\nCando Drake volveu a Inglaterra o 9 de agosto do 1573, os escasos 30 mari\u00f1eiros que volveron xunto a el eran todos ricos de por vida. A Ra\u00ed\u00f1a Isabel que patrocinaba as s\u00faas expedici\u00f3ns e incursi\u00f3ns asinara unha tregua temporal polo que non pod\u00eda reco\u00f1ecer oficialmente os actos de Drake.\nEstreito de Magalh\u00e3es.\nDrake foi o primeiro ingl\u00e9s en cruzar o estreito de Magalh\u00e3es, en dar a volta ao mundo (1580). A ra\u00edz disto iniciou unha campa\u00f1a propagand\u00edstica para facer ver que el fora o primeiro home en circunnavegar a Terra, ignorando por completo que o espa\u00f1ol Juan Sebasti\u00e1n Elcano lograra a faza\u00f1a (inconclusa por Fern\u00e3o de Magalh\u00e3es) case 60 anos antes. Pretendeu tam\u00e9n ser o primeiro en descubrir que Tierra del Fuego non era parte do continente sen\u00f3n un arquip\u00e9lago, pero numerosos documentos de navegantes espa\u00f1ois proban que esta foi s\u00f3 outra das s\u00faas eg\u00f3latras pretensi\u00f3ns, xa que o explorador espa\u00f1ol Francisco de Hoces descubrira o estreito chamado Mar de Hoces moito antes en 1525.\nTras as s\u00faas longas viaxes e un bot\u00edn que como contaba Drake pod\u00eda chegar aos 25 barcos, dedicouse \u00e1 pirater\u00eda nas Antillas e a s\u00faa volta a Inglaterra atacou e saqueou C\u00e1diz en 1587, destru\u00edndo m\u00e1is de 30 barcos destinados \u00e1 Armada Invencible. Isto retardou os plans de invasi\u00f3n de Inglaterra un ano m\u00e1is. Polos seus logros foi nomeado Vicealmirante pola ra\u00ed\u00f1a Isabel I, que mentres afirmaba ante os embaixadores espa\u00f1ois non ter nada que ver coa pirater\u00eda, segu\u00eda financiando discreta e xenerosamente as campa\u00f1as de Drake.\nFrancis Drake loitou contra a Armada Invencible que intentaba invadir Inglaterra no 1588. A pesar de que finalmente Drake se retirou da loita, unha lenda inglesa conta que Drake xogaba \u00f3s birlos en Plymouth cando recibiu noticias de que a frota espa\u00f1ola se acercaba, ao cal respondeu que primeiro terminar\u00eda a partida e despois derrotar\u00eda os espa\u00f1ois.\nEn Galicia e Portugal.\nNa viaxe a Portugal para liberala da ocupaci\u00f3n, Drake desembarcou e saqueou A Coru\u00f1a en maio de 1589 e s\u00e1bese que despois o corsario ingl\u00e9s desembarcou nas Illas C\u00edes o 29 de xu\u00f1o de 1589. Fracasou en iniciar a revolta dos portugueses contra Filipe II de Espa\u00f1a. Ao non conseguir ocupar Lisboa, Drake embarcouse nunha longa e desastrosa campa\u00f1a contra a Am\u00e9rica Espa\u00f1ola, na que sofre varias derrotas consecutivas. Cando cumpre co encargo de atacar Porto Rico, os artilleiros espa\u00f1ois do castelo de \"El Morro\" alcanzaron a ponte do seu barco, a\u00ednda que Drake sobreviviu. Pouco despois, atacou de novo San Xo\u00e1n, e volveu sa\u00edr derrotado. Ante as grandes perdas econ\u00f3micas e humanas da s\u00faa campa\u00f1a contra os portos fortificados espa\u00f1ois, probou sorte coas poboaci\u00f3ns desprotexidas. Finalmente morreu de disenter\u00eda.\nExisten historiadores que soste\u00f1en que en realidade Drake foi envelenado por alg\u00fan dos seus homes. A s\u00faa tripulaci\u00f3n saqueou e queimou a indefensa cidade de Portobelo na s\u00faa honra. Tras a s\u00faa morte, as camp\u00e1s das igrexas de Castela repenicaron como s\u00edmbolo de celebraci\u00f3n. Miguel de Cervantes e Francisco de Quevedo dedicaron versos \u00e1 morte do m\u00e1is innobre inimigo de Filipe II.\nCasa natal.\nA casa onde naceu e viviu ata aventurarse polos mares enc\u00f3ntrase actualmente ao bordo dunha estrada secundaria a uns cen quil\u00f3metros ao oeste de Londres. Hoxe est\u00e1 convertida nunha hostaler\u00eda."}
{"id": "22757", "revid": "12452", "url": "https://gl.wikipedia.org/wiki?curid=22757", "title": "Monegros", "text": ""}
{"id": "22758", "revid": "1888", "url": "https://gl.wikipedia.org/wiki?curid=22758", "title": "Elecci\u00f3ns municipais no Barco de Valdeorras", "text": "Estes foron os resultados das elecci\u00f3ns municipais no concello do Barco de Valdeorras dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas no Barco de Valdeorras desde a aprobaci\u00f3n da Constituci\u00f3n de 1978."}
{"id": "22760", "revid": "103786", "url": "https://gl.wikipedia.org/wiki?curid=22760", "title": "Elecci\u00f3ns municipais en Barreiros", "text": "Estes foron os resultados das elecci\u00f3ns municipais no concello de Barreiros dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Barreiros desde a aprobaci\u00f3n da Constituci\u00f3n de 1978."}
{"id": "22761", "revid": "103786", "url": "https://gl.wikipedia.org/wiki?curid=22761", "title": "Elecci\u00f3ns municipais en Barro", "text": "Estes foron os resultados das elecci\u00f3ns municipais no concello de Barro dende 1979. \nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Barro desde a aprobaci\u00f3n da Constituci\u00f3n de 1978."}
{"id": "22763", "revid": "85894", "url": "https://gl.wikipedia.org/wiki?curid=22763", "title": "Elecci\u00f3ns municipais en Ba\u00f1os de Molgas", "text": "Estes foron os resultados das elecci\u00f3ns municipais no concello de Ba\u00f1os de Molgas dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Ba\u00f1os de Molgas desde a aprobaci\u00f3n da Constituci\u00f3n de 1978."}
{"id": "22765", "revid": "89787", "url": "https://gl.wikipedia.org/wiki?curid=22765", "title": "Elecci\u00f3ns municipais en Beade", "text": "Estes foron os resultados das elecci\u00f3ns municipais no concello de Beade dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Beade desde a aprobaci\u00f3n da Constituci\u00f3n de 1978."}
{"id": "22766", "revid": "89787", "url": "https://gl.wikipedia.org/wiki?curid=22766", "title": "Elecci\u00f3ns municipais en Beariz", "text": "Estes foron os resultados das elecci\u00f3ns municipais no concello de Beariz dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Beariz desde a aprobaci\u00f3n da Constituci\u00f3n de 1978."}
{"id": "22767", "revid": "103786", "url": "https://gl.wikipedia.org/wiki?curid=22767", "title": "Elecci\u00f3ns municipais en Becerre\u00e1", "text": "Estes foron os resultados das elecci\u00f3ns municipais no concello de Becerre\u00e1 dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Becerre\u00e1 desde a aprobaci\u00f3n da Constituci\u00f3n de 1978."}
{"id": "22768", "revid": "103786", "url": "https://gl.wikipedia.org/wiki?curid=22768", "title": "Elecci\u00f3ns municipais en Begonte", "text": "Estes foron os resultados das elecci\u00f3ns municipais no concello de Begonte dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Begonte desde a aprobaci\u00f3n da Constituci\u00f3n de 1978."}
{"id": "22769", "revid": "103786", "url": "https://gl.wikipedia.org/wiki?curid=22769", "title": "Elecci\u00f3ns municipais en Bueu", "text": "Estes foron os resultados das elecci\u00f3ns municipais no concello de Bueu dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Bueu desde a aprobaci\u00f3n da Constituci\u00f3n de 1978."}
{"id": "22770", "revid": "103786", "url": "https://gl.wikipedia.org/wiki?curid=22770", "title": "Elecci\u00f3ns municipais en Caldas de Reis", "text": "Estes foron os resultados das elecci\u00f3ns municipais no concello de Caldas de Reis dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Caldas de Reis desde a aprobaci\u00f3n da Constituci\u00f3n de 1978."}
{"id": "22771", "revid": "103786", "url": "https://gl.wikipedia.org/wiki?curid=22771", "title": "Elecci\u00f3ns municipais en Cambados", "text": "Estes foron os resultados das elecci\u00f3ns municipais no concello de Cambados dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cambados desde a aprobaci\u00f3n da Constituci\u00f3n de 1978."}
{"id": "22773", "revid": "103786", "url": "https://gl.wikipedia.org/wiki?curid=22773", "title": "Elecci\u00f3ns municipais en Campo Lameiro", "text": "Estes foron os resultados das elecci\u00f3ns municipais no concello de Campo Lameiro dende 1979. \nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Campo Lameiro desde a aprobaci\u00f3n da Constituci\u00f3n de 1978."}
{"id": "22775", "revid": "103786", "url": "https://gl.wikipedia.org/wiki?curid=22775", "title": "Elecci\u00f3ns municipais en Cangas", "text": "Estes foron os resultados das elecci\u00f3ns municipais no concello de Cangas dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Cangas desde a aprobaci\u00f3n da Constituci\u00f3n de 1978."}
{"id": "22777", "revid": "103786", "url": "https://gl.wikipedia.org/wiki?curid=22777", "title": "Elecci\u00f3ns municipais en Ferrol", "text": "Corporaci\u00f3ns democr\u00e1ticas en Ferrol desde a aprobaci\u00f3n da Constituci\u00f3n de 1978.\nCandidaturas: PP: Xos\u00e9 Manuel Rey \u2022 Ferrol en Com\u00fan: Jorge Su\u00e1rez \u2022 PSOE: \u00c1ngel Mato \u2022 BNG: Iv\u00e1n Rivas \u2022 C's: \u2022 Xuntos Act\u00faa: Carlos del R\u00edo.\nCandidaturas: Antonio Iv\u00e1n Rivas Rico (BNG) \u2022 Mar\u00eda del Carmen Rodr\u00edguez Sab\u00edn (CCD) \u2022 \u00c1ngel Mato Escalona (PSdeG-PSOE) \u2022 Iolanda Teixeiro Rei (LGD) \u2022 Jos\u00e9 Manuel Rey Varela (PP) \u2022 Jos\u00e9 Enrique Fern\u00e1ndez del Campo Carre\u00f1o (VOX) \u2022 Jorge Su\u00e1rez Fern\u00e1ndez (FeC) \u2022 Aitor Cordero Bayolo (PODEMOS-AV)."}
{"id": "22778", "revid": "98629", "url": "https://gl.wikipedia.org/wiki?curid=22778", "title": "Elecci\u00f3ns municipais en Lugo", "text": "Estes foron os resultados das elecci\u00f3ns municipais no concello de Lugo dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Lugo desde a aprobaci\u00f3n da Constituci\u00f3n de 1978.\nParticipaci\u00f3n.\nAs\u00ed foi a participaci\u00f3n en todos os procesos electorais."}
{"id": "22779", "revid": "85894", "url": "https://gl.wikipedia.org/wiki?curid=22779", "title": "Elecci\u00f3ns municipais en Ourense", "text": "Estes foron os resultados das elecci\u00f3ns municipais no concello de Ourense dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Ourense desde a aprobaci\u00f3n da Constituci\u00f3n de 1978.\nElecci\u00f3ns ano a ano.\n1979.\nAos primeiros comicios democr\u00e1ticos present\u00e1ronse oito forzas pol\u00edticas. A vencedora foi a Uni\u00f3n de Centro Democr\u00e1tico, cun 32,22% dos votos, e 9 concelleiros. \u00c1 fronte deles estaba o enxe\u00f1eiro Jos\u00e9 Luis L\u00f3pez Iglesias, que acabar\u00eda sendo o alcalde, e como n\u00famero 5 \u00eda Victorino N\u00fa\u00f1ez. En segunda posici\u00f3n quedou a Coalici\u00f3n Democr\u00e1tica, cun 20,34% dos votos e 5 concelleiros. A candidatura popular estaba encabezada polo home de prol local Celso V\u00e1zquez-Gul\u00edas, e nela figuraba tam\u00e9n, como n\u00famero 5, \u00c1ngel Villanueva Cend\u00f3n. En terceira posici\u00f3n figurou o Partido Socialista Obrero Espa\u00f1ol, co 17,98% dos votos e tam\u00e9n 5 concelleiros. A candidatura estaba liderada polo mestre Manuel Sueiro e como n\u00famero 3 figuraba Manuel Veiga Pombo..\nTam\u00e9n foron elixidos concelleiros do Partido Comunista de Galicia, do BNPG e dunha candidatura de independentes, chamada Independientes Saa-Carvajales. O PCG obtivo un 9,08% dos votos e dous concelleiros, liderados polo m\u00e9dico Manuel Pe\u00f1a Rey. A candidatura nacionalista obtivo o 8,99% dos votos e 2 concelleiros, e estaba encabezada por Norberto Tabar\u00e9s. O l\u00edder dos independentes (6,86% e 2 concelleiros) era Adolfo Saa, mestre, e foi a \u00fanica candidatura que apoiou a investidura de L\u00f3pez Iglesias.\nAdemais, present\u00e1ronse o Partido Socialista Obrero Espa\u00f1ol (Hist\u00f3rico), encabezado polo l\u00edder veci\u00f1al Manuel Villar, que obtivo un 3,76% e mais o Movemento Comunista de Galicia, do profesor Enrique Pujales, que obtivo o 0,77% dos sufraxios. Ningunha destas formaci\u00f3ns conseguiu representaci\u00f3n."}
{"id": "22780", "revid": "103786", "url": "https://gl.wikipedia.org/wiki?curid=22780", "title": "Elecci\u00f3ns municipais en Pontevedra", "text": "Estes foron os resultados das elecci\u00f3ns municipais no concello de Pontevedra dende 1979.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas en Pontevedra desde a aprobaci\u00f3n da constituci\u00f3n espa\u00f1ola de 1978."}
{"id": "22784", "revid": "1131", "url": "https://gl.wikipedia.org/wiki?curid=22784", "title": "Gonzalo Navaza", "text": "Gonzalo Ram\u00f3n Navaza Blanco, nado en Lal\u00edn o 28 de febreiro de 1957, \u00e9 un escritor galego, tradutor, estudoso da toponimia, actor de teatro e profesor titular de literatura na Universidade de Vigo. Actualmente vive en Peitieiros (Gondomar).\nTraxectoria.\n\u00c9 o menor de once irm\u00e1ns, entre eles Xavier e Lu\u00eds. En 1983 tivo que facer o servizo militar, tendo como destinos Figueres e Berga, en Catalu\u00f1a.\nComo escritor ten cultivado diversos x\u00e9neros. Dirixiu a elaboraci\u00f3n dos dicionarios de galego de Edici\u00f3ns Xerais de Galicia no ano 1988, chegando a crear o m\u00e1is vendido da historia do galego, \"O pequeno Xerais\".\nO seu labor de investigador da toponimia callou na publicaci\u00f3n de \"Fitotoponimia galega\", un voluminoso volume editado pola Fundaci\u00f3n Pedro Barri\u00e9 de la Maza onde analiza os top\u00f3nimos do sueste galego procedentes de nomes de plantas. Neste campo de traballo tam\u00e9n desenvolve a s\u00faa actividade na Asociaci\u00f3n Galega de Onom\u00e1stica (AGOn), onde xa colaborou na organizaci\u00f3n de dous congresos internacionais) e na Comisi\u00f3n de Toponimia, encargada oficialmente pola Xunta de Galicia de fixar as formas escritas dos top\u00f3nimos de Galicia. Como docente, impartiu cursos de galego para emigrantes en Basilea e de lingua e literatura galegas en Salvador na Universidade Federal da Bahia (Brasil), e na actualidade \u00e9 profesor na Facultade de Filolox\u00eda e Traduci\u00f3n da Universidade de Vigo.\nEn 1997 tivo un grave accidente de tr\u00e1fico que o fixo estar un mes en coma e, posteriormente, sete meses hospitalizado en cama. Co trauma do accidente a\u00ednda fresco na retina e na mente, Gonzalo Navaza recibiu numerosos premios.\nNo ano 2012 incorporouse \u00e1 Real Academia Galega como acad\u00e9mico correspondente. En 2021 foi escollido acad\u00e9mico de n\u00famero da RAG, ingresando o 5 de novembro de 2022 coa lectura do discurso \"Nomes de persoa na toponimia de Lal\u00edn\", respondido por Ant\u00f3n Santamarina.\nForma parte do grupo de traballo que desenvolve o Paradigma da Continuidade Paleol\u00edtica para as orixes das linguas indoeuropeas."}
{"id": "22785", "revid": "98629", "url": "https://gl.wikipedia.org/wiki?curid=22785", "title": "A Clockwork Orange (filme)", "text": "A Clockwork Orange (A laranxa mec\u00e1nica) \u00e9 un filme anglo-estadounidense dirixido, producido e escrito por Stanley Kubrick e estreado en 1971. Bas\u00e9ase na novela \"A Clockwork Orange\" de Anthony Burgess.\nConta a historia de Alex, un mozo violento cuxas \u00fanicas distracci\u00f3ns son a violaci\u00f3n, a \"ultraviolencia\" e Ludwig van Beethoven. As violentas imaxes da pel\u00edcula e unha desgraciada serie de actos vand\u00e1licos fixeron que Kubrick presionase \u00e1 distribuidora para retirar a pel\u00edcula dos cines brit\u00e1nicos. As ameazas que recibiu fixeron que o director se reclu\u00edse a\u00ednda m\u00e1is na s\u00faa mansi\u00f3n de Londres, xa que trala s\u00faa anterior pel\u00edcula, Dr. Strangelove, abandonara os EUA e marchase vivir \u00f3 Reino Unido.\nO filme de Kubrick tentaba ser un canto en contra da violencia. Por\u00e9n, foi interpretado de xeito contrario, e algunha das desagradables escenas do filme mesmo foron reproducidas pola mocidade brit\u00e1nica.\nSinopse.\nNunha Gran Breta\u00f1a futurista, \u00c1lex, o adolescente protagonista do filme, ded\u00edcase, xunto cos seus amigos, \u00e1 ultraviolencia (bouras, abusos, violaci\u00f3ns e humillaci\u00f3ns contra os m\u00e1is febles, e pelexas con outros grupos de adolescentes). \u00c9 afeccionado \u00e1s drogas e, sobre todo, \u00e1 m\u00fasica de Ludwig van Beethoven.\n\u00c1lex persuade aos seus amigos a atacar unha mansi\u00f3n particular onde vive un escritor coa s\u00faa muller. \u00c1lex viola a esposa diante do seu marido.\nDespois dunha loita polo liderado do grupo, \u00c1lex, traizoado polos seus compa\u00f1eiros mentres atacan a casa dunha muller a cal acaba asasinando, \u00e9 golpeado cunha botella de leite por un dos seus amigos e fica a merc\u00e9 da polic\u00eda, que non tarda en chegar.\n\u00c9 encarcerado nunha cadea brutal, e, co fin de acurtar a condena, pres\u00e9ntase voluntario para someterse ao tratamento Ludovico, de car\u00e1cter experimental. Consiste en ver filmes moi violentos acompa\u00f1ados de m\u00fasica de Beethoven, mentres \u00e9 drogado con substancias que lle xeran efectos noxentos. Deste xeito tr\u00e1tase de condicionar a s\u00faa resposta perante a violencia.\nAo rematar o programa, a s\u00faa antiga vida quedou totalmente destru\u00edda e el rexeita a violencia. Os seus pais rex\u00e9itano, os seus antigos compa\u00f1eiros son axentes das forzas da orde, e unha antiga v\u00edtima secu\u00e9strao e tort\u00farao obrig\u00e1ndoo a escoitar a novena sinfon\u00eda de Beethoven. A antiga v\u00edtima busca provocarlle un sufrimento abondo para desexar suicidarse. Deste xeito o \"tratamento Ludovico\" ser\u00eda absolutamente rexeitado pola opini\u00f3n p\u00fablica e o goberno ficar\u00eda desacreditado, obxectivo que persegue o secuestrador, amais da simple vinganza.\nEfectivamente, \u00c1lex intenta suicidarse sen \u00e9xito, mais logrou liberarse dos efectos do \"tratamento Ludovico\". Despois diso, o Ministro do Interior vis\u00edtao e desc\u00falpase polos efectos do tratamento, coa xustificaci\u00f3n de que s\u00f3 segu\u00eda recomendaci\u00f3ns do seu equipo."}
{"id": "22786", "revid": "709", "url": "https://gl.wikipedia.org/wiki?curid=22786", "title": "A laranxa mec\u00e1nica", "text": ""}
{"id": "22787", "revid": "98629", "url": "https://gl.wikipedia.org/wiki?curid=22787", "title": "Memoria principal", "text": "A memoria principal son circu\u00edtos integrados capaces de almacenar informaci\u00f3n dixital, \u00f3s que te\u00f1en acceso o microprocesador do equipo de computaci\u00f3n. Pos\u00faen unha menor capacidade de almacenaxe que a memoria secundaria, pero unha velocidade mill\u00f3ns de veces superior. Nos ordenadores son empregados dous tipos destes dispositivos:"}
{"id": "22789", "revid": "23204", "url": "https://gl.wikipedia.org/wiki?curid=22789", "title": "Castro (poboado)", "text": "Un castro (do lat\u00edn: \"castrum\") \u00e9 un tipo de poboado fortificado que se espallou principalmente por Europa entre a Idade de Bronce e a de Ferro, que subsistiu ata a Idade Media. Concretamente na Pen\u00ednsula Ib\u00e9rica destaca este tipo de asentamento no noroeste, onde pola s\u00faa concentraci\u00f3n \u00e9 un elemento definitorio da cultura prerromana co\u00f1ec\u00e9ndose co nome de Cultura castrexa, a\u00ednda que os castros seguiron a ser habitados ata ben entrada a Idade Media. Existen, por\u00e9n, castros (\"hillforts\") en toda a Europa atl\u00e1ntica, dende Finlandia ao Norte de Portugal pasando polas Illas Brit\u00e1nicas.\nCitania e cividade son sin\u00f3nimos de castro, a\u00ednda que en Portugal designan especialmente castros de maiores dimensi\u00f3ns e cun grao de desenvolvemento urban\u00edstico maior, en gran parte polo influxo da romanizaci\u00f3n.\nNon se sabe con exactitude o n\u00famero de castros que houbo en Galiza pero pode estimarse nun m\u00ednimo de 3.000 , a\u00ednda que non todos estaban ocupados \u00e1 vez e quizais houbo arredor de 1.500 na \u00e9poca de maior vitalidade, pero tan s\u00f3 hai uns 50 castros escavados arqueoloxicamente.\nTipolox\u00eda dos castros.\nSegundo a s\u00faa localizaci\u00f3n p\u00f3dense dividir en:\nConstit\u00faen o tipo m\u00e1is frecuente e caracter\u00edstico. Est\u00e1n situados en outeiros ou elevaci\u00f3ns prominentes, pero raras veces en cumios altos. Te\u00f1en planta circular ou ovalada e contan cunha ou varias murallas. Dous exemplos son o castro de Coa\u00f1a e o de Viladonga.\nSituados en zonas monta\u00f1osas altas. Local\u00edzanse nas ladeiras e te\u00f1en forma oval, con foxos artificiais polo lado superior e murallas ou terrapl\u00e9n cara ao val. Datan de \u00e9poca romana e est\u00e1n vinculados a explotaci\u00f3ns mineiras. Dous exemplos son os de Vilar no Courel e Xegunde na Fonsagrada.\nSon de planta variada, adapt\u00e1ndose ao terreo. As defensas naturais do lado do mar vense complementadas con murallas e foxos cara ao interior. Son moi abundantes e dous exemplos son os de Baro\u00f1a na Barbanza e Fazouro na Mari\u00f1a.\nO urbanismo dos castros.\nOs poboados castrexos acostuman erguerse en outeiros despexados, promontorios rochosos ou pen\u00ednsulas que se adentran no mar, o que facilita a visibilidade, a defensa e o dominio do contorno. O lugar do asentamento v\u00e9n dado tam\u00e9n en funci\u00f3n dos recursos naturais explotados polos moradores. Os castros contan cun recinto superior, a \"croa\", e unha serie de socalcos cara a abaixo onde se sit\u00faan as construci\u00f3ns. Cada unha destas secci\u00f3ns pode estar limitada por murallas, parapetos ou foxos. \u00c1s veces hai unha especie de engadidos, os antecastros, que tam\u00e9n se arrodean de murallas pero non albergan vivendas, polo que se sup\u00f3n que estaban destinados a animais ou hortos.\nDimensi\u00f3ns.\nNo actual territorio de Galicia os castros predominantes son os de tama\u00f1o pequeno e mediano, por\u00e9n hai un aumento no tama\u00f1o medio entre o norte, onde os castros non adoitan superar as 2 hect\u00e1reas: con exemplos como o Castro de Baro\u00f1a de 2,26 Ha ou as m\u00e1is de 3 Ha do Castro de Elvi\u00f1a, e o sur, onde mesmo existen castros de 20 ha, como o de Santa Trega xa pertencente ao momento final da cultura castrexa, ou o Castro de San Cibrao de Las de 9,5 Ha. No norte de Portugal at\u00f3panse os castros ou citan\u00edas de maiores dimensi\u00f3ns e dun proceso de romanizaci\u00f3n m\u00e1is avanzado: a Citania de Briteiros, a de Sanf\u00edns, ou Mozinho. Outros como o Castro do Vieito, son no entanto de tama\u00f1o medio.\nTodos estes datos deben ser valorados tendo en conta que a gran maior\u00eda dos castros do noroeste peninsular non foron obxecto de estudo, e aqueles que o foron foi de xeito parcial, o que loxicamente d\u00e1 resultados tam\u00e9n parciais.\nSistemas defensivos.\nOs castros adoitan ter unha \u00fanica entrada que tam\u00e9n ten a funci\u00f3n de impedir o paso. Nalg\u00fans casos \u00e9 un simple engrosamento nos remates da muralla; noutros, un entrepano da muralla supera ao outro formando un corredor estreito. Suponse que se fechaban con portas de madeira.\nAs defensas dos castros non parecen responder a necesidades b\u00e9licas sen\u00f3n de prestixio e de delimitaci\u00f3n simb\u00f3lica do espazo habitado. De feito, son poucas as armas que se te\u00f1en atopado. Ademais das defensas naturais, at\u00f3panse estruturadas de diversos tipos:\nO m\u00e1is habitual \u00e9 a ausencia de organizaci\u00f3n urban\u00edstica. No s\u00e9culo I d.C. aparecen agrupamentos de edificaci\u00f3ns (\"barrios\"), formados por varias construci\u00f3ns arrodeadas por un muro cunha soa abertura cara \u00e1 r\u00faa. P\u00f3dese tratar de unidades familiares nas que unha construci\u00f3n ser\u00eda a vivenda e as outras silos, cortes ou alpendres. As casas non comparten paredes medianeiras, sen\u00f3n que est\u00e1n separadas das demais, non se sabe se como reflexo da idiosincrasia desta cultura ou debido \u00e1s dificultades para o facer nas construci\u00f3ns circulares. Tampouco contan con xanelas.\nO piso das vivendas era de barro pisado. Con anterioridade aos s\u00e9culos II-III a.C. os muros constru\u00edanse maiormente de pallabarro, cun poste de madeira central; posteriormente usouse cachoter\u00eda en fiadas m\u00e1is ou menos horizontais (ou poligonais, nalg\u00fan caso). As cubertas fac\u00edanse de colmo reforzado con barro e suxeito por pesos ou posteriormente de tellas (t\u00e9gula e \u00edmbrice). A partir do s\u00e9culo I d.C., so a influencia romana, fanse m\u00e1is abundantes as plantas cadradas ou rectangulares. O elemento esencial dunha vivenda \u00e9 a lareira, que no cambio de Era situ\u00e1base no centro e estaba feita con laxes ou barro e a finais do s\u00e9culo I d.C. despr\u00e1zase cara a un lateral e faise, nalg\u00fans casos, con t\u00e9gulas.\nSosp\u00e9itase que alg\u00fans edificios grandes nos que un banco de pedra percorre o muro e nos que non se atopan restos de habitaci\u00f3n puideran ter sido recintos de reuni\u00f3n. T\u00e9\u00f1ense localizados tam\u00e9n fornos de cer\u00e1mica e alfares, preferentemente pr\u00f3ximos \u00e1s sa\u00eddas ou no exterior.\nCandidatura a patrimonio mundial.\nOs castros do Noroeste de Portugal e Galiza ser\u00e1n conxuntamente avaliados pola UNESCO para seren candidatos a patrimonio mundial."}
{"id": "22792", "revid": "709", "url": "https://gl.wikipedia.org/wiki?curid=22792", "title": "Kubrick", "text": ""}
{"id": "22793", "revid": "12452", "url": "https://gl.wikipedia.org/wiki?curid=22793", "title": "Oscars", "text": ""}
{"id": "22794", "revid": "35560", "url": "https://gl.wikipedia.org/wiki?curid=22794", "title": "BAFTA", "text": "A Asociaci\u00f3n da Academia de Cine e Televisi\u00f3n Brit\u00e1nica ou BAFTA \u00e9 unha organizaci\u00f3n que concede anualmente premios. Ao coincidiren moitos dos seus membros cos acad\u00e9micos con dereito a voto nos Oscar moitas veces as s\u00faas candidaturas son semellantes."}
{"id": "22796", "revid": "709", "url": "https://gl.wikipedia.org/wiki?curid=22796", "title": "Asociaci\u00f3n da Academia de Cine e Televisi\u00f3n Brit\u00e1nica", "text": ""}
{"id": "22805", "revid": "1131", "url": "https://gl.wikipedia.org/wiki?curid=22805", "title": "Boal", "text": "Boal, (na norma da ALLA para o eonaviego, \"Bual\", cooficialmente en castel\u00e1n, \"Boal\") \u00e9 un concello de Asturias. Limita ao norte col Franco e Coa\u00f1a, ao sur con Eilao, ao oeste con Castropol e o leste con Villai\u00f3n. O concello cobre unha superficie de 119\u00a0km\u00b2 e contaba cun total 2180 habitantes no ano 2005, o que d\u00e1 unha densidade de poboaci\u00f3n de 18,32 hab./km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira. O seu xentilicio \u00e9 boalense/-ensa, boal\u00e9s/-esa,"}
{"id": "22807", "revid": "98629", "url": "https://gl.wikipedia.org/wiki?curid=22807", "title": "Inecuaci\u00f3n", "text": "Unha inecuaci\u00f3n cunha inc\u00f3gnita \"x\" \u00e9 un problema representado nunha escrita do tipo \nformula_1\nExemplos:\nPropiedades.\nTeorema I: As eventuais soluci\u00f3ns dunha inecuaci\u00f3n non se alteran se sumamos ou restamos a ambos os dous membros unha mesma funci\u00f3n de x definida no dominio, ou se multiplicamos ou dividimos polo mesmo n\u00famero mentres que a funci\u00f3n sexa positiva.\nTeorema II: Se as funci\u00f3ns son non negativas en todo punto da inecuaci\u00f3n, poderemos elevar ambos os dous membros por un expo\u00f1ente e obter unha ecuaci\u00f3n equivalente \u00e1 primeira.\nTeorema III: Se as funci\u00f3ns non negativas son elevadas por un exponente s&lt;0 obteremos unha inecuaci\u00f3n oposta \u00e1 primeira, a cal conseguiremos simplemente invertendo o signo de comparaci\u00f3n.\nInecuaci\u00f3n de primeiro grao.\nChamamos inecuaci\u00f3n de primeiro grao a unha inecuacion do tipo\nformula_6/n"}
{"id": "22811", "revid": "25871", "url": "https://gl.wikipedia.org/wiki?curid=22811", "title": "Teres\u00f3polis", "text": "Teres\u00f3polis \u00e9 un municipio brasileiro do estado do R\u00edo de Xaneiro, situado nas monta\u00f1as da \"Rexi\u00f3n Serrana Fluminense\". Foi bautizado como homenaxe \u00e1 esposa do emperador Pedro II do Brasil, Teresa Cristina (\"Teres\u00f3polis\" = cidade de Teresa).\nA cidade alberga a sede dun importante parque nacional brasileiro, o \"Parque Nacional da Serra dos \u00d3rg\u00e3os\", que conserva restos da foresta tropical co\u00f1ecida como \"Mata Atl\u00e2ntica\". Tam\u00e9n alberga un parque estatal, o \"Parque Estatal dos Tr\u00eas Picos\", recentemente creado. \u00c9 unha cidade cercada por matas e por monta\u00f1as como o \"Dedo de Deus\", a \"Pedra do Sino\", a \"Agulla do Diabo\", a \"Pedra da Tartaruga\" e a \"Muller de Pedra\". Polas s\u00faas formaci\u00f3ns monta\u00f1osas, a cidade \u00e9 considerada a \"capital brasileira do alpinismo\".\nPolo seu clima agradable (tropical de altitude), a cidade foi escollida como sede de adestramento da Confederaci\u00f3n Brasileira de F\u00fatbol, estando o local de concentraci\u00f3n da Selecci\u00f3n Brasileira de F\u00fatbol situado nunha propiedade chamada \"Granxa Comary\".\nA econom\u00eda da cidade bas\u00e9ase principalmente para o turismo. A cidade ten un comercio diversificado e un sector hoteleiro desenvolvido. Forma parte tam\u00e9n do cinto verde do estado do R\u00edo de Xaneiro, rexi\u00f3n respons\u00e1bel pola produci\u00f3n da maior parte dos produtos hort\u00edcolas consumidos no estado. As principais industrias son as de roupas e de bebidas."}
{"id": "22812", "revid": "839", "url": "https://gl.wikipedia.org/wiki?curid=22812", "title": "Volc\u00e1n de Fuego", "text": "O Volc\u00e1n de Fuego \u00e9 un estratovolc\u00e1n situado entre os departamentos de Sacatep\u00e9quez, Escuintla e Chimaltenango, ao centro-sur de Guatemala.\nCaracter\u00edsticas.\nO Volc\u00e1n de Fuego ten unha altura de 3763 metros sobre o nivel do mar. Practicamente est\u00e1 sen vexetaci\u00f3n entre os 1300 e os 3750 metros, onde basicamente s\u00f3 se pode encontrar lava. O Volc\u00e1n de Fuego ten a forma dun cono que se alonga considerabelmente para o sur, formando o p\u00e9 do monte para a costa sur.\nEste \u00e9 un dos volc\u00e1ns m\u00e1is activos da Am\u00e9rica Central. As s\u00faas erupci\u00f3ns son violentas. \u00c9 probabelmente o volc\u00e1n m\u00e1is activo desde a Conquista. Xa o conquistador Pedro de Alvarado puido velo en erupci\u00f3n no ano 1524, segundo testemu\u00f1os contempor\u00e1neos. Entrou en erupci\u00f3n m\u00e1is de 60 veces desde 1524, a \u00faltima das cales data do 22 de abril de 2004. Esta condici\u00f3n mant\u00e9n en constante alerta as comunidades das s\u00faas abas.\nDurante o 1 e o 6 de xullo do 2004 unhas explosi\u00f3ns pequenas no Volc\u00e1n de Fuego produciron columnas de fume ao redor dun quil\u00f3metro sobre o volc\u00e1n. As avalanchas ocasionais de material volc\u00e1nico viaxaron baixo os barrancos que flanquean o volc\u00e1n."}
{"id": "22814", "revid": "1131", "url": "https://gl.wikipedia.org/wiki?curid=22814", "title": "Coa\u00f1a", "text": "Coa\u00f1a, (Cua\u00f1a oficialmente), \u00e9 un concello de Asturias. Limita ao norte co mar Cant\u00e1brico, ao sur con Boal, ao leste con Navia e Villai\u00f3n e ao oeste con El Franco. O concello cobre unha superficie de 65\u00a0km\u00b2 e contaba cun total 3.522 habitantes no ano 2005, o que d\u00e1 unha densidade de poboaci\u00f3n de 54,18 hab./km\u00b2.\nDe entre os restos arqueol\u00f3xicos destacan o castro de Coa\u00f1a e o castro de Mougu\u00edas.\nLugares de Coa\u00f1a.\nPara unha listaxe completa de t\u00f3dolos lugares do concello de Coa\u00f1a vexa: Lugares de Coa\u00f1a."}
{"id": "22815", "revid": "1131", "url": "https://gl.wikipedia.org/wiki?curid=22815", "title": "Eilao", "text": "Eilao (en castel\u00e1n Illano) \u00e9 un concello de Asturias. Limita ao norte con Boal, ao sur con San Mart\u00edn de Ozcos, ao leste con Boal, Villai\u00f3n e Allande e ao oeste con Vilanova de Ozcos e Castropol. O concello cobre unha superficie de 78\u00a0km\u00b2 e contaba cun total 522 habitantes no ano 2005, o que d\u00e1 unha densidade de poboaci\u00f3n de 5,8 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira."}
{"id": "22816", "revid": "1131", "url": "https://gl.wikipedia.org/wiki?curid=22816", "title": "El Franco, Asturias", "text": "El Franco ou O Franco \u00e9 un concello de Asturias. Limita ao norte co mar Cant\u00e1brico, ao sur con Castropol e Boal, ao leste con Coa\u00f1a e ao oeste con Tapia de Casarego. O concello cobre unha superficie de 71\u00a0km\u00b2 e contaba cun total 4.101 habitantes no ano 2005, o que d\u00e1 unha densidade de poboaci\u00f3n de 57,76 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira. O seu xentilicio eonaviego \u00e9 \u00ab\u00bb"}
{"id": "22817", "revid": "1131", "url": "https://gl.wikipedia.org/wiki?curid=22817", "title": "Grandas de Salime", "text": "Grandas de Salime \u00e9 un concello de Asturias. Limita ao norte co Santalla de Ozcos, San Mart\u00edn de Ozcos e Pez\u00f3s, ao leste con Allande e polo sur con Negueira de Mu\u00f1iz e A Fonsagrada. O concello cobre unha superficie de 181\u00a0km\u00b2 e contaba cun total 1.186 habitantes no ano 2005, o que d\u00e1 unha densidade de poboaci\u00f3n de 6,55 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira."}
{"id": "22818", "revid": "1131", "url": "https://gl.wikipedia.org/wiki?curid=22818", "title": "Ibias", "text": "Ibias \u00e9 un concello de Asturias. Limita ao norte coa Fonsagrada, Negueira de Mu\u00f1iz e Allande, ao leste con Cangas del Narcea e Dega\u00f1a, ao sur con Peranzais e Cand\u00edn e polo oeste con Navia de Suarna. O concello cobre unha superficie de 230\u00a0km\u00b2 e contaba cun total 1.903 habitantes no ano 2005, o que d\u00e1 unha densidade de poboaci\u00f3n de 8,27 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira.\nHistoria.\nIntegrante durante varios s\u00e9culos da diocese de Britonia, as s\u00faas terras a\u00ednda eran considerados na diplom\u00e1tica medieval do s\u00e9culo X, como parte da Galicia, tal e como recolle unha confirmaci\u00f3n de 955 do rei Ordo\u00f1o III, onde menciona: \"in Gallecia: (\u2026) Vallebona (Valboa), Triacastella (Triacastela), Zerbantes (Cervantes), Nabia (Navia) cum Deganeis (Dega\u00f1a) suis , Vitrico , Arborsola (Boal) , Soorna (Navia de Suarna), Trabersas de Fraxino , Ibias ambas, Ausecos (Vilanova de Ozcos) et Neiro (Neira).\nNa metade do s\u00e9culo XVIII pertenceu a Galicia."}
{"id": "22819", "revid": "1131", "url": "https://gl.wikipedia.org/wiki?curid=22819", "title": "Pez\u00f3s", "text": "Pez\u00f3s ou Pesoz (en espa\u00f1ol Pesoz e oficialmente Pez\u00f3s/Pesoz) \u00e9 un concello de Asturias. Limita ao norte con Eilao, ao sur con Grandas de Salime, ao leste con Allande e ao oeste con San Mart\u00edn de Ozcos. O concello cobre unha superficie de 39\u00a0km\u00b2 e contaba cun total 218 habitantes no ano 2005, o que d\u00e1 unha densidade de poboaci\u00f3n de 5,59 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira. No seu territorio municipal est\u00e1 o conxunto hist\u00f3rico de Argul, que se declarou Ben de Interese Cultural en 2002. Entre os monumentos do concello salienta a s\u00faa igrexa parroquial."}
{"id": "22820", "revid": "1131", "url": "https://gl.wikipedia.org/wiki?curid=22820", "title": "San Mart\u00edn de Ozcos", "text": "San Mart\u00edn de Ozcos (en espa\u00f1ol San Mart\u00edn de Oscos) \u00e9 un concello de Asturias. Limita ao norte con Eilao, ao sur con Grandas de Salime, ao leste con Pez\u00f3s e ao oeste con Santalla de Ozcos e Vilanova de Ozcos. O concello cobre unha superficie de 67\u00a0km\u00b2 e contaba cun total 469 habitantes no ano 2005, o que d\u00e1 unha densidade de poboaci\u00f3n de 7 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira. O seu xentilicio \u00e9 \u00ab\u00bb."}
{"id": "22821", "revid": "1131", "url": "https://gl.wikipedia.org/wiki?curid=22821", "title": "Santalla de Ozcos", "text": "Santalla de Ozcos (en espa\u00f1ol e oficialmente Santa Eulalia de Oscos, segundo a norma da Academia de la Llingua Asturiana Santaya d'Ozcos) \u00e9 un concello de Asturias. Limita ao norte con Vilanova de Ozcos, ao oeste coa Fonsagrada e ao leste con San Mart\u00edn de Ozcos e Grandas de Salime. O concello cobre unha superficie de 47\u00a0km\u00b2 e contaba cun total 564 habitantes no ano 2005, o que d\u00e1 unha densidade de poboaci\u00f3n de 12 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira.\nParroquias.\nSantalla de Ozcos comprende unha \u00fanica parroquia cos seguintes lugares."}
{"id": "22822", "revid": "1131", "url": "https://gl.wikipedia.org/wiki?curid=22822", "title": "Tapia de Casarego", "text": "Tapia de Casarego (oficialmente Tapia) \u00e9 un concello de Asturias. Limita ao norte co mar Cant\u00e1brico, ao leste con El Franco e ao sur e ao oeste con Castropol. O concello cobre unha superficie de 66\u00a0km\u00b2 e contaba cun total 4290 habitantes no ano 2005, o que d\u00e1 unha densidade de poboaci\u00f3n de 65,01 hab./km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira.\nXeolog\u00eda e edafolox\u00eda.\nDesde o punto de vista xeol\u00f3gico o solo de Tapia de Casarego \u00e9 de formaci\u00f3n sil\u00farica composto principalmente de cuarcitas e xistos c\u00e1mbricos. Hai tam\u00e9n unha importante presenza de granito na zona oriental do termo municipal, preto xa da costa. Na zona pr\u00f3xima \u00e1 localidade de Porc\u00eda e na antiga parroquia de Santa Mar\u00eda del Monte apareceron mostras do mineral ferromagn\u00e9tico.\nTr\u00e1tase en calquera caso de materiais xeol\u00f3xicos de natureza sil\u00edcea, sobre os que desenvolven solos \u00e1cidos pobres en sales minerais (solos oligotr\u00f3ficos e mesotr\u00f3ficos). Nos fondos de val, os materiais aluviais poden proporcionar unha maior fertilidade aos solos e facilitar a existencia de perf\u00eds ed\u00e1ficos m\u00e1is profundos e desenvolvidos.\nO relevo ten altitudes bastantes suaves e con poucas pendentes, observ\u00e1ndose d\u00faas zonas bastante diferenciadas separadas pola estrada que vai das Figueiras a Lagar. Na parte sur desta v\u00eda atopamos o cordal de Acevedo e os montes de Candaosa, con alturas de pouca importancia entre as que destaca o outeiro das Cruces, con 396 metros. Polo seu lado norte div\u00edsase unha extensa e frut\u00edfera planicie litoral. Outras alturas son as do Pico das Neves (251 m), o Grandela (348 m), e xa no l\u00edmite con Castropol o outeiro do Pousadoiro (600 m) e o da Bobia que se atopa xa f\u00f3ra dos l\u00edmites do concello, con 1201 metros. O litoral at\u00f3pase moi batido polas ondas mari\u00f1as, contando con varios acantilados e illotes de pequena altitude. As s\u00faas praias tam\u00e9n presentan diferenzas, atop\u00e1ndose praias de area moi fina a partir da parte occidental da capital. Na parte oriental da vila o que predominan son as ribeiras de pedra que contan con accesos complicados.\nHidrograf\u00eda.\nO seu curso fluvial m\u00e1is importante \u00e9 o r\u00edo Porc\u00eda, que nace nos contrafortes da Bobia e que desemboca na praia de seu mesmo nome. Presenta bastante irregularidade no seu curso, facendo de l\u00edmite co veci\u00f1o concello de El Franco durante varios quil\u00f3metros. Outros r\u00edos do concello son o Anguileiro, con desembocadura na praia de Tapia e o Tol, que desemboca na de Serantes. As s\u00faas augas en \u00e9pocas estivais adoitan ser moi baixas.\nOs lagos de Salave son restos dunha mina romana de ouro, en conflito entre reserva natural e sucesivos intentos de explotaci\u00f3n aur\u00edfera.\nClimatolox\u00eda.\nO clima \u00e9 de tipo atl\u00e1ntico, coas temperaturas m\u00e1ximas e m\u00ednimas moi suavizadas pola influencia do mar. Polo pequeno tama\u00f1o do concello as diferenzas clim\u00e1ticas entre a s\u00faa franxa costeira e as s\u00faas pequenas altitudes son escasas. A temperatura media na \u00e9poca estival \u00e9 de 20,5\u00a0\u00b0C a m\u00e1xima e 14,4\u00a0\u00b0C a m\u00ednima. En inverno estas chegan aos 10,5\u00a0\u00b0C e 5,3\u00a0\u00b0C. A precipitaci\u00f3n media anual \u00e9 da orde de 900\u00a0mm, unha das m\u00e1is moderadas de Asturias. Unha das caracter\u00edsticas de Tapia, ao igual que en moitas localidades do Principado, \u00e9 a significativa frecuencia das n\u00e9boas mari\u00f1as.\nAlcald\u00eda.\nNo primeiro mandato democr\u00e1tico (1979 a 1983) gobernou UCD. De 1983 a 2011 tivo maior\u00eda absoluta o PP, que a perdeu tras as elecci\u00f3ns de 2011, cando un acordo entre Alternativa por Tapia e PSOE converteu Manuel Jes\u00fas Gonz\u00e1lez D\u00edaz \"Cuco\" (APT) en alcalde. Dimitiu en febreiro de 2013 despois dun ano de goberno en minor\u00eda, e o 12 de abril de 2013 Enrique Fern\u00e1ndez Castelao \"Revilla\" (PP) pasou a ser o novo alcalde, cargo que revalida en 2015 \u00f3 ga\u00f1ar as elecci\u00f3ns e coaligarse con Foro Asturias. O 24 de maio de 2018 o posto quedou vacante tras a dimisi\u00f3n de Enrique Fern\u00e1ndez Castelao."}
{"id": "22824", "revid": "1131", "url": "https://gl.wikipedia.org/wiki?curid=22824", "title": "Taramundi", "text": "Taramundi \u00e9 un concello de Asturias. Limita ao norte con Santiso de Abres e A Veiga, ao leste con Vilanova de Ozcos e A Veiga, ao sur con Santalla de Ozcos e A Fonsagrada e ao oeste coa Pontenova. O concello cobre unha superficie de 82\u00a0km\u00b2 e contaba cun total 840 habitantes no ano 2005, o que d\u00e1 unha densidade de poboaci\u00f3n de 10,2 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira.\nO concello \u00e9 co\u00f1ecido pola fabricaci\u00f3n artesanal de navallas e coitelos."}
{"id": "22825", "revid": "23204", "url": "https://gl.wikipedia.org/wiki?curid=22825", "title": "Vilanova de Ozcos", "text": "Vilanova de Ozcos (en castel\u00e1n e oficialmente Villanueva de Oscos) \u00e9 un concello de Asturias. Limita ao norte coa Veiga, Castropol e Boal, ao sur con San Mart\u00edn de Ozcos e Santalla de Ozcos, ao leste con Eilao e San Mart\u00edn de Ozcos e polo oeste con Taramundi. O concello cobre unha superficie de 72\u00a0km\u00b2 e contaba cun total 404 habitantes no ano 2005, o que d\u00e1 unha densidade de poboaci\u00f3n de 5,61 h/km\u00b2. Este concello galegofalante \u00e9 considerado tradicionalmente como un dos 48 concellos da Galicia estremeira."}
{"id": "22826", "revid": "1131", "url": "https://gl.wikipedia.org/wiki?curid=22826", "title": "Allande", "text": "Allande (en asturiano: \"Ayande\", en galego de Asturias e castel\u00e1n: \"Allande\") \u00e9 un concello de Asturias. Limita ao norte con Villai\u00f3n, ao sur con Cangas del Narcea e Ibias, ao leste con Tineo e ao oeste con Pez\u00f3s, Grandas de Salime e Negueira de Mu\u00f1iz. O concello cobre unha superficie de 342\u00a0km\u00b2 e en 2007 ti\u00f1a 1742 habitantes, cunha densidade de poboaci\u00f3n de 5,08 hab./km\u00b2.\nO concello est\u00e1 dividido pola Serra del Palo, onde os habitantes ao oeste desta son chamados de \u00abgalegos\u00bb. O xentilicio \u00e9 alland\u00e9s/-esa ou allandino/-ina."}
{"id": "22827", "revid": "1131", "url": "https://gl.wikipedia.org/wiki?curid=22827", "title": "Dega\u00f1a", "text": "Dega\u00f1a \u00e9 un concello de Asturias. Limita ao norte con Cangas del Narcea, ao sur con Castela e Le\u00f3n e ao oeste con Ibias. O concello cobre unha superficie de 87,16\u00a0km\u00b2 e contaba cun total 1.350 habitantes no ano 2005, o que d\u00e1 unha densidade de poboaci\u00f3n de 10,55 h/km\u00b2."}
{"id": "22828", "revid": "1131", "url": "https://gl.wikipedia.org/wiki?curid=22828", "title": "Villai\u00f3n", "text": "Villai\u00f3n, ou Villall\u00f3n (en castel\u00e1n, eonaviego, asturiano e oficialmente: Villay\u00f3n), \u00e9 un concello de Asturias. Limita ao norte con Navia, ao oeste con Coa\u00f1a e Boal e Eilao, ao leste con Vald\u00e9s, Tin\u00e9u e Allande e ao sur de novo con Allande. O concello cobre unha superficie de 130\u00a0km\u00b2 e ti\u00f1a 1.582 habitantes no ano 2009, cunha densidade de poboaci\u00f3n de 12 hab./km\u00b2."}
{"id": "22829", "revid": "785", "url": "https://gl.wikipedia.org/wiki?curid=22829", "title": "Navia", "text": "O top\u00f3nimo Navia pode referirse a:"}
{"id": "22830", "revid": "23204", "url": "https://gl.wikipedia.org/wiki?curid=22830", "title": "Barxas, Le\u00f3n", "text": "Barxas (en castel\u00e1n e oficialmente Barjas) \u00e9 un concello espa\u00f1ol da comarca do Bierzo, na provincia de Le\u00f3n, Castela e Le\u00f3n, que cobre unha superficie de 62,6\u00a0km\u00b2, na que viv\u00edan 167 habitantes no ano 2021, cunha densidade de poboaci\u00f3n de 3,02 hab/km\u00b2. \u00c9 considerado tradicionalmente como un dos 48 concellos da Galicia estremeira."}
{"id": "22831", "revid": "23204", "url": "https://gl.wikipedia.org/wiki?curid=22831", "title": "Borr\u00e9s", "text": "Borr\u00e9s (en castel\u00e1n e oficialmente Borrenes) \u00e9 un concello galegofalante da comarca do Bierzo, na provincia de Le\u00f3n. Cobre unha superficie de 36,3\u00a0km\u00b2, na que viv\u00edan 306 habitantes no ano 2021, cunha densidade de poboaci\u00f3n de 9,13 h/km\u00b2. \u00c9 considerado tradicionalmente como un dos 48 concellos da Galicia estremeira.\nDemograf\u00eda.\nTi\u00f1a en 2015 unha poboaci\u00f3n de 368 habitantes, repartidos en cinco entidades de poboaci\u00f3n:"}
{"id": "22832", "revid": "23204", "url": "https://gl.wikipedia.org/wiki?curid=22832", "title": "Cacabelos, Le\u00f3n", "text": "Cacabelos \u00e9 un concello da provincia de Le\u00f3n, pertencente \u00e1 comarca do Bierzo. Cobre unha superficie de 32,82\u00a0km\u00b2, na que viv\u00edan 5.118 habitantes no ano 2019, cunha densidade de poboaci\u00f3n de 155,94 hab./km\u00b2. \u00c9 considerado tradicionalmente como un dos 48 concellos da Galicia estremeira.\nParroquias.\nAs poboaci\u00f3ns que compo\u00f1en Cacabelos son:"}
{"id": "22833", "revid": "23204", "url": "https://gl.wikipedia.org/wiki?curid=22833", "title": "Cand\u00edn", "text": "Cand\u00edn \u00e9 un concello da provincia de Le\u00f3n que cobre unha superficie de 140,90\u00a0km\u00b2, na que viv\u00edan 333 habitantes no ano 2012, cunha densidade de poboaci\u00f3n de 2,36 hab./km\u00b2. \u00c9 considerado tradicionalmente como un dos 48 concellos da Galicia estremeira."}
{"id": "22834", "revid": "23204", "url": "https://gl.wikipedia.org/wiki?curid=22834", "title": "Carucedo", "text": "Carucedo \u00e9 un concello da provincia de Le\u00f3n, pertencente \u00e1 comarca do Bierzo. Segundo o Instituto Nacional de Estad\u00edstica (INE) en 2012 ti\u00f1a unha poboaci\u00f3n de 655 habitantes. \u00c9 considerado tradicionalmente como un dos 48 concellos da Galicia estremeira.\nXeograf\u00eda.\nCarucedo se encontra no oeste da provincia de Le\u00f3n, na comarca do Bierzo a 24 km de Ponferrada. Est\u00e1 situado a 594 metros de altitude. O concello ten unha superficie de 35,27\u00a0km\u00b2 e ten unha densidade de poboaci\u00f3n de 18,4 h/km\u00b2.\nNo concello se encontra o lago de Carucedo, cun per\u00edmetro aproximado de 5\u00a0km e unha profundidade m\u00e1xima de 9 m, que ten a s\u00faa orixe na explotaci\u00f3n aur\u00edfera das M\u00e9dulas.\nClima.\nCarucedo ten un clima \"Csb\" (temerado con ver\u00e1n seco e temerado) segundo a clasificaci\u00f3n clim\u00e1tica de K\u00f6ppen.\nPol\u00edtica.\nAs \u00faltimas elecci\u00f3ns municipais deixaron a situaci\u00f3n de Carucedo deste xeito:\nHistoria.\nOs primeiros datos documentados de Carucedo se remontan ao foro outorgado polo rei galaico-leon\u00e9s Afonso IX en 1213, polo cal cada habitante deber\u00eda pagar catro soldos nas calendas de marzo, polo que a cambio quedaba exento de calquera outra exacci\u00f3n fiscal.\nEconom\u00eda.\nActualmente, a agricultura e o turismo son as principais actividades econ\u00f3micas do concello.\nParroquias.\nAs parroquias que compo\u00f1en Carucedo son:"}
{"id": "22835", "revid": "23204", "url": "https://gl.wikipedia.org/wiki?curid=22835", "title": "Carracedelo", "text": "Carracedelo \u00e9 un concello da provincia de Le\u00f3n, na comarca do Bierzo, que cobre unha superficie de 32,32\u00a0km\u00b2, na que viven 3.680 habitantes (INE 2012), cunha densidade de poboaci\u00f3n de 113,86 h/km\u00b2."}
{"id": "22836", "revid": "23204", "url": "https://gl.wikipedia.org/wiki?curid=22836", "title": "Corull\u00f3n", "text": "Corull\u00f3n \u00e9 un concello da provincia de Le\u00f3n que cobre unha superficie de 78,5\u00a0km\u00b2, na que viv\u00edan 1.151 habitantes no ano 2004, cunha densidade de poboaci\u00f3n de 14,66 h/km\u00b2. \u00c9 considerado tradicionalmente como un dos 48 concellos da Galicia estremeira."}
{"id": "22837", "revid": "23204", "url": "https://gl.wikipedia.org/wiki?curid=22837", "title": "Oencia", "text": "Oencia \u00e9 un concello da provincia de Le\u00f3n que cobre unha superficie de 98,33\u00a0km\u00b2, na que viv\u00edan 349 habitantes no ano 2012, cunha densidade de poboaci\u00f3n de 3,55 hab./km\u00b2. \u00c9 considerado tradicionalmente como un dos 48 concellos da Galicia estremeira."}
{"id": "22838", "revid": "23204", "url": "https://gl.wikipedia.org/wiki?curid=22838", "title": "A Ponte de Domingos Fl\u00f3rez", "text": "A Ponte de Domingos Fl\u00f3rez (en castel\u00e1n e oficialmente Puente de Domingo Fl\u00f3rez, e tradicionalmente s\u00f3 A Ponte) \u00e9 un concello da provincia de Le\u00f3n que cobre unha superficie de 59,18\u00a0km\u00b2, en que viven 1.458 persoas (INE 2020), cunha densidade de poboaci\u00f3n de 24,6 hab./km\u00b2. \u00c9 un dos 48 concellos da Galicia estremeira, a \u00e1rea galegofalante situada f\u00f3ra da comunidade aut\u00f3noma de Galicia.\nXeograf\u00eda.\nA Ponte sit\u00faase ao longo do curso baixo do r\u00edo Cabreira, que desauga no r\u00edo Sil \u00e1 s\u00faa chegada \u00e1 capital municipal. S\u00f3 na parte oeste do concello se abre unha veiga, sobre socalcos fluviais do Sil, que se estende ata Salas, o que xustificou que antigamente esta zona se chamase A Ribeira.\nSegundo a divisi\u00f3n administrativa actual, A Ponte pertence \u00e1 comarca de Cabreira e est\u00e1 considerada a capital da Cabreira Baixa. Durante a Idade Media, a Cabreira comprend\u00eda exclusivamente o que hoxe se co\u00f1ece como Cabreira Alta (o actual concello de Truchas), mentres que A Ponte formaba parte, canda os actuais concellos de Castrillo de Cabrera e Benuza, da bisbarra co\u00f1ecida como a Ribeira, cunha extensi\u00f3n de 289 km\u00b2.\nSeguindo a divisi\u00f3n comarcal tradicional do Reino de Le\u00f3n, no ano 1785 o territorio do actual concello da Ponte (bardante a vila de Salas, que ti\u00f1a xurisdici\u00f3n de seu) conformaba unha comarca administrativa en por si, chamada a Ribeira de Escontra, que tam\u00e9n inclu\u00eda a aldea das M\u00e9dulas, pertencente na actualidade ao concello de Carucedo. A preposici\u00f3n \"escontra\" xa era un arca\u00edsmo no s\u00e9culo XIX, com\u00fan \u00e1s falas castel\u00e1, leonesa e galega, que indica movemento de direcci\u00f3n, o que cadra co feito de que esa zona supuxo durante s\u00e9culos unha pasaxe, especialmente invernal, a Galicia. Cabe supo\u00f1er tam\u00e9n da s\u00faa etimolox\u00eda un sentido de oposici\u00f3n, como o que actualmente ten a preposici\u00f3n \"contra\", ben aca\u00eddo se se repara en que coincide coas terras da marxe esquerda do Sil, situadas fronte \u00e1s do lado valdeorr\u00e9s.\nC\u00f3mpre non confundir, por tanto, as denominaci\u00f3ns tradicionais da \"Ribeira\" e da \"Ribeira de Escontra\", porque se refiren a \u00e1reas distintas e s\u00f3 o concello da Ponte pertencer\u00eda \u00e1s d\u00faas. Polo significado da palabra \"ribeira\", \u00e9 claro que a raz\u00f3n destes top\u00f3nimos est\u00e1 vencellada a un r\u00edo. No caso da Ribeira que abrangue os devanditos tres concellos, o curso fluvial de referencia \u00e9 o r\u00edo Cabreira. A antiga xurisdici\u00f3n da Ribeira de Escontra, pola s\u00faa parte, coincide practicamente s\u00f3 co termo municipal da Ponte, que ten todo o seu l\u00edmite occidental demarcado polo m\u00e1is caudaloso Sil, nunha especie de can\u00f3n moito m\u00e1is largo que o encaixado val do r\u00edo Cabreira, o que d\u00e1 verdadeiro sentido ao apelido \"de Escontra\" (tanto na acepci\u00f3n de \"direcci\u00f3n cara a\" Galicia como na de \"oposici\u00f3n a\" Galicia).\nO r\u00edo Sil forma precisamente o l\u00edmite coa provincia de Ourense, co concello de Rubi\u00e1 na beira oposta. A veci\u00f1anza da parroquia de Quere\u00f1o en particular mantivo sempre unha estreita relaci\u00f3n coa da Ponte, dada a proximidade entr\u00e1mbalas localidades, m\u00e1xime desde a chegada do ferrocarril, coa apertura dunha estaci\u00f3n da li\u00f1a entre O Oural e Toural dos Vaos no lugar, que serve a\u00ednda hoxe tam\u00e9n aos pontaregos.\nPara cruzar dunha banda \u00e1 outra do r\u00edo, f\u00edxose uso por ben tempo de barcas (as \"barcas de Quere\u00f1o\"), at\u00e9 que nos inicios do s\u00e9culo XX, unha familia asentada en Quere\u00f1o, os L\u00f3pez, constru\u00edron unha ponte colgante sobre o Sil, cobrando unha portaxe por pasar.\nO trazado da antiga estrada entre Ourense e Ponferrada pasaba pola vila, para o que se constru\u00edu unha ponte sobre o r\u00edo Cabreira.\nToponimia.\nPor\u00e9n, non \u00e9 ningunha destas pontes a que d\u00e1 nome \u00f3 lugar. O top\u00f3nimo est\u00e1 documentado desde o s\u00e9culo XIII, grazas \u00e1 construci\u00f3n dunha pequena ponte sobre as augas do r\u00edo Cabreira, a\u00ednda en p\u00e9 no n\u00facleo m\u00e1is antigo da vila, e algo afastada da estrada nacional.\nAs terras do Bierzo e Valdeorras depend\u00edan desde o s\u00e9culo XI dos Fl\u00f3rez, pertencentes \u00e1 poderosa familia Froilaz. Un deses se\u00f1ores, Domingos Fl\u00f3rez ti\u00f1a colleitas e herdades na rexi\u00f3n, polo que precisaba moverse a ambos os lados do r\u00edo Cabreira. Mandou contru\u00edr a ponte, que permit\u00eda que o gando dunha beira do r\u00edo pastase na outra e, por extensi\u00f3n, facilitou a comunicaci\u00f3n coa contorna. Como era tradici\u00f3n naquela altura, a vila da Ponte adoptou o nome dun dos seus rexedores.\nEntidades de poboaci\u00f3n.\nO municipio da Ponte de Domingos Fl\u00f3rez est\u00e1 constitu\u00eddo polos seguintes lugares ou n\u00facleos de poboaci\u00f3n. Am\u00f3sanse o nome tradicional en galego e mais o oficial entre par\u00e9nteses cando non coinciden."}
{"id": "22839", "revid": "6", "url": "https://gl.wikipedia.org/wiki?curid=22839", "title": "Praia do Cargadeiro", "text": ""}
{"id": "22840", "revid": "1131", "url": "https://gl.wikipedia.org/wiki?curid=22840", "title": "A Mari\u00f1a", "text": ""}
{"id": "22845", "revid": "25871", "url": "https://gl.wikipedia.org/wiki?curid=22845", "title": "Roger Foulon", "text": "Roger Foulon, nado en Thuin o 3 de agosto de 1923 e finado no mesmo lugar o 23 de febreiro de 2008, foi un escritor belga en lingua francesa autor de m\u00e1is de 120 t\u00edtulos de diversos x\u00e9neros. Dende 1999 \u00e9 membro de \"l'Acad\u00e9mie royale de langue et de litt\u00e9rature fran\u00e7aises de Belgique\"."}
{"id": "22846", "revid": "23204", "url": "https://gl.wikipedia.org/wiki?curid=22846", "title": "Sobrado, Le\u00f3n", "text": "Sobrado \u00e9 un concello da provincia de Le\u00f3n que cobre unha superficie de 36,03\u00a0km\u00b2, na que viv\u00edan 363 habitantes no ano 2012, cunha densidade de poboaci\u00f3n de 10,07 h/km\u00b2. \u00c9 considerado tradicionalmente como un dos 48 concellos da Galicia estremeira."}
{"id": "22847", "revid": "23204", "url": "https://gl.wikipedia.org/wiki?curid=22847", "title": "Trabadelo", "text": "Trabadelo \u00e9 un concello da provincia de Le\u00f3n que cobre unha superficie de 64,73\u00a0km\u00b2, na que viv\u00edan 430 habitantes no ano 2012, cunha densidade de poboaci\u00f3n de 6,64 h/km\u00b2. \u00c9 considerado tradicionalmente como un dos 48 concellos da Galicia estremeira. O seu xentilicio \u00e9 \u00ab\u00bb ."}
{"id": "22848", "revid": "23204", "url": "https://gl.wikipedia.org/wiki?curid=22848", "title": "Valboa, Le\u00f3n", "text": "Valboa (en castel\u00e1n e oficialmente, \"Balboa\") \u00e9 un concello da provincia de Le\u00f3n que cobre unha superficie de 51,04\u00a0km\u00b2, na que viv\u00edan 371 habitantes no ano 2011, cunha densidade de poboaci\u00f3n de 7,27 h/km\u00b2. \u00c9 considerado tradicionalmente como un dos 48 concellos da Galicia estremeira.\nHistoria.\nNo ano 2020, a aldea de Fonte de Oliva solicitou a incorporaci\u00f3n a Galicia debido \u00e1 falta de investimento e \u00e1 identificaci\u00f3n coa cultura galega.\nN\u00facleos de poboaci\u00f3n.\nSegundo o INE, o municipio de Valboa est\u00e1 dividido nas seguintes entidades de poboaci\u00f3n (entre par\u00e9nteses a forma oficial castelanizada):"}
{"id": "22849", "revid": "23204", "url": "https://gl.wikipedia.org/wiki?curid=22849", "title": "A Veiga de Valcarce", "text": "A Veiga de Valcarce ou A Veiga do Valcarce (en espa\u00f1ol e oficialmente Vega de Valcarce) \u00e9 un concello da comarca do Bierzo, provincia de Le\u00f3n, comunidade aut\u00f3noma de Castela e Le\u00f3n que cobre unha superficie de 69,38\u00a0km\u00b2, na que viv\u00edan 732 habitantes no ano 2008, cunha densidade de poboaci\u00f3n de 10,85 h/km\u00b2. \u00c9 considerado tradicionalmente como un dos 47 concellos da Galicia estremeira.\nA alcaldesa, como medida de presi\u00f3n, ameazou en 2000 con iniciar os tr\u00e1mites para pasar a pertencer a Galicia xunto con outros municipios lim\u00edtrofes.\nXeograf\u00eda.\nA Veiga de Valcarce \u00e9 atravesada polo r\u00edo Valcarce e pola N-VI e pola autoestrada A-6. O concello \u00e9 a principal entrada a Galiza polo Cami\u00f1o de Santiago.\nDemograf\u00eda.\nEvoluci\u00f3n demogr\u00e1fica do concello da Veiga de Valcarce.\nEntidades de poboaci\u00f3n.\nSegundo o INE, o municipio da Veiga de Valcarce cont\u00e9n as seguintes entidades de poboaci\u00f3n (entre par\u00e9nteses a forma oficial castelanizada):"}
{"id": "22850", "revid": "23204", "url": "https://gl.wikipedia.org/wiki?curid=22850", "title": "Toural dos Vaos", "text": "Toural dos Vaos (en castel\u00e1n e oficialmente Toral de los Vados), anteriormente chamado \"Viladecais-Toural dos Vaos\", \u00e9 un concello da comarca do Bierzo, na provincia de Le\u00f3n. Ten unha superficie de 24,27\u00a0km\u00b2, e en 2013 ti\u00f1a 2108 habitantes. \u00c9 considerado tradicionalmente como un dos 48 concellos da Galicia estremeira.\nCambio de denominaci\u00f3n.\nO 26 de xu\u00f1o de 2008 procedeuse a mudar o nome do concello polo actual tras sesi\u00f3n plenaria municipal. O cambio argumentouse no descenso de poboaci\u00f3n de Viladecais e na confusi\u00f3n que produc\u00eda nos documentos oficiais, que segundo o alcalde, eran devoltos. Veci\u00f1os de Viladecais mostraron a s\u00faa disconformidade co cambio de nome."}
{"id": "22851", "revid": "23204", "url": "https://gl.wikipedia.org/wiki?curid=22851", "title": "Arganza", "text": "Arganza \u00e9 un concello da provincia de Le\u00f3n que cobre unha superficie de 39,99\u00a0km\u00b2, na que viv\u00edan 850 habitantes no ano 2012, cunha densidade de poboaci\u00f3n de 21,26 h/km\u00b2."}
{"id": "22852", "revid": "23204", "url": "https://gl.wikipedia.org/wiki?curid=22852", "title": "Benuza", "text": "Benuza \u00e9 un concello da comarca tradicional da Cabreira pertencente \u00e1 comarca administrativa do Bierzo (provincia de Le\u00f3n, comunidade aut\u00f3noma de Castela e Le\u00f3n) que cobre unha superficie de 172,90\u00a0km\u00b2, e no que viv\u00edan 549 habitantes no ano 2012, cunha densidade de poboaci\u00f3n de 3,18 h/km\u00b2.\nA localidade de Pombriego presenta unha fala de transici\u00f3n entre o galego e o leon\u00e9s."}
{"id": "22853", "revid": "23204", "url": "https://gl.wikipedia.org/wiki?curid=22853", "title": "Camponaraia", "text": "Camponaraia (en castel\u00e1n e oficialmente: \"Camponaraya\") \u00e9 un concello da comarca leonesa do Bierzo (Castela e Le\u00f3n). Cobre unha superficie de 29,13\u00a0km\u00b2, na que viv\u00edan 4.109 habitantes en 2022, cunha densidade de poboaci\u00f3n de 140,61 h/km\u00b2. Est\u00e1 composto de cinco localidades: Camponaraia, Erbededo, Magaz de Abaixo, Naraiola e A V\u00e1lgoma.\nToponimia.\nPor este concello pasa o arroio da Regueira de Naraia (ou r\u00edo Naraia), o cal permite deducir que o top\u00f3nimo debe dividirse en dous (Campo+Naraia) e non en tres (Campo+na+raia). Esta deduci\u00f3n v\u00e9n avalada pola ortograf\u00eda e pola existencia do top\u00f3nimo Naraiola, diminutivo do hidr\u00f3nimo. A orixe do top\u00f3nimo composto rem\u00f3ntase ao s\u00e9culo XV, \u00e9poca na que as aldeas de Campo e Naraia, separadas polo antedito regato, se unificaron legalmente tomando o nome de ambas."}
{"id": "22854", "revid": "23204", "url": "https://gl.wikipedia.org/wiki?curid=22854", "title": "Fabeiro, Le\u00f3n", "text": "Fabeiro (en leon\u00e9s \"El Fabeiru\" e en castel\u00e1n e oficialmente: Fabero) \u00e9 un concello da comarca do Bierzo (provincia de Le\u00f3n, Castela e Le\u00f3n que cobre unha superficie de 54,47\u00a0km\u00b2, na que viv\u00edan 5.106 habitantes no ano 2012, cunha densidade de poboaci\u00f3n de 93,74 h/km\u00b2.\nO n\u00facleo de Fontoira \u00e9 o \u00fanico do concello de fala galega, o resto do concello \u00e9 de fala tradicional leonesa."}
{"id": "22856", "revid": "23204", "url": "https://gl.wikipedia.org/wiki?curid=22856", "title": "Peranzais", "text": "Peranzais (en castel\u00e1n e oficialmente: \"Peranzanes\") \u00e9 un concello da provincia de Le\u00f3n que cobre unha superficie de 117,54\u00a0km\u00b2, na que viv\u00edan 317 habitantes no ano 2018, cunha densidade de poboaci\u00f3n de 2,73 h/km\u00b2.\nNo pasado, segundo a comarcalizaci\u00f3n tradicional leonesa, o territorio abranguido polo concello co\u00f1ec\u00edase como Fornela, tomando o nome do val no que se atopa, polo que corre o r\u00edo C\u00faa.\nActualmente, na aldea de Gu\u00edmara f\u00e1lase un galego de transici\u00f3n cara ao leon\u00e9s, mentres que no resto dos n\u00facleos do concello a fala e propiamente leonesa, a\u00ednda que cunha influencia notable do galego oriental.\nParroquias.\nOs nomes das localidades indicados en letra redonda son as denominaci\u00f3ns locais na variedade fornela de asturleon\u00e9s, \u00e1s veces coincidentes coa oficial. No caso de que ningunha das formas locais coincida co top\u00f3nimo oficial en castel\u00e1n, este ind\u00edcase en cursiva."}
{"id": "22857", "revid": "23204", "url": "https://gl.wikipedia.org/wiki?curid=22857", "title": "Priaranza", "text": "Priaranza (oficialmente e en castel\u00e1n, \"Priaranza del Bierzo\") \u00e9 un concello da provincia de Le\u00f3n que cobre unha superficie de 33,69\u00a0km\u00b2, na que viv\u00edan 828 habitantes no ano 2012, cunha densidade de poboaci\u00f3n de 24,58 hab./km\u00b2.\nXeograf\u00eda.\nO concello de Priaranza do Bierzo est\u00e1 integrado polas parroquias de Cornatelo, Ferradillo, Paradela de Muces, Priaranza, Rioferreiros, Santalla do Bierzo, A Vilavella e Villalibre de la Jurisdicci\u00f3n.\nLingua.\nO concello de Priaranza at\u00f3pase nos lindeiros ling\u00fc\u00edsticos tradicionais entre o galego e o leon\u00e9s. No concello, f\u00e1lanse tres linguas: castel\u00e1n, galego e leon\u00e9s. As poboaci\u00f3ns de Priaranza que pertencen ao \u00e1mbito ling\u00fc\u00edstico galego-berciano son: Paradela de Muces, Rioferreiros, Santalla do Bierzo e A Vilavella.\nPatrimonio.\nO castelo de Cornatelo \u00e9 unha fortificaci\u00f3n de orixe medieval. Nel o escritor rom\u00e1ntico Enrique Gil y Carrasco sitou a novela \"El Se\u00f1or de Bembibre\".\nO 2 de febreiro cel\u00e9brase a festa das Candelas, e o 6 de agosto o San Salvador, cun desfile de carrozas."}
{"id": "22858", "revid": "23204", "url": "https://gl.wikipedia.org/wiki?curid=22858", "title": "A Veiga de Espi\u00f1areda", "text": "A Veiga de Espi\u00f1areda (en castel\u00e1n e oficialmente: Vega de Espinareda) \u00e9 un concello da comarca do Bierzo (provincia de Le\u00f3n, comunidade aut\u00f3noma de Castela e Le\u00f3n que cobre unha superficie de 132,01\u00a0km\u00b2, na que viv\u00edan 2\u00a0419 habitantes no ano 2012, cunha densidade de poboaci\u00f3n de 18,32 h/km\u00b2. Este concello \u00e9 biling\u00fce, as aldeas que fican \u00e1 dereita (oeste) do r\u00edo C\u00faa son galegofalantes, mentres as demais falan unha fala de transici\u00f3n entre o leon\u00e9s e o galego, pero con maior influencia leonesa.\nHistoria.\nO actual concello \u00e9 o herdeiro do se\u00f1or\u00edo da abad\u00eda de Santo Andr\u00e9 de Espi\u00f1areda; este mosteiro, moi reformado, a\u00ednda se conserva. Os habitantes do lugar da Veiga da Espi\u00f1areda van xurdindo segundo evoluciona a vida mon\u00e1stica, fornecendo vasalos e criados para a s\u00faa manutenci\u00f3n. O 3 de setembro de 1336, o Abade Fernando d\u00e1 carta de poboaci\u00f3n a 25 veci\u00f1os, e aos que ve\u00f1an morar \u00e1 vila da Veiga, conced\u00e9ndolles as s\u00faas propiedades dende Finolledo ata S\u00e9samo, os montes de Oceiru e outros termos, a cambio de obrigas, pagamentos e impostos. O Abade comprom\u00e9tese a avogar ante o rei de todos os privilexios concedidos.\nA vila de Veiga de Espi\u00f1areda est\u00e1 situada no norte da bisbarra do Bierzo (Le\u00f3n - Espa\u00f1a), a 25 quil\u00f3metros de Ponferrada, capital e centro administrativo, xudicial e econ\u00f3mico da bisbarra antes citada.\nTrala agregaci\u00f3n dos concellos de Burbia (no s\u00e9culo XIX) e m\u00e1is recentemente (en 1974), do Val de Finolledo, A Veiga de Espi\u00f1areda converteuse no concello m\u00e1is extenso da zona, pois o seu termo se estende por 132,6\u00a0km\u00b2 con 2\u00a0538 habitantes.\nA capital e cabeceira do concello \u00e9 A Veiga de Espi\u00f1areda que ten 1\u00a0577 habitantes. E tras ela: S\u00e9samo, con 328; Val de Finolledo con 217; San Pedro de Oleiros, con 128; El Esp\u00edn, con 89; Burbia, con 68; San Mart\u00edn de Moreda, con 53; Moreda, con 43; Espinareda de Veiga, con 19; Vilar de Outeiro, con 7; Penoselo, con 5; A Bustarga, con 4; e As Salgueiras, (despoboado). Todos eles conforman este amplo concello e a gran maior\u00eda destes lugares son ideais para o descanso, a pr\u00e1ctica de deportes e a contemplaci\u00f3n da beleza das s\u00faas paraxes."}
{"id": "22859", "revid": "1131", "url": "https://gl.wikipedia.org/wiki?curid=22859", "title": "Hermisende", "text": "Hermisende \u00e9 un concello das Portelas na comarca de Seabra, \u00f3 noroeste da provincia de Zamora, en Castela e Le\u00f3n. Este concello galegofalante \u00e9 considerado tradicionalmente como un dos 48 concellos falantes de galego f\u00f3ra do territorio da comunidade aut\u00f3noma de Galicia. O seu xentilicio \u00e9 \u00ab\u00bb .\nA localidade de Hermisende pertenceu a Portugal ata a Guerra de Restauraci\u00f3n portuguesa en 1640, tal como as aldeas veci\u00f1as de San Ciprao e da Teixeira. Cham\u00e1base at\u00e9 ent\u00f3n \"Ermesende\", pronuncia que contin\u00faa sendo popular no lugar, mesmo articulada con [z] sonora entre os m\u00e1is vellos.\nNeste concello sit\u00faase un dos contrafortes do Penedo dos Tres Reinos, que outrora marcaba a fronteira entre os Reinos de Portugal, Le\u00f3n e Galiza.\nPoboaci\u00f3n.\nHermisende pos\u00fae unha poboaci\u00f3n moi avellentada, onde s\u00f3 o 2,55% da poboaci\u00f3n (8 persoas) ten 15 anos ou menos (SIE 2010)."}
{"id": "22860", "revid": "1131", "url": "https://gl.wikipedia.org/wiki?curid=22860", "title": "Lubi\u00e1n, Zamora", "text": "Lubi\u00e1n \u00e9 un concello da provincia de Zamora, situado na zona das Portelas, na comarca da Seabra. Est\u00e1 encadrado na denominada Alta Seabra e at\u00f3pase situado xunto \u00e1 provincia de Ourense, lim\u00edtrofe \u00e1 comarca de Viana, e pr\u00f3ximo \u00e1 fronteira con Portugal, \u00e1 altura da rexi\u00f3n hist\u00f3rica de Tras os Montes. No seu termo municipal at\u00f3panse as localidades de Aciveiros, Os Chous, As Hedradas, Hedroso, Lubi\u00e1n e Padornelo. Este concello galegofalante \u00e9 considerado tradicionalmente como un dos 48 concellos da Galicia estremeira.\nPoboaci\u00f3n.\nLubi\u00e1n pos\u00fae unha poboaci\u00f3n moi avellentada, onde s\u00f3 o 4,14% da poboaci\u00f3n ten 15 anos ou menos (SIE 2010).\nMonumentos.\nEntre os seus edificios destacan as escaleiras exteriores e os t\u00edpicos balc\u00f3ns da arquitectura xabresa. Entre os seus monumentos destacan dende construci\u00f3ns relixiosas como a Igrexa de San Mamede de estilo barroco tard\u00edo ou o Santuario da Virxe da Tu\u00edza, que conserva no seu interior a Virxe das Neves (patroa da Alta Seabra), ata un castro celta como o das Muradellas (s\u00e9culo III a.C.), pasando por trampas para a caza de lobos como O Cortello dos Lobos.\nO cami\u00f1o.\nEsta vila \u00e9 o \u00faltima do Cami\u00f1o Moz\u00e1rabe-xabr\u00e9s ao seu paso por Castela e Le\u00f3n. Nesta poboaci\u00f3n o peregrino atopa a primeira das m\u00e1is dun cento de \"pedras\", todas diferentes, realizadas polo escultor ourens\u00e1n Carballo e dispostas ao longo do trazado pola provincia de Ourense.\nConcello.\nA alcald\u00eda leva varias lexislaturas en mans do Partido Socialista de Castela e Le\u00f3n, sendo clave para iso a figura de Felipe Lubi\u00e1n, alcalde do concello desde 1979 ata a actualidade."}
{"id": "22861", "revid": "1131", "url": "https://gl.wikipedia.org/wiki?curid=22861", "title": "P\u00edas, Zamora", "text": "P\u00edas \u00e9 un concello da provincia de Zamora, pertencente \u00e1s Portelas e \u00e1 comarca de Seabra, en Castela e Le\u00f3n. Integran o municipio as localidades de Barxacova, P\u00edas e Vilanova das Frieiras.\nEste concello galegofalante \u00e9 considerado tradicionalmente como un dos 48 concellos da Galicia estremeira. \u00c9 un dos poucos concellos biling\u00fces da provincia de Zamora, pois os seus habitantes utilizan habitualmente o castel\u00e1n e o galego.. O seu xentilicio \u00e9 \u00ab.\nTop\u00f3nimo.\nP\u00edas e o veci\u00f1o Porto pertenceron \u00e1 Encomenda de Castrotorafe. \u00c9 citado como \u00abun villar que uocitant Pilas\u00bb en 1154, pero xa Pias en 1198 e sucesivamente: \u00abde Porto et de Pias quia non est de commenda de Senabria nec de Roureda\u00bb (1222), \u00abinter Pias et Villamnouam\u00bb (1226). Tr\u00e1tase sen d\u00fabida da forma galega de \"p\u00eda\" (concavidade escavada en pedra), cuxa orixe pode ser tanto a referencia a un elemento da cultura pastoril como, m\u00e1is probablemente, a un resto arqueol\u00f3xico sobranceiro, como unha sepultura antropomorfa en pedra. Se non alude a unha sepultura escavada en rocha, pode ser outra a explicaci\u00f3n. M\u00e1is probable que un bebedoiro, \u00e9 a referencia a cavidades picadas nunha lancha ou rocha plana que aflora ao chan. En Paradela de Mogadouro (Portugal), dise dunha paraxe chamada Lombo das Pias que foi obra de pastores e cabreiros que as usaban como recipiente para a muxidura directa do gando durante as merendas; al\u00ed se migaba, sobre a rocha, o pan de centeo. O mesmo acontec\u00eda nas Hurdes, onde tales cavidades serv\u00edan para a muxidura in situ e o almacenamento de leite das cabras.\nPoboaci\u00f3n.\nP\u00edas pos\u00fae unha poboaci\u00f3n moi avellentada. En 2020, a metade os veci\u00f1os (50,5%) ti\u00f1a m\u00e1is de 65 anos. S\u00f3 3 dos 111 habitantes era menor de idade e 6,3 % do total da poboaci\u00f3n ten menos de 30 anos."}
{"id": "22862", "revid": "5863", "url": "https://gl.wikipedia.org/wiki?curid=22862", "title": "Porto, Zamora", "text": "Porto, tam\u00e9n chamado Porto de Seabra ou Porto de Sanabria, \u00e9 un concello espa\u00f1ol das Portelas na comarca de Seabra, \u00f3 noroeste da provincia de Zamora, en Castela e Le\u00f3n. Este concello galegofalante est\u00e1 encadrado dentro da denominada Alta Seabra \u00e9 considerado tradicionalmente como un dos 48 concellos da Galicia estremeira. O seu xentilicio \u00e9 \u00ab\u00bb.\nParte do seu termo municipal at\u00f3pase situado no Parque Natural do Lago de Seabra, un espazo natural protexido de grande atractivo tur\u00edstico que conta co maior lago de orixe glaciar de Espa\u00f1a.\nXeograf\u00eda.\nEst\u00e1 situado ao noroeste da provincia de Zamora, a 180\u00a0km da capital. Est\u00e1 situado a 1.205 m de altitude, sendo o concello de maior altitude da provincia.\nAt\u00f3pase nun profundo val entre os cumios de La Cuesta e Tanxilde, ao norte do r\u00edo Bibei, accidentada polas serras da Porpasa e Currais (na Serra Calva ou de Porto) e A Segundeira.\nDemograf\u00eda.\nPorto pos\u00fae unha poboaci\u00f3n moi avellentada, onde s\u00f3 o 2,25% da poboaci\u00f3n (5 persoas) ten 15 anos ou menos (SIE 2010).\nHistoria.\nDurante a Idade Moderna, ao igual que o resto da comarca, pertenceu \u00e1 provincia de Valladolid. Durante o Trienio liberal pertenceu \u00e1 provincia de Ourense. Administrativamente sempre estivo vinculado \u00e1 terra de Seabra. No 1833 incorporouse \u00e1 provincia de Zamora.\nO 26 de agosto de 2018, coincidindo coa maior feira de gando do ano, celebrouse unha consulta informal sobre a hipot\u00e9tica separaci\u00f3n de Castela e Le\u00f3n, coa intenci\u00f3n de pasar a Galicia. Os veci\u00f1os qu\u00e9ixanse do afastados que se atopan da capital zamorana, o uso da lingua galega pola maior\u00eda dos moradores e o abandono que, din, te\u00f1en dende a administraci\u00f3n castel\u00e1. O resultado foi de 202 votos a prol da escisi\u00f3n, 19 en contra e 6 en branco. A consulta non se limitou ao censo sen\u00f3n que puido votar calquera que se achase nese momento na localidade."}
{"id": "22863", "revid": "1131", "url": "https://gl.wikipedia.org/wiki?curid=22863", "title": "Pedralba de la Prader\u00eda", "text": "Pedralba de la Prader\u00eda \u00e9 un concello espa\u00f1ol da comarca de Seabra, no noroeste da provincia de Zamora, en Castela e Le\u00f3n. Est\u00e1 formado polas localidades de Calabor, Lobeznos, Pedralba de la Prader\u00eda, Rihonor de Castilla e Santa Cruz de Abranes. Calabor \u00e9 a \u00fanica entidade galegofalante do concello.\nLingua.\nPedralba de la Prader\u00eda \u00e9 un municipio caracterizado pola s\u00faa diversidade ling\u00fc\u00edstica, ao estaren presentes nel tres linguas romances: o castel\u00e1n, o galego (lingua tradicional da pedan\u00eda de Calabor) e o leon\u00e9s (lingua tradicional das restantes localidades do concello). As\u00ed e todo, estas d\u00faas \u00faltimas linguas f\u00e1lanse al\u00ed nas s\u00faas respectivas variantes seabresas e por iso amosan unha gran semellanza entre si, cunha porcentaxe maioritaria de l\u00e9xico compartido."}
{"id": "22864", "revid": "23204", "url": "https://gl.wikipedia.org/wiki?curid=22864", "title": "As Ellas", "text": "As Ellas (na fala: \"As Ellas\"; en castel\u00e1n: \"Eljas\") \u00e9 un concello da provincia de C\u00e1ceres, na comunidade aut\u00f3noma de Estremadura. Est\u00e1 situado ao oeste da comarca da Serra de Gata e \u00e9 un dos tres municipios nos cales se fala a fala de Estremadura.\nCon 970 habitantes en 2014, \u00e9 o quinto municipio m\u00e1is poboado da comarca. No seu termo municipal at\u00f3pase a pedan\u00eda do Souto. A vila salienta polo seu castelo.\nDemograf\u00eda.\nEvoluci\u00f3n da poboaci\u00f3n do concello das Ellas:"}
{"id": "22865", "revid": "23204", "url": "https://gl.wikipedia.org/wiki?curid=22865", "title": "San Marti\u00f1o de Trebello", "text": "San Mart\u00edn de Trebello (na fala de X\u00e1lima, \"Sa Mart\u00edn de Trevellu\"; en castel\u00e1n, \"San Mart\u00edn de Trevejo\") \u00e9 un concello da provincia de C\u00e1ceres que cobre unha superficie de 23,82\u00a0km\u00b2. Ti\u00f1a 754 habitantes en 2021 (949 no ano 2004) e unha densidade de poboaci\u00f3n de 31,65 hab./km\u00b2.\nAt\u00e9 o outorgamento do foro en 1230 co\u00f1ec\u00edase como San Mart\u00edn dos Vi\u00f1os."}
{"id": "22866", "revid": "1131", "url": "https://gl.wikipedia.org/wiki?curid=22866", "title": "San Mart\u00edn de Trebello", "text": ""}
{"id": "22867", "revid": "23204", "url": "https://gl.wikipedia.org/wiki?curid=22867", "title": "Valverde do Fresno", "text": "Valverde do Fresno (na fala: \"Valverdi du Fresnu\"; en castel\u00e1n: \"Valverde del Fresno\"), \u00e9 un concello da provincia de C\u00e1ceres que cobre unha superficie de 197,27\u00a0km\u00b2, na que viv\u00edan 2.578 habitantes no ano 2004, cunha densidade de poboaci\u00f3n de 13,07 h/km\u00b2. O seu xentilicio tradicional \u00e9 \u00ab\u00bb .\nDemograf\u00eda.\nEvoluci\u00f3n demogr\u00e1fica segundo datos do \"(INE):\""}
{"id": "22869", "revid": "98629", "url": "https://gl.wikipedia.org/wiki?curid=22869", "title": "Itatiaia", "text": "Itatiaia \u00e9 unha cidade do estado do R\u00edo de Xaneiro localizada a 257\u00a0km de S\u00e3o Paulo e a 174\u00a0km do R\u00edo de Xaneiro, coas cales liga a trav\u00e9s da estrada \"Via Presidente Dutra\".\nTen como destacada actividade econ\u00f3mica o turismo grazas \u00f3 \"Parque Nacional do Itatiaia\", unha importante reserva de foresta tropical do sueste do Brasil e onde sit\u00faase o \"Pico das Agulhas Negras\", monta\u00f1a formada por granito no seu topo, con altitude m\u00e1xima de 2789 m."}
{"id": "22873", "revid": "89787", "url": "https://gl.wikipedia.org/wiki?curid=22873", "title": "Terra Eo-Navia", "text": "A Terra Eo-Navia (en castel\u00e1n e oficialmente Eo-Navia) \u00e9 unha rexi\u00f3n que se atopa no occidente do Principado de Asturias, lim\u00edtrofe con Galicia e que comprende 19 concellos situados entre os r\u00edos Eo e Navia (m\u00e1is concretamente o r\u00edo Frexulfe). Tr\u00e1tase dunha denominaci\u00f3n de recente creaci\u00f3n que non se corresponde con ningunha divisi\u00f3n territorial oficial ou de uso coti\u00e1n tradicional. Xunto co Bierzo occidental na provincia de Le\u00f3n e As Portelas na provincia de Zamora consid\u00e9rase este territorio como parte da Galicia estremeira.\nOrixe.\nO termo naceu en sectores do galeguismo, e en primeira instancia corresp\u00f3ndese cunha realidade ling\u00fc\u00edstica e cultural, xa que fai referencia aos concellos do Principado nos que se fala o galego.\nEn segunda instancia, o termo fai referencia a aspiraci\u00f3ns pol\u00edticas defendidas por parte do nacionalismo galego, que reivindica esa comarca cultural como parte do dominio ling\u00fc\u00edstico galego e fala dunha necesidade de cooficializaci\u00f3n do galego nesa \u00e1rea. En troques, algunhas publicaci\u00f3ns como \"La Nueva Espa\u00f1a\" ou a propia Academia Asturiana negan e rexeitan frontalmente o galeguismo desta zona lim\u00edtrofe coa provincia de Lugo.\nDatos.\nSegundo un estudo do profesor da Universidade Complutense de Madrid Alberto G\u00f3mez Bautista, na Galicia estremeira (que abrangue as zonas de Eo-Navia, Ancares Leste, Bierzo Occidental e As Portelas) existen entre 70.000 e 100.000 galegofalantes, \u00e9 dicir un 50% da poboaci\u00f3n ten o galego como lingua de uso coti\u00e1n. As\u00ed mesmo, alg\u00fans falantes do Eo-Navia e tam\u00e9n do Bierzo tam\u00e9n falan astur-leon\u00e9s."}
{"id": "22874", "revid": "29398", "url": "https://gl.wikipedia.org/wiki?curid=22874", "title": "Fernando V\u00e1zquez", "text": "Fernando V\u00e1zquez Pena, nado en Castrofeito (O Pino) o 24 de outubro de 1954, \u00e9 un exfutbolista e actual adestrador de f\u00fatbol galego. O \u00faltimo equipo que adestrou foi o Deportivo da Coru\u00f1a.\nTraxectoria.\nFillo de familia numerosa, foi a el a quen lle tocou estudar, e as\u00ed foi como acabou de mestre de ingl\u00e9s en Arz\u00faa. Unha vez al\u00ed, comezou a colaborar moi activamente nas escolas deportivas de f\u00fatbol. Xogou no Sporting Lamp\u00f3n de Boiro a finais dos anos 70 e m\u00e1is tarde no Loxo, en Touro, onde actuou como xogador-adestrador.\nEn 1987 sacou o curso de adestrador nacional en Getxo, sendo o n\u00famero 1 da s\u00faa promoci\u00f3n, na que se encontraba entre outros Vicente del Bosque. Dende ese mesmo ano e ata 1991 foi adestrador do CD Lal\u00edn en Terceira Divisi\u00f3n, con quen logrou dous ascensos a Segunda Divisi\u00f3n B, nas campa\u00f1as 1986\u201387 (despois de quedar terceiro) e 1990\u201391 (quedando como campi\u00f3n o ano despois de descender).\nNa tempada 1991\u201392 foi contratado polo Racing de Ferrol, en Terceira Divisi\u00f3n. Ese mesmo ano logrou o campionato e o ascenso a Segunda Divisi\u00f3n B. Na tempada 1992\u201393 logrou un posto medio na t\u00e1boa, quedando 12\u00ba clasificado. Na campa\u00f1a 1993\u201394, a s\u00faa derradeira no Racing, o equipo alcanzou o 13\u00ba posto.\nNa tempada 1994\u201395 adestrou o CD Lugo en Segunda Divisi\u00f3n B, quedando no 11\u00ba posto da clasificaci\u00f3n e alcanzando a terceira rolda da Copa do Rei.\nNa tempada 1995\u201396 firmou pola SD Compostela, no seu debut en Primeira Divisi\u00f3n. Co equipo santiagu\u00e9s logrou unha goleada fronte ao Deportivo da Coru\u00f1a (4\u20130), fronte ao Real Oviedo (4\u20131) e importantes vitorias como fronte ao FC Barcelona (2\u20131) ou un empate contra o Real Madrid (3\u20133). Ese mesmo ano logrou o subcampionato de inverno, quedando ao final da campa\u00f1a no 10\u00ba posto. Na tempada 1996\u201397 o equipo quedou nunha posici\u00f3n similar, logrando o 11\u00ba posto da clasificaci\u00f3n. Na tempada 1997\u201398 presentou a s\u00faa dimisi\u00f3n tras a xornada 27, dicindo sentirse \"premido\". O seu substituto foi Gabriel Leis, que non logrou salvar o equipo do descenso.\nNa tempada 1998\u201399 f\u00edxose cargo do Real Oviedo, con quen logrou quedar 14\u00ba na clasificaci\u00f3n.\nNa tempada 1999\u201300 foi contratado polo RCD Mallorca na segunda xornada, en substituci\u00f3n de Mario G\u00f3mez. Co equipo balear logrou un posto na media t\u00e1boa, quedando 10\u00ba clasificado.\nNa tempada 2000\u201301 firmou polo Real Betis co obxctivo de ascender a Primeira Divisi\u00f3n. Na xornada 29 foi cesado debido \u00e1s d\u00fabidas no xogo do equipo andaluz, que levaba varios partidos sen ga\u00f1ar. Foi substitu\u00eddo por Luis del Sol, que logrou o ascenso.\nNa tempada 2001\u201302 foi contratado polo UD Las Palmas, equipo co que descendeu a Segunda Divisi\u00f3n ao final da campa\u00f1a, quedando a 2 puntos da salvaci\u00f3n.\nNa tempada 2002\u201303 firmou polo Rayo Vallecano, sendo cesado logo de 18 xornadas. O seu substituto foi Jos\u00e9 Luis Mart\u00edn, nunha campa\u00f1a na que o equipo madrile\u00f1o tivo catro adestradores, descendendo a Segunda Divisi\u00f3n como \u00faltimo clasificado.\nNa tempada 2003\u201304 foi contratado polo Real Valladolid, que o cesou na xornada 34 debido aos malos resultados, sendo substitu\u00eddo por Antonio S\u00e1nchez Santos. Finalmente o equipo descendeu a Segunda Divisi\u00f3n.\nNa tempada 2004\u201305 fichou polo Celta de Vigo, co que logrou o ascenso a Primeira Divisi\u00f3n logo de quedar segundo clasificado. Na tempada 2005\u201306 o equipo celeste quedou en sexto lugar, clasific\u00e1ndose para a Copa da UEFA. Na tempada 2006\u201307 foi destitu\u00eddo na xornada 29 debido aos malos resultados, sendo o seu substituto Hristo Stoichkov. Finalmente o Celta descendeu.\nEntre 2005 e 2008 adestrou, xunto con Arsenio Iglesias, a selecci\u00f3n galega.\nDeportivo.\nNa tempada 2012\u201313 foi contratado polo Deportivo da Coru\u00f1a, substitu\u00edndo trala xornada 23 ao t\u00e9cnico luso Domingos Paci\u00eancia, que \u00e1 s\u00faa vez substitu\u00edra a Jos\u00e9 Luis Oltra. Estreouse con derrota fronte ao Sevilla FC a domicilio (3\u20131) e Real Madrid en Riazor (1\u20132), obtendo a continuaci\u00f3n unha serie de bos resultados que sacaron momentaneamente ao equipo coru\u00f1\u00e9s do descenso. De cara ao final de liga, unha serie de derrotas nos derradeiros partidos condenaron ao Deportivo \u00e1 Segunda Divisi\u00f3n (quedando a dous puntos da salvaci\u00f3n e mesmo chegando salvado na derradeira xornada). Non obstante, o seu bo facer co equipo provocou que, unha vez finalizada a campa\u00f1a, fora renovado por d\u00faas tempadas, cunha m\u00e1is se o equipo estivera en Primeira Divisi\u00f3n.\nNa tempada 2013\u201314 de volta \u00e1 Segunda Divisi\u00f3n, o equipo de V\u00e1zquez comeza logrando bos resultados como visitante pero con problemas nos seus partidos como local, a\u00ednda que mellora e consegue ser campi\u00f3n de invierno. Finalmente, consegue o ascenso matem\u00e1tico \u00e1 m\u00e1xima categor\u00eda o 31 de maio de 2014, ao ga\u00f1ar por 1-0 ao Real Ja\u00e9n na pen\u00faltima xornada.\nO 8 de xullo de 2014 foi destitu\u00eddo, logo dunhas pol\u00e9micas declaraci\u00f3ns sobre a pol\u00edtica de fichaxes. O club alegou \"falta de confianza\" no adestrador.\nMallorca.\nO 18 de xaneiro de 2016 foi anunciado como adestrador do RCD Mallorca, en Segunda Divisi\u00f3n, en substituci\u00f3n de Pepe G\u00e1lvez.\nO 6 de decembro de 2016 foi destitu\u00eddo debido aos malos resultados. O seu substituto foi Javier Olaizola.\nDeportivo (2.\u00aa etapa).\nO 29 de decembro de 2019 iniciou a s\u00faa segunda etapa no Deportivo da Coru\u00f1a, substitu\u00edndo a Luis C\u00e9sar Sampedro (que \u00e1 s\u00faa vez substitu\u00edra a Juan Antonio Anquela), e collendo o equipo na \u00faltima posici\u00f3n da t\u00e1boa a 9 puntos da permanencia en Segunda Divisi\u00f3n. Comezou o seu novo paso polo Deportivo con seis vitorias nos seis primeiros partidos, que serviron para sacar ao equipo dos postos de descenso e catapultalo ata a 14\u00aa posici\u00f3n. Con todo, un mal final de tempada, con tres derrotas nos \u00faltimos catro partidos, fixo que o equipo acabase por descender \u00e1 Segunda Divisi\u00f3n B catro d\u00e9cadas despois. O balance dende a s\u00faa chegada foi de 10 vitorias, 6 empates e 5 derrotas.\nComezou a tempada 2020/21 vendo os partidos dende a bancada por mor dos 9 partidos de sanci\u00f3n que arrastraba dende a campa\u00f1a anterior, cando acumulara tres castigos por protestas ao \u00e1rbitro e por dar instruci\u00f3ns dende a bancada estando xa sancionado. O equipo mant\u00edvose invicto durante as sete primeiras xornadas, ocupando a primeira posici\u00f3n da t\u00e1boa, pero d\u00faas derrotas nos dous seguintes partidos, contra Celta B e Zamora, as\u00ed como o pobre xogo do equipo provocou a s\u00faa destituci\u00f3n o 11 de xaneiro de 2021."}
{"id": "22886", "revid": "2338", "url": "https://gl.wikipedia.org/wiki?curid=22886", "title": "O Xuncal, Santa Cristina da Ramallosa, Baiona", "text": "O Xuncal \u00e9 un lugar da parroquia de Santa Cristina da Ramallosa, no concello de Baiona. Segundo o IGE, no ano 2008 ti\u00f1a 232 habitantes.\nRecibe o seu nome (\u00f3 igual que o da parroquia) polas s\u00faas caracter\u00edsticas xeogr\u00e1ficas e xeol\u00f3xicas. Debido a grande abundancia que houbo (e nalg\u00fans sitios hai) de xuncos e ramallos, as\u00ed coma terreos pantanosos e xunqueiras. Estes terreos dan \u00e1 zona unha gran riqueza e variedade de flora e fauna.\nO Xuncal div\u00eddese en dous polo r\u00edo Groba que vai desembocar \u00e1 praia Ladeira. Durante a posguerra, no per\u00edodo da autarqu\u00eda do franquismo, constru\u00edronse en dito r\u00edo dous mu\u00ed\u00f1os. Na actualidade un deles desapareceu por mor da construci\u00f3n do Club de Tenis Monterreal, e o outro foi restaurado para facer nel un restaurante."}
{"id": "22894", "revid": "1888", "url": "https://gl.wikipedia.org/wiki?curid=22894", "title": "O Xuncal", "text": "O top\u00f3nimo O Xuncal pode referirse a varios lugares de Galicia:"}
{"id": "22903", "revid": "158", "url": "https://gl.wikipedia.org/wiki?curid=22903", "title": "Itatiaia, Brasil", "text": ""}
{"id": "22917", "revid": "98629", "url": "https://gl.wikipedia.org/wiki?curid=22917", "title": "Megabeat", "text": "Megabeat foi un conxunto valenciano de m\u00fasica electr\u00f3nica e selo discogr\u00e1fico (Megabeat Records) formado por Fran Lenaers, Julio \"Nexus\" e Gani Manero aparecido a finais de 1989 e que tivo o seu punto \u00e1lxido entre 1990 e 1991. Tam\u00e9n foron co\u00f1ecidos por outros nomes coma \"Interfront\", \"Invisible\" ou \"Sun Corporation\".\nTraxectoria.\nMegabeat supuxo un sopro de aire renovador sobre as correntes eurobeat e \u00edtalo house/spaghetti disco que predominaban nas discotecas espa\u00f1olas en 1990. De ascendencia techno/dancefloor se lles considera os pais do controvertido Son de Valencia. Entre as s\u00faas influencias principais salientan x\u00e9neros coma a EBM, o rock g\u00f3tico, o tecnopop, o new beat e mailo trance alem\u00e1n da primeira \u00e9poca. Tam\u00e9n \u00e9 salientable a influencia que neles exerceron conxuntos veteranos coma Kraftwerk e Front 242, e en distinta medida unha longa lista de grupos europeos que comezaron a se abriren paso, sobre todo no Levante espa\u00f1ol, propiciando un panorama favorable a esta formaci\u00f3n valenciana.\n\u00c1 marxe dos rumores e a considerable lenda que xira arredor deste grupo hai que dicir que a s\u00faa m\u00fasica pouco o nada ten que ver co concepto actual do Son de Valencia, estilo que comezou a masificarse polo ano 1992 e que desembocou no que hoxe ent\u00e9ndese como \"bakalao\" ou \"m\u00e1kina\", se ben estas etiquetas xa se empregaran en 1990 para se referir a todo tipo de m\u00fasica electr\u00f3nica aplicada \u00e1 pista de baile, independentemente do seu x\u00e9nero.\n\u00c9 importante suli\u00f1ar que a\u00ednda que a carreira de Megabeat foi curta chegaron a lanzar unha trintena de discos ao mercado, editados baixo distintos nomes segundo o tipo de x\u00e9nero, que \u00edan dende a electr\u00f3nica instrumental m\u00e1is mel\u00f3dica ata a EBM, pasando polo techno m\u00e1is corporal, nunha fusi\u00f3n moi persoal que axi\u00f1a callou nos pratos dos \"discjockeys\".\nChegouse a dicir que a obra de Megabeat eclipsou \u00f3s propios compo\u00f1entes do grupo, fac\u00e9ndose m\u00e1is popular a s\u00faa m\u00fasica que o seu propio nome. De calquera xeito tr\u00e1tase dunha figura chave que absorbeu e sintetizou a vangarda europea para introduciren, coma un repetidor, un novo campo na escena electr\u00f3nica espa\u00f1ola, orixinando toda unha morea de novos artistas e produtores."}
{"id": "22925", "revid": "56817", "url": "https://gl.wikipedia.org/wiki?curid=22925", "title": "Nacho Vigalondo", "text": "Ignacio Vigalondo, co\u00f1ecido tam\u00e9n como Nacho Vigalondo, nado en Cabez\u00f3n de la Sal en 1977, \u00e9 un director, actor, compositor e guionista c\u00e1ntabro. En febreiro do 2005 foi nomeado \u00f3s Oscars na categor\u00eda de Mellor Curtametraxe, que ga\u00f1ou WASP."}
{"id": "22931", "revid": "1131", "url": "https://gl.wikipedia.org/wiki?curid=22931", "title": "G\u00e9yser", "text": "Un g\u00e9yser, ou geyser, pronunciado [\u02c8\u0261ajz\u0259] ou [\u02c8\u0261ajse\u031d\u027e], \u00e9 unha nacente termal que entra en erupci\u00f3n periodicamente, lanzando unha columna de auga quente e vapor para o ar. O nome \"g\u00e9yser\" prov\u00e9n de Geysir, o nome dunha nacente eruptiva en Haukadalur, na Islandia; este nome deriva pola s\u00faa vez do verbo \"gj\u00f3sa\", \"chorrear\".\nA formaci\u00f3n de g\u00e9yseres require unha hidroxeolox\u00eda favor\u00e1bel, o que existe s\u00f3 en poucos lugares na Terra; logo, son fen\u00f3menos razoabelmente raros. Existen cerca de mil en todo o mundo, e a metade destes no Parque Nacional de Yellowstone nos Estados Unidos. Tam\u00e9n son co\u00f1ecidos os g\u00e9yseres de Nova Zelandia e o Strokkur Geysir de Islandia."}
{"id": "22933", "revid": "23204", "url": "https://gl.wikipedia.org/wiki?curid=22933", "title": "Fases da l\u00faa", "text": "Ch\u00e1manse fases da l\u00faa (ou cuarteir\u00f3ns da l\u00faa) aos diferentes aspectos visuais que presenta a L\u00faa no seu xiro arredor da Terra segundo sexa a s\u00faa posici\u00f3n con respecto ao Sol.\nFases.\nCando a L\u00faa est\u00e1 entre a Terra e o Sol, ofr\u00e9cenos a s\u00faa cara non iluminada (novilunio ou l\u00faa nova) e polo tanto non se ve m\u00e1is que a s\u00faa sombra. \nCousa dunha semana m\u00e1is tarde a L\u00faa deu 1/4 de volta arredor da Terra, e pres\u00e9ntanos media cara iluminada (cuarto crecenteou o crecente da l\u00faa). Ch\u00e1mase as\u00ed porque cada d\u00eda medra a superficia lunar \u00e1 vista. \nOutra semana m\u00e1is e a L\u00faa est\u00e1 en li\u00f1a co Sol e coa Terra, co planeta no medio, ofrec\u00e9ndonos toda a cara visible iluminada (plenilunio ou l\u00faa chea). \nUnha semana m\u00e1is tarde prod\u00facese o cuarto minguante.Coma no caso da l\u00faa crecente, son m\u00e1is empregadas as denominaci\u00f3ns \"cuarto minguante\" ou o minguante, a minguante (da l\u00faa). Como cultismo, tam\u00e9n se usa Devalo.\nTranscorridas unhas catro semanas estamos outra vez en novilunio. O tempo transcorrido entre dous novilunios ch\u00e1mase mes lunar ou mes sin\u00f3dico e \u00e9 de 29,53 d\u00edas solares medios. \nAs fases da L\u00faa te\u00f1en moita relaci\u00f3n co establecemento do calendario e os seus diferentes per\u00edodos como semana e mes. As fases lunares constit\u00faen a base do calendario musulm\u00e1n, entre outros.\nColoquialmente, ent\u00e9ndese que cada fase dura unha semana, non de xeito exclusivo o tempo xusto no que a L\u00faa ten a caracter\u00edstica visual comentada.\nFases noutras l\u00faas.\nOs diferentes planetas tam\u00e9n te\u00f1en as s\u00faas fases. Galileo foi o primeiro en descubrir que Venus presentaba fases como a L\u00faa, argumento que apoiaba a teor\u00eda helioc\u00e9ntrica. Os planetas en \u00f3rbitas interiores \u00e1 terrestre Mercurio e Venus poden presentar fases elevadas. Debido \u00e1s diferentes condici\u00f3ns xeom\u00e9tricas de posici\u00f3n relativa entre o Sol, a Terra e os planetas en \u00f3rbitas exteriores estes non pos\u00faen fases apreciables observados desde a Terra."}
{"id": "22934", "revid": "408", "url": "https://gl.wikipedia.org/wiki?curid=22934", "title": "Fase lunar", "text": ""}
{"id": "22935", "revid": "22570", "url": "https://gl.wikipedia.org/wiki?curid=22935", "title": "Mes sin\u00f3dico", "text": "Un mes sin\u00f3dico ou lunaci\u00f3n \u00e9 o tempo que tarda a L\u00faa en completar unha serie total das s\u00faas fases, por exemplo, desde unha L\u00faa nova ata a seguinte. Dura 29,5306 d\u00edas.\nUn ano lunar son doce meses sin\u00f3dicos, \u00e9 dicir 354 d\u00edas.\nO calendario musulm\u00e1n \u00e9 sin\u00f3dico, bas\u00e9ase nas fases lunares"}
{"id": "22936", "revid": "56817", "url": "https://gl.wikipedia.org/wiki?curid=22936", "title": "Calendario musulm\u00e1n", "text": "O Calendario musulm\u00e1n \u00e9 lunar.\nBas\u00e9ase en ciclos lunares de 30 anos (360 lunaci\u00f3ns, de tradici\u00f3n sumeria). Os 30 anos do ciclo div\u00eddense en 19 anos de 354 d\u00edas e 11 anos de 355 d\u00edas. Os anos de 354 d\u00edas ch\u00e1manse anos simples e div\u00eddense en seis meses de 30 d\u00edas e outros seis meses de 29 d\u00edas. Os anos de 355 d\u00edas ch\u00e1manse intercalares e div\u00eddense en sete meses de 30 d\u00edas e outros cinco de 29 d\u00edas. Anos e meses van altern\u00e1ndose. \u00c9 dicir, cada 33 anos musulm\u00e1ns equivalen a 32 anos cristi\u00e1ns. As intercalaci\u00f3ns fanse engadindo un d\u00eda ao final do mes de \"dulhiyah\" nos anos 2\u00ba, 5\u00ba, 7\u00ba, 10\u00ba, 13\u00ba, 16\u00ba, 18\u00ba, 21\u00ba, 24\u00ba, 26\u00ba e 29\u00ba de cada ciclo de 30 anos.\nO ano musulm\u00e1n componse de 12 meses de 30 ou 29 d\u00edas: \nSe consideramos a diferenza de d\u00edas entre o calendario lunar e o solar, e o feito de comezar o ano en datas diferentes, dar\u00e9monos conta da dificultade de establecer unha correspondencia entre o calendario musulm\u00e1n e o cristi\u00e1n. Existen t\u00e1boas de correspondencia de anos, pero para un c\u00e1lculo r\u00e1pido e aproximado serven as seguintes f\u00f3rmulas:\nPara pasar do ano musulm\u00e1n ao cristi\u00e1n G = H + 622 \u2013 (H/33) \nPara pasar do ano cristi\u00e1n ao musulm\u00e1n H = G \u2013 622 + (G - 622/32)\nOnde:\nG = ano cristi\u00e1n (ano gregoriano)\nH = ano musulm\u00e1n (h\u00e9xira)\nEstas f\u00f3rmulas serven para establecer a correspondencia de anos musulm\u00e1ns e cristi\u00e1ns dun xeito aproximado. Para establecer a correspondencia dunha data concreta a cousa \u00e9 case imposible, e ata os historiadores admiten un erro dun d\u00eda m\u00e1is ou menos. A causa deste desfase \u00e9 que o inicio e o fin de cada mes reg\u00falase segundo o ciclo lunar observable, o que leva a introducir un d\u00eda de m\u00e1is cando as observaci\u00f3ns non coinciden co c\u00e1lculo te\u00f3rico."}
{"id": "22938", "revid": "408", "url": "https://gl.wikipedia.org/wiki?curid=22938", "title": "Calendario isl\u00e1mico", "text": ""}
{"id": "22941", "revid": "1505", "url": "https://gl.wikipedia.org/wiki?curid=22941", "title": "Teor\u00eda helioc\u00e9ntrica", "text": "A teor\u00eda helioc\u00e9ntrica, tam\u00e9n co\u00f1ecida como heliocentrismo, \u00e9 unha teor\u00eda astron\u00f3mica que afirma que os astros xiran arredor do sol. Foi proposta por primeira vez polo astr\u00f3nomo grego Aristarco de Samos. Con Nicolao Cop\u00e9rnico, e en especial con Galileo Galilei, tornouse m\u00e1is sustentada.\nHistoria.\nO heliocentrismo xa fora descrito na antig\u00fcidade por Aristarco de Samos, quen se baseou en medidas sinxelas da distancia da terra ao sol, que determinaban un tama\u00f1o do Sol moito maior que o do noso planeta. Por esta raz\u00f3n Aristarco propuxo que era a terra quen viraba ao redor do sol e non \u00e1 inversa, sendo o primeiro propo\u00f1ente do modelo helioc\u00e9ntrico.\nPosteriormente a teor\u00eda helioc\u00e9ntrica foi proposta por Nicolao Cop\u00e9rnico en 1543, na s\u00faa obra \"De Revolutionibus Orbium Coelestium\". Marcou o comezo dunha revoluci\u00f3n na astronom\u00eda, desbancando a teor\u00eda xeoc\u00e9ntrica de Claudio Tolomeo, que situaba a Terra no centro do Universo.\nNicolao Cop\u00e9rnico revolucionou a ciencia ao postular que a terra e os demais planetas viran en torno a un sol estacionario. Cop\u00e9rnico adoptou a revolucionaria idea dunha terra en movemento para resolver o problema planetario que, segundo opinaba, non estaba satisfactoriamente resolto. No sistema helioc\u00e9ntrico resultaba moito m\u00e1is sinxelo realizar o c\u00e1lculo correcto das posici\u00f3ns planetarias, e por iso Cop\u00e9rnico rompeu cunha tradici\u00f3n de m\u00e1is de 2.000 anos dunha terra en repouso.\nA teor\u00eda helioc\u00e9ntrica foi defendida por Cop\u00e9rnico e posteriormente foi demostrada por Galileo Galilei, fronte ao Xeocentrismo que dominaba con anterioridade. Esta idea foi duramente combatida pola Igrexa cat\u00f3lica nos seus principios, xa que atentaba contra a interpretaci\u00f3n literal dunha pasaxe da Biblia que di \"o Sol parouse no ceo\".\nHip\u00f3teses fundamentais.\nAs hip\u00f3teses fundamentais da teor\u00eda copernicana son:\nOs 2.000 anos de teor\u00eda xeoc\u00e9ntrica non acabaron repentinamente tralas publicaci\u00f3ns do libro de Cop\u00e9rnico, sen\u00f3n que a transici\u00f3n entre ambos sistemas foi gradual, gobernada por unha necesidade social inspirada nos novos aires renacentistas e no Neoplatonismo que se respiraban.\nMovemento dos planetas.\nCop\u00e9rnico suxire que a terra se mov\u00eda ao redor do sol, como un planeta m\u00e1is, e que o complicado movemento dos planetas no ceo era o resultado do movemento da terra ao redor do sol combinado coa propia rotaci\u00f3n terrestre. A pesar do intento de presentar un modelo helioc\u00e9ntrico por parte de Aristarco varios s\u00e9culos antes e do de Cop\u00e9rnico durante o Renacemento, o certo era que o modelo Ptolem\u00e1ico describ\u00eda con suficiente exactitude os movementos dos planetas como para contentar a moitos dos astr\u00f3nomos e astr\u00f3logos da \u00e9poca. Pero o que atraeu a Cop\u00e9rnico e aos demais cient\u00edficos que se fixaron no seu modelo era a extrema simplicidade do mesmo. Malia todo, haber\u00eda que esperar a Johannes Kepler para ver un bo modelo do movemento planetario.\nNo modelo copernicano o intervalo entre d\u00faas conxunci\u00f3ns superiores ou inferiores se o planeta \u00e9 interior e d\u00faas conxunci\u00f3ns ou oposici\u00f3ns se o planeta \u00e9 exterior ch\u00e1mase per\u00edodo sin\u00f3dico (a voz \"sin\u00f3dico\", en grego, significa \"reuni\u00f3n\" ou \"conxunci\u00f3n\"). Desde a antig\u00fcidade co\u00f1\u00e9cese devandito per\u00edodo para todos os planetas. No per\u00edodo sin\u00f3dico rep\u00edtense as distintas configuraci\u00f3ns dos planetas.\n\u00c9 de salientar que as ideas de Cop\u00e9rnico xorden nun contexto de crise do modelo ptolem\u00e1ico, o cal segu\u00eda tendo fallos e cada vez se complicaba m\u00e1is coa inclusi\u00f3n de novos epiciclos.\nTranscendencia.\nA\u00ednda que non se pode considerar a Cop\u00e9rnico nin como descubridor do heliocentrismo nin como m\u00e1ximo expo\u00f1ente \u00e1 hora de desenvolver a teor\u00eda, si cumpriu unha funci\u00f3n crucial como inspirador para os cient\u00edficos que lle suceder\u00edan. A verdadeira revoluci\u00f3n a\u00ednda haber\u00eda de vir e remover\u00eda os cimentos da igrexa, cuxa loita contra o avance cient\u00edfico levar\u00eda a Giordano Bruno \u00e1 fogueira e a Galileo a retractarse das s\u00faas observaci\u00f3ns e teor\u00edas. Con todo, foron as observaci\u00f3ns de Galileo dos sat\u00e9lites de X\u00fapiter as que constitu\u00edron finalmente a proba definitiva que inclinar\u00eda a balanza a favor da revoluci\u00f3n copernicana."}
{"id": "22943", "revid": "1131", "url": "https://gl.wikipedia.org/wiki?curid=22943", "title": "De Revolutionibus Orbium Coelestium", "text": "De Revolutionibus Orbium Coelestium (\"Sobre o movemento das esferas celestiais\") \u00e9 unha obra de Nicolao Cop\u00e9rnico, escrita entre 1506 e 1530, a\u00ednda que non o publicou ata o ano da s\u00faa morte en 1543. El cr\u00eda que o sistema Ptolom\u00e9ico era demasiado complicado, e quer\u00eda propo\u00f1er unha explicaci\u00f3n m\u00e1is simple e correcta.\nDedicada ao papa Paulo III, est\u00e1 dividida en seis volumes:\n\"De Revolutionibus\" comeza cun pr\u00f3logo an\u00f3nimo no que se explica que o sistema proposto constit\u00fae unha hip\u00f3tese matem\u00e1tica para explicar mellor o movemento dos planetas e outros corpos celestes e que non se traduce forzosamente nunha realidade. Johannes Kepler mostrou que dito pr\u00f3logo fora engadido polo fil\u00f3sofo luterano Osiander. O principal obxectivo do pr\u00f3logo parec\u00eda ser suavizar as controversias relixiosas que o cambio dun sistema xeoc\u00e9ntrico a un sistema helioc\u00e9ntrico pod\u00eda causar. O libro causou unha controversia moderada na s\u00faa publicaci\u00f3n. Con todo en 1546 un sacerdote dominicano Giovanni Maria Tolosani, escribiu un tratado denunciando a teor\u00eda copernicana e defendendo a verdade absoluta das escrituras.\nEn 1616 o cardeal Bellamine ordenou a Galileo Galilei en nome do papa que tomase como posici\u00f3n que o sistema era tan s\u00f3 unha construci\u00f3n matem\u00e1tica sen constitu\u00edr unha realidade f\u00edsica. Logo disto, \"De Revolutionibus\" foi posto no \u00cdndice de libros proh\u00edbidos da Igrexa cat\u00f3lica. Permit\u00edronse algunhas edici\u00f3ns corrixidas nas cales se explicaba que a teor\u00eda helioc\u00e9ntrica non ti\u00f1a que ver en realidade coa descrici\u00f3n da realidade. Devanditas edici\u00f3ns foron preparadas en 1620 pero nunca foron impresas en gran n\u00famero. O libro orixinal permaneceu no \u00cdndice ata o ano 1835."}
{"id": "22944", "revid": "132", "url": "https://gl.wikipedia.org/wiki?curid=22944", "title": "Andorian", "text": ""}
{"id": "22947", "revid": "22570", "url": "https://gl.wikipedia.org/wiki?curid=22947", "title": "Index Librorum Prohibitorum", "text": "O Index Librorum Prohibitorum ou \"\u00cdndice de libros prohibidos\", tam\u00e9n chamado Index Expurgatorius \u00e9 unha lista daquelas publicaci\u00f3ns que os laicos da Igrexa cat\u00f3lica catalogaron como libros perniciosos; ademais establec\u00eda as normas da igrexa con respecto aos libros. O prop\u00f3sito desta lista era previr a lectura de libros ou traballos inmorais que contivesen erros teol\u00f3xicos e previr a corrupci\u00f3n dos fieis.\n Foi creado no ano 1559 pola Sagrada Congregaci\u00f3n da Inquisici\u00f3n da Igrexa cat\u00f3lica (posteriormente chamada a Congregaci\u00f3n para a Doutrina da Fe). O \u00edndice foi actualizado regularmente ata a s\u00faa \u00faltima edici\u00f3n que data de 1948, con materiais que foron agregando tanto a Congregaci\u00f3n como o Papa. A lista non era simplemente un conxunto de obras prohibidas, os autores v\u00edanse obrigados a defender o seu traballo: pod\u00edan volver publicalas con modificaci\u00f3ns se desexaban evitar que algunha engrosase a lista.\nA trix\u00e9sima segunda edici\u00f3n, publicada en 1948, conti\u00f1a aproximadamente 4.000 t\u00edtulos censurados por varias raz\u00f3ns: herex\u00eda, deficiencia moral, sexo expl\u00edcito, inexactitudes pol\u00edticas, entre outras. Autores notables foron inclu\u00eddos nesta lista: Laurence Sterne, Voltaire, Daniel Defoe, Nicolao Cop\u00e9rnico, Honor\u00e9 de Balzac, Jean-Paul Sartre, Andr\u00e9 Gide, o sex\u00f3logo holand\u00e9s Theodor Hendrik van de Velde, autor do manual de sexo \"O matrimonio perfecto\".\nAlg\u00fans dos t\u00edtulos integraron este \u00edndice por ter un contido pol\u00edtico definido: en 1926, a revista \"Acci\u00f3n Francesa\", que adoptaba os dereitos polas causas dese pa\u00eds, foi posta na lista.\nOs efectos deste \u00edndice sent\u00edronse por todos lados, m\u00e1is al\u00f3 do mundo cat\u00f3lico. Durante moitos anos, en lugares como Quebec, Espa\u00f1a, Italia e Polonia (pa\u00edses cat\u00f3licos), foi moi dif\u00edcil atopar copias destes libros, especialmente lonxe das grandes cidades. Como lista oficial foi abandonada en 1966 baixo o papado de Paulo VI, seguidamente do final do Concilio Vaticano II e en gran parte debido a consideraci\u00f3ns pr\u00e1cticas. No entanto, quedou como un pecado para os cat\u00f3licos o feito de ler libros que eran inxuriosos contra a fe e/ou a moral.\nNa primeira edici\u00f3n (1559) aparec\u00edan tres listas que agrupaban:\nAutores prohibidos.\nAlg\u00fans autores notables cuxa obra completa integraba a lista son:\nLibros espec\u00edficos.\nEntre os libros espec\u00edficos atop\u00e1banse:"}
{"id": "22948", "revid": "1131", "url": "https://gl.wikipedia.org/wiki?curid=22948", "title": "Polaviella, Navia", "text": "Polaviella \u00e9 unha parroquia que se localiza no oriente do concello de Navia, en Asturias. Cobre unha superficie de 9,58\u00a0km\u00b2 e no ano 2004 contaba con 246 habitantes.\nLingua.\nA situaci\u00f3n ling\u00fc\u00edstica da parroquia \u00e9 complexa, na s\u00faa maior parte \u00e9 de fala de transici\u00f3n, con caracter\u00edsticas da lingua galega e da asturiana, o que fai que sexa complexo atribu\u00edla a unha ou a outra lingua, malia iso autores como Xo\u00e1n Babarro incl\u00faen a fala dentro das fronteiras da lingua galega.\nO oeste da parroquia \u00e9 claramente de lingua galega e o sur de lingua asturiana."}
{"id": "22952", "revid": "83328", "url": "https://gl.wikipedia.org/wiki?curid=22952", "title": "Astr\u00f3nomo, astr\u00f3noma", "text": "Un astr\u00f3nomo \u00e9 un cient\u00edfico cuxa \u00e1rea de investigaci\u00f3n \u00e9 a astronom\u00eda.\nConsid\u00e9rase o comezo da astronom\u00eda na antiga Babilonia polos seus sacerdotes. Estudos recentes dos gravados babilonios mostraron o co\u00f1ecemento extremadamente preciso que posu\u00edan do seu ceo nocturno. Seguindo aos babilonios, os exipcios tam\u00e9n fac\u00edan especial fincap\u00e9 na observaci\u00f3n do ceo.\nA combinaci\u00f3n das interpretaci\u00f3ns relixiosas do ceo, como lendas e mitos, conducen a unha dualidade que hoxe n\u00f3s identificamos como astrolox\u00eda. \u00c9 importante ter en conta que antes de 1750 aproximadamente non se fac\u00eda distinci\u00f3n entre astronom\u00eda e astrolox\u00eda.\nA diferenza da maior\u00eda de cient\u00edficos, os astr\u00f3nomos non poden manipular directamente os obxectos que estudan, e deben facer uso de detalladas observaci\u00f3ns para os seus descubrimentos. Xeralmente, os astr\u00f3nomos usan telescopios e outros instrumentos \u00f3pticos para as s\u00faas observaci\u00f3ns."}
{"id": "22953", "revid": "1987", "url": "https://gl.wikipedia.org/wiki?curid=22953", "title": "L\u00edmite de Chandrasekhar", "text": "En astrof\u00edsica, o l\u00edmite de Chandrasekhar \u00e9 o l\u00edmite da cantidade de masa estelar m\u00e1is al\u00f3 do cal a dexeneraci\u00f3n de electr\u00f3ns (por aplicaci\u00f3n do principio de exclusi\u00f3n de Pauli) non \u00e9 capaz de contrarrestar a forza de gravidade nun remanente estelar, produc\u00edndose o colapso da estrela. Equivale a aproximadamente 1,44 veces a masa solar, e \u00e9 a masa m\u00e1xima posible para unha anana branca.\nEste valor \u00e9 proporcional ao cadrado da fracci\u00f3n de masa dos electr\u00f3ns. Nunha anana branca normal hai dous nucle\u00f3ns por cada electr\u00f3n, o que equivale a un peso molecular por part\u00edcula de 2 pero en determinadas condici\u00f3ns p\u00f3dese dar unha diminuci\u00f3n da cantidade de electr\u00f3ns mediante a s\u00faa captaci\u00f3n por parte dos n\u00facleos. Isto reducir\u00eda a masa de Chandrasekhar.\nO seu valor foi calculado polo astrof\u00edsico indio Subrahmanyan Chandrasekhar en 1930 cando ti\u00f1a 19 anos. De xeito independente o f\u00edsico ruso Lev Davidovich Landau fixo o mesmo c\u00e1lculo.\nUnha estrela dexenerada con masa por embaixo do l\u00edmite de Candrasekar deixar\u00e1 de contraerse pola gravidade estabiliz\u00e1ndose como unha anana branca, mentres que unha estrela con masa por riba do citado l\u00edmite continuar\u00e1 a contraerse pode dar lugar a unha estrela de neutr\u00f3ns ao expulsar a gravidade aos electr\u00f3ns dos \u00e1tomos da estrela (dando lugar a unha supernova) mentres o principio de exclusi\u00f3n entre neutrons e protons poida contrarrestar a gravidade xerada pola masa estelar restante tal coma descubriu Landau; ou chegar a formar un burato negro cando a gravidade e superior a o principio de exclusi\u00f3n entre neutr\u00f3ns e prot\u00f3ns, o que descubriron teoricamente J.R. Oppenheimer e G.M. Volkoff no ano 1939 cando publicaron o artigo \"On Massive Neutron Cores\" na revista \"Physical Review\", e que deu lugar ao chamado l\u00edmite de Tolman\u2013Oppenheimer\u2013Volkoff para estrelas de neutr\u00f3ns dexeneradas."}
{"id": "22954", "revid": "5863", "url": "https://gl.wikipedia.org/wiki?curid=22954", "title": "Subrahmanyan Chandrasekhar", "text": "Subrahmanyan Chandrasekhar, nado en Lahore (daquela pertencente \u00e1 India brit\u00e1nica actualmente en Paquist\u00e1n) o 19 de outubro de 1910 e finado en Chicago (Illinois) o 21 de agosto de 1995, foi un f\u00edsico, astrof\u00edsico e matem\u00e1tico indio.\nTraxectoria.\nGa\u00f1ou o Premio Nobel de F\u00edsica en 1983 canda a William Fowler polos seus estudos sobre os procesos importantes na estrutura e evoluci\u00f3n estelares. Graduouse en Chennai (India) e doutorouse en Cambridge, a\u00ednda que traballou en Chicago dende 1937 ata a s\u00faa morte en 1995.\nAdemais do premio Nobel, f\u00f3ronlle concedidas a \"Henry Norris Russell Lectureship\" (1949), a \"Medalla Bruce\" (1952), a \"Medalla de Ouro\" da \"Real Sociedade Astron\u00f3mica\" (1953), a \"Medalla Henry Draper\" (1971) e a \"Medalla Copley\" da Royal Society (1984).\nEn 1999, a NASA chamou no seu honor 'Chandra X-ray Observatory' ao terceiro dos seus catro grandes observatorios. Ata un asteroide, o \"1958 Chandra\" d\u00e9belle o seu nome.\nCarreira cient\u00edfica.\nEn 1930, Chandrasekhar ingresou no \"Trinity College\" na Universidade de Cambridge, Inglaterra. Por aquel ent\u00f3n leu un dos libros de Eddington \"The Internal Constitution of Stars\" que lle influ\u00edu profundamente. En devandito libro Eddington sosti\u00f1a que as estrelas acababan as s\u00faas vidas transformadas en obxectos pequenos do tama\u00f1o da Terra e co\u00f1ecidos como ananas brancas tras esgotar as s\u00faas fontes de enerx\u00eda. Chandrasekhar inclu\u00edu nos seus c\u00e1lculos efectos de tipo cu\u00e1ntico e relativistas conclu\u00edndo que tan s\u00f3 as estrelas de baixa masa pod\u00edan terminar as s\u00faas vidas tal e como Eddington suscitara. Os seus c\u00e1lculos m\u00e1is elaborados mostraban que para estrelas de masa superior a 1.4 a masa do noso propio Sol as estrelas, en ausencia dunha fonte interna de calor, se colapsar\u00edan por baixo do tama\u00f1o terrestre. Este l\u00edmite co\u00f1\u00e9cese como l\u00edmite de Chandrasekhar. Os seus descubrimentos apuntaban \u00e1 formaci\u00f3n de estrelas de neutr\u00f3ns e buracos negros. En 1937 Chandrasekhar aceptou un traballo na Universidade de Chicago, onde permanecer\u00eda durante o resto da s\u00faa carreira cient\u00edfica. En Chicago Chandrasekhar iniciou unha nova li\u00f1a de traballo que culminar\u00eda na publicaci\u00f3n da s\u00faa obra \"The Principles of Stellar Dynamics\" (1942). Durante a segunda guerra mundial Chandrasekhar colaborou con outros f\u00edsicos da universidade de Chicago como Enrico Fermi no Proxecto Manhattan. A comezos dos anos 50 Chandrashekhar estudou detalladamente o transporte radioactivo no interior das estrelas pero o seu traballo neste campo refer\u00e9nciase en numerosas ocasi\u00f3ns para o estudo do transporte radioactivo de enerx\u00eda en calquera medio (\"Radiative transfer\"). M\u00e1is tarde traballar\u00eda nos efectos do magnetismo sobre as galaxias, a s\u00faa forma e evoluci\u00f3n publicando outro cl\u00e1sico: \"Hydrodynamics and Hydromagnetic Stability\" (1961). Durante a seguinte d\u00e9cada intentou descubrir como a rotaci\u00f3n afecta a forma dos planetas, estrelas, galaxias e cl\u00fasteres de galaxias. Nos anos 70 Chandrasekhar volveu examinar o colapso das estrelas ao final da s\u00faa vida. Este traballo conclu\u00edu coa publicaci\u00f3n da que quizabes sexa a s\u00faa obra m\u00e1is famosa: \"The Mathematical Theory of Black Holes\" publicada en 1983. Por estes traballos recibiu o premio Nobel de f\u00edsica en 1983 que compartiu con William Fowler. O seu \u00faltimo libro foi \"Newton's Principia for the Common Reader\"."}
{"id": "22967", "revid": "709", "url": "https://gl.wikipedia.org/wiki?curid=22967", "title": "Marrucho", "text": ""}
{"id": "22970", "revid": "22570", "url": "https://gl.wikipedia.org/wiki?curid=22970", "title": "Substantivaci\u00f3n", "text": "A substantivaci\u00f3n \u00e9 un tipo de transposici\u00f3n consistente no paso dun voc\u00e1bulo espec\u00edfico, frecuentemente adxectivo, nun acto de fala concreto, \u00e1 clase de palabra substantivo por estar desenvolvendo a funci\u00f3n sint\u00e1ctica de n\u00facleo do sintagma nominal.\nTipos.\nHai substantivaci\u00f3n, entre outras moitas posibilidades, nos seguintes casos:"}
{"id": "22971", "revid": "88215", "url": "https://gl.wikipedia.org/wiki?curid=22971", "title": "S\u00e1ndor Kocsis", "text": "S\u00e1ndor Kocsis, nado en Budapest o 21 de setembro de 1929 e finado o 22 de xullo de 1979, foi un dianteiro de f\u00fatbol h\u00fangaro que arquivou o hist\u00f3rico r\u00e9cord de 75 goles en competici\u00f3ns internacionais (en s\u00f3 68 encontros).\nTraxectoria.\nNon \u00e9 o mellor marcador de Hungr\u00eda xa que Ferenc Pusk\u00e1s ostenta o t\u00edtulo con 84 (en 85). \u00c9 tam\u00e9n co\u00f1ecido co alcume \"Testa de Ouro\" pola s\u00faa destreza no remate.\nA carreira internacional de Kocsis abarcou desde o 1948 ata o 1956. Foi o mellor artilleiro da Copa do Mundo de 1954 marcando 11 goles e rematando con Hungr\u00eda de subcampioa. Ese n\u00famero s\u00f3 foi superado unha vez por Just Fontaine, quen marcou 13 durante a Copa do Mundo do 1958; semella improbable que sexa superado outra vez nun futuro pr\u00f3ximo."}
{"id": "22973", "revid": "56817", "url": "https://gl.wikipedia.org/wiki?curid=22973", "title": "Substantivo abstracto", "text": "Un substantivo abstracto \u00e9 unha clase de substantivo que fai referencia a conceptos, calidades ou emoci\u00f3ns que non se poden representar como obxectos concretos. Xa que logo, designan entidades que non se perciben polos sentidos do corpo, sen\u00f3n pola mente, por exemplo \"naci\u00f3n, engano, amor, odio, contradici\u00f3n, bondade, virtude, honradez\". Os substantivos abstractos consid\u00e9ranse illadamente polo seu significado a\u00ednda que se desprenden das cousas concretas. En cambio, unha cadeira existe en si e por si soa; \u00e9 unha entidade independente. Os substantivos abstractos pod\u00e9molos clasificar en:"}
{"id": "22974", "revid": "1576", "url": "https://gl.wikipedia.org/wiki?curid=22974", "title": "Pronome persoal", "text": "Para a gram\u00e1tica tradicional pronome persoal \u00e9 unha clase de palabras que designa as persoas que participan na comunicaci\u00f3n e agrupa termos dotados de caracteres morfol\u00f3xicos e sint\u00e1cticos, alg\u00fan dos cales comparten con adxectivos ou substantivos, sendo outros especificamente pronominais; unha destas propiedades espec\u00edficas \u00e9 o feito de careceren de contidos sem\u00e1nticos, pois os pronomes sinalan, remiten a algo ou repres\u00e9ntano, \u00e9 dicir, que son de\u00edcticos ou anaf\u00f3ricos.\nCr\u00edticas \u00e1 perspectiva tradicional.\n(Para profundar nestas cr\u00edticas v\u00e9xase en Wikibooks)."}
{"id": "22979", "revid": "1131", "url": "https://gl.wikipedia.org/wiki?curid=22979", "title": "Serxio Pazos", "text": "Lu\u00eds Serxio Pazos Huete, co\u00f1ecido simplemente por Serxio Pazos, nado en Sandi\u00e1s o 4 de abril de 1965, \u00e9 un actor, presentador e reporteiro galego.\nTraxectoria.\nFillo de Alfonso Pazos Bande. Comezou nos anos 80 coas compa\u00f1\u00edas teatrais Caritel e CDG.\n\u00c9 un actor moi co\u00f1ecido, non s\u00f3 en Galicia sen\u00f3n tam\u00e9n en Espa\u00f1a, debido en gran parte a cando traballou coma reporteiro de CQC para Telecinco.\nEn 2003 conduciu a gala dos Premios Max de teatro, celebrada en Vigo xunto coas actrices galegas Mar\u00eda Pujalte, Mar\u00eda Bouzas e Berta Ojea."}
{"id": "22980", "revid": "1576", "url": "https://gl.wikipedia.org/wiki?curid=22980", "title": "Complemento de r\u00e9xime", "text": "O complemento de r\u00e9xime, tam\u00e9n chamado complemento de r\u00e9xime preposicional ou mesmo, na terminolox\u00eda de Emilio Alarcos Llorach, o suplemento, \u00e9 un sintagma preposicional seleccionado pola sem\u00e1ntica dun verbo espec\u00edfico, e non \u00e9 complemento circunstancial, directo, indirecto, axente nin atributo. A preposici\u00f3n que o introduce pode ser calquera, ata \"a\". Reco\u00f1\u00e9cese porque \u00e9 conmutable ou substitu\u00edble por dita preposici\u00f3n m\u00e1is pronome t\u00f3nico:\nExisten dous tipos de complemento de r\u00e9xime, o directo e o indirecto. Cando se d\u00e1 o directo, non aparece complemento directo (casos anteriores); cando se d\u00e1 o complemento de r\u00e9xime indirecto, si aparece complemento directo; \u00e9 m\u00e1is, non pode suprimirse o complemento directo porque ent\u00f3n a frase queda \"coxa\":\nO morfema \"se\" pode actuar como intransitivizador de verbos; cando iso ocorre, o verbo, no canto de ter complementos directos, pasa a ter complementos de r\u00e9xime:"}
{"id": "22981", "revid": "408", "url": "https://gl.wikipedia.org/wiki?curid=22981", "title": "Suplemento", "text": ""}
{"id": "22982", "revid": "23204", "url": "https://gl.wikipedia.org/wiki?curid=22982", "title": "Hacklab", "text": "A verba hacklab ven da fusi\u00f3n entre os termos hacker e laboratorio. O Hacklab \u00e9 un espazo (f\u00edsico e/ou virtual) onde se xunta un grupo de persoas para investigar, debater e difundir temas relacionados con internet, as novas tecnolox\u00edas e os dereitos civ\u00eds relacionados con isto dende unha perspectiva social.\nOrixe e organizaci\u00f3n.\nNun hacklab utilizase polo xeral un sistema de organizaci\u00f3n e aprendizaxe cooperativos, baseado na filosof\u00eda do software libre, que ao tempo \u00e9 a ferramenta b\u00e1sica para traballar, debido \u00e1s vantaxes que ofrece.\nOs primeiros hacklabs xurdiron en Italia a partir do primeiro hackit no 1998, pero foi en Barcelona, onde se creou o primeiro hacklab no Estado Espa\u00f1ol. Na actualidade hai un par de hackabs na Galiza, pero o n\u00famero probablemente ir\u00e1 medrando en pouco tempo.\nM\u00fasica.\nMusic Hackspace (Londres), Music Hackspace Dublin, CPH Music Maker Space (Copenhagen), Ljudmila (Ljubljana), Radiona (Zagreb)."}
{"id": "22983", "revid": "54334", "url": "https://gl.wikipedia.org/wiki?curid=22983", "title": "Emilio Alarcos Llorach", "text": "Emilio Alarcos Llorach, nado en Salamanca o 22 de abril de 1922 e finado en Oviedo o 26 de xaneiro de 1998, foi un ling\u00fcista espa\u00f1ol, catedr\u00e1tico em\u00e9rito da Universidade de Oviedo, membro da Real Academia Espa\u00f1ola e da Academia de la Llingua Asturiana.\nTraxectoria.\nIniciou os seus estudos universitarios en Valladolid, onde o seu pai era catedr\u00e1tico; continuounos en Madrid, onde tivo como mestre a D\u00e1maso Alonso e por cuxa universidade se doutorou en Filolox\u00eda Rom\u00e1nica en 1947. Catedr\u00e1tico de instituto en Avil\u00e9s dende 1944, a s\u00faa estancia como lector de espa\u00f1ol en Berna e Basilea (1946-1947) foi decisiva para a s\u00faa formaci\u00f3n como ling\u00fcista, pois lle permitiu entrar en contacto directo con correntes cient\u00edficas que apenas tiveran eco en Espa\u00f1a, e que o contribuir\u00eda de xeito decisivo a difundir na s\u00faa patria. Tras outro breve per\u00edodo como catedr\u00e1tico de instituto en Cabra (Provincia de C\u00f3rdoba) e Logro\u00f1o, obt\u00e9n en 1950 a c\u00e1tedra de Gram\u00e1tica Hist\u00f3rica da Lingua Espa\u00f1ola na Universidade de Oviedo. Do seu fecundo labor nesa universidade dan testemu\u00f1o os seus numerosos disc\u00edpulos, as\u00ed como unha revista, \"Archivum\", imprescindible nos estudos hisp\u00e1nicos. Electo para a cadeira B da Real Academia Espa\u00f1ola en 1972, o seu ingreso efectivo na corporaci\u00f3n produciuse un ano m\u00e1is tarde. Era, no momento do seu falecemento, Presidente da Asociaci\u00f3n de Historia da Lingua Espa\u00f1ola.\nContribuci\u00f3ns \u00e1 ling\u00fc\u00edstica.\nEmilio Alarcos contribu\u00edu decisivamente \u00e1 introduci\u00f3n e difusi\u00f3n en Espa\u00f1a das teor\u00edas ling\u00fc\u00edsticas de diversas escolas do estruturalismo europeo: primeiro foi o C\u00edrculo de Praga coa \"Fonolox\u00eda espa\u00f1ola\" (1950); despois, a Glosem\u00e1tica de Copenhaguen cunha \"Gram\u00e1tica estrutural\" (1951); e finalmente o funcionalismo martinetiano cos seus imprescindibles \"Estudos de gram\u00e1tica funcional do espa\u00f1ol\" (1970). A culminaci\u00f3n dos seus estudos gramaticais chegou coa publicaci\u00f3n da s\u00faa \"Gram\u00e1tica da lingua espa\u00f1ola\" (1994), obra que logrou unha extraordinaria acollida entre o p\u00fablico en xeral e que permitiu aos especialistas co\u00f1ecer a visi\u00f3n que o mestre ti\u00f1a de certas parcelas da gram\u00e1tica que non foran abordadas previamente por el en estudos monogr\u00e1ficos.\nEmilio Alarcos tam\u00e9n levou a cabo alg\u00fans estudos de cr\u00edtica literaria, ocup\u00e1ndose, entre outros, da an\u00e1lise da poes\u00eda de Blas de Otero ou de \u00c1ngel Gonz\u00e1lez."}
{"id": "22984", "revid": "408", "url": "https://gl.wikipedia.org/wiki?curid=22984", "title": "Alarcos Llorach", "text": ""}
{"id": "22985", "revid": "25871", "url": "https://gl.wikipedia.org/wiki?curid=22985", "title": "\u00c1ngel Gonz\u00e1lez", "text": "\u00c1ngel Gonz\u00e1lez nado en Oviedo o 6 de setembro de 1925 e finado en Madrid o 12 de xaneiro de 2008, foi un poeta espa\u00f1ol.\nTraxectoria.\nA s\u00faa infancia viuse fortemente marcada pola desaparici\u00f3n de familiares pr\u00f3ximos: o seu pai morreu cando \u00c1ngel Gonz\u00e1lez contaba dezaoito meses e o seu irm\u00e1n Manuel foi asasinado polo bando franquista en 1936 durante a guerra civil espa\u00f1ola, que tam\u00e9n provocar\u00eda a sa\u00edda ao exilio do seu irm\u00e1n Pedro.\nEn 1943 enfermou de tuberculose, polo que se someteu a un lento proceso de recuperaci\u00f3n en P\u00e1ramo del Sil (O Bierzo). Logo de tres anos prostrado na cama, decidiu estudar Dereito na Universidade de Oviedo e despois en 1950 comezou Xornalismo na Escola Oficial de Xornalismo de Madrid.\nA s\u00faa experiencia como fillo da guerra ser\u00e1 plasmada en \"\u00c1spero mundo\" (1956), a s\u00faa primeira publicaci\u00f3n, coa que obter\u00eda un acc\u00e9sit do Premio Adonais en 1955. Trala publicaci\u00f3n do seu segundo libro, \"Sin esperanza, con convencimiento\" (1961), \u00c1ngel Gonz\u00e1lez foi reco\u00f1ecido como parte do grupo de poetas chamado Xeraci\u00f3n dos 50 ou \"Xeraci\u00f3n de medio s\u00e9culo\" na literatura espa\u00f1ola. En 1962 foi premiado en Colliure co \"Premio Antonio Machado\" pola publicaci\u00f3n do seu libro \"Grado elemental\".\nNo ano 1970 foi convidado a dar conferencias \u00e1 Universidade de Novo M\u00e9xico, en Albuquerque. Posteriormente pasar\u00eda un semestre na universidade dos Estados Unidos, pasando, a partir de 1973, polas universidades dos estados de Utah, Maryland e Texas baixo a mesma condici\u00f3n. En 1974 volveu \u00e1 Universidade de Novo M\u00e9xico como profesor de Literatura Espa\u00f1ola Contempor\u00e1nea, onde traballou ata 1992.\nEn 1985 conc\u00e9denlle o \"Premio Pr\u00edncipe de Asturias das Letras\" e en 1991 o \"Premio Internacional Salerno de Poes\u00eda\". En xaneiro de 1996 foi elixido membro da Real Academia da Lingua Espa\u00f1ola. O mesmo ano ademais obtivo o \"Premio Ra\u00ed\u00f1a Sof\u00eda de Poes\u00eda Iberoamericana\". En 2004 converteuse no primeiro ga\u00f1ador do \"Premio de Poes\u00eda Cidade de Granada-Federico Garc\u00eda Lorca\"."}
{"id": "22987", "revid": "23204", "url": "https://gl.wikipedia.org/wiki?curid=22987", "title": "Parodia", "text": "No seu uso contempor\u00e1neo, unha parodia \u00e9 unha obra sat\u00edrica que imita a outra obra de arte co fin de ridiculizala.\nA parodia existe en t\u00f3dolos medios, inclu\u00edndo literatura, m\u00fasica e cine. Os movementos culturais poden ser as\u00ed mesmo parodiados.\nOrixe occidental.\nNa antiga literatura grega, unha parodia era un tipo de poema que imitaba o estilo doutro poema. As ra\u00edces gregas da palabra \"parodia\" l\u00e9vannos ao significado de \"Poema irrespectuoso\".\nOs autores romanos definiron a parodia como a imitaci\u00f3n dun poeta por outro con cariz humor\u00edstico. Do mesmo xeito, na literatura francesa neocl\u00e1sica, unha parodia era un tipo de poema onde o estilo dunha obra \u00e9 imitado por outra con fins humor\u00edsticos."}
{"id": "22988", "revid": "98629", "url": "https://gl.wikipedia.org/wiki?curid=22988", "title": "Verso", "text": "Un verso (do lat\u00edn \"versus\", que significa \"volto\", por oposici\u00f3n a \"prorsus\", de onde v\u00e9n prosa, que significa \"todo seguido\") \u00e9 un conxunto de palabras suxeitas a medida, ritmo e cadencia, ou s\u00f3 a cadencia, en contraposici\u00f3n \u00e1 prosa, que non est\u00e1 sometida habitualmente a estes procedementos. Adoita ser a canle formal habitual de expresi\u00f3n da poes\u00eda l\u00edrica.\nConv\u00e9n distinguir claramente entre verso, que \u00e9 unha forma literaria, e poes\u00eda l\u00edrica, que \u00e9 un x\u00e9nero literario. Se temos clara esta definici\u00f3n, entenderemos por que pode haber e hai, por exemplo, obras narrativas, dram\u00e1ticas e did\u00e1cticas escritas en verso e, inversamente, que existan poemas escritos en prosa no canto de en verso.\nCompux\u00e9ronse versos en distintas culturas sempre en torno a un recurso literario concreto: as\u00ed, a poes\u00eda hebrea compuxo versos fund\u00e1ndose s\u00f3 no paralelismo sem\u00e1ntico. A poes\u00eda xerm\u00e1nica medieval, pola contra, fund\u00e1base na aliteraci\u00f3n de polo menos tres palabras por cada verso e a poes\u00eda grecolatina cl\u00e1sica na repetici\u00f3n dunhas secuencias determinadas de s\u00edlabas longas e breves e a poes\u00eda europea tradicional na rima e o ritmo acentual. Por outra banda, o rexeitamento que as vangardas europeas do s\u00e9culo XX, especialmente o Surrealismo, experimentaron pola tradici\u00f3n literaria, ata a m\u00e9trica, introduciu un tipo de verso m\u00e1is extenso, o vers\u00edculo, que non rima nin pos\u00fae ritmo acentual, sen\u00f3n que funda a s\u00faa poeticidade en repetici\u00f3ns de motivos e campos sem\u00e1nticos.\nFernando Pessoa dic\u00eda no seu \"Libro do desasosego\" que a poes\u00eda se atopaba entre a prosa e a m\u00fasica. \u00c9 as\u00ed en tanto que o verso \u00e9 unha prosa provista dalg\u00fans dos elementos que forman a m\u00fasica, grazas ao cal toda canci\u00f3n con letra ha de estar escrita en verso para poderse adaptar \u00e1 m\u00fasica instrumental. Eses elementos que adquire o verso da m\u00fasica son o tempo, o ritmo, o comp\u00e1s e a melod\u00eda. O tempo v\u00e9n dado por unha velocidade de enunciaci\u00f3n marcada polo n\u00famero fixo de s\u00edlabas da recitaci\u00f3n, o ritmo pola colocaci\u00f3n ou situaci\u00f3n fixa de determinados acentos, o comp\u00e1s pola alternancia de diferentes tipos de versos e estrofas e a melod\u00eda pola repetici\u00f3n dunha rima ou un refr\u00e1n ou bord\u00f3n concreto.\nO verso adoita darse dentro dunha estrutura literaria fixa que se comp\u00f3n dunha m\u00e9trica definida, un ritmo conseguido pola colocaci\u00f3n das s\u00edlabas t\u00f3nicas e \u00e1tonas e unha rima recorrente; a estas secuencias fixas ch\u00e1maselles estrofas. A disciplina que estuda as clases de versos e estrofas denom\u00ednase m\u00e9trica.\nExiste unha gran variedade de estruturas no verso, comezando por unha divisi\u00f3n inicial entre verso rimado ou con rima e o verso solto ou verso branco sen rima, pero cun n\u00famero fixo de s\u00edlabas e cuns acentos concretos. Por outra banda, o verso libre \u00e9 un verso sen rima nin cantidade preestablecida de s\u00edlabas.\nA creaci\u00f3n do verso rem\u00f3ntase cara \u00e1s composici\u00f3ns gregas cl\u00e1sicas, en que o verso non era rimado, sen\u00f3n que consist\u00eda na repetici\u00f3n de determinada secuencia de s\u00edlabas longas e breves e o comp\u00e1s acentual ou ictus.\nO verso rimado ten unha orixe probable na rexi\u00f3n da pen\u00ednsula it\u00e1lica no Medievo, onde nacen composici\u00f3ns versificadas que persisten ata hoxe en d\u00eda como no soneto, a canci\u00f3n ou o madrigal. Do lat\u00edn vulgar, o seu paso \u00e1s linguas romances \u00e9 sinxelo e at\u00f3panse composici\u00f3ns versificadas en rima e con metro dende o principio do idioma galego.\nComposici\u00f3ns en verso.\nM\u00e1is de oito s\u00edlabas:\nMenos de oito s\u00edlabas:"}
{"id": "22989", "revid": "1131", "url": "https://gl.wikipedia.org/wiki?curid=22989", "title": "Villapedre, Navia", "text": "Villapedre \u00e9 unha parroquia que se localiza no oriente do concello de Navia. Cobre unha superficie de 6,45\u00a0km\u00b2 e no ano 2003 ti\u00f1a 710 habitantes.\nLingua.\nToda a parroquia \u00e9 de fala de transici\u00f3n entre o galego e o asturiano."}
{"id": "22990", "revid": "98629", "url": "https://gl.wikipedia.org/wiki?curid=22990", "title": "Vers\u00edculo", "text": "Vers\u00edculo, que etimoloxicamente procede do lat\u00edn, quere dicir verso pequeno.\nCaracter\u00edsticas.\nVers\u00edculo b\u00edblico.\nEn certos libros, como a Biblia, \u00e9 a divisi\u00f3n en frases ou segmentos de frases, realizada dentro de cada cap\u00edtulo. A divisi\u00f3n da Biblia en vers\u00edculos foi iniciativa do impresor Robert Estienne, tarefa que realizou durante unha viaxe a Par\u00eds en dilixencia, en 1551.\nVers\u00edculo m\u00e9trico.\nCh\u00e1mase vers\u00edculo ao verso de extensi\u00f3n desmedida, sen n\u00famero fixo de s\u00edlabas nin rima. Tr\u00e1tase, pois, dun verso que non asume ningunha tradici\u00f3n r\u00edtmica, polo cal se utilizou na est\u00e9tica literaria denominada Surrealismo."}
{"id": "22993", "revid": "89787", "url": "https://gl.wikipedia.org/wiki?curid=22993", "title": "Pole", "text": "O pole (do grego \"pales\" = \"fari\u00f1a\" ou \"po\") \u00e9 o conxunto dos min\u00fasculos grans producidos polas flores das plantas anxiospermas (ou polas pi\u00f1as masculinas das ximnospermas), que son os elementos reprodutores masculinos ou microgamet\u00f3fitos, onde se encontran os gametos que van fecundar os \u00f3vulos, para os transformar en froitos.\nOs grans de pole son normalmente arredondados, a\u00ednda que os dos pi\u00f1eiros sexan alados, e poden ser moi pequenos, s\u00f3 alg\u00fans micr\u00f3metros. O m\u00e1is pequeno gran de pole co\u00f1ecido \u00e9 o do \"Myosotis\", con cerca de 6 \u03bcm (0.006 mm) de di\u00e1metro. A forma e ornamentaci\u00f3n dos grans de pole \u00e9 t\u00edpica de cada familia ou mesmo especie de plantas.\nO pole cont\u00e9n unha gran proporci\u00f3n de prote\u00ednas (16 a 40 %) contendo todos os amino\u00e1cidos co\u00f1ecidos, as\u00ed como numerosas vitaminas, principalmente as vitaminas C e PP, sendo a principal fonte de alimentaci\u00f3n das abellas. Outro importante produto fabricado con pole \u00e9 a xelea real. Esta composici\u00f3n do pole pode ser respons\u00e1bel das alerxias que lle son atribu\u00eddas.\nO estudo do pole \u00e9 a palinolox\u00eda.\nEstrutura e formaci\u00f3n do pole.\nOs grans de pole prod\u00facense por meiose no microsporanxio das plantas anxiospermas, que \u00e9 o estame, ou a escama masculina das ximnospermas.\nCada gran de pole \u00e9 un gamet\u00f3fito que cont\u00e9n dous n\u00facleos haploides, un maior que corresponde a unha c\u00e9lula vexetativa e outro m\u00e1is pequeno que \u00e9 o verdadeiro anterozoide, que vai fecundar o \u00f3vulo.\nEsta c\u00e9lula \"dupla\" enc\u00f3ntrase encerrada nunha c\u00e1psula de celulosa, a intina, recuberta por un envolucro moi resistente de esporopolenina, un biopol\u00edmero ligado a ceras e prote\u00ednas. Esta capa externa denom\u00ednase exina e est\u00e1 composta de tres partes:\nEste env\u00f3lucro pos\u00fae a\u00ednda pequenas aberturas (puntos de menor resistencia) por onde sair\u00e1 o tubo pol\u00ednico, que penetra no estigma para fecundar o \u00f3vulo.\nPolinizaci\u00f3n.\nA transferencia dos grans de pole dos \u00f3rganos onde se producen at\u00e9 a estrutura reprodutiva feminina (o carpelo das anxiospermas ou a escama feminina das ximnospermas) ch\u00e1mase polinizaci\u00f3n.\nDurante o proceso evolutivo, as plantas desenvolveron varias estratexias reprodutivas, para asegurar a s\u00faa multiplicaci\u00f3n e colonizaci\u00f3n dos h\u00e1bitats. As espermat\u00f3fitas, ou sexa, as plantas que producen flores, presentan varias modalidades de polinizaci\u00f3n como estratexias reprodutivas:\nA maior parte das especies, no entanto, desenvolveu estratexias para aumentar as posibilidades de recombinaci\u00f3n - a transferencia dos grans de pole por elementos exteriores \u00e1 flor:\nO pole e as abellas.\nSon moi poucos os animais que poden alimentarse do pole, as abellas mel\u00edferas est\u00e1n entre eles, isto \u00e9 pos\u00edbel debido a que xeran enzimas capaces de dixerir o mesmo mentres est\u00e1 almacenado nos panais de cera. Non \u00e9 un proceso inmediato, sen\u00f3n que a abella almacena o pole nos panais, agrega as s\u00faas enzimas, tapa este pole cunha capa de mel a fin de que sexa un proceso anaerobio, e tras unhas semanas o pole transf\u00f3rmase no que os apicultores denominan pan da abella. Nesas condici\u00f3ns o pole resulta dixer\u00edbel, obt\u00e9ndose del todas as prote\u00ednas (cos amino\u00e1cidos esenciais necesarios), graxas, minerais, oligoelementos etc. O pole \u00e9 o alimento pl\u00e1stico da abella.\nAs abellas mel\u00edferas desenvolveron no terceiro par de patas unha especie de \"'cestas\", tam\u00e9n denominadas corb\u00edculas, \u00e1s que por medio de peites trasladan os grans de pole que se lle pegan ao seu corpo, os cales son transportados ao trobo, onde se realiza todo o proceso de fermentaci\u00f3n. Entre as abellas s\u00f3 as corbiculadas acumulan pole e alim\u00e9ntanse del, tanto en estado adulto como larvario."}
{"id": "22994", "revid": "1131", "url": "https://gl.wikipedia.org/wiki?curid=22994", "title": "Veiga, Navia", "text": "Veiga \u00e9 unha parroquia que se localiza na costa oriental do concello de Navia e limita co concello de Vald\u00e9s polo r\u00edo Baraio. Cobre unha superficie de 4,74\u00a0km\u00b2 e no ano 2003 contaba con 1.833 habitantes.\nLingua.\nToda a parroquia \u00e9 de fala de transici\u00f3n entre o galego e o asturiano."}
{"id": "22996", "revid": "1131", "url": "https://gl.wikipedia.org/wiki?curid=22996", "title": "Pi\u00f1eira, Navia", "text": "Pi\u00f1eira \u00e9 unha parroquia que se localiza no centro do concello de Navia. Cobre unha superficie de 12,8\u00a0km\u00b2 e no ano 2003 ti\u00f1a 440 habitantes.\nLinguas.\nA situaci\u00f3n ling\u00fc\u00edstica da parroquia \u00e9 complexa. A zona oriental, que incl\u00fae a capital parroquial, \u00e9 de fala de transici\u00f3n entre o galego e o asturiano, a zona occidental \u00e9 de fala claramente galega e a zona sur \u00e9 de lingua asturiana."}
{"id": "22997", "revid": "56817", "url": "https://gl.wikipedia.org/wiki?curid=22997", "title": "Abertura (fon\u00e9tica)", "text": "En fon\u00e9tica, ch\u00e1mase abertura \u00e1 amplitude que os \u00f3rganos fonadores que, ao producirse unha articulaci\u00f3n, conceden paso do aire. \u00c9 moi variable (gradual), segundo os sons que se emitan. En galego a maior abertura corresponde \u00e1 vogal \"a\" ([a]), mentres que a m\u00ednima \u00f3 \"i\" ([i]).\nTr\u00e1tase dun concepto relativo e oponse \u00f3 de \"pechaz\u00f3n\".\nAcusticamente, a abertura caracter\u00edzase no primeiro formante, que se sit\u00faa en frecuencias m\u00e1is altas canto m\u00e1is aberta sexa a vogal."}
{"id": "22999", "revid": "98629", "url": "https://gl.wikipedia.org/wiki?curid=22999", "title": "Ablaci\u00f3n", "text": "O termo ablaci\u00f3n (do lat\u00edn tard\u00edo , de \"ab\" \"separaci\u00f3n\" + \"l\u0101-\" \"levar\" + \"-ti\u014dnem\" \"supresi\u00f3n\") pode referirse a:"}
{"id": "23000", "revid": "98629", "url": "https://gl.wikipedia.org/wiki?curid=23000", "title": "Abreviaci\u00f3n", "text": "A abreviaci\u00f3n \u00e9 a reduci\u00f3n do corpo f\u00f3nico dunha palabra (por exemplo \"cine\" por \"cinemat\u00f3grafo\"), ou a reduci\u00f3n da cantidade voc\u00e1lica por paso da longa \u00e1 breve (Lei de Osthoff). No lat\u00edn cl\u00e1sico, toda vogal longa seguida de vogal se abrevia (vocalis ante vocalem corripitur)."}
{"id": "23001", "revid": "89787", "url": "https://gl.wikipedia.org/wiki?curid=23001", "title": "Cabo Frio", "text": "Cabo Frio \u00e9 unha cidade brasileira do estado do R\u00edo de Xaneiro situada no litoral, a 155\u00a0km da cidade do R\u00edo de Xaneiro.\nCabo Frio ten como principal actividade econ\u00f3mica o turismo polas s\u00faas praias de augas quentes. Unha das m\u00e1is co\u00f1ecidas \u00e9 a praia do Forte, urbanizada e pr\u00f3xima \u00f3 centro da cidade, que recibe ese nome debido \u00f3 Forte de S\u00e3o Matheus, constru\u00eddo polos portugueses en 1620 para protexer a rexi\u00f3n do ataque dos piratas. Pequenos paseos en barco para os turistas, a pesca e os mergullos para co\u00f1ecer as belezas do seu mar son outros dos seus atractivos.\nO seu comercio atende os seus moradores (m\u00e1is de 150 mil persoas) e de cidades veci\u00f1as (Arraial do Cabo, B\u00fazios, S\u00e3o Pedro da Aldeia) e tam\u00e9n os turistas. Para estes \u00faltimos, destaca o comercio de roupas de ba\u00f1o, fabricadas na rexi\u00f3n por pequenos obradoiros de confecci\u00f3ns familiares. Tam\u00e9n hai alg\u00fan comercio de artesan\u00edas para os turistas."}
{"id": "23002", "revid": "158", "url": "https://gl.wikipedia.org/wiki?curid=23002", "title": "Languedoc-Roussillon", "text": ""}
{"id": "23003", "revid": "158", "url": "https://gl.wikipedia.org/wiki?curid=23003", "title": "Imperio romano", "text": ""}
{"id": "23004", "revid": "1131", "url": "https://gl.wikipedia.org/wiki?curid=23004", "title": "Anlleo, Navia", "text": "Anlleo \u00e9 unha parroquia que se localiza no sur da zona central do concello de Navia. Cobre unha superficie de 12,81\u00a0km\u00b2 e no ano 2003 contaba con 604 habitantes.\nLingua.\nLing\u00fcisticamente a parroquia div\u00eddese en d\u00faas zonas diferenciadas, no occidente f\u00e1lase galego e no oriente asturiano."}
{"id": "23005", "revid": "5860006", "url": "https://gl.wikipedia.org/wiki?curid=23005", "title": "Abreviatura", "text": "Unha abreviatura \u00e9 a representaci\u00f3n escrita dunha ou varias palabras mediante unha ou varias das s\u00faas letras, a fin de que a palabra ou as palabras resulten m\u00e1is curtas no texto. Cr\u00e9anse eliminando algunhas das letras ou s\u00edlabas finais ou centrais.\nCalquera escritor pode crear unha abreviatura para o seu uso particular. No entanto moitas abreviaturas te\u00f1en unha forma convencional de uso xeral. Debido a esta facultade do escritor, adoita ser unha norma de estilo que as abreviaturas particulares ou as de uso espec\u00edfico sexan recollidas nun glosario ao principio ou o final da obra (especialmente cando esta \u00e9 extensa e ten formato de libro).\nM\u00e9todos para abreviar.\nHabitualmente consid\u00e9ranse d\u00faas formas normais de abreviaci\u00f3n: truncamento e contracci\u00f3n. A primeira implica a eliminaci\u00f3n da parte final da palabra (por exemplo, \"av.\" por \"avenida\"). As abreviaturas obtidas por truncamento nunca poden rematar en vogal (por exemplo, a\u00ednda que en ingl\u00e9s \u00e9 moi habitual, a abreviaci\u00f3n \"ave.\" por \"avenida\" \u00e9 incorrecta en galego). Na construci\u00f3n de abreviaturas por contracci\u00f3n, elim\u00ednanse as letras centrais da palabra e d\u00e9ixanse s\u00f3 as letras m\u00e1is representativas (por exemplo, \"avda.\" por \"avenida\"). Neste segundo m\u00e9todo, \u00e9 habitual o uso dunha letra ou letras finais voadas (por exemplo, \"adm.or\" por \"administrador\" ou \"n.\u00ba\" por \"n\u00famero\"). Estas letras voadas poden escribirse subli\u00f1adas ou sen subli\u00f1ar.\nComo se indica m\u00e1is arriba, a norma \u00e9 que as abreviaturas sempre finalicen nun punto, excepci\u00f3n feita dos s\u00edmbolos e os acr\u00f3nimos. Tam\u00e9n se except\u00faan a esta regra aquelas abreviaturas en que o punto se substit\u00fae por unha barra diagonal \"/\" coma nos casos de \"r\u00faa\" (\"r/\") ou \"conta corrente\" (\"c/c\"). Como se observa no anterior exemplo, cando a abreviatura se comp\u00f3n de d\u00faas palabras, o segundo punto e o espazo que separa a ambas palabras tam\u00e9n se eliminan. Outro caso de excepci\u00f3n \u00e1 regra do punto \u00e9 o das abreviaturas que se escriben entre par\u00e9nteses (por exemplo \"(a)\" por \"alias\"). Por contra, si se debe escribir o punto antes das letras voadas (por exemplo, \"Sr.\u00aa\" por \"se\u00f1ora\" ou \"art.\u00ba\" por \"artigo\"), e isto incl\u00fae o uso do mesmo en abreviaturas con numerais (por exemplo, \"3.\u00ba\" por \"terceiro\"). Por outra banda, cando a abreviatura sexa a \u00faltima palabra da oraci\u00f3n, o punto que sinala o final da mesma substit\u00fae ao correspondente punto da abreviatura (por exemplo en \"trouxo martelo, chaves etc.\"). No entanto, se a oraci\u00f3n terminase con alg\u00fan outro signo de puntuaci\u00f3n (tipicamente o signo de interrogaci\u00f3n ou os puntos suspensivos), o uso do punto si se considera necesario.\nOutra cuesti\u00f3n interesante, \u00e9 que as abreviaturas mante\u00f1en os tiles das s\u00faas palabras de orixe (por exemplo, \"p\u00e1x.\" por \"p\u00e1xina\" ou \"adm\u00f3n.\" por \"administraci\u00f3n\"). Ata nas s\u00faas formas voadas (por exemplo en \"C.\u00eda\").\nPolo xeral, o uso de mai\u00fasculas nas abreviaturas corresponde ao contexto en que aparecen. Por exemplo, \"a. C.\" (non \"A.C.\") por \"antes de Cristo\" ou \"a. D. g.\" por \"a Deus grazas\". As\u00ed a todo, hai situaci\u00f3ns nas cales esta regra non se segue. Por exemplo: os tratamentos (\"D.\", \"Sr.\") sempre se escriben con mai\u00fasculas e algunhas abreviaturas moi com\u00fans (como \"P. V. P.\" ou \"D. E. P.\") sempre se escriben en mai\u00fasculas.\nAs formas plurais das abreviaturas dependen da s\u00faa forma de construci\u00f3n. Se a abreviatura se obtivo polo procedemento de truncamento, a forma normal de usala en plural \u00e9 mediante a adici\u00f3n dun \"-s\" ao final (por exemplo \"p\u00e1xs.\"). Se o truncamento s\u00f3 deixou unha letra (truncamento m\u00e1ximo), o plural expr\u00e9sase duplicando dita letra (por exemplo \"EE. UU.\" por \"Estados Unidos\"). Nas abreviaturas obtidas por contracci\u00f3n, as regras habituais de formaci\u00f3n de plurais en galego son aplicables: \"-s\" se a abreviatura termina en vogal e \"-\u00e9\" se remata en consoante. Hai, no entanto, algunhas excepci\u00f3ns; como a forma habitual abreviada do plural da palabra \"vostede\" que \u00e9 \"Vds.\" e a forma habitual abreviada do plural da palabra \"peseta\" que \u00e9 \"pts.\" (e non \"ptas\"). As letras voadas utilizadas na formaci\u00f3n de plurais tam\u00e9n deben representar concordancia de n\u00famero, de maneira que a forma correcta abreviada do plural de \"n\u00famero\" \u00e9 \"n.os\".\nCando a abreviatura se constr\u00fae polo procedemento de contracci\u00f3n, o x\u00e9nero das abreviaturas (nas palabras con dobre terminaci\u00f3n) pode reflectirse engadindo un \"o\" ou unha \"a\" segundo sexa masculino ou feminino (por exemplo \"Avg.do\" por \"avogado\" e \"Avg.da por \"avogada\"). No caso das palabras cuxa forma en x\u00e9nero masculino termina en consoante e que son obtidas por truncamento, a forma normal de escribilas \u00e9 engadindo un \"a\" voado ao final da abreviatura (por exemplo, \"Prof.\u00aa\", profesora), a\u00ednda que non \u00e9 infrecuente detectar casos nos que o \"a\" agregado non ten forma voada (derivados da dificultade no uso de caracteres voados que hab\u00eda nas m\u00e1quinas de escribir antigas). As palabras que terminan en consoante e son obtidas por contracci\u00f3n poden utilizar calquera das posibilidades anteriores.\nO uso de abreviaturas est\u00e1 fortemente ligado \u00e1 presentaci\u00f3n impresa do escrito. As\u00ed, debe evitarse o uso dunha abreviatura cando sexa a \u00fanica palabra que aparece nunha li\u00f1a do texto (nese caso debe substitu\u00edrse pola palabra non abreviada) e non se admite o seu uso para expresi\u00f3ns que abrevian varias palabras cando a abreviatura completa non pode escribirse na mesma li\u00f1a do texto. Por suposto, isto deixa entrever que non se permite a divisi\u00f3n dunha abreviatura ao final dunha li\u00f1a.\nAbreviaturas convencionais.\nMoitas abreviaturas te\u00f1en unha forma convencional tan estendida, que o seu uso \u00e9 case universal. Neste tipo de abreviaturas, \u00e9 importante fixarse nas letras das que constan (por exemplo, \"Av.\" ou \"Avda.\") e na forma en que se escriben (en mai\u00fasculas ou en min\u00fasculas; singular ou plural; con ou sen punto).\nEstes son alg\u00fans exemplos de abreviaturas convencionais:\nEn realidade ser\u00eda demasiado prolixo detallar neste artigo t\u00f3dalas abreviaturas convencionais (a lista ofrecida pola RAE cont\u00e9n case 350 abreviaturas deste tipo). De feito, hai moitas m\u00e1is. Moitas se usan a diario e acaban incorporadas ata na linguaxe falada e no dicionario (como o caso de \"fax\" forma abreviada de \"facs\u00edmile\").\nAs abreviaturas dos ordinais tam\u00e9n seguen un convenio normalizado: escr\u00edbese o numeral correspondente e logo eng\u00e1dese a terminaci\u00f3n en forma voada (en funci\u00f3n de que a palabra termine en \"-er\" ou \"-a\" ou \"-ou\").\nUso das abreviaturas.\nO seu uso non debe ser indiscriminado e debe ser eficaz. Por exemplo, calquera abreviatura debe suprimir polo menos d\u00faas letras da palabra abreviada, a\u00ednda que hai algunhas abreviaturas de uso xeral que non cumpren esta norma. Tampouco \u00e9 adecuado utilizalas con cantidades cando estas est\u00e1n expresadas en letra. Por exemplo, \u00e9 incorrecto escribir \"cincuenta eur.\", sendo m\u00e1is adecuado utilizar a palabra completa: \"cincuenta euros\". Outra norma de estilo \u00e9 non utilizar abreviaturas de tratamento cando a palabra abreviada non precede ao nome propio. Por exemplo, \u00e9 incorrecto o seu uso en \"...un Sr. estaba...\", sendo neste caso necesario o uso da forma non abreviada. Esta norma tam\u00e9n \u00e9 aplicable ao uso de abreviaturas que se refiren ao tipo de v\u00eda.\nS\u00edmbolos, siglas e acr\u00f3nimos.\nComo antes se indicaba, existen algunhas abreviaturas e abreviaci\u00f3ns que seguen unhas regras propias de uso, como son os s\u00edmbolos, as siglas e os acr\u00f3nimos:\nOs s\u00edmbolos son abreviaci\u00f3ns de car\u00e1cter cient\u00edfico t\u00e9cnico. Non levan punto ao final, nin poden cambiarse por mai\u00fasculas, nin se pluralizan:\nUn exemplo evidente do que ocorre cando utilizamos mai\u00fasculas nun s\u00edmbolo \u00e9 o cambio de significado que pode darse ao s\u00edmbolo: a diferenza que existe entre os \"mil\u00edmetros\" (\"mm\") e os \"meg\u00e1metros\" (\"Mm\") -a\u00ednda que non \u00e9 unha unidade habitual un Mm \u00e9 equivalente a mil quil\u00f3metros-.\nAs siglas son palabras que est\u00e1n compostas de cada unha das letras iniciais (tam\u00e9n chamadas siglas) dunha expresi\u00f3n complexa e adoitan facer referencia a nomes de organismos, instituci\u00f3ns, entidades, conceptos, obxectos etc. A s\u00faa caracter\u00edstica diferencial \u00e9 que, mentres a lectura\ndoutras abreviaturas imp\u00f3n a pronunciaci\u00f3n da palabra ou palabras sen abreviar, as siglas poden pronunciarse soletreando cada unha das siglas que a compo\u00f1en. Outra caracter\u00edstica das siglas (esta compartida cos s\u00edmbolos) \u00e9 que, a diferenza doutras abreviaturas, adoitan escribirse sen puntos entre as letras e que os tiles se eliminan. Exemplos de siglas ser\u00edan: \"FBI\", \"CSIC\", \"OEA\", \"ADN\".\nOs acr\u00f3nimos son abreviaci\u00f3ns formadas pola concatenaci\u00f3n de elementos de d\u00faas ou m\u00e1is palabras. Por exemplo \"teleserie\" ou \"Inserso\". Tam\u00e9n son acr\u00f3nimos as siglas que se poden pronunciar como unha palabra como \"OTAN\" ou \"ovni\". Moitos acr\u00f3nimos doutras linguas son incorporados como palabras ao galego, como: \"radar\" ou \"l\u00e1ser\"; e alg\u00fans se formaron da traduci\u00f3n dos correspondentes acr\u00f3nimos de devanditas linguas, como: \"sida\"."}
{"id": "23007", "revid": "56817", "url": "https://gl.wikipedia.org/wiki?curid=23007", "title": "Acento ortogr\u00e1fico", "text": "O acento gr\u00e1fico \u00e9 un signo ortogr\u00e1fico diacr\u00edtico que se risca sobre letras ou n\u00fameros.\nO acento ortogr\u00e1fico do idioma galego ch\u00e1mase habitualmente \"acento\" (non se confunda co til ou til de nasalidade) e \u00e9 unha ra\u00ed\u00f1a ( \u0301 ) que se escribe sobre as vogais (\u00e1, \u00e9, \u00ed, \u00f3, \u00fa, \u00c1, \u00c9, \u00cd, \u00d3, \u00da). O acento \u00e9 unha palabra ambigua: ademais do acento gr\u00e1fico existen o acento pros\u00f3dico e o acento rexional (ou maneira de falar). Pola s\u00faa banda, \"til\" habitualmente ref\u00edrese ao til de nasalidade, mais tam\u00e9n pode ser calquera ra\u00ed\u00f1a dunha letra, inclu\u00edndo o pauci\u00f1o do \"t\" ou a onda sobre o \"\u00d1\". Considerando isto, \"acento\" e \"til\" non son sin\u00f3nimos na lingua galega en ningunha das acepci\u00f3ns.\nComparando con outros idiomas coma o portugu\u00e9s que te\u00f1en acento grave (\u00e0) e circunflexo (\u00e2), o acento do galego denom\u00ednase \"acento agudo\". En galego \u00e1s veces \u00fasase erroneamente acento e til como sin\u00f3nimos, probabelmente porque en espa\u00f1ol \"acento\" e \"tilde\" son sin\u00f3nimos nunha das s\u00faas acepci\u00f3ns, mais d\u00e9bese evitar este erro."}
{"id": "23008", "revid": "89787", "url": "https://gl.wikipedia.org/wiki?curid=23008", "title": "Evaristo Calvo", "text": "Evaristo Calvo Valc\u00e1rcel, nado na Coru\u00f1a en 1961, \u00e9 un director e actor de teatro, televisi\u00f3n e cine. Forma parte xunto con V\u00edctor Mosqueira do d\u00fao c\u00f3mico Mofa e Befa.\nTraxectoria.\nFoi Premio Mar\u00eda Casares a Mellor Actor Secundario (\"Anxeli\u00f1os\") e Mellor Direcci\u00f3n (\"Qui pro Quo\"). Premio AGAPI \u201996 ao mellor actor co t\u00e1ndem \u201cMofa e Befa\u201d (con V\u00edctor Mosqueira) por \"A gran liquidaci\u00f3n\". Este premio foi concedido ex aequo con R. S\u00e1nchez \u201cLuna\u201d. Xograr de Outono do FIOT na 31 edici\u00f3n de 2022.\nGuionista de varios espazos da TVG (\"Apaga a luz, Con Perd\u00f3n, Ma\u00f1\u00e1 ser\u00e1 outro d\u00eda\") e director de diversos espect\u00e1culos (\"Qui pro quo, Hotel Run\").\nTraballou como actor teatral nas compa\u00f1\u00edas Dantehea, Escola Dram\u00e1tica Galega, Teatro do Atl\u00e1ntico, O Moucho Clerc, Ollomol-Teatro Submarino, Centro Dram\u00e1tico Galego, Ollomol Tranv\u00eda, Teatro do Aqu\u00ed, Mofa e Befa. E nos espect\u00e1culos \"O proceso de Lucullus, Os perxuicios do tabaco, Adeua Madel\u00f3nm Moleques, Historia de Neera, Fas e Nefas, O Rousi\u00f1ol da Bretanha, O Incerto se\u00f1or Don Hamlet, So\u00f1o dunha noite de Ver\u00e1n\" e \"Commedia, un xoguete para Goldoni, Ra\u00ed\u00f1as de pedra, O rei nu, Anxeli\u00f1os, Para ser exactos, Finis mundi circus\". Participou na fundaci\u00f3n de Ollomol-Teatro Submarino, Ollomol Tranv\u00eda, Mofa e Befa."}
{"id": "23009", "revid": "1987", "url": "https://gl.wikipedia.org/wiki?curid=23009", "title": "Acento pros\u00f3dico", "text": "O acento \u00e9 unha forma de articulaci\u00f3n da voz ao falar mediante a cal se destaca unha s\u00edlaba dunha palabra respecto das demais. \u00c9 importante non confundir o acento que aqu\u00ed se describe co signo gr\u00e1fico que se coloca sobre unha letra en moitos idiomas. En realidade estes signos denom\u00ednanse \"acentos gr\u00e1ficos\", e col\u00f3canse para identificarmos a s\u00edlaba que se acent\u00faa, son \"acentuaci\u00f3ns\".\nSignificado.\nHai linguas, como o ingl\u00e9s, o alem\u00e1n e o galego, en que dita articulaci\u00f3n consiste nunha maior intensidade, \u00e9 dicir, un maior esforzo ao expirar o aire. Este acento recibe o nome de \"acento de intensidade, din\u00e1mico, espiratorio, articulatorio ou de sonoridade\".\nNoutras linguas, como o grego, o acento consiste na elevaci\u00f3n do ton da voz, nunha maior tensi\u00f3n das cordas vogais ao emitir a s\u00edlaba acentuada. Neste caso o acento recibe os nomes de \"acento t\u00f3nico, musical, de altura, crom\u00e1tico ou mel\u00f3dico\".\nEn galego d\u00e1se o nome de \"acento t\u00f3nico\" ao acento de intensidade.\nAmbos acentos poden existir nunha mesma lingua, prevalecendo un sobre o outro, o cal constit\u00fae a circunstancia m\u00e1is estendida, pero tam\u00e9n poden darse con exclusividade.\nReco\u00f1\u00e9cense tradicionalmente tres graos de intensidade no acento:\nHai linguas de \"acento fixo\" nas cales o acento recae sobre unha s\u00edlaba determinada, segundo a estrutura da lingua, como no lat\u00edn, o c\u00e9ltico ou as linguas xerm\u00e1nicas, e outras que pos\u00faen un \"acento condicionado ou libre\", cuxa sede est\u00e1 determinada por circunstancias fon\u00e9ticas, morfol\u00f3xicas ou sint\u00e1cticas, como no galego:\nExiste tam\u00e9n o \"acento de insistencia, ret\u00f3rico, enf\u00e1tico, expresivo ou afectivo\", que recae sobre unha s\u00edlaba \u00e1tona, e que pon de relevo a palabra \u00e1 que pertence. Este acento aumenta a intensidade e, polo xeral, tam\u00e9n a altura e duraci\u00f3n da s\u00edlaba afectada. En franc\u00e9s por exemplo, o acento intensivo cae sobre unha consoante, cuxo alongamento ou xeminaci\u00f3n produce o aumento de intensidade da vogal seguinte, como en:\nDist\u00ednguese tam\u00e9n entre \"acento afectivo\" e \"acento intelectivo\", que ten por obxecto resaltar unha noci\u00f3n para caracterizala ou distinguila.\nOutro significado de acento \u00e9 o que se refire \u00e1 forma de falar un idioma caracter\u00edstica dun colectivo de persoas que habitan nunha zona xeogr\u00e1fica, do mesmo xeito que unha persoa pode ter un acento de pronunciaci\u00f3n caracter\u00edstico. As\u00ed falariamos, por exemplo, do \"acento andaluz\" ou o \"acento mexicano\". Un acento destas caracter\u00edsticas non \u00e9 nunca un idioma propio, sen\u00f3n, como se dixo, a forma peculiar de pronunciar as palabras dun idioma en xeral. Este acento tam\u00e9n se denomina \"ton\" ou \"deixe\".\nErros frecuentes no acento de intensidade.\nNas seguintes palabras \u00e9 frecuente, por castelanismo, o emprego incorrecto das mesmas \u00f3 converter en t\u00f3nica unha s\u00edlaba que non o \u00e9:\nCausas xerais.\nP\u00f3dese comprobar que existen certos grupos que responden a un mesmo par\u00e1metro de comportamento acentual:\nAs regularizaci\u00f3ns non te\u00f1en por que interpretarse coma regulares: mentres diocese, arquidiocese, esexese e osmose mante\u00f1en os sufixos coma \u00e1tonos, psor\u00edase e \u00e9nclise f\u00f3rmanse coma esdr\u00faxulas. Isto d\u00e9bese a que o falante pode entender coma dous sufixos iguais o que en realidade son distintos:\nEstas homoxeneidades poden ser reais entre sufixos iguais ou aparentes entre sufixos semellantes, coma en:"}
{"id": "23010", "revid": "55340", "url": "https://gl.wikipedia.org/wiki?curid=23010", "title": "R\u00edo Baraio", "text": "O r\u00edo Baraio (Barayu en asturiano) \u00e9 un r\u00edo de Asturias, que fai de l\u00edmite entre o concello de Navia e o de Vald\u00e9s, tam\u00e9n serve de l\u00edmite entre a fala de transici\u00f3n entre o galego e o asturiano que se fala no oriente de Navia e o asturiano. O r\u00edo percorre unha lonxitude de 2,5\u00a0km ata desembocar no mar Cant\u00e1brico formando un esteiro e unha marisma que \u00e9 reserva natural."}
{"id": "23012", "revid": "7596", "url": "https://gl.wikipedia.org/wiki?curid=23012", "title": "Acrofon\u00e9tica", "text": "A acrofon\u00e9tica \u00e9 a escrita mediante signos originariamente ideogr\u00e1ficos, convertidos en signos fon\u00e9ticos co valor da inicial do nome que posu\u00eda o obxecto designado por eles."}
{"id": "23013", "revid": "22570", "url": "https://gl.wikipedia.org/wiki?curid=23013", "title": "Acurtamento", "text": "Denom\u00ednase acurtamento, ou \"clipping\", ao procedemento de creaci\u00f3n de novas palabras ou neoloxismos que consiste en abreviar palabras mediante diversos metaplasmos de supresi\u00f3n, como a af\u00e9rese (perda dos fonemas situados ao comezo dunha palabra), a s\u00edncope (perda dos fonemas interiores dunha palabra) ou ap\u00f3cope (perda dos fonemas finais dunha palabra). Tal procedemento \u00e9 especialmente frecuente en linguas que pos\u00faen moitos monos\u00edlabos, coma o ingl\u00e9s; por exemplo, abr\u00e9viase \"San Francisco\" en \"Frisco\" ou \"motor(way) hotel\" en \"motel\", ou \"autom\u00f3bil omnibus\" en \"autob\u00fas\". Este procedemento de acurtamento denom\u00ednase s\u00edntese ou s\u00edncope. A ap\u00f3cope, pola contra, \u00e9 frecuente na linguaxe hipocor\u00edstica ou infantil, ou simplemente afectiva: \"bici\" por \"bicicleta\", \"boli\" por \"bol\u00edgrafo\", \"insti\" por \"instituto\" etc... Nalg\u00fans casos, parece m\u00e1is ben deberse \u00e1 necesidade de abreviar expresi\u00f3ns demasiado cultas e longas: \"cine\" por \"cinemat\u00f3grafo\", ou \"fotolito\" por \"fotolitograf\u00eda\" (o cal explica a s\u00faa t\u00f3nica discordante doutras palabras esdr\u00faxulas que rematan en \"-lito\" \u00e1tono: \"cris\u00f3lito, aer\u00f3lito, mon\u00f3lito\")."}
{"id": "23014", "revid": "22570", "url": "https://gl.wikipedia.org/wiki?curid=23014", "title": "Xelea real", "text": "A xelea real \u00e9 unha substancia segregada polas gl\u00e1ndulas hipofar\u00ednxeas da cabeza de abellas novas, de entre 5 e 15 d\u00edas, que mesturan con secreci\u00f3ns estomacais e que serve de alimento \u00e1s larvas depositadas pola abella mestra. \u00c9 unha masa viscosa dunha suave cor amarela e sabor \u00e1cido.\nCaracter\u00edsticas.\nTodas as larvas consomen esta xelea, mais aquelas que ser\u00e1n as futuras mestras reciben unha xelea m\u00e1is pura, sen pole, mentres que as que ser\u00e1n obreiras rec\u00edbena con alg\u00fans grans de pole. Ao terceiro d\u00eda, as obreiras deixan de recibir xelea e pasan a consumir un concentrado de mel, auga e pole, mentres que as futuras mestras contin\u00faan consumindo a xelea real toda a s\u00faa vida. Isto asegura a supervivencia das abellas mestras, o seu maior tama\u00f1o e gran vitalidade para a reproduci\u00f3n. Cabe salientar que a esperanza de vida dunha abella obreira \u00e9 de 30 a 45 d\u00edas, mentres que unha mestra pode chegar a vivir at\u00e9 5 anos. As abellas xeran entre 250 g e 300 g de xelea para a alimentaci\u00f3n das mestras.\nNa s\u00faa composici\u00f3n podemos encontrar case un 60% de auga, azucres, prote\u00ednas, l\u00edpidos e cinza. Cont\u00e9n vitaminas B1, B2, B6, B5 (en gran cantidade), B8, E e PP, e \u00e1cido f\u00f3lico. Ten, ademais, antibi\u00f3ticos, gammaglobulina, albuminas, e amino\u00e1cidos (arxinina, valina, lisina, metionina, prolina, serina, glicina etc.). Ademais tam\u00e9n pos\u00fae minerais como ferro, ouro, calcio, cobalto, silicio, magnesio, manganeso, n\u00edquel, prata, xofre, cromo e cinc.\nAlgunhas das s\u00faas propiedades m\u00e1is reco\u00f1ecidas son as seguintes:\nDebido a que se deteriora axi\u00f1a, debe ser conservada a baixas temperaturas de entre 0 e -2 graos cent\u00edgrados e en recipentes opacos que impidan o paso da luz."}
{"id": "23015", "revid": "88628", "url": "https://gl.wikipedia.org/wiki?curid=23015", "title": "Metaplasmo", "text": "Denom\u00ednase xenericamente metaplasmo ao que a gram\u00e1tica tradicional denominaba figuras de dicci\u00f3n: \"Cada unha das varias alteraci\u00f3ns que experimentan os voc\u00e1bulos na s\u00faa estrutura habitual, ben por aumento (pr\u00f3tese, ep\u00e9ntese, paragoxe), ben por supresi\u00f3n (af\u00e9rese, s\u00edncope, ap\u00f3cope, elisi\u00f3n), ben por transposici\u00f3n de letras (met\u00e1tese), ben por am\u00e1lgama de d\u00faas delas (contracci\u00f3n, sin\u00e9rese, haplolox\u00eda, sandhi, falso sandhi)\" (\"DRAE\"). O metaplasmo ti\u00f1a lugar na lingua po\u00e9tica; se ocorr\u00eda na lingua corrente, denomin\u00e1base barbarismo.\nNunha segunda acepci\u00f3n, denom\u00ednase metaplasmo ao cambio de x\u00e9nero e as\u00ed hai metaplasmo, por exemplo:\nM\u00e1is concretamente, ad\u00f3itase denominar tam\u00e9n coa palabra metaplasmo ao distinto x\u00e9nero dunha palabra en singular e en plural (lat\u00edn \"locus\", masculino; \"loca\", neutro)."}
{"id": "23016", "revid": "96271", "url": "https://gl.wikipedia.org/wiki?curid=23016", "title": "Hidromel", "text": "O hidromel \u00e9 unha bebida alcoh\u00f3lica fermentada a base de mel e auga. Consumida desde a antig\u00fcidade, a s\u00faa fabricaci\u00f3n \u00e9 anterior \u00e1 do vi\u00f1o e seguramente \u00e1 da cervexa.\nNa Grecia cl\u00e1sica cham\u00e1base \"melikraton\" e os romanos cham\u00e1banlle \"auga mulsum\", a\u00ednda que esta poida ser unha variante feita con vi\u00f1o de uva adozado con mel. Plinio conta que foi Aristeo quen criou a primeira f\u00f3rmula do hidromel.\nOutras culturas antigas consumidoras desta bebida foron a celta, a saxoa e a viquinga. Tam\u00e9n era co\u00f1ecido o consumo dunha bebida similar na civilizaci\u00f3n maia.\nExist\u00eda a tradici\u00f3n de que os matrimonios acabados de casar deb\u00edan consumir esta beberaxe durante o primeiro ciclo lunar despois da voda para teren un fillo home. De a\u00ed prov\u00e9n a l\u00faa de mel."}
{"id": "23017", "revid": "89787", "url": "https://gl.wikipedia.org/wiki?curid=23017", "title": "S\u00f3lido", "text": "O estado s\u00f3lido \u00e9 un estado da materia, coas caracter\u00edsticas de ter volume e forma definidos (isto \u00e9, a materia resiste \u00e1 deformaci\u00f3n). Dentro dun s\u00f3lido, os \u00e1tomos ou as mol\u00e9culas est\u00e1n relativamente pr\u00f3ximos, ou \"r\u00edxidos\". Mais isto non evita que o s\u00f3lido se deforme ou comprima. Na fase s\u00f3lida da materia, os \u00e1tomos te\u00f1en unha ordenaci\u00f3n espacial fixa, mais unha vez que toda a materia ten algunha enerx\u00eda cin\u00e9tica, ata os \u00e1tomos do s\u00f3lido m\u00e1is r\u00edxido m\u00f3vense lixeiramente, nun movemento \"invis\u00edbel\".\nOs f\u00edsicos chaman ao estudo dos s\u00f3lidos f\u00edsica do estado s\u00f3lido. Este ramo incl\u00fae o estudo de semicondutores e de supercondutividade. A f\u00edsica do estado s\u00f3lido \u00e9 un tipo de f\u00edsica da materia condensada.\nA ciencia dos materiais preoc\u00fapase fundamentalmente con propiedades dos s\u00f3lidos tales como a forza e transformaci\u00f3ns de fase. \u00c9 largamente coincidente coa f\u00edsica do estado s\u00f3lido.\nA qu\u00edmica do estado s\u00f3lido cobre en parte ambos estes campos, mais preoc\u00fapase principalmente coa s\u00edntese de novos materiais.\nS\u00f3lidos cristalinos.\nCon excepci\u00f3n do mercurio, os metais caracter\u00edzanse por estaren no estado s\u00f3lido a temperatura ambiente, logo os sales e a maior\u00eda dos minerais son cristais. Os seres humanos xa co\u00f1ec\u00edan cristais como o sal e o cuarzo dende hai varios s\u00e9culos, mais non foi at\u00e9 o s\u00e9culo XX, cando foron interpretados como arranxos regulares de \u00e1tomos. En 1912 utiliz\u00e1ronse os raios X para corroborar que todo cristal \u00e9 un arranxo ordenado e tridimensional. As medidas mostraron que os \u00e1tomos dun cristal estaban moi pr\u00f3ximos, coa distancia entre eles aproximadamente ao cumprimento dos raios X.\nOs materiais con constitu\u00edntes dispostos nun padr\u00f3n regular co\u00f1\u00e9cense como cristais. Nos s\u00f3lidos cristalinos, as part\u00edculas (\u00e1tomos, mol\u00e9culas ou i\u00f3ns) est\u00e1n nun padr\u00f3n de regularidade ordenada, repetitiva. Hai moitas estruturas cristalinas diferentes, e a mesma substancia pode ter m\u00e1is dunha estrutura (ou fase s\u00f3lida), por exemplo, o xeo ten quince estruturas cristalinas co\u00f1ecidas, ou quince fases s\u00f3lidas, que existen a varias temperaturas e presi\u00f3ns. Unha das caracter\u00edsticas dos s\u00f3lidos \u00e9 a organizaci\u00f3n das mol\u00e9culas que compo\u00f1en o material, pois est\u00e1n de forma organizada; outros materiais como os vidros, os pl\u00e1sticos e outros, que non pos\u00faen esa organizaci\u00f3n, denom\u00ednanse s\u00f3lidos amorfos.\nNo estado s\u00f3lido, a distancia media de separaci\u00f3n entre os \u00e1tomos, ou mol\u00e9culas, que forman a mostra \u00e9 comparable aos seus di\u00e1metros. Neste caso, a intensidade da interacci\u00f3n entre os \u00e1tomos, ou mol\u00e9culas \u00e9 da mesma orde de grandeza que a intensidade da interacci\u00f3n que mant\u00e9n unidos os \u00e1tomos en mol\u00e9culas illadas.\nS\u00f3lidos amorfos.\nOs s\u00f3lidos amorfos son aqueles que non pos\u00faen unha ordenaci\u00f3n interna uniforme, carecen dunha rede de cristalizaci\u00f3n e a s\u00faa estrutura interior se asemella m\u00e1is aos l\u00edquidos, con disposici\u00f3n interna e gran parte aleatoria. Os s\u00f3lidos amorfos son por exemplo, os pl\u00e1sticos, os vidros, os xab\u00f3ns, as parafinas e moitos outros compostos org\u00e1nicos e inorg\u00e1nicos.\nEn moitos s\u00f3lidos amorfos as part\u00edculas pos\u00faen liberdade para vagar polo material. Iso evid\u00e9nciase por exemplo na elasticidade da goma ou na tendencia do vidro a flu\u00edr cando est\u00e1 suxeito a tensi\u00f3ns durante per\u00edodos longos de tempo. Algunhas das aplicaci\u00f3ns dos vidros e dos materiais pl\u00e1sticos derivan da s\u00faa cualidade de seren f\u00e1ciles de moldear cando son sometidos a aumentos de temperatura.\nPoden atoparse exemplos de s\u00f3lidos amorfos nos tres grupos de materiais (met\u00e1licos, cer\u00e1micos e polim\u00e9ricos). Unha das formas de obterse un s\u00f3lido amorfo \u00e9 evitar a s\u00faa cristalizaci\u00f3n durante o proceso de solidificaci\u00f3n. En moitas substancias \u00e9 posible evitar esta cristalizaci\u00f3n, por exemplo a trav\u00e9s do arrefriamento r\u00e1pido.\nOs metais puros son propensos \u00e1 cristalizaci\u00f3n e por outro lado a solidificaci\u00f3n ultrarr\u00e1pida de diversos metais produce metais amorfos, tam\u00e9n denominados \"vidros met\u00e1licos\". O primeiro metal amorfo do que se tivo noticia era unha aliaxe de ouro e silicio (Au75Si25) producida polos cient\u00edficos W. Klement (Jr.), Willens e Duwez en 1960.\nA ausencia de simetr\u00eda fai dos vidros met\u00e1licos excelentes materiais magn\u00e9ticos. Xeralmente presenta gran resistencia met\u00e1lica e tenacidade. Son m\u00e1is resistentes \u00e1 corrosi\u00f3n que as aliaxes cristalinas tradicionais. Presentan alta resistencia el\u00e9ctrica e baixas perdas ac\u00fasticas.\nOs s\u00f3lidos amorfos tam\u00e9n se chaman \"s\u00f3lidos v\u00edtreos\"."}
{"id": "23018", "revid": "5863", "url": "https://gl.wikipedia.org/wiki?curid=23018", "title": "\u00cdndice Broca", "text": "O \u00cdndice Broca \u00e9 unha forma r\u00e1pida de calcular o peso ideal dunha persoa. Calc\u00falase as\u00ed:\n Peso ideal = Estatura (en cm) - 100\nEste \u00edndice suxire pesos ideais moi baixos para individuos de baixa estatura, e \u00e9 inaplicable para os nenos. Tampouco est\u00e1 ben axustado para individuos moi altos.\nExisten outros \u00edndices que se consideran mellores, coma o \u00edndice de masa corporal."}
{"id": "23019", "revid": "4370", "url": "https://gl.wikipedia.org/wiki?curid=23019", "title": "Fe\u00f3fito", "text": ""}
{"id": "23020", "revid": "1987", "url": "https://gl.wikipedia.org/wiki?curid=23020", "title": "Plasma (estado da materia)", "text": "En f\u00edsica e qu\u00edmica, denom\u00ednase plasma (do lat\u00edn \"plasma\" e do grego \"\u03c0\u03bb\u03ac\u03c3\u03bc\u03b1\" \u2018formaci\u00f3n\u2019) ao cuarto estado de agregaci\u00f3n da materia, un estado flu\u00eddo similar ao estado gasoso pero no que determinada proporci\u00f3n das s\u00faas part\u00edculas est\u00e1n el\u00e9ctricamente cargadas (ionizadas) e non pos\u00faen equilibrio electromagn\u00e9tico, por iso son bos condutores el\u00e9ctricos e as s\u00faas part\u00edculas responden fortemente \u00e1s interacci\u00f3ns electromagn\u00e9ticas de longo alcance. En certa forma e de maneira sint\u00e9tica, o plasma p\u00f3dese caracterizar como un gas ionizado. \nO plasma ten caracter\u00edsticas propias que non se dan nos s\u00f3lidos, l\u00edquidos ou gases, polo que \u00e9 considerado outro estado de agregaci\u00f3n da materia. O igual que o gas, o plasma non ten unha forma ou volume definido, a non ser que estea encerrado nun contedor. O plasma baixo a influencia dun campo magn\u00e9tico pode formar estruturas como filamentos, raios e capas dobres. Os \u00e1tomos deste estado m\u00f3vense libremente; canto m\u00e1is alta \u00e9 a temperatura m\u00e1is r\u00e1pido se m\u00f3ven os \u00e1tomos no gas, e no momento de chocar a velocidade \u00e9 tan alta que se produce un desprendemento de electr\u00f3ns.\nQuentar un gas pode ionizar as s\u00faas mol\u00e9culas ou \u00e1tomos (reducindo ou incrementado o seu n\u00famero de electr\u00f3ns para formar i\u00f3ns), convert\u00e9ndoo nun plasma. A ionizaci\u00f3n tam\u00e9n pode ser inducida por outros medios, como a aplicaci\u00f3n dun forte campo electromagn\u00e9tico mediante un l\u00e1ser ou un xerador de microondas, e \u00e9 acompa\u00f1ado pola disociaci\u00f3n dos enlaces covalentes, se est\u00e1n presentes.\nO plasma \u00e9 o estado de agregaci\u00f3n m\u00e1is abundante no Universo, e a maior parte da materia visible at\u00f3pase en estado de plasma, a maior\u00eda do cal \u00e9 o enrarecido plasma intergal\u00e1ctico (particularmente o centro de intrac\u00famulos) e nas estrelas. O plasma as\u00f3ciase principalmente coas estrelas.\nHistoria.\nO plasma foi identificado por primeira vez no laboratorio por sir William Crookes. Crookes presentou unha conferencia sobre o que denominou \"materia radiante\" ante a Asociaci\u00f3n Brit\u00e1nica para o Avance da Ciencia, en Sheffield, o venres 22 de agosto de 1879. Con todo, os estudos sistem\u00e1ticos do plasma comezaron coas investigaci\u00f3ns de Irving Langmuir e os seus colegas na d\u00e9cada de 1920. Langmuir tam\u00e9n introduciu o termo \"plasma\" como descrici\u00f3n do gas ionizado en 1928:\nLewi Tonks e Harold Mott-Smith, que traballaron con Langmuir nos anos 20, lembran que Langmuir utilizou por primeira vez o termo por analox\u00eda co plasma sangu\u00edneo. Mott-Smith lembra, en particular, que o transporte de electr\u00f3ns dos filamentos termoi\u00f3nicos lembr\u00e1balle a Langmuir \"a forma en que o plasma sangu\u00edneo transporta os gl\u00f3bulos vermellos e brancos e os xermes\".\nDefinici\u00f3ns.\nO cuarto estado da materia.\nO plasma \u00e9 o cuarto estado da materia despois do s\u00f3lido, o l\u00edquido e o gas. \u00c9 un estado da materia no que unha substancia ionizada v\u00f3lvese altamente condutora da electricidade ata o punto de que os campos el\u00e9ctricos e magn\u00e9ticos de longo alcance dominan o seu comportamento.\nO plasma \u00e9 tipicamente un medio el\u00e9ctricamente \"cuasineutral\" de part\u00edculas positivas e negativas non ligadas, \u00e9 dicir, a carga total dun plasma \u00e9 aproximadamente cero. A\u00ednda que estas part\u00edculas non est\u00e1n unidas, non son \"libres\" no sentido de non experimentar forzas. As part\u00edculas cargadas en movemento xeran correntes el\u00e9ctricas, e calquera movemento dunha part\u00edcula de plasma cargada afecta e vese afectada polos campos creados polas outras cargas. \u00c1 s\u00faa vez, isto goberna o comportamento colectivo con moitos graos de variaci\u00f3n.\nO plasma dist\u00ednguese dos demais estados da materia. En particular, describir un plasma de baixa densidade como un mero \"gas ionizado\" \u00e9 err\u00f3neo e enganoso, a pesar de que \u00e9 similar \u00e1 fase gasosa no sentido de que ambos non asumen unha forma ou volume definidos. A seguinte t\u00e1boa resume algunhas das principais diferenzas:\nPlasma ideal.\nTres factores definen un plasma ideal:\nPlasma non neutro.\nA forza e o alcance da forza el\u00e9ctrica e a boa condutividade dos plasmas adoitan asegurar que as densidades das cargas positivas e negativas en calquera rexi\u00f3n considerable son iguais (\"cuasineutralidade\"). Un plasma cun exceso significativo de densidade de carga ou, no caso extremo, composto por unha soa especie, denom\u00ednase plasma non neutro. Nun plasma deste tipo, os campos el\u00e9ctricos desempe\u00f1an un papel dominante. Alg\u00fans exemplos son os feixes de part\u00edculas (en ingl\u00e9s \"Particle beam\") cargadas, unha nube de electr\u00f3ns nunha trampa de Penning e os plasmas de positr\u00f3ns.\nPlasma poeirento.\nUn plasma poeirento cont\u00e9n diminutas part\u00edculas de po cargadas (tipicamente atopadas no espazo). As part\u00edculas de po adquiren altas cargas e interact\u00faan entre si. Un plasma que cont\u00e9n part\u00edculas m\u00e1is grandes ch\u00e1mase plasma de gran. En condici\u00f3ns de laboratorio, os plasmas poeirentos tam\u00e9n se denominan plasmas complexos.\nExemplos de plasmas.\nAlg\u00fans exemplos de plasmas son:\nPropiedades e par\u00e1metros.\nDensidade e grao de ionizaci\u00f3n.\nPara que exista plasma \u00e9 necesaria a ionizaci\u00f3n. O termo \"densidade do plasma\" en por si adoita referirse \u00e1 densidade de electr\u00f3ns formula_1, \u00e9 dicir, o n\u00famero de electr\u00f3ns que achegan carga por unidade de volume. O grao de ionizaci\u00f3n formula_2 def\u00ednese como fracci\u00f3n de part\u00edculas neutras que est\u00e1n ionizadas:\nformula_3\nonde formula_4&gt; \u00e9 a densidade i\u00f3nica e formula_5 a densidade neutra (en n\u00famero de part\u00edculas por unidade de volume). No caso de materia totalmente ionizada, formula_6. Debido \u00e1 cuasineutralidade do plasma, as densidades electr\u00f3nica e i\u00f3nica est\u00e1n relacionadas por formula_7, onde formula_8 \u00e9 a carga i\u00f3nica media (en unidades da carga elemental).\nDefinici\u00f3n.\nO plasma descr\u00edbese como un medio el\u00e9ctricamente neutro de part\u00edculas positivas e negativas (\u00e9 dicir, a carga total dun plasma \u00e9 aproximadamente cero). \u00c9 importante ter en conta que, a\u00ednda que non te\u00f1en l\u00edmites, estas part\u00edculas non son \"libres\". Cando as cargas se moven, xeran correntes el\u00e9ctricas con campos magn\u00e9ticos e, como resultado, cada unha \u00e9 afectada polos campos das outras. Isto determina un comportamento colectivo con moitos graos de liberdade. Unha definici\u00f3n pode ter tres criterios:\nPar\u00e1metros dun plasma.\nPosto que existen plasmas en contextos moi diferentes e con caracter\u00edsticas diversas, a primeira tarefa da f\u00edsica do plasma \u00e9 definir apropiadamente os par\u00e1metros que deciden o comportamento dun plasma. Os principais par\u00e1metros son os seguintes:\nNeutralidade e especies presentes.\nO plasma est\u00e1 formado por igual n\u00famero de cargas positivas e negativas, o que anula a carga total do sistema. Nese caso f\u00e1lase dun plasma neutro ou case neutro. Tam\u00e9n existen plasmas non neutros ou inestables, como o fluxo de electr\u00f3ns dentro dun acelerador de part\u00edculas, pero requiren alg\u00fan tipo de confinamento externo para vencer as forzas de repulsi\u00f3n electrost\u00e1tica.\nOs plasmas m\u00e1is com\u00fans son os formados por electr\u00f3ns e i\u00f3ns. En xeral pode haber varias especies de i\u00f3ns dentro do plasma, como mol\u00e9culas ionizadas positivas (cati\u00f3ns) e outras que capturaron un electr\u00f3n e achegan unha carga negativa (ani\u00f3ns).\nLonxitudes.\nA lonxitude de Debye ou de apantallamento electromagn\u00e9tico. Tam\u00e9n a lonxitude dunha onda plasm\u00e1tica depende do contido c\u00f3ncavo do seu recipiente, o cal infl\u00fae porque o seu paralelismo con respecto do eixo x sobre a terra afecta a lonxitude da devandita onda de espectro electromagn\u00e9tico.\nA frecuencia de plasma.\nAs\u00ed como a lonxitude de Debye proporciona unha medida das lonxitudes nun plasma, a frecuencia de plasma (formula_9) describe os seus tempos caracter\u00edsticos. Se se sup\u00f3n que nun plasma en equilibrio e sen densidades de carga se introduce un pequeno desplazamento de todos os electr\u00f3ns nunha direcci\u00f3n. Estes sentir\u00e1n a atracci\u00f3n dos i\u00f3ns na direcci\u00f3n oposta, moveranse cara a ela e comezar\u00e1n a oscilar arredor da s\u00faa posici\u00f3n orixinal de equilibrio. A frecuencia desa oscilaci\u00f3n denom\u00ednase frecuencia de plasma. A frecuencia de plasma dos electr\u00f3ns \u00e9:\nonde formula_11 \u00e9 a masa do electr\u00f3n e formula_12 a s\u00faa carga.\nTemperatura: velocidade t\u00e9rmica.\nPolo xeral as part\u00edculas dunha determinada especie localizadas nun punto dado non te\u00f1en a mesma velocidade: presentan polo contrario unha distribuci\u00f3n que no equilibrio t\u00e9rmico se describe pola distribuci\u00f3n de Maxwell-Boltzmann. A maior temperatura, maior ser\u00e1 a dispersi\u00f3n de velocidades (m\u00e1is larga ser\u00e1 a curva que a representa).\nUnha medida desa dispersi\u00f3n \u00e9 a velocidade cuadr\u00e1tica media que, no equilibrio, se denomina tam\u00e9n velocidade t\u00e9rmica. A temperatura que corresponder\u00eda a unha velocidade cuadr\u00e1tica media determinada. A velocidade t\u00e9rmica dos electr\u00f3ns \u00e9:\nO par\u00e1metro de plasma.\nO par\u00e1metro de plasma (formula_14) expresa o n\u00famero medio de part\u00edculas contidas nunha esfera con raio a lonxitude de Debye (esfera de Debye). A definici\u00f3n de plasma, segundo a que a interacci\u00f3n electromagn\u00e9tica dunha part\u00edcula coa multitude de part\u00edculas distantes domina sobre a interacci\u00f3n cos poucos veci\u00f1os pr\u00f3ximos, pode escribirse en funci\u00f3n do par\u00e1metro de plasma como formula_15. \u00c9 dicir, hai un gran n\u00famero de part\u00edculas contidas nunha esfera de Debye. \u00c9 com\u00fan referirse a esta desigualdade como \"condici\u00f3n de plasma\".\nAlg\u00fans autores adoptan unha definici\u00f3n inversa do par\u00e1metro de plasma (formula_16), co que a condici\u00f3n de plasma resulta ser formula_17.\nO par\u00e1metro de plasma dos electr\u00f3ns \u00e9:\nModelos te\u00f3ricos.\nTras co\u00f1ecer os valores dos par\u00e1metros descritos na secci\u00f3n anterior, o estudoso dos plasmas deber\u00e1 escoller o modelo m\u00e1is apropiado para o fen\u00f3meno que lle ocupe. As diferenzas entre diferentes modelos residen no detalle co que describen un sistema, de modo que se pode establecer as\u00ed xerarqu\u00eda na que descrici\u00f3ns de nivel superior ded\u00facense das inferiores tras asumir que algunhas das variables comp\u00f3rtanse de forma prescrita. Estas asunci\u00f3ns ou aproximaci\u00f3ns razoables non son estritamente certas pero permiten entender fen\u00f3menos que ser\u00edan dif\u00edciles de tratar en modelos m\u00e1is detallados.\nPor suposto, non todas as especies han de ser descritas dunha mesma forma: por exemplo, debido a que os i\u00f3ns son moito m\u00e1is pesados que os electr\u00f3ns, \u00e9 frecuente analizar a din\u00e1mica dos \u00faltimos tomando aos i\u00f3ns como inm\u00f3biles ou estudar os movementos dos i\u00f3ns supo\u00f1endo que os electr\u00f3ns reaccionan moito m\u00e1is r\u00e1pido e por tanto est\u00e1n sempre en equilibrio termodin\u00e1mico.\nPosto que as forzas electromagn\u00e9ticas de longo alcance son dominantes, todo modelo de plasma estar\u00e1 axustado \u00e1s ecuaci\u00f3ns de Maxwell, que determinan os campos electromagn\u00e9ticos a partir das cargas e correntes no sistema.\nOs modelos fundamentais m\u00e1is usados na f\u00edsica do plasma, listaxes en orde decrecente de detalle, \u00e9 dicir de microsc\u00f3picos a macrosc\u00f3picos, son os modelos discretos, os modelos cin\u00e9ticos continuos e os modelos de flu\u00eddos ou hidrodin\u00e1micos.\nModelos discretos.\nO m\u00e1ximo detalle na modelaxe dun plasma consiste en describir a din\u00e1mica de cada unha das s\u00faas part\u00edculas segundo a segunda lei de Newton. Para facer isto con total exactitude nun sistema de formula_19 part\u00edculas teriase que calcular da orden de formula_20 interacci\u00f3ns. Na gran maior\u00eda dos casos, isto excede a capacidade de c\u00e1lculo dos mellores ordenadores actuais.\nCon todo, grazas ao car\u00e1cter colectivo do plasma, reflectido na condici\u00f3n de plasma, \u00e9 posible unha simplificaci\u00f3n que fai moito m\u00e1is manexable o c\u00e1lculo. Esta simplificaci\u00f3n \u00e9 a que adoptan os chamados modelos num\u00e9ricos \"Particle-In-Cell (PIC; Part\u00edcula-En-Cela)\": o espazo do sistema div\u00eddese nun n\u00famero non moi grande de pequenas celas. En cada instante da evoluci\u00f3n c\u00f3ntase o n\u00famero de part\u00edculas e a velocidade media en cada cela, co que se obte\u00f1en densidades de carga e de corrente que, inseridas nas ecuaci\u00f3ns de Maxwell permiten calcular os campos electromagn\u00e9ticos. Tras iso, calc\u00falase a forza exercida por estes campos sobre cada part\u00edcula e actual\u00edzase a s\u00faa posici\u00f3n, repetindo este proceso tantas veces como sexa oportuno.\nOs modelos \"PIC\" gozan de gran popularidade no estudo de plasmas a altas temperaturas, nos que a velocidade t\u00e9rmica \u00e9 comparable ao resto de velocidades caracter\u00edsticas do sistema.\nModelos cin\u00e9ticos continuos.\nCando a densidade de part\u00edculas do plasma \u00e9 suficientemente grande \u00e9 conveniente reducir a distribuci\u00f3n das mesmas a unha funci\u00f3n de distribuci\u00f3n promediada. Esta representa a densidade de part\u00edculas contida nunha rexi\u00f3n infinitesimal do espazo de fases, \u00e9 dicir o espazo cuxas coordenadas son posici\u00f3ns e cantidades de movemento. A ecuaci\u00f3n que goberna a evoluci\u00f3n temporal das funci\u00f3ns de distribuci\u00f3n \u00e9 a ecuaci\u00f3n de Boltzmann. No caso particular no que as colisi\u00f3ns son desprezables a ecuaci\u00f3n de Boltzmann red\u00facese \u00e1 Ecuaci\u00f3n de Vlasov, demostrada por Anatoly Vlasov.\nOs modelos f\u00edsicos cin\u00e9ticos adoitan empregarse cando a densidade num\u00e9rica de part\u00edculas \u00e9 tan grande que unha modelaxe discreta resulta inabordable. Por outra banda, os modelos cin\u00e9ticos constit\u00faen a base dos estudos anal\u00edticos sobre plasmas quentes.\nModelos de flu\u00eddos ou hidrodin\u00e1micos.\nPara plasmas a baixas temperaturas, nos que estudamos procesos cuxas velocidades caracter\u00edsticas son moito maiores que a velocidade t\u00e9rmica do plasma, podemos simplificar o modelo e supo\u00f1er que todas as part\u00edculas dunha especie nun punto dado te\u00f1en igual velocidade ou que est\u00e1n suficientemente preto do equilibrio como para supo\u00f1er que as s\u00faas velocidades seguen a distribuci\u00f3n de Maxwell-Boltzmann cunha velocidade media dependente da posici\u00f3n. Ent\u00f3n p\u00f3dense derivar unhas ecuaci\u00f3ns de flu\u00eddos para cada especie que, na s\u00faa forma m\u00e1is xeral, son chamadas ecuaci\u00f3ns de Navier-Stokes. Lamentablemente en moitos casos estas ecuaci\u00f3ns son excesivamente complexas e inmanexables; hai que recorrer ent\u00f3n a simplificaci\u00f3ns adicionais.\nExperiencias con plasma.\nO plasma tam\u00e9n pode existir en baixas temperaturas, como exemplos podemos citar l\u00e1mpada fluorescente..."}
{"id": "23021", "revid": "43327", "url": "https://gl.wikipedia.org/wiki?curid=23021", "title": "Plasma", "text": "O termo plasma p\u00f3dese aplicar:"}
{"id": "23022", "revid": "98629", "url": "https://gl.wikipedia.org/wiki?curid=23022", "title": "Af\u00e9rese (ling\u00fc\u00edstica)", "text": "Unha af\u00e9rese ou ablaci\u00f3n \u00e9 un metaplasmo fonol\u00f3xico (ou fon\u00e9tico) que consiste na eliminaci\u00f3n dun ou varios fonemas (ou sons) na posici\u00f3n inicial dunha palabra ou secuencia f\u00f3nica. Este fen\u00f3meno pode darse \u00f3 longo da historia da lingua ou sincronicamente en diferentes variedades diat\u00f3picas. Pode darse pola transformaci\u00f3n do elemento inicial nun artigo debido a unha confusi\u00f3n, como o caso de bodega e botica que derivan do lat\u00edn \"apotheca\".\nEste fen\u00f3meno ling\u00fc\u00edstico, amais de darse no proceso de formaci\u00f3n das linguas, d\u00e1se tam\u00e9n na actualidade, como se pode observar nos seguintes exemplos:"}
{"id": "23023", "revid": "22570", "url": "https://gl.wikipedia.org/wiki?curid=23023", "title": "Elisi\u00f3n", "text": "Elisi\u00f3n (do lat\u00edn \"elisio\", traduci\u00f3n do grego \"\u00e9lleipsis\") \u00e9 un tipo de metaplasmo fonol\u00f3xico (ou fon\u00e9tico) que consiste na perda dun ou varios fonemas voc\u00e1licos (ou sons) no final dunha palabra situada ante outra palabra que empeza por vogal. En m\u00e9trica este fen\u00f3meno denom\u00ednase sinalefa e serve para diminu\u00edr o c\u00f3mputo total de s\u00edlabas do verso.\nNo galego com\u00fan, a agrupaci\u00f3n de vogais heterosil\u00e1bicas (\u00e9 dicir, pertencentes a distintas s\u00edlabas) na cadea sonora do discurso res\u00f3lvese \u00e1s veces mediante unha crase (contracci\u00f3n na escrita) ou cunha sinalefa na cadea falada sen representaci\u00f3n \u00e1 hora de escribir. Poucos son os casos nos que se representa a elisi\u00f3n cun signo gr\u00e1fico, tam\u00e9n usado noutras linguas (italiano ou franc\u00e9s), chamado ap\u00f3strofo (').\nAs elisi\u00f3ns poden estar lexicalizadas (\"\u00f3\" &lt; \"ao\"; \"do\" &lt;\"de\" + \"o\"; \"c\u00f3\" &lt;\"ca\" + \"o\"), poden representarse na escrita mediante ap\u00f3strofo (segundo as NOMIG, p\u00f3dese usar nas contracci\u00f3ns das preposici\u00f3ns coas vogais iniciais dos t\u00edtulos de obras: \"Falamos d'\"A Esmorga\" de Blanco Amor\") ou mesmo non ter representaci\u00f3n escrita: (en \"querid\u00edsimo amigo\", o \"-o\" final pode formar na pronuncia unha \u00fanica s\u00edlaba xunto co \"a-\" inicial, malia non representarse na escrita).\nA palabra \"elisi\u00f3n\" empr\u00e9gase tam\u00e9n algunhas veces no sentido de elipse."}
{"id": "23024", "revid": "89787", "url": "https://gl.wikipedia.org/wiki?curid=23024", "title": "Met\u00e1tese", "text": "Denom\u00ednase met\u00e1tese ao metaplasmo fonol\u00f3xico (ou fon\u00e9tico) que consiste no cambio de lugar de fonemas (ou sons) dentro da palabra, atra\u00eddos ou repelidos por outros. \nTipos.\nDist\u00ednguense os seguintes tipos de met\u00e1teses:\nMet\u00e1teses no galego.\nO fonema m\u00e1is susceptible de padecer met\u00e1tese en galego \u00e9 o da consonante vibrante, que no desprazamento pode pasar de m\u00faltiple [r] a simple [\u027e], ou viceversa.\nO verbo \"entregar\" prov\u00e9n de INTEGR\u0100RE. Igualmente, de \"\u00edntegro\" (palabra da cal deriva \"enteiro\"), proceden \"entrego\" e \"antergo\", adxectivos aplicados a unha persoa adulta, no sentido de que ten desenvolvidas as s\u00faas capacidades f\u00edsicas e ps\u00edquicas. \"Antergo\" foi trocando o matiz de plenitude polo de idade avanzada, acheg\u00e1ndose sem\u00e1nticamente a \"anci\u00e1n\" e modernamente vense empregando con bastante frecuencia como sin\u00f3nimo de \"devanceiro\", quizais por paronomasia coa palabra \"antigo\".\nA preposici\u00f3n \"sobre\" procede do latino SUPER, que tam\u00e9n deu en galego a forma sen met\u00e1tese \"sobor\", non normativa.\nA palabra \"prebe\", sin\u00f3nima de \"mollo\" ou \"salsa\" de calquera tipo, prov\u00e9n de PIPER (pemento; en catal\u00e1n \"pebre\"), pois orixinalmente designaba como sin\u00e9cdoque o l\u00edquido dos guisos, nos que o pemento \u00e9 un ingrediente fundamental.\n\"Perto\" \u00e9 unha variante dialectal moi espallada do adverbio \"preto\", e \u00e9 a forma exclusiva do portugu\u00e9s. Ao igual que \"aperta\" e \"apertar\" \u00e9 resultado da met\u00e1tase no latino APPRETTARE &lt; APPECTOR\u0100RE. Outro caso de met\u00e1tese de contacto \u00e9 \"britar\", un verbo antigo que deu \"birtar\" e o moderno \"birta\", substantivo que mant\u00e9n a noci\u00f3n de 'romper'.\nNo campo l\u00e9xico da fauna hai met\u00e1tese en aiga (&lt; aguia), caranguexo (cang(a)rexo &lt; cancer+exo) e melro (&lt; merlo). Pola s\u00faa banda, crocodilo (&lt; CROCOD\u012aLUS) dise \"cocodrilo\" en castel\u00e1n, \"cocodril\" en catal\u00e1n e occitano, \"coccodrillo\" en italiano e \"cocodrillu\" en sardo; e morcego (&lt; MUR CAECUL\u016aS) en castel\u00e1n \u00e9 \"murci\u00e9lago\".\nVulgarismos.\nO top\u00f3nimo Proba \u00e9 a realizaci\u00f3n metat\u00e9tica da forma parella Pobra; ambas son derivados regresivos do verbo \"*pobrar\" (poboar), do latino POPUL\u0100RE. \u00c9 o mesmo proceso que se deu no vulgarismo probe &lt; pobre &lt; PAUPER, tam\u00e9n con sonorizaci\u00f3n da consoante oclusiva.\nAs met\u00e1teses son frecuentes no galego popularizante en que escribiron os autores do Rexurdimento. Son reflexo da fala real naquela altura, e non diferencialismos deliberados, termos como \"frol\" ou \"cadavre\". Alg\u00fans deles mantiveron a s\u00faa vixencia en canto non se consolidou a lingua est\u00e1ndar (cicais &lt; quizais) e outros perduran na actualidade con distintos graos de correcci\u00f3n segundo o dicionario consultado, como \"chata\" (tacha &lt; TACCA) ou \"treba\" (tebra &lt; TE(NE)BRA), que, grafado con uve, \u00e9 a forma est\u00e1ndar en portugu\u00e9s e que en galego deu orixe a treb\u00f3n e treboada.\nOutras formas mant\u00e9\u00f1ense na fala dialectal con significados espec\u00edficos, como \"freba\" (de febra), que designa a carne do lombo do porco que se consome fresca, pouco logo de feita a mata.\nAntroponimia popular.\nA met\u00e1tese \u00e9 caracter\u00edstica dalg\u00fans nomes anosados ou familiares como Madanela (de Madalena &lt; Magdalena), \u00c1dega (de \u00c1gueda), Outelo (de Eleuterio), Trega (&lt; Tegra &lt; Tecla), Trocado (&lt; Torcuato &lt; Torquatus) ou Calros (por Carlos)."}
{"id": "23025", "revid": "22570", "url": "https://gl.wikipedia.org/wiki?curid=23025", "title": "Sin\u00e9rese", "text": "A sin\u00e9rese \u00e9, en m\u00e9trica, un recurso que permite ligar as vogais dun hiato desfac\u00e9ndoo. Para isto, debil\u00edtase o timbre da vogal m\u00e1is feble a fin de crear un ditongo artificial, co prop\u00f3sito de diminu\u00edr nunha unidade o c\u00f3mputo total de s\u00edlabas do verso. \u00c9 o contrario da di\u00e9rese, pero, de forma distinta a esta, non se sinala con ning\u00fan signo gr\u00e1fico especial.\nEn ling\u00fc\u00edstica, a sin\u00e9rese prod\u00facese con frecuencia nalgunhas linguas en que existe unha tendencia antihi\u00e1tica pronunciada, por exemplo o galego. As\u00ed, por exemplo, \u00e9 bastante frecuente, nunha pronunciaci\u00f3n relaxada, o\u00edr *\"rialmente\" no canto de \"realmente\". O proceso non se det\u00e9n a\u00ed, sen\u00f3n que contin\u00faa debilitando a vogal m\u00e1is feble do antigo ditongo ata a s\u00faa desaparici\u00f3n total (af\u00e9rese, s\u00edncope ou ap\u00f3cope) ou a modificaci\u00f3n do seu timbre: *\"Uropa\" no canto de \"Europa\"; \"induropeo\" ou *\"indouropeo\", no canto de \"indoeuropeo\", *\"donme\" en vez de \"d\u00f3enme\" etc."}
{"id": "23026", "revid": "336", "url": "https://gl.wikipedia.org/wiki?curid=23026", "title": "Michelangelo Buonarrotti", "text": ""}
{"id": "23028", "revid": "408", "url": "https://gl.wikipedia.org/wiki?curid=23028", "title": "Cataf\u00f3rico", "text": ""}
{"id": "23029", "revid": "408", "url": "https://gl.wikipedia.org/wiki?curid=23029", "title": "Anaf\u00f3rico", "text": ""}
{"id": "23030", "revid": "408", "url": "https://gl.wikipedia.org/wiki?curid=23030", "title": "Anaforese", "text": ""}
{"id": "23032", "revid": "4482", "url": "https://gl.wikipedia.org/wiki?curid=23032", "title": "R\u00edo Ouro", "text": "O r\u00edo Ouro pertence \u00e1 vertente cant\u00e1brica e recorre os concellos de Valadouro, Alfoz e Foz ata chegar ao esteiro ou r\u00eda de Fazouro. Nace na serra do Xistral, na parroquia do Pereiro (Alfoz) a uns 700 ou 800 metros de altitude e desemboca en Fazouro (Foz). Ten un percorrido de 30 quil\u00f3metros e forma o l\u00edmite natural entre os dous concellos que conforman o chamado Val do Ouro: O Valadouro e Alfoz.\nAg\u00e1s as \u00e1reas do seu nacemento, as ribeiras do r\u00edo Ouro e o seu esteiro est\u00e1n protexidas como zona especial de conservaci\u00f3n (ZEC) r\u00edo Ouro.\nIntervenci\u00f3n humana.\nAproveitamento.\nNa s\u00faa parte alta est\u00e1 a fervenza do Escouridal. Nese tramo predominan os r\u00e1pidos e augas claras con abundante troita com\u00fan, de pequeno tama\u00f1o. A medida que chega ao val, o r\u00edo ens\u00e1nchase e as s\u00faas augas discorren m\u00e1is lentas, dando lugar a meandros, largas t\u00e1boas e pozas. Na s\u00faa parte baixa (parroquias de Santo Acisclo e Fazouro) p\u00f3dese pescar o reo, especie que todos os anos remonta o r\u00edo procedente da r\u00eda para desovar."}
{"id": "23038", "revid": "1131", "url": "https://gl.wikipedia.org/wiki?curid=23038", "title": "O misterio de Marie Rog\u00eat", "text": "O misterio de Marie Rog\u00eat \u00e9 unha obra de Edgar Allan Poe pertencente ao ciclo das \"aventuras de monsieur Dupin\", e publicouse en 1843. Sup\u00f3n quizais a m\u00e1is relevante das obras deste ciclo. Nela Poe presenta unha soluci\u00f3n a un caso real, base\u00e1ndose nas noticias de prensa sobre o caso. Para iso, traslada a obra dunha a outra cidade e cambia os nomes propios."}
{"id": "23039", "revid": "89787", "url": "https://gl.wikipedia.org/wiki?curid=23039", "title": "A carta roubada", "text": "A carta roubada (do orixinal ) \u00e9 un relato curto do escritor estadounidense Edgar Allan Poe publicado en 1844 no anuario literario \"The Gift for 1845\" e posteriormente reeditado en numerosos xornais e revistas da \u00e9poca. \u00c9 a terceira das s\u00faas historias de detectives nas que aparece o personaxe de C. Auguste Dupin, sendo as outras d\u00faas \"Os crimes da r\u00faa Morgue\" e \"The Mystery of Marie Rog\u00eat\". Estas historias consid\u00e9ranse como importantes precursores das novelas de detectives modernas.\nTrama.\nNeste relato, Dupin debe recuperar unha carta que foi roubada por unha personaxe para poder chantaxear outra.\nEst\u00e1 ambientada en Par\u00eds a comezos do s\u00e9culo XIX. A polic\u00eda contacta co detective Dupin e co seu amigo, o narrador, para recuperar unha carta roubada nas c\u00e1maras reais, que o ladr\u00f3n usa para obter poder con fins pol\u00edticos.\nDupin n\u00e9gase a aceptar o caso, mais d\u00e1lle consellos ao Prefecto da polic\u00eda para revisar a propiedade do ladr\u00f3n. O prefecto entra\na mansi\u00f3n do ministro Danton e inspecciona con microscopio cada recuncho, mais non encontra a carta. P\u00eddelle de novo a Dupin que acepte o caso a cambio dunha recompensa, e este dev\u00f3lvelle a carta que recuperara polos seus propios medios.\nDupin deduciu que o ladr\u00f3n deixar\u00eda a carta nun sitio simple e visible que a polic\u00eda non revisar\u00eda. En efecto, estaba nun tarxeteiro, manchada, engurrada e rota. Dupin substitu\u00edu o orixinal por unha copia que preparara, imitando o monograma de Danton cun selo de miolo de pan."}
{"id": "23040", "revid": "1505", "url": "https://gl.wikipedia.org/wiki?curid=23040", "title": "Os casos de Monsieur Dupin", "text": "Os casos de Monsieur Dupin \u00e9 unha colecci\u00f3n de tres relatos de E. A. Poe, pioneiros do x\u00e9nero detectivesco. Neles Poe desenvolve a figura do detective (afeccioado) de mentalidade anal\u00edtica."}
{"id": "23043", "revid": "1131", "url": "https://gl.wikipedia.org/wiki?curid=23043", "title": "Oneta, Villall\u00f3n", "text": "Oneta \u00e9 unha parroquia que se localiza no nord\u00e9s do concello de Villall\u00f3n. Cobre unha superficie de 9,84\u00a0km\u00b2 e no ano 2007 ti\u00f1a 135 habitantes.\nLingua.\nO norte da parroquia \u00e9 de lingua asturiana, o resto fala unha modalidade ling\u00fc\u00edstica de transici\u00f3n entre o galego e o asturiano."}
{"id": "23046", "revid": "1131", "url": "https://gl.wikipedia.org/wiki?curid=23046", "title": "Par\u1e37\u1e37eiru, Villall\u00f3n", "text": "Par\u1e37\u1e37eiru \u00e9 unha parroquia que se localiza no leste do concello de Villai\u00f3n. Cobre unha superficie de 20,68\u00a0km\u00b2 e no ano 2003 ti\u00f1a 239 habitantes.\nLingua.\nA parroquia \u00e9 de lingua asturiana, ag\u00e1s o lugar de Llan de Quint\u00e1, no oeste da parroquia, que \u00e9 de lingua galega."}
{"id": "23048", "revid": "1131", "url": "https://gl.wikipedia.org/wiki?curid=23048", "title": "Santo\u00f1a", "text": "Santo\u00f1a \u00e9 unha vila que se encontra na zona oriental de Cantabria, en Espa\u00f1a, situada na ba\u00eda do seu nome, ao p\u00e9 do monte Buciero. Dista uns 45\u00a0km da capital, Santander. A cidade de Santo\u00f1a est\u00e1 limitada ao norte pola praia de Berria, ao sur pola praia de San Mart\u00edn, ao leste polo monte Buciero e ao oeste polo porto pesqueiro e a nova secci\u00f3n de porto deportivo que \u00e1 s\u00faa vez ten ao oeste as marismas.\nXeograf\u00eda.\nA acci\u00f3n do curso baixo do r\u00edo As\u00f3n formou a chamada r\u00eda de Treto que desemboca no estuario e cuxos sedimentos de abundantes limos formaron o ecosistema da marisma santo\u00f1esa. O monte Buciero el\u00e9vase a uns 400 m; ocupa unha superficie maior que a metade do total do Municipio. En tempos pasados as s\u00faas ladeiras estaban roturadas con socalcos que se aproveitaban para o cultivo. Na actualidade a s\u00faa vexetaci\u00f3n \u00e9 de sotobosque e matogueira, con loureiros, abru\u00f1eiros, abeleiras, teixos e \u00e9rbedos. A base do monte polo lado que d\u00e1 ao mar est\u00e1 configurada por unha costa irregular e sinuosa que ofrece un grande acantilado. Rodeando o monte polo seu lado sur enc\u00f3ntrase a praia de San Mart\u00edn, que \u00e9 a entrada \u00e1 ba\u00eda. Fronteiro a esta praia aparece un areal chamado O Puntal, pertencente \u00e1 localidade de Laredo. Coa praia de San Mart\u00edn comeza a cidade pola parte sur.\nA praia de Berria enc\u00f3ntrase no norte de Santo\u00f1a. Formouse polos arrastres que depositaron d\u00faas correntes de mar de direcci\u00f3n contraria, N-S e S-N. Santo\u00f1a era na antig\u00fcidade case unha illa e as s\u00faas augas vert\u00edan por esta parte da praia, mais foise enchendo a sa\u00edda da auga pola acci\u00f3n dos ventos, formando un banco de area e unha li\u00f1a de dunas con vexetaci\u00f3n que foron impedindo o escoamento para o mar norte e formaron as\u00ed un istmo, que son as actuais marismas. Parece ser que o canal que atravesa as marismas, chamado Canal de Bo\u00f3, era o que efectuaba o dito escoamento. As marismas son dun gran valor ecol\u00f3xico, reserva natural e zona protexida. Abarcan 3.500 hect\u00e1reas nas que est\u00e1n comprendidas unha parte de Noja, Colindres e Limpias, ademais da grande extensi\u00f3n da propia Santo\u00f1a.\nNo l\u00edmite oeste do Municipio enc\u00f3ntrase outro monte chamado o Brusco, dunha altitude de 250 m. e para o sur oeste o monte Montehano, xa no municipio de Escalante, onde est\u00e1 en convento do mesmo nome. Neste convento est\u00e1n sepultados os restos de B\u00e1rbara Blomberg, mai de Xo\u00e1n de Austria.\nDemograf\u00eda.\nCon 11.592 habitantes (INE, 2005), este municipio era o oitavo n\u00facleo m\u00e1is poboado de Cantabria; a\u00ednda que ten o posto 94 en canto a superficie.\nFonte: INE"}
{"id": "23051", "revid": "1131", "url": "https://gl.wikipedia.org/wiki?curid=23051", "title": "Santa Colomba, Allande", "text": "Santa Colomba (en castel\u00e1n e oficialmente, \"Santa Coloma\") \u00e9 unha parroquia do concello de Allande no Principado de Asturias. Segundo o INE, en 2020 ti\u00f1a 46 habitantes (21 homes e 25 mulleres), repartidos en 17 entidades de poboaci\u00f3n. Cobre unha superficie de 43,8\u00a0km\u00b2.\nLingua.\nA parroquia \u00e9 de lingua galega, ag\u00e1s o lugar de El Rebollu que \u00e9 de lingua asturiana, a\u00ednda que sofre un proceso de perda ling\u00fc\u00edstica moi avanzado."}
{"id": "23052", "revid": "89787", "url": "https://gl.wikipedia.org/wiki?curid=23052", "title": "Loureiro", "text": "O loureiro (Laurus nobilis) \u00e9 unha \u00e1rbore do x\u00e9nero \"Laurus\" da familia bot\u00e1nica das Lauraceae ou laur\u00e1ceas. \u00c9 orixinaria do Mediterr\u00e1neo oriental, var\u00eda entre 5 e 10 metros de alto, mais pode atinxir at\u00e9 20 m de altura. As s\u00faas follas son vistosas, cori\u00e1ceas e cun recendo moi caracter\u00edstico. Por iso son moi usadas en condimentos na culinaria en xeral. O seu froito, chamado lorbaga \u00e9 do tipo baga e cando est\u00e1 maduro ten cor negra. Al\u00e9n diso, a madeira desta \u00e1rbore \u00e9 de excelente calidade. Hai a\u00ednda algunhas propiedades medicinais para reumatismo, est\u00f3mago etc.\nNa Grecia Antiga as coroas confeccionadas con ramos de loureiro eran o s\u00edmbolo da vitoria para os atletas e heroes nacionais. Ese costume tam\u00e9n se herdou na Roma na \u00e9poca dos C\u00e9sares. Por iso o termo laureado deriva xustamente do x\u00e9nero \"Laurus\".\nEn Galicia ademais do seu cultivo forma parte da vexetaci\u00f3n espont\u00e1nea, xeralmente en lugares h\u00famidos, noiros, socalcos e pretos dos regos. Recibe tam\u00e9n o nome de gamallo. Un estudo recente encontrou que as estaci\u00f3ns nativas clasificadas como \"L. nobilis\" no norte de Espa\u00f1a (en Galicia por exemplo) estaban m\u00e1is preto xen\u00e9tica e morfoloxicamente de \"L. azorica\" que da poboaci\u00f3n de \"L. nobilis\" nativa en Francia e Italia \u00c9 certo que en Galicia os loureiros adoitan medrar en ambientes moi h\u00famidos, moito m\u00e1is ca nos que medra o loureiro com\u00fan mediterr\u00e1neo.\nDescrici\u00f3n.\nO loureiro com\u00fan \u00e9 unha \u00e1rbore dioica de folla persistente de 5\u201310 m de altura, de toro recto coa casca cinsenta e a copa mesta, escura. Ramallos ergueitos. Follas azuladas, alternas, lanceoladas ou oblongo-lanceoladas, de consistencia algo cori\u00e1cea, recendente, co borod en ocasi\u00f3ns algo ondulado. As follas dos exemplares en Galiza acostuman ser menos cori\u00e1ceas, m\u00e1is claras e anchas, especialmente cando medran en locais h\u00famidos e sombrizos. \u00c1pice agudo e base atenuada. Miden uns 3\u20139\u00a0cm de lonxitude e pos\u00faen curto pec\u00edolo. A face \u00e9 de cor verde escura lustrosa, mentres que o env\u00e9s \u00e9 m\u00e1is p\u00e1lido. Flores dispostas en umbelas s\u00e9siles de 4-6 flores. As flores, de 4 p\u00e9talos aparecen en marzo-abril, e son amarelentas. Flores masculinas con 8-12 estames de arredor de 3\u00a0mm, case todos provistos de 2 nectarios opostos, subbaxilares; xineceo rudimentario. Flores femininas con 2-4 estaminodios apendiculados; ovario subs\u00e9sil; estilo curto e groso con estigma tr\u00edgono. O froito \u00e9 unha baga, ovoide, de 10\u201315\u00a0mm, negra na madureza, suavemente acuminada con pericarpo delgado. Semente \u00fanica de 9 por 6,5\u00a0mm, lisa. Madura a principios do outono.\nCultivo.\nP\u00f3dese multiplicar por sementes e por esgallo, tanto de ra\u00edz como de talo (espeques). A multiplicaci\u00f3n por sementes \u00e9 moi tardada. C\u00f3mpre apa\u00f1ar a semente en zonas onde existan p\u00e9s dos dous sexos, deb\u00e9ndose coller s\u00f3 os froitos que est\u00e1n na planta e non nos que fican no chan, pois adoitan estar fermentados. A semente limpa xermola mellor ca que conserva o pericarpo seco. Os tratamentos de mergullo en auga da semente aumente e aceleran a xerminaci\u00f3n. O loureiro \u00e9 unha planta pouco esixente en solos, a\u00ednda que vai mellor naqueles soltos e frescos. Atura moi ben a poda, de feito \u00e9 moi com\u00fan cultivar arbori\u00f1as podadas formando b\u00f3las en vasos para xardinaxe. \u00c9, por\u00e9n, sens\u00edbel a parasitos que acostuman poboala, alg\u00fans dos m\u00e1is com\u00fans son:\nUsos.\nUso culinario.\nAs follas de loureiro son usadas como condimento na gastronom\u00eda europea, as\u00ed como en Am\u00e9rica do Norte e Am\u00e9rica Central. Estas util\u00edzanse en sopas, guisos e estufados, as\u00ed como en carnes, peixes e vexetais, incluso en sobremesas coma no arroz con leite. En Galiza c\u00f3cese o marisco con follas de loureiro, tam\u00e9n \u00e9 com\u00fan cocer patacas cunhas follas.\nUso medicinal.\nComo planta medicinal, o loureiro \u00e9 un t\u00f3nico estomacal (estimulante do apetito, dixestivo, colagogo e carminativo). O aceite esencial obtido dos froitos (\"manteiga de loureiro\") us\u00e1base tradicionalmente para o tratamento de inflamaci\u00f3ns osteoarticulares e pediculose. A inxesta de follas de loureiro en grandes cantidades chega ser t\u00f3xica.\nOutros usos.\nA madeira de loureiro \u00e9 moi dura e tense empregado para traballos de marquetar\u00eda. \nO loureiro, inclu\u00eddas as s\u00faas p\u00f3las empr\u00e9ganse en ornamentaci\u00f3n.\nEmpr\u00e9gase coma planta ornamental para crear sebes e coma arbori\u00f1as independientes podadas formando b\u00f3las e outras formas, xeralmente en vasos de terracota.\nHistoria e mitolox\u00eda.\n\u00c9 o obxecto simb\u00f3lico preferido na astrolox\u00eda para o signo do Carneiro.\nTen connotaci\u00f3ns simb\u00f3licas en certas culturas como a romana e na cristi\u00e1.\nSegundo a mitolox\u00eda, o loureiro \u00e9 a transformaci\u00f3n da ninfa Dafne que ao ser perseguida por Apolo foi salvada por seu pai, o r\u00edo Peneo, transform\u00e1ndoa en loureiro; de a\u00ed, Apolo cortou d\u00faas p\u00f3las e entrenzounas elaborando unhas coroas triunfais que usan os vitoriosos, xenerais e emperadores da antiga Roma e que chegaron at\u00e9 os nosos d\u00edas coma s\u00edmbolo da vitoria. Ademais, estas follas foron postas na testa dos atletas Medallistas Ol\u00edmpicos nos Xogos Ol\u00edmpicos de Atenas 2004\nNa antig\u00fcidade o loureiro protex\u00eda contra os raios, Plinio rec\u00f3lleo, as\u00ed mesmo asegura non co\u00f1ecer casa plantada con loureiros, que fora alcanzada polos raios dunha treboada.\nEtnograf\u00eda galega.\nEn Galiza, coma \u00e1rbore perenne (que non era o normal), asoci\u00e1base o loureiro con alg\u00fans ritos pag\u00e1ns de inverno. Nalgunhas zonas de Galiza, coma en Mos fac\u00edanse no mes de xaneiro unhas cacharelas con ramallos de loureiro mentres os mozos bailaban e cantaba darredor: \"queimemo-lo loureiro no mes de xaneiro\".\nO loureiro deu nomes a moitos top\u00f3nimos galegos: Louriz\u00e1n, Louredo, Lourido (do lat\u00edn \"lauretum\" que significa sitio abundante de loureiros.\nEladio Rodr\u00edguez no seu \"Diccionario enciclop\u00e9dico gallego-castellano\" dic\u00eda a mediados do s\u00e9culo XX que o loureiro aparec\u00eda en moitos puntos de Galiza, en p\u00e9s illados ou formando pequenos arboredos; medra en sebes e hortas e florea pola primavera. Dic\u00eda que nas aldeas cren que o loureiro despide efluvios que adozan o ambiente e que ten virtudes protectoras; e as\u00ed aparece plantado preto de moitas casas campesi\u00f1as; e por iso penduran as s\u00faas p\u00f3las nas cortes, para preservar o gado de desgrazas: e por iso tam\u00e9n constit\u00fae o anuncio de obriga de tendas e tabernas alde\u00e1s, sen d\u00fabida para favorecer ese medio de vida; e polo xera \u00e9 costume queimar poli\u00f1as de loureiro que se benzoara na igrexa o domingo de ramos, supondo que con iso af\u00e1stase o trono, a treboada e o raio ou chispa. Tense ademais coma purificador; e cando se sospeitar que algunhas cousa entrou na casa, af\u00famase con loureiro. Como s\u00edmbolo quizais de triunfo, todos os construtores de vivendas en Galiza colocaban no m\u00e1is alto das paredes da nova casa varias p\u00f3las de loureiro cando rematan de levantar os muros; e disque esta vella pr\u00e1ctica encloba tam\u00e9n o desexo de protecci\u00f3n e ventura para o novo lar. As supersticiosas vitudes atribu\u00eddas ao loureiro en Galiza, xa foran condenadas no segundo Concilio bracarense, que prohibiu \"arrodear as casas con loureiros\".\nO loureiro converteuse no s\u00edmbolo dos furanchos.\nTaxonom\u00eda.\n\"Laurus nobilis\" foi descrita por Carl von Linn\u00e9 e publicado en \"Species Plantarum\" 1: 369. 1753.\nN\u00famero de cromosomas de \"Laurus nobilis\" (Fam. Lauraceae) e t\u00e1xones infraespec\u00edficos: \n2n=48.\nLaurus: nome xen\u00e9rico que \u00e9 nome latino para o loureiro.\nnobilis: ep\u00edteto latino que significa \"not\u00e1bel\".\nNome com\u00fan.\nSilvarda, oureiro, lourel, loureite, loureiro romano, loureiro real, loureiro negro, loureiro manso, loureiro gallego, loureiro do pa\u00eds, loureiro de Ramos, loureiro com\u00fan, loureiro castellano, loureiro bravo, loureiro bendito, loureiro, loureira, lloureiro, laurel, laureiro, garamallo, gamallo e baieira."}
{"id": "23054", "revid": "69467", "url": "https://gl.wikipedia.org/wiki?curid=23054", "title": "Abegondo, Abegondo", "text": "Santaia de Abegondo \u00e9 unha parroquia que se localiza no centro do concello coru\u00f1\u00e9s de Abegondo na comarca da Coru\u00f1a. Segundo o IGE en 2022 ti\u00f1a 773 habitantes (380 homes e 393 mulleres) distribu\u00eddos en 24 entidades das cales est\u00e1n efectivamente poboadas 16, o que sup\u00f3n un aumento en relaci\u00f3n ao ano 2004 cando ti\u00f1a 685 habitantes e ao ano 1999 cando ti\u00f1a 588 habitantes.\nCultura.\nTop\u00f3nimo.\n\"Abegondo\" poder\u00eda ser un antrop\u00f3nimo xerm\u00e1nico que xorde entre os s\u00e9culos VII e X."}
{"id": "23055", "revid": "69467", "url": "https://gl.wikipedia.org/wiki?curid=23055", "title": "Cabanas, Abegondo", "text": "San Xi\u00e1n de Cabanas \u00e9 unha parroquia que se localiza no centro do concello de Abegondo na comarca da Coru\u00f1a. Segundo o IGE, en 2022 ti\u00f1a 139 habitantes (68 homes e 71 mulleres) distribu\u00eddos en 10 entidades de poboaci\u00f3n das cales est\u00e1n efectivamente poboadas 2, o que sup\u00f3n un aumento en relaci\u00f3n ao ano 2004 cando ti\u00f1a 134 habitantes e ao ano 1999 cando ti\u00f1a 128 habitantes.\nCultura.\nTop\u00f3nimo.\n\"Cabanas\" \u00e9 un top\u00f3nimo latino que fai referencia a un poboado."}
{"id": "23058", "revid": "69467", "url": "https://gl.wikipedia.org/wiki?curid=23058", "title": "Cerneda, Abegondo", "text": "San Salvador de Cerneda \u00e9 unha parroquia que se localiza no centro do concello de Abegondo na comarca da Coru\u00f1a. Segundo o IGE, en 2022 ti\u00f1a 76 habitantes (39 homes e 37 mulleres), distribu\u00eddos en 5 entidades das cales est\u00e1n efectivamente poboadas 2, o que sup\u00f3n un diminuci\u00f3n en relaci\u00f3n ao ano 2004, cando ti\u00f1a 90 habitantes e en relaci\u00f3n ao ano 1999, cando ti\u00f1a 83 habitantes.\nCultura.\nTop\u00f3nimo.\n\"Cerneda\" \u00e9 un top\u00f3nimo latino do s\u00e9culo X-XIII que prov\u00e9n de \"cinerato\", cinza obtida da queima de rozas."}
{"id": "23059", "revid": "69467", "url": "https://gl.wikipedia.org/wiki?curid=23059", "title": "Crendes, Abegondo", "text": "San Pedro de Crendes \u00e9 unha parroquia que se localiza no norte do concello de Abegondo. Segundo o IGE, en 2022 ti\u00f1a 757 habitantes (376 homes e 381 mulleres), distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999, cando ti\u00f1a 599 habitantes.\nCultura.\nTop\u00f3nimo.\n\"Crendes\" \u00e9 un antrop\u00f3nimo latino que se refire aos \"crentes\", ou devotos, e que xorde entre o s\u00e9culo VII e X."}
{"id": "23060", "revid": "1131", "url": "https://gl.wikipedia.org/wiki?curid=23060", "title": "Aeroporto de Santiago-Rosal\u00eda de Castro", "text": "O aeroporto de Santiago-Rosal\u00eda de Castro , tam\u00e9n co\u00f1ecido como aeroporto da Lavacolla ou simplemente como aeroporto de Santiago, \u00e9 un aer\u00f3dromo situado preto do lugar da Lavacolla, Sabugueira, Santiago de Compostela. A\u00ednda as\u00ed, boa parte das pistas de rodaxe e aterraxe sit\u00faanse tam\u00e9n en terras das parroquias de Pereira, no concello do Pino e, en moita menor medida, de Loureda, no de Boqueix\u00f3n.\nNa actualidade est\u00e1 xestionado por AENA, e abrangue a maior parte do tr\u00e1fico a\u00e9reo en Galicia, tanto nacional como internacional. Ofrece voos regulares a 27 destinos, 21 deles durante todo o ano e o resto estacionais.\nHistoria.\nO aeroporto de Santiago de Compostela comenza a s\u00faa andaina no ano 1932, cando un grupo de afeccionados da aeron\u00e1utica constr\u00fae un aeroclub na cidade, m\u00e1is concretamente, no termo municipal da Enfesta. Nos seus inicios, o aeroporto contou con tres zonas de aterraxe formando un tri\u00e1ngulo de pistas de dimensi\u00f3ns 1100 por 200 m, 950 \u00d7 150 m e 600 \u00d7 125 m.\nO aeroporto adquiriu protagonismo militar coa chegada da guerra civil espa\u00f1ola, mais non \u00e9 ata 1937 cando o d\u00eda 27 de setembro se iniciaron os servizos comerciais regulares coa li\u00f1a Santiago-Salamanca-Valladolid-Zaragoza, operando nun aeroporto que s\u00f3 contaba cun barrac\u00f3n de madeira para albergar os pasaxeiros.\nEn 1939 e 1940 un batall\u00f3n de 388 traballadores, prisioneiros pol\u00edticos, traballaron na construci\u00f3n do aeroporto e na ampliaci\u00f3n das pistas.\nNo ano 1948 inici\u00e1ronse obras de asfaltado da pista e no ano 1953 constru\u00eduse a pista de rodaxe e o estacionamento. Non \u00e9 ata os anos sesenta cando se pode falar dun grande aeroporto comercial, posto que \u00e9 nesta d\u00e9cada cando se fan obras de especial transcendencia, como son o parque contra incendios, a nova torre de control, melloras nas pistas de aterraxe e de rodaxe, e se constr\u00fae a nova terminal de pasaxeiros.\nNos anos 80 constru\u00eduse a terminal de carga, que se tivo que ampliar posteriormente debido \u00e1 forte demanda de mercanc\u00edas que sofre Santiago polo aire. Un factor fundamental na operatividade do aeroporto foi a instalaci\u00f3n do sistema ILS Cat II/III no ano 1993, que permite \u00e1 aviaci\u00f3n operar en condici\u00f3ns meteorol\u00f3xicas de baixa visibilidade e reducir as\u00ed as cancelaci\u00f3ns e desv\u00edos de voos.\nXa por \u00faltimo, os Anos Santos Compostel\u00e1ns, que se celebran cando o 25 de xullo coincide en domingo, te\u00f1en sido de importancia para o desenvolvemento do aeroporto, posto que coincidindo con eles tense levado a cabo importantes melloras. As\u00ed, co motivo do Ano Santo de 2010 constru\u00eduse unha nova terminal de pasaxeiros.\nEn xaneiro de 2016, a corporaci\u00f3n municipal de Santiago acordou, por unanimidade, solicitar o cambio de nome do aeroporto para bautizalo como \"aeroporto Rosal\u00eda de Castro\". A proposta recibiu nos d\u00edas seguintes o apoio un\u00e1nime do Parlamento galego, da Xunta de Galicia, da Real Academia Galega e do Consello da Cultura Galega, e tam\u00e9n o ministro de Fomento, \u00cd\u00f1igo de la Serna, manifestou o apoio do goberno nacional \u00e1 iniciativa .\nComunicaci\u00f3ns.\nO aeroporto enc\u00f3ntrase comunicado coa cidade de Santiago de Compostela a trav\u00e9s da autov\u00eda A-54, dende a cal se accede facilmente cara ao centro da cidade a trav\u00e9s do perif\u00e9rico SC-20. Grazas \u00e1 autoestrada AP-9 (de peaxe) \u00e9 posible chegar a Santiago de Compostela dende Ferrol, A Coru\u00f1a, Pontevedra e Vigo. O mesmo ocorre co ferrocarril da Renfe, que opera con trens cada hora entre as cidades da Coru\u00f1a e Vigo e dende a\u00ed desprazarse ata o aeroporto.\nO autob\u00fas \u00e9 unha das opci\u00f3ns coas que conta, con servizos dende as 6:50 ata as 23:30, todos eles procedentes da estaci\u00f3n de autobuses de Santiago e da r\u00faa Doutor Teixeiro, que se atopa no centro da cidade. Existen tam\u00e9n d\u00faas li\u00f1as de autobuses directas dende as cidades da Coru\u00f1a (1 servizo diario) e Lugo.\nDatos de tr\u00e1fico.\nDende a implantaci\u00f3n no aeroporto das compa\u00f1\u00edas de baixo custo, como Ryanair, Vueling, ou easyJet, experimentouse un aumento progresivo do n\u00famero de pasaxeiros, a\u00ednda que perdeu peso na cota de mercado dos tres aeroportos galegos, movendo por primeira vez en anos menos do 50 % do total de pasaxeiros de Galicia.\n\u00c9 o 16\u00ba aeroporto na clasificaci\u00f3n a nivel nacional de tr\u00e1fico a\u00e9reo e \u00e9 o 8\u00ba aeroporto na clasificaci\u00f3n de tr\u00e1fico a\u00e9reo da Pen\u00ednsula Ib\u00e9rica (datos 2017). \nDurante o ano 2016 produciuse un aumento do n\u00famero de pasaxeiros do 9,3 % con respecto \u00f3 ano 2015 e o n\u00famero de operaci\u00f3ns aumentou nun 3,6 %. Este foi o primeiro ano da s\u00faa historia no que superou a barreira dos 2 mill\u00f3ns e medio de pasaxeiros, cantidade acadada un d\u00eda antes do final de ano.\nEn canto \u00f3 n\u00famero de mercanc\u00edas transportadas, houbo un descenso pasando do ano 2000 de 6 733 877 kg a 2 693 251 kg no 2017, a\u00ednda que ese ano o tr\u00e1fico de carga medrou un 17,3%."}
{"id": "23061", "revid": "98629", "url": "https://gl.wikipedia.org/wiki?curid=23061", "title": "Figueroa, Abegondo", "text": "San Miguel de Figueroa \u00e9 unha parroquia que se localiza no oeste do concello de Abegondo na comarca da Coru\u00f1a. Ten unha extensi\u00f3n de 112 hect\u00e1reas e est\u00e1 a unha altitude media de 149 metros. Segundo o IGE, en 2022 ti\u00f1a 210 habitantes (106 homes e 104 mulleres), distribu\u00eddos en oito entidades de poboaci\u00f3n. Linda cara ao leste coa parroquia de Abegondo, ao oeste coa de Sarand\u00f3s, ao sur coa de Montouto, todas do concello de Abegondo, e cara ao norte con Ca\u00f1\u00e1s, do concello de Carral.\nA Torre de Figueroa \u00e9 un castelo da parroquia que se constru\u00edu no s\u00e9culo XII, propiedade do marquesado do mesmo nome, e que est\u00e1 protexido e declarado como ben de interese cultural. Figueroa contou co couto de Gund\u00edn, f\u00f3ra dos seus lindes e en Vizo\u00f1o, entre o s\u00e9culo XVII e XVIII. A s\u00faa ribeira do Barc\u00e9s est\u00e1 dentro do ZEC do encoro de Abegondo-Cecebre e ten a carballeira da Chousa declarada como de interese local.\nO top\u00f3nimo oficial \"Figueroa\" \u00e9 unha deturpaci\u00f3n de \"Figueiroa\", que xorde do termo latino \"F\u012aC\u0100R\u012c\u014eLA\" (diminutivo de \"figueira\") entre o s\u00e9culo X e o XI.\nXeograf\u00eda e xeolox\u00eda.\nSituaci\u00f3n.\nFigueroa \u00e9 unha parroquia do centro-oeste do concello de Abegondo, no sur e centro-leste da comarca da Coru\u00f1a. A parroquia est\u00e1 comunicada pola DP-0103, que pasa por Figueroa Pequeno, A Praza e Erminde; e que conecta a AC-542 desde Sant\u00edn, Montouto, ata a N-550 na vila de Paleo, en Carral. A estrada comarcal que vai desde A Praza ata San Marco, Abegondo, comunica a outra parte da parroquia.\nOrograf\u00eda.\nO Castro Maior de Abegondo, na parte meridional da parroquia de Vizo\u00f1o forma un macizo que se estende por Figueroa configurando un dos tres sistemas orogr\u00e1ficos do concello, que desfilan entre o r\u00edo Barc\u00e9s e o r\u00edo Gobia. Os lugares poboados de Figueroa at\u00f3panse en altitudes aproximadas de entre os 150 e 120, e nesa vertente cara ao Barc\u00e9s. O Outeiro, o monte por riba da Chousa e Figueiroa Pequeno, est\u00e1 a 256 m de altitude e \u00e9 o punto m\u00e1is alto. Os montes da Revolta e o Casar\u00f3n rematan en picos de 215 m xa en Barreiros, Abegondo. Desde estes montes b\u00e1ixase ata os 110 m, aproximadamente, nas ribeiras do Barc\u00e9s.\nXeolox\u00eda.\nFigueroa est\u00e1 sobre dunha unidade al\u00f3ctona do macizo ib\u00e9rico de rochas metam\u00f3rficas formada entre o Proterozoico e o Paleozoico. Esta \u00e9 de rochas b\u00e1sicas e xistos pobres en cuarzo. A cunca do Barc\u00e9s \u00e9 aluvial e do Holoceno.\nHidrograf\u00eda.\nO r\u00edo principal que fl\u00fae por Figueroa \u00e9 o Barc\u00e9s, delimitando a parroquia con Sarand\u00f3s e con Ca\u00f1\u00e1s na s\u00faa parte de ribeira. O rego confl\u00fae co Barc\u00e9s no lugar das Pontes da Barciela, lindando con Ca\u00f1\u00e1s, despois de nacer en Figueroa Pequeno e na Chousa de Abaixo e despois de pasar por Damil.\nClima.\nO clima \u00e9 temper\u00e1 oce\u00e1nico, cun ombroclima h\u00famido inferior. Considerando que est\u00e1 preto da estaci\u00f3n meteorol\u00f3xica de Mabegondo, a media anual de temperatura est\u00e1 entre os 12 e 14\u00a0\u00b0C, coas media das m\u00ednimas entre 8 e 9\u00a0\u00b0C e media das m\u00e1ximas entre os 17 e 20\u00a0\u00b0C. A variaci\u00f3n de temperaturas non \u00e9 acusada ao longo do ano. A humidade relativa media est\u00e1 entre o 75-80%. As choivas danse en entre 160 e 180 d\u00edas do ano e deixan unha media de precipitaci\u00f3n por d\u00eda de 800\u20131050\u00a0mm. Adoitan dominar os ventos do oeste e o norte e no ver\u00e1n momentos de n\u00e9boa, inda que pouco frecuentes.\nFigueroa est\u00e1 dentro da rexi\u00f3n bioxeogr\u00e1fica eursiberiana, no sector fisterr\u00e1 e na unidade bioclim\u00e1tica subhiperoce\u00e1nica.\nDemograf\u00eda.\nA parroquia de Figueroa ten reco\u00f1ecidos oito n\u00facleos de poboaci\u00f3n: Damil de Abaixo, Damil de Arriba, Erminde, Figueroa Pequeno, A Manga, A Nespreira, O Outeiro e A Praza. A poboaci\u00f3n total era de 213 habitantes segundo o censo do 2014. En 2001 eran 213 persoas, 108 mulleres e 105 homes, e deles, o 11,3% dos residentes eran menores de 16 anos e un 31% de m\u00e1is de 65. Con isto, a demograf\u00eda da parroquia est\u00e1 caracterizada polo avellentamento da poboaci\u00f3n. En 2016 a poboaci\u00f3n foi de 104 mulleres e 100 homes. O 30% das casas foron constru\u00eddas entre 1950 e 1981, e outro 30% ata o ano 2001.\nNo \"Censo do Sal\" de 1631, Figueroa aparece con 39 veci\u00f1os. Documentaci\u00f3n do ano 1831 recolle que a poboaci\u00f3n da parroquia era de 436 persoas..\nHistoria.\nIdade de Bronce.\nNo lugar do Outeiro e das Vi\u00f1as, no lugar de Figueroa Pequeno e cunha posible parte en Sant\u00edn, Montouto, est\u00e1 o castro de Figueroa. Data de entre o s\u00e9culo I e IV d.c. e \u00e9 o primeiro xacemento, e castrexo, do que hai rexistro na parroquia.\nO medievo.\nO pazo de Figueroa foi constru\u00eddo entre os s\u00e9culos XII e XIV. A li\u00f1axe deste pazo de Figueroa ten un primeiro relato hist\u00f3rico asociado, que \u00e9 o tributo das cen doncelas. No relato ind\u00edcase que doncelas do pazo foran raptadas por mouros en Figueroa en 791 e levadas para \u00e1 Torre de Peito Bordel. Cinco irm\u00e1ns fidalgos desa familia, armados de p\u00f3las de figueira sa\u00edron cara a al\u00ed e libraron unha batalla cos mouros en Peito Bordel e rescataron as s\u00faas irm\u00e1s, salv\u00e1ndoas de que os mouros as levasen e as embarcasen cara a C\u00f3rdoba como parte dun famoso tributo. Esa lenda argumenta de onde vir\u00eda o nome da li\u00f1axe, que seria unha honra outorgada aos cinco irm\u00e1ns dos Figueroa e que usaran as p\u00f3las de figueira. Vasco da Ponte fixo referencia no seu libro \"Recuento de las casas antiguas del Reino de Galicia\" ao seguinte:\nEsta lenda de liberaci\u00f3n das doncelas vencella os lugares de Figueroa e Bordel, da parroquia lim\u00edtrofe de Sarand\u00f3s. Nos dous tiveron asento en casar\u00edos os Figueroa: en Figueroa est\u00e1n as propiedades do marquesado de Figueroa, como \u00e9 a Torre de Figueroa, e en Bordel, a torre de Peito Bordel, e que hoxe est\u00e1 restaurada parcialmente.\nIdade Moderna.\nFigueroa contou cun couto redondo: o couto de Gund\u00edn. Isto \u00e9, entre o s\u00e9culo XVII e XVIII, durante a vixencia da provincia de Betanzos, a parroquia ti\u00f1a ademais unha entidade xurisdicional, de pequeno tama\u00f1o, con lindes alleos aos l\u00edmites parroquiais. Este lugar era o couto de Gund\u00edn, actualmente en Vizo\u00f1o, e depend\u00eda directamente do Marqu\u00e9s de Figueroa, e non do Correxemento de Betanzos.\nCultura.\nToponimia.\nO top\u00f3nimo \"Figueiroa\" ten a s\u00faa orixe no termo latino de figueira e apareceu entre o s\u00e9culo X-XI. A orixe do top\u00f3nimo estar\u00eda no derivado latino do adxectivo \"F\u012aC\u0100R\u012cA\" (un \"figal\"), de \"F\u012aC\u016cS\" (\"figueira\", \"figo\"), co sufixo -ola, \"*F\u012aC\u0100R\u012c\u014eLA\". O remate \"-ola\" derivou a \"-oa\" (\"Figueiroa\") seguindo a deriva predominante galega; e non en \"-o\u00e1\" (\"Figueiro\u00e1\") ou \"-u\u00e1\" (\"Figueir\u00faa\"), como aconteceu para outros lugares co top\u00f3nimo da mesma orixe.\nPor\u00e9n, o top\u00f3nimo reco\u00f1ecido oficialmente non \u00e9 \u00ab\"Figueiroa\u00bb\" mais si \u00ab\"Figueroa\u00bb, \"malia que\" \"o emprego habitual na fala dos residentes da parroquia \u00e9 \"\u00abFigueiroa\u00bb\". A Xunta de Galicia instou ao Concello de Abegondo \u00e1 s\u00faa correcci\u00f3n durante a elaboraci\u00f3n dos planos xerais de ordenaci\u00f3n municipal de 2012, pero na aprobaci\u00f3n final o Concello mantivo o top\u00f3nimo \"Figueroa\". Inda que \u00e9 con respecto ao apelido, no \"IV Encontro para a normalizaci\u00f3n ling\u00fc\u00edstica\" c\u00edtase \"Figueroa\" como unha deturpaci\u00f3n dicindo:\nO apelido e o top\u00f3nimo.\nNalg\u00fans escritos do tributo das cen doncelas rel\u00e1tase que a aparici\u00f3n do apelido \"Figueroa\" v\u00e9n de xente \u00e1 que se lle outorgou por seren ga\u00f1adores da batalla. Nesas referencias rem\u00e1tase dicindo que, a partir dese triunfo, tam\u00e9n a parroquia natal dos ga\u00f1adores recibir\u00eda ese nome. Por\u00e9n, esta lenda s\u00f3 se recolle nos \u00faltimos douscentos anos, cando, pola contra, \u00e9 un top\u00f3nimo galego e portugu\u00e9s com\u00fan. Igual ca outros apelidos frecuentes na parroquia de Figueroa, como o son \"Vilamar\u00edn\" e \"Andrade\"; o apelido Figueroa puido aparecer como un sobrenome, ou alcume, de orixe detopon\u00edmica entre o s\u00e9culo XII e XVI. Os sobrenomes complementaban os nomes da xente dos se\u00f1or\u00edos dun lugar cando chegaban \u00e1 nobreza ou \u00e1 fidalgu\u00eda. As\u00ed, na literatura existen referencias como as que din \u00ab\"Pedros Lastres vezino das Figueiras criado de Ares Pardo (1564, Lores)\u00bb\", sendo \"\u00abdas Figueiras\u00bb\" un equivalente a \"\u00abFigueroa\u00bb\"; ou outras como \"\u00abGon\u00e7alo Barba de Figueroa (1548)\u00bb\" ou \"\u00abAldon\u00e7a Cordera vezina de Figueroa (1564)\u00bb\". Con isto, o apelido Figueroa ser\u00eda un detopon\u00edmico: un apelido xurdido do top\u00f3nimo \"figueiroa\".\nPatrimonio.\nCastro de Figueroa.\nEntre o lugar do Outeiro e das Vi\u00f1as, en Figueroa Pequeno, e cunha posible parte en Sant\u00edn, est\u00e1 o castro de Figueroa. Data de entre o s\u00e9culo I e IV d.c, ten un tama\u00f1o de 160 por 200 m e ocupa 2.51 ha. O seu recinto ten unha croa circular e unha explanada, en direcci\u00f3n norte, que pecha o recinto. Outra maior pecha o conxunto do recinto. A pista de Figueiroa Pequeno a Sant\u00edn cortou unha parte do sur do xacemento. O terreo empr\u00e9gase para uso forestal e a conservaci\u00f3n do castro poder\u00eda ser media.\nPatrimonio arquitect\u00f3nico.\nA Torre de Figueroa.\nA Torre ou Pazo de Figueroa at\u00f3pase no lugar da Praza, o centro hist\u00f3rico da parroquia de Figueroa, e na v\u00eda que vai desde Montouto a Carral. Pertencente ao marquesado de Figueroa, familia galega nobre \u00e1 cal Carlos II lle outorgou esa li\u00f1axe no ano 1675 a Baltasar Pardo de Figueroa y Lupidana, cabaleiro da Armada e gobernador xeral de Tucum\u00e1n.\nA Torre de Figueroa foi constru\u00edda no s\u00e9culo XII e, segundo unha inscrici\u00f3n feita sobre o lintel da porta do muro sur,:\nIsto \u00e9, o pazo que se constru\u00edu arredor da torre foi constru\u00eddo no s\u00e9culo XV, e a torre, como di a cita anterior, constru\u00edda no s\u00e9culo XII e reformada no s\u00e9culo XVII.\nO pazo componse de dous volumes claramente diferenciados: unha torre de planta rectangular con tres alturas e o resto do edificio de d\u00faas alturas. A construci\u00f3n sufriu numerosas remodelaci\u00f3ns ao longo da s\u00faa historia. A levada a cabo por D. Ares Pardo de Figueroa no 1608 \u00e9 \u00e1 que se debe a ornamentaci\u00f3n barroca do edificio. Na entrada do pazo sobresae unha porta alintelada de canter\u00eda, rematada por unha cruz sobre pedestal. Tam\u00e9n resalta a presenza dun escudo nunha das fachadas, na que aparecen as armas dos Gaioso, Puga, Freixomil e Moscoso e un perpia\u00f1o con inscrici\u00f3ns que fan alusi\u00f3n aos Figueroa. A Torre est\u00e1 constru\u00edda en cachoter\u00eda e pos\u00fae tres andares que rematan nunha cornixa ameada. Apegada \u00e1 Torre hai unha capela, tam\u00e9n de cachoter\u00eda, e unha gran galer\u00eda de madeira nunha das fachadas laterais. A Torre est\u00e1 situada nun enorme terreo amurallado, con amplas vistas sobre do val cara ao monte do Saco (que son vistas ao outeiro onde linda Figueroa con Abegondo) A f\u00e1brica orixinaria remontar\u00edase ao s\u00e9culo XII, pero as reformas posteriores pouco deixaron desta.\nO Pazo de Figueroa foi declarado castelo a protexer por un decreto de 1949 e consolidado como tal nunha resoluci\u00f3n de 1994. Actualmente consta como ben de interese cultural de Galicia.\nA historia literaria deste pazo est\u00e1 ligada ao famoso Tributo das cen doncelas, disputado na Torre de Peito Bordel.\nA escola da Ave Mar\u00eda do Neno Xes\u00fas.\nNo lugar da praza de Erminde sit\u00faase a escola da \u00abAve Mar\u00eda do Neno Xes\u00fas\u00bb. Ata a d\u00e9cada do 1970 foi unha das d\u00faas escolas parroquiais, neste caso a de propiedade eclesi\u00e1stica. O edificio est\u00e1 formado por tres volumes diferentes, cun central de muros de cachoter\u00eda e linteis de madeira e os laterais, engadidos ao longo do tempo, de formig\u00f3n e estrutura diferente. Est\u00e1 rodeado por un muro de pedra, do que resalta a porta, cun anxo na cabeceira e o nome da antiga escola.\nO bloque central do edificio foi restaurado no 2011 en convenio coa Igrexa, propietaria, para rehabilitala como centro social de Figueroa. A finais do 2014 complet\u00e1ronse o resto das obras de restauraci\u00f3n, ao completar a restauraci\u00f3n dos dous bloques laterais. A rehabilitaci\u00f3n da escola converteuna no centro social parroquial, que ademais serve de espazo da mocidade do concello de Abegondo. Ese espazo \u00e9 unha desas d\u00faas partes laterais.\nPatrimonio relixioso.\nIgrexa de san Miguel.\nA igrexa de san Miguel de Figueroa, o santo patr\u00f3n da parroquia, \u00e9 de estilo barroco e de tipolox\u00eda rural. Ten unha planta rectangular e pos\u00fae unha soa nave, con \u00e1bsida cadrada e sancrist\u00eda anexa nun dos laterais. A ornamentaci\u00f3n exterior \u00e9 sinxela. A fachada principal mostra unha vent\u00e1 semicircular cun curioso remate. A espadana dobre culmina cun arco e unha cruz. Ten s\u00f3lidos muros de carga e unha cuberta a catro augas. As pilastras da espadana enc\u00f3ntranse refundidas en varios planos, cunha segunda cornixa enriba, con remate mixtil\u00edneo. Ten pin\u00e1culos no remate dos esquinais. Na igrexa hai un adro axardinado e unha zona de enterramentos tradicionais, delimitado por un muro de cachoter\u00eda, no que se fixeron soterramentos ata a d\u00e9cada do 1950.\nO interior da igrexa presenta un t\u00edmpano con escenas da Epifan\u00eda no lateral dereito. \u00c9 dun estilo barroco e neocl\u00e1sico, posterior \u00f3 s\u00e9culo XVIII, igual que os modelos presentes nas igrexas de Betanzos. A imaxe \u00e9 a da virxe, na estigmatizaci\u00f3n, e acompa\u00f1ada. Est\u00e1 revestido por un marco barroco modurado de cinco lados, e inscrito noutro marco rectangular superior que remata en front\u00f3n coroado coas armas dos mecenas. No dosel penden cortinaxes.\nNos laterais do altar da igrexa est\u00e1n expostas as figuras talladas en pedra da Dona Menc\u00eda das Mari\u00f1as, filla da familia das Mari\u00f1as dos Condes e dos Freires e que ti\u00f1an coutos en pobos como Sergude, Orto ou Mes\u00eda; e posiblemente do seu marido, o se\u00f1or da Torre de Figueroa. Ter\u00edan vivido entre o s\u00e9culo XV e XVI.\nO altar acolle a figuras de San Miguel, Santo Amaro e San Xos\u00e9. As festas parroquiais son na honra dos dous primeiros.\nUn cantar popular mencionando \u00e1 igrexa:\nO cruceiro de Figueroa.\nO cruceiro est\u00e1 situado no cami\u00f1o que entra \u00e1 igrexa de san Miguel de Figueroa. Ten un marcado car\u00e1cter art\u00edstico e escult\u00f3rico, mostra do patrimonio hist\u00f3rico-etnogr\u00e1fico e da relixiosidade popular. Tr\u00e1tase dunha obra sobre unha plataforma cadrada de tres chanzos, cuns s\u00edmbolos nos cales consta a posible data de construci\u00f3n (1671). Na cruz at\u00f3pase no anverso a imaxe do Cristo vivo e no reverso a imaxe da Dolorosa cun manto que a cobre da cabeza aos p\u00e9s.\nA ermida de san Amaro.\nA parroquia ten a ermida de san Amaro, no lugar do mesmo nome e preto da igrexa de san Miguel. A ermida estaba constru\u00edda no 1607, pois aparece en rexistros de visitas, e abandonouse entre o 1960 e 1970. Esta ermida era o lugar de romar\u00eda e procesi\u00f3n deste santo, que popularmente se considerou un taumaturgo. O domingo antes de pentecoste lev\u00e1base a figura do san Amaro da ermida \u00e1 igrexa de san Miguel. O domingo de pentecoste a procesi\u00f3n devolv\u00edase o santo da igrexa \u00e1 ermida e celebr\u00e1base unha romar\u00eda na ribeira do rego de Figueiroa, que hai ao p\u00e9 da ermida. Dentro da ermida hab\u00eda unha capela separada do altar para facer a misa propia alg\u00fan fregu\u00e9s.\nCando se deixou de celebrar a festa as figuras e santos lev\u00e1ronse e conserv\u00e1ronse na igrexa parroquial, onde se contin\u00faa celebrando a festa. A parte superior do retablo santoral colocouse nun dos laterais da igrexa de san Miguel, e a inferior na de santa Cristina de Montouto.\nA capela da Torre de Figueroa.\nA capela da Torre de Figueroa forma parte do conxunto da Torre. A capela est\u00e1 ancorada coa fachada norte da torre. Est\u00e1 rematada cunha pequena moldura na beira do antepeito as\u00ed como unha sinxela estrutura met\u00e1lica onde pende a camp\u00e1 a modo de espadana. Anteriormente estaba rematada en cornixa ameada. A entrada alintelada faise polo lado oeste. Na parte norte da capela at\u00f3pase un xard\u00edn de buxo, ordenado xeometricamente, e que chega ata atr\u00e1s do pazo.\nEspazos naturais.\nA ribeira do Barc\u00e9s.\nToda a ribeira do r\u00edo Barc\u00e9s na parroquia forma parte do LIC e ZEC do encoro de Abegondo-Cecebre na Rede Natura 2000.\nA carballeira da Chousa.\nA Carballeira do Marqu\u00e9s (foi ou \u00e9 parte, terreo pertencente ao marquesado de Figueroa, de a\u00ed a s\u00faa denominaci\u00f3n) na Chousa, entre os lugares da Praza e Figueroa Pequeno, \u00e9 unha arborada de carballos e casti\u00f1eiros de elevados portes entre os vales fluviais do r\u00edo Gobia e o rego da Gueixadi\u00f1a e de Figueiroa e que ocupa unha \u00e1rea de 56 mil metros cadrados. Esta carballeira local\u00edzase na ladeira de orientaci\u00f3n nord\u00e9s, o que lle proporciona unhas condici\u00f3ns de avesedo id\u00f3neas para o seu desenvolvemento e por mor diso foi clasificada no plan xeral de ordenaci\u00f3n municipal do 2012 como zona \"Solo r\u00fastico especialmente protexido forestal\" e \"Solo r\u00fastico de especial protecci\u00f3n de espazos naturais\".\nEconom\u00eda.\nA situaci\u00f3n laboral na \u00faltima d\u00e9cada foi dun 13% adicado \u00e1 agricultura, un 18% na industria, un 22% na construci\u00f3n e un 47% no sector servizos.\nDocumentaci\u00f3n do ano 1831 informa de que a produci\u00f3n agr\u00edcola se baseaba no cultivo de ma\u00ednzo, de li\u00f1o e de pastos..\nLugares e parroquias.\nLugares de Figueroa.\nOs n\u00facleos de poboaci\u00f3n reco\u00f1ecidos na parroquia no \u00faltimo acordo do concello foron: Damil de Abaixo e de Arriba, Erminde, Figueroa Pequeno, A Manga, A Nespereira, O Outeiro e a Praza.\nNa parroquia hai rexistro dos seguintes top\u00f3nimos, de \u00e1reas residenciais, e microtop\u00f3nimos:"}
{"id": "23062", "revid": "25871", "url": "https://gl.wikipedia.org/wiki?curid=23062", "title": "Leiro, Abegondo", "text": "Santaia de Leiro \u00e9 unha parroquia que se localiza no leste do concello de Abegondo na comarca da Coru\u00f1a. Segundo o IGE en 2016 ti\u00f1a 166 habitantes (82 mulleres e 84 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 230 habitantes.\nCultura.\nTop\u00f3nimo.\n\"Leiro\" \u00e9 posiblemente un top\u00f3nimo do s\u00e9culo X-XIII con orixe c\u00e9ltica en \"lar\", e que deriva no lat\u00edn como \"larea\" para referise aos campos de cultivo."}
{"id": "23064", "revid": "25871", "url": "https://gl.wikipedia.org/wiki?curid=23064", "title": "Limi\u00f1\u00f3n, Abegondo", "text": "San Salvador de Limi\u00f1\u00f3n \u00e9 unha parroquia que se localiza no nordeste do concello coru\u00f1\u00e9s de Abegondo da comarca da Coru\u00f1a. Segundo o IGE en 2016 ti\u00f1a 231 habitantes (116 homes e 115 mulleres), 89 m\u00e1is ca en 1999. Ten 19 entidades de poboaci\u00f3n.\nHistoria.\nLimi\u00f1\u00f3n (\"Heletes\"=fronteira do esquecemento) remonta as s\u00faas orixes, a tenor dos seus trazos pretopon\u00edmicos, \u00e1s migraci\u00f3ns mic\u00e9nicas por Europa dos s\u00e9culos II e III. A presenza da V\u00eda \"per loca\" mar\u00edtima constit\u00fae un factor fundamental \u00e1 hora de entender a importancia estrat\u00e9xica etnocultural de Limi\u00f1\u00f3n dentro da bisbarra. A importante presenza xud\u00eda que existiu en tempos dem\u00f3strase co top\u00f3nimo \"A Xudeira\".\nCultura.\nTop\u00f3nimo.\n\"Limi\u00f1\u00f3n\" \u00e9 un posible antrop\u00f3nimo latino que xorde entre os s\u00e9culos VII e X."}
{"id": "23065", "revid": "5863", "url": "https://gl.wikipedia.org/wiki?curid=23065", "title": "Mabegondo, Abegondo", "text": "San Tirso de Mabegondo \u00e9 unha parroquia que se localiza no norte do concello coru\u00f1\u00e9s de Abegondo da comarca da Coru\u00f1a. Segundo o INE en 2016 ti\u00f1a 966 habitantes (470 homes e 496 mulleres) distribu\u00eddos en 17 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 892 habitantes.\nCultura.\nTop\u00f3nimo.\n\"Mabegondo\" \u00e9 un posible antrop\u00f3nimo xerm\u00e1nico que xorde entre o s\u00e9culo VII e X."}
{"id": "23066", "revid": "5863", "url": "https://gl.wikipedia.org/wiki?curid=23066", "title": "Meangos, Abegondo", "text": "Santiago de Meangos \u00e9 unha parroquia que se localiza no norte do concello de Abegondo. Segundo o IGE en 2016 ti\u00f1a 186 habitantes (92 homes e 94 mulleres) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 188 habitantes.\nEn Meangos est\u00e1 situada a Aula did\u00e1ctica A Casa das Abellas."}
{"id": "23067", "revid": "5863", "url": "https://gl.wikipedia.org/wiki?curid=23067", "title": "Montouto, Abegondo", "text": "Santa Cristina de Montouto \u00e9 unha parroquia que se localiza no oeste do concello de Abegondo na comarca da Coru\u00f1a. Linda ao norte coas parroquias de Figueroa e Sarand\u00f3s, Cabanas, ao sur con Folgoso e con Beira, Carral ao leste. Segundo o IGE en 2016 ti\u00f1a 312 habitantes (156 homes e 156 mulleres) distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 391 habitantes.\nCultura.\nO top\u00f3nimo \"Montouto\" prov\u00e9n da expresi\u00f3n latina de \"monte alto\", o cal fai referencia \u00e1 elevaci\u00f3n do terreo.\nPatrimonio.\nA igrexa de Santa Cristina de Montouto \u00e9 un templo de tipolox\u00eda rural dun estilo barroco e que foi constru\u00edda no s\u00e9culo XVII, seguindo a tipolox\u00eda m\u00e1is frecuente na comarca. Est\u00e1 situada no Campo do Monte. A arquitectura da igrexa \u00e9 sinxela e sobria: est\u00e1 formada por unha planta rectangular, cunha f\u00e1brica de cachotar\u00eda recebada e pintada ag\u00e1s nos esquinais, e enmarcados nos vans que son de canter\u00eda de granito. A igrexa est\u00e1 cuberta de tella e o z\u00f3colo \u00e9 con cornixa voada, sobre da que vai a espadana de dous ocos de camp\u00e1s, moldura mixtil\u00ednea embaixo da espadana. Na decoraci\u00f3n interior destacan os elementos de car\u00e1cter xeom\u00e9trico, que conforman a s\u00faa caracter\u00edstica principal. No eixo vertical a est\u00e1 porta de entrada rectangular e un oco pequeno que remata na espadana. No adro da igrexa est\u00e1 tam\u00e9n o cemiterio e superficies axardinadas con \u00e1rbores aut\u00f3ctonas. No medio do adro diante da fachada, hai unha pila bautismal hist\u00f3rica.\nO cruceiro de Santa Cristina est\u00e1 no Campo da festa. As\u00e9ntase nunha plataforma cuadrangular con dous p\u00e9s de formig\u00f3n. O pedestal \u00e9 un tronco piramidal e o varal ten unha secci\u00f3n octogonal que comeza e remata en forma de cadrado. O capitel est\u00e1 moldurado e ten unha cruz de secci\u00f3n octogonal, cun bot\u00f3n central e remates florenzados.\nO Chan do Castro, ou castro de Montouto \u00e9 un asentamento fortificado situado entre os lugares de Sant\u00edn e Figueroa Pequeno. Da idade de ferro-romano, ten unhas dimensi\u00f3ns de 160 por 200 metros. Est\u00e1 cuberto por vexetaci\u00f3n e non se aprecia a s\u00faa morfolox\u00eda. Apr\u00e9ciase que se tratar\u00eda dunha coroa circular cunha primeira explanada que non pecha o recinto por en enteiro, e outra maior c\u00e1 anterior que englobar\u00eda a todo o conxunto. A conservaci\u00f3n \u00e9 regular e as pistas que se constru\u00edron na zona cortan o seu extremo suroriental"}
{"id": "23074", "revid": "5863", "url": "https://gl.wikipedia.org/wiki?curid=23074", "title": "Presedo, Abegondo", "text": "Santa Mar\u00eda de Presedo \u00e9 unha parroquia que se localiza no leste do concello de Abegondo na comarca da Coru\u00f1a. Segundo o IGE en 2017 ti\u00f1a 140 habitantes (73 mulleres e 67 homes) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999, cando ti\u00f1a 135 habitantes.\nCultura.\nTop\u00f3nimo.\n\"Presedo\" poder\u00eda ser un top\u00f3nimo latino ligado a un \"presidio\", e o cal se cita para este lugar na documentaci\u00f3n medieval."}
{"id": "23075", "revid": "89787", "url": "https://gl.wikipedia.org/wiki?curid=23075", "title": "Sarand\u00f3s, Abegondo", "text": "Santa Mar\u00eda de Sarand\u00f3s \u00e9 unha parroquia que se localiza no oeste do concello de Abegondo na comarca da Coru\u00f1a. Segundo o IGE en 2016 ti\u00f1a 525 habitantes (267 mulleres e 258 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 630 habitantes. Linda coa parroquia de Figueiroa ao leste, ao norte e oeste con Carral e Herves e ao sur con Montouto, Abegondo.\nEtimolox\u00eda.\nSarand\u00f3s procede probablemente dun antrop\u00f3nimo xerm\u00e1nico composto de dous elementos: \"\"sa\" e \"rand\"\". Xorde entre o s\u00e9culo VII e X.\nPatrimonio.\nCastro de Xeixade e de Bordelle.\nCons\u00e9rvanse restos de dous poboados castrexos:\nO Castro de Xeixade \u00e9 un posible casto da idade de ferro-romana e que est\u00e1 moi destru\u00eddo, polo que non se pode asegurar a s\u00faa existencia. A s\u00faa posible forma ser\u00eda ovalada e estar\u00eda no lugar da Agra dos Castros..\nO Castro de Bordelle est\u00e1 moi derru\u00eddo e non conservado. A s\u00faa morfolox\u00eda \u00e9 complexo reconstru\u00edla. Ser\u00eda un castro da idade de ferro-romana de 100 por 58 metros e ovalado, que aproveita a forte pendente, polo norte e oeste, como defensa natural. Polo sur e leste poder\u00eda haber restos dun pequeno parapeto cortado pola pista da concentraci\u00f3n.\nMonte Lourido e as Covas de Mouros.\nO Monte Lourido e as Covas de Mouros son un asentamento fortificado e de explotaci\u00f3n mineira da idade ferro-romana na Aquelabanda. A extracci\u00f3n de grava destru\u00edu o xacemento.\nUnha cita popular recolle unha lenda relacionada con este xacemento:\nMonte dos Matos.\nO Monte dos Matos, na Cruz de Beira, \u00e9 un asentamento fortificado da idade media, dunha dimensi\u00f3n de 20 por 15 metros. Son un conxunto de estruturas conc\u00e9ntricas que defenden un pequeno recinto interior de forma rectangular e na que se observan d\u00faas li\u00f1as de muralla separadas por un foxo. Suponse que este na s\u00faa orixe era m\u00e1is completo: cun segundo foxo, un parapeto e exteriores. A entrada a este asentamento estar\u00eda de cara ao norte, como agora o est\u00e1 a actual estrada. Degradouse pola construci\u00f3n da estrada e cons\u00e9rvase en mal estado..\nPeito de Bordel.\nA Torre de Peito Bordel at\u00f3pase no lugar de Bordel. O edificio actual est\u00e1 habilitado como vivenda particular e parcialmente restaurado e data do s\u00e9culo XVII. A construci\u00f3n m\u00e1is antiga que o forma \u00e9 unha torre arruinada do s\u00e9culo XII. O edificio \u00e9 de d\u00faas alturas cun corpo de tres alturas e cunha fachada revestida de hedras. O corpo m\u00e1is alto do edificio d\u00e1 \u00e1 r\u00faa e \u00e9 unha planta en \"U\" con renx\u00edas de distintas dimensi\u00f3ns. Os muros son de canter\u00eda e cachotar\u00eda de granito recebados e con vans encintados en canter\u00eda, que locen un escudo cadrado na fachada principal, en referencia a li\u00f1axe dos Figueroa e Andrade \u00b7\nSegundo a lenda das cen doncelas aqu\u00ed eran reclu\u00eddas as mozas cristi\u00e1s destinadas aos har\u00e9ns dos musulm\u00e1ns ata que eran embarcadas cara o seu destino. Por iso o co\u00f1ecido como o \"Tributo das cen doncelas\" tam\u00e9n se lle chamou \"Peito Bordel\". No ano 765, cinco fidalgos da li\u00f1axe \"Figueroa\" e seguramente residentes ou ligados ao marquesado da lindeira parroquia de Figueroa, fartos de semellante aldraxe e armados s\u00f3 con ramas de figueira, puxeron en fuxida aos mouros de Abderram\u00e1n. Sobre un arco de medio punto que d\u00e1 acceso \u00e1 edificaci\u00f3n, hai un escudo cadrado coas armas dos Figueroa e os Andrade e, debaixo, a cabeza dunha muller.\nIgrexa de Santa Mar\u00eda de Sarand\u00f3s.\nA igrexa parroquial de Santa Mar\u00eda de Sarand\u00f3s \u00e9 de estilo barroco, do s\u00e9culo XVIII, e dunha tipolox\u00eda rural moi frecuente na comarca. Ten unha planta rectangular, con tres naves separadas por arcos. Destaca pola s\u00faa fachada principal, con d\u00faas cruces e unha escultura da imaxe da Santa Mar\u00eda, sobre da vent\u00e1 do coro. \u00c9 espadada dobre e cuberta a d\u00faas augas coa estrutura de cercas e tella curva. Aos p\u00e9s da igrexa est\u00e1 situada a fonte dos remedios, a chamada \"Fonte santa\" ou \"Fonte dos Remedios\", e que \u00e9 unha parada obrigada para os que acoden \u00e1 romar\u00eda dos Remedios, que se celebra t\u00f3dolos anos. Preto da igrexa est\u00e1 o cruceiro de Sarand\u00f3s, na baixada dos Vali\u00f1os dende Figueiroa . Tr\u00e1tase dunha obre sobre dun pedestal de base cadrada e un arrinque de fuste con secci\u00f3n octogonal. Na cruz est\u00e1 polo anverso coa imaxe de Cristo e polo reverso coa imaxe da Virxe, \u00e1mbalas d\u00faas figuras feitas na talla primitiva.\nCantar popular mencionando \u00e1 virxe da igrexa e \u00e1 parroquia lindeira:\nCapela de San Xo\u00e1n de Sarand\u00f3s.\nAsentada no centro da \"Calle\", at\u00f3pase esta capela, dunha tipolox\u00eda frecuente na comarca. \u00c9 un templo do primeiro barroco, do s\u00e9culo XVII, cun estilo m\u00e1is relevante do rexurdimento. \u00c9 de pequeno tama\u00f1o e dunha estrutura simple, de planta rectangular e dunha soa nave. Est\u00e1 feita de pedra e dunha factura moi sinxela. A fachada loce un escudo dos Moscoso, os Andrade, os Armada, Rioboo, Vilardefrancos e Ribadeneira, sendo o s\u00e9culo mais relevante o XVII e de estilo predominante Renacentista .\nCasa de Filipe II.\nA Casa de Filipe II, tam\u00e9n denominada Pazo de Barral, foi constru\u00edda na primeira metade do s\u00e9culo XVI e sit\u00faase na Calle. Tal e como se indica nun dos seus escudos da fachada, nela fixo noite o Rei Filipe II de Espa\u00f1a, para embarcar dende a Coru\u00f1a cara a Inglaterra e contraer nupcias coa s\u00faa t\u00eda, a Ra\u00ed\u00f1a Mar\u00eda Tudor. A un e outro lado das armas reais, na fachada lese: \"FELIPE II ESTUBO EN ESTA CASA ANO 1554\". O edificio, que forma parte dese rueiro, est\u00e1 composto por d\u00faas plantas, e ademais de escudos, nas s\u00faas fachadas ten arcos conopuais e linteis decorados. As portas est\u00e1n adornadas con arcos e resaltan a porta central con bolas. Un dos escudos na fachada \u00e9 o da familia de Fernando Gonz\u00e1lez de Barral e Soutomaior, quen posu\u00edu o terreo, e o outro \u00e9 un escudo da realeza espa\u00f1ola, ao que non lle falta o c\u00e1liz her\u00e1ldico do Reino de Galicia..\nConvento de Sarand\u00f3s.\nConstru\u00eddo no s\u00e9culo XIX, preto da igrexa parroquial. Foi un antigo hospital. A denominaci\u00f3n procede por un edificio anterior ao actual que servira de convento e que se achaba no mesmo lugar. Ese antigo priorado de Sarand\u00f3s era un dos que, segundo Ram\u00f3n Villares, no s\u00e9culo XVIII aportaba ingresos ao mosteiro de San Marti\u00f1o Pinario, en Santiago de Compostela. Do arquivo particular dos donos da casa, despr\u00e9ndese que o fundador do v\u00ednculo de Sarand\u00f3s foi G\u00f3mez de Barral, rexedor de Santiago no ano 1547, e que estivo en mans eclesi\u00e1sticas ata o 1836 . Na parede do muro que linda coa estrada que vai cara a Bordelle, hai un reloxo de sol e mostra dous escudos de Figueroa.\nNas terras deste convento hai unha fonte de dimensi\u00f3ns considerables. Est\u00e1 situada no lateral norte da leira e foi feita con cachoter\u00eda. A s\u00faa planta \u00e9 circular, ten pouca altura.\nCasa reitoral de Santa Mar\u00eda de Sarand\u00f3s.\nNo Rueiro est\u00e1 a casa reitoral da parroquia. Foi levantada no s\u00e9culo XVII e reformada no XVIII, d\u00e1ndolle un estilo m\u00e1is relevante barroco. \u00c9 unha casa grande nobre rural, de planta rectangular e barroca e dun estilo propio mari\u00f1\u00e1n. A f\u00e1brica \u00e9 de canter\u00eda e cachoter\u00eda revocada e pintada en branco. A cuberta \u00e9 de tres augas e tellada. No balc\u00f3n central, con galer\u00eda de madeira, loce o escudo dos Figueroa.\nCasa das Veigas.\nNas Veigas hai unha vivenda que destaca polo seu estilo americano de construci\u00f3n. Pos\u00fae unha planta rectangular de tres alturas, muros de ladrillo enfuscado e d\u00faas augas de tella \u00e1rabe. A fachada principal ten vans de madeira. Na leira hai cortes e un amplo pombal. A casa estivo vinculada a propiedades do marqu\u00e9s de Figueroa.\nLavadoiro dos Remedios.\nAo p\u00e9 da estrada e do regato de Gueixadi\u00f1a est\u00e1 este lavadoiro. Est\u00e1 pechado por unha tapia de cachoter\u00eda. Ten un remate en penal que consta dunha p\u00eda de formig\u00f3n limitada por un muro baixo de cachoter\u00eda con remate de penal."}
{"id": "23076", "revid": "23204", "url": "https://gl.wikipedia.org/wiki?curid=23076", "title": "Xel", "text": "Un xel (do lat. \"gelu\"- conxelar, fr\u00edo, xeo ou \"gelatus\"- conxelado, inm\u00f3bil) \u00e9 un material aparentemente continuo, como xelea, que forma unha soluci\u00f3n coloidal onde a fase dispersa \u00e9 s\u00f3lida e a fase continua \u00e9 l\u00edquida, formando unha estrutura tridimensional coherente que d\u00e1 lugar a propiedades reol\u00f3xicas caracter\u00edsticas. Esta estrutura pode conter grandes cantidades de l\u00edquido, o que lles confire un aspecto xelatinoso.. A\u00ednda que se poidan considerar como l\u00edquidos, con todo comp\u00f3rtanse como s\u00f3lidos. Un exemplo \u00e9 a xelatina.\nMoitos xeles presentan \"tixotrop\u00eda\" - t\u00f3rnanse flu\u00eddos cando se axitan, mais re-solidif\u00edcanse ao repousar.\nSubstitu\u00edndo o l\u00edquido por gas \u00e9 pos\u00edbel preparar aeroxeles, materiais con propiedades excepcionais tales como unha densidade moi baixa e un illamento t\u00e9rmico excelente.\nFormaci\u00f3n de xel.\nOs xeles p\u00f3dense formar por diferentes procesos, entre eles a xelificaci\u00f3n por arrefriamento, a xelificaci\u00f3n por evapo-concentraci\u00f3n, a xelificaci\u00f3n por acci\u00f3n de enzimas e a xelificaci\u00f3n por adici\u00f3n de axentes xelificantes. Neste \u00faltimo caso, os axentes xelificantes, como a pectina ou a xelatina, incorporan-se nun medio acuoso, que, ao arrefriar, forman unha rede tridimensional que atrapa a auga, dando lugar ao xel.\nTipos de xel.\nOs xeles p\u00f3dense clasificar de diversas maneiras, dependendo da natureza das part\u00edculas que forman a rede (org\u00e1nicos, inorg\u00e1nicos, biol\u00f3xicos), a natureza do medio de dispersi\u00f3n (hidroxeles, organoxeles) ou a temperatura de xelificaci\u00f3n (xeles t\u00e9rmicos, xeles termorreversibles).\nPropiedades dos xeles.\nA principal caracter\u00edstica dos xeles \u00e9 a s\u00faa capacidade para manter grandes cantidades de l\u00edquido na s\u00faa estrutura, o que lles confire a s\u00faa textura xelatinosa. Tam\u00e9n destaca a s\u00faa capacidade tixotr\u00f3pica, \u00e9 dicir, a s\u00faa capacidade para comportarse como l\u00edquidos cando son agitados e como s\u00f3lidos en repouso.\nAplicaci\u00f3ns e usos.\nOs xeles te\u00f1en numerosas aplicaci\u00f3ns en diferentes sectores. Na alimentaci\u00f3n, son utilizados como axentes espesantes e estabilizantes, dando textura a produtos como doces, marmeladas ou iogures. Na industria farmac\u00e9utica, son utilizados na formulaci\u00f3n de medicamentos, permitindo a liberaci\u00f3n controlada de principios activos. Tam\u00e9n son utilizados na elaboraci\u00f3n de ap\u00f3sitos de hidroxel, que mante\u00f1en un ambiente h\u00famido favorecedor da curaci\u00f3n en feridas e queimaduras. "}
{"id": "23078", "revid": "1131", "url": "https://gl.wikipedia.org/wiki?curid=23078", "title": "Vilacova, Abegondo", "text": "San Tom\u00e9 de Vilacova \u00e9 unha parroquia que se localiza no sueste do concello de Abegondo na comarca da Coru\u00f1a. Segundo o IGE en 2016 ti\u00f1a 116 habitantes (55 mulleres e 61 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 173 habitantes.\nCultura.\nTop\u00f3nimo.\n\"Vilacova\" \u00e9 un top\u00f3nimo latino que reflicte a s\u00faa orograf\u00eda, que \u00e9 a dunha vila nunha depresi\u00f3n, ou \"cova\"."}
{"id": "23079", "revid": "5863", "url": "https://gl.wikipedia.org/wiki?curid=23079", "title": "Vi\u00f3s, Abegondo", "text": "San Salvador de Vi\u00f3s \u00e9 unha parroquia que se localiza no leste do concello de Abegondo na comarca da Coru\u00f1a. Segundo o IGE en 2017 ti\u00f1a 227 habitantes (111 mulleres e 116 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 238 habitantes.\nNela at\u00f3pase o centro educativo abegond\u00e9s do IES de Vi\u00f3s."}
{"id": "23080", "revid": "98629", "url": "https://gl.wikipedia.org/wiki?curid=23080", "title": "Vizo\u00f1o, Abegondo", "text": "San Pedro de Vizo\u00f1o \u00e9 unha parroquia que se localiza no sur do concello de Abegondo na comarca da Coru\u00f1a. Segundo o IGE en 2016 ti\u00f1a 185 habitantes (95 homes e 90 mulleres) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 247 habitantes.\nPatrimonio.\nM\u00e1moas.\nEn Vizo\u00f1o hai localizadas dezaoito m\u00e1moas de finais do neol\u00edtico e comezos da idade de bronce.\nDoce delas na Malata, pertencen \u00e1 necr\u00f3pole do Abelar. A n\u00famero 1 ten planta circular e non se aprecian restos de estruturas p\u00e9treas nin cono de violaci\u00f3n. Conservase regularmente, con degradaci\u00f3n por traballos agr\u00edcolas e plantaci\u00f3ns. A n\u00famero 2 mide 14 m\u00b2. A esta m\u00e1moa non se lle aprecian restos de estruturas p\u00e9treas e presenta a masa tumularia moi espallada como consecuencia dos traballos agr\u00edcolas, as\u00ed como da construci\u00f3n dunha li\u00f1a de alta tensi\u00f3n, que provocaron a colmataci\u00f3n do cono de violaci\u00f3n. As n\u00fameros 3, 4, 5, 6, 7 e 9, esta \u00faltima de 29 m\u00b2, te\u00f1en a masa tumularia moi espallada como consecuencia dos traballos agr\u00edcolas, o que fai que o cono de violaci\u00f3n se colmatara. Non se aprecian nin estruturas p\u00e9treas. A n\u00famero 10 ten unha base de 20 por 20 metros, con planta circular no que non se aprecian nin restos de estruturas p\u00e9treas nin conos de violaci\u00f3n. At\u00f3pase nun estado medio de conservaci\u00f3n, en parte degradado polos traballos agr\u00edcolas e a plantaci\u00f3n de montes de eucalipto. A n\u00famero 11 mide 14 por 12 metros cadrados. A esta m\u00e1moa non se lle aprecian restos de estruturas p\u00e9treas e non presenta cono de violaci\u00f3n. A n\u00famero 12 ten planta circular. Non se aprecian nel nin estruturas p\u00e9treas nin conos de violaci\u00f3n. At\u00f3pase nun estado medio de conservaci\u00f3n, fundamentalmente modificado polos traballos da agricultura e a plantaci\u00f3n de eucaliptos.\nA m\u00e1moa da Brea, no lugar de Ribela, \u00e9 tam\u00e9n do neol\u00edtico-bronce, e est\u00e1 en mala conservaci\u00f3n. Foi descuberta pola instalaci\u00f3n do oleoduto no 1993. Est\u00e1 formado por unha coiraza p\u00e9trea que foi feita antes antes de ser constru\u00eddo o t\u00famulo, cunha pequena capa de xabre e pequenas pedras de seixo. Nela recuperouse material l\u00edtico do calcol\u00edtico.\nA m\u00e1moa de Vorducedo Pequeno ten 15 m\u00b2. Este t\u00famulo veuse afectado polas obras de construci\u00f3n do oleoduto, no 1993, circunstancia que se empregou para facer unha limpeza no perfil do mesmo, xa que tan s\u00f3 se conservaba a metade sur, constatando a existencia dunha coiraza p\u00e9trea e a preparaci\u00f3n do chan previa \u00e1 construci\u00f3n do t\u00famulo cunha pequena capa de xabre e pequenas pedras de seixo. Tam\u00e9n se recuperou alg\u00fan material l\u00edtico e cer\u00e1mico que semella pertencer \u00f3 calcol\u00edtico. Actualmente este xacemento est\u00e1 totalmente destru\u00eddo.\nA m\u00e1moa do Campo, no lugar de Campo, \u00e9 do neol\u00edtico-bronce e de 25 por 25 metros. Non se lle aprecian restos de estruturas p\u00e9treas nin cono de violaci\u00f3n colmatado. As plantaci\u00f3ns forestais e a agricultura t\u00e9\u00f1eno degradado parcialmente.\nA m\u00e1moa 1 de Carpe\u00e1ns est\u00e1 no lugar da Travesa, cunhas dimensi\u00f3ns de 28 por 23 metros. Este enterramento ten unha planta circular no que se aprecian restos de estruturas p\u00e9treas e un cono de violaci\u00f3n central duns 4 metros de di\u00e1metro e medio metro de profundidade. Cons\u00e9rvase pesimamente polo cami\u00f1o que lle pasa por riba e un valo de leiras cavado sobre deste. A m\u00e1moa 2 de Carpe\u00e1ns est\u00e1 en Bra\u00f1a, e ten uns 25 m\u00b2. Son unhas grandes dimensi\u00f3ns nas que non se aprecian restos vis\u00edbeis de compo\u00f1entes p\u00e9treos. A\u00ednda as\u00ed, no arredor at\u00f3panse pedras de seixo de tama\u00f1o medio que poder\u00edan pertencer a unha coiraza. No seu interior aparece un gran cono de violaci\u00f3n central de case 5 metros de di\u00e1metro e 1 metro de fondo. O estado de conservaci\u00f3n non \u00e9 bo por mor das construci\u00f3ns de valados pr\u00f3ximos feitos con terras da m\u00e1moa.\nA m\u00e1moa do Coruxeo est\u00e1 en Adr\u00e1n. De planta circular, non se aprecian restos de estruturas p\u00e9treas nin cono de violaci\u00f3n. At\u00f3pase nun estado medio de conservaci\u00f3n, fundamentalmente modificado polos traballos da agricultura e a plantaci\u00f3n de eucaliptos.\nEn Vorducedo Pequeno atop\u00e1ronse, pr\u00f3ximo a unha das m\u00e1moas de Vorducedo Pequeno e vinculadas a este, varios materiais l\u00edticos e cer\u00e1micos da industria l\u00edtica, do neol\u00edtico (III milenio). Debido \u00e1 construci\u00f3n do oleoduto atop\u00e1ronse dous puntos nos que se recolleron catro fragmentos de cer\u00e1mica lisa e catro l\u00edticos da prehistoria recente, inda que dunha idade indeterminada. O m\u00e1is destacable \u00e9 unha punta de frecha de base triangular con aletas feita en cuarzo de baixa calidade e con restos de c\u00f3rtex.\nMinas de Tit\u00edn.\nEn Castromaior atopouse unha explotaci\u00f3n mineira que non se pode determinar a que idade corresponde. Ser\u00eda unha prospecci\u00f3n mineira formada por un pozo e unha galer\u00eda alienados, xa cegados arestora. Tense constancia da desaparici\u00f3n dunha cova nese lugar despois da construci\u00f3n da AP-9..\nCastros.\nHai restos de tres poboados castrexos:\nO Castro Maior, tam\u00e9n chamado Coto da Cerca, est\u00e1 no lugar de Torreira. Creado na idade de ferro, foi romanizado, e mide uns 150 metros por 160 metros. \u00c9 unha croa circular, defendida por un parapeto dun amplo tama\u00f1o, duns 8 metros de alto por 20 de longo. Ag\u00e1s polo sueste abrindo un acceso a un antecastro, un foxo rodea a todo o recinto. Este foxo est\u00e1 defendido por un parapeto, agora xa deteriorado. Os dous recintos est\u00e1n a\u00ednda defendidos por outro parapeto, maior, que os rodea completamente, inda que s\u00f3 ten agora unha altura de medio metro pola degradaci\u00f3n de traballos forestais. A\u00ednda que case completamente destru\u00eddo, apreciouse que restan partes doutro parapeto maior que completar\u00eda o sistema defensivo. A conservaci\u00f3n do castro \u00e9 media, degrad\u00e1ndose en 1974 por mor dunha pa mec\u00e1nica que achanzou a croa.\nO Castro de Vizo\u00f1o, no lugar de Castro, foi un asentamento fortificado constru\u00eddo na idade ferro-romana. \u00c9 un pequeno recinto, de 120 por 120 metros, de planta circular, e que est\u00e1 definido por un parapeto reforzado por un foxo cara ao norte e nord\u00e9s. Ao leste o xacemento presenta algunhas modificaci\u00f3ns por se ter constru\u00eddo casas recentemente. Cara a outros lados, o castro viuse alterado polo cami\u00f1o e a estrada.\nO Castro grande de Alcaiana, ou castro da eira do Coto, na Malata, \u00e9 un asentamento fortificado de planta circular, duns 120 por 140 metros, da idade ferro-romana. Ten un alto parapeto e unha plataforma exterior acaroada polo sueste, que se defende cunha dobre li\u00f1a de muros e un foxo polo medio destes. No norte e oeste a ca\u00edda natural do terreo xa o delimita.\nCalzada Alcaiana.\nNo lugar de Alcaiana, na Malata, atop\u00e1ronse 216 metros de restos de calzada romana, de catro a seis metros de ancho, e que conectan como un ramal a \"oppida\" das Travesas (Carral) coa rede viaria xeral, a V\u00eda XX.\nA Torre.\nNo Abelar identificouse un posible asentamento fortificado da idade media e do que se sospeitou da s\u00faa existencia polo top\u00f3nimo, rexistrado nos catastros do concello.\nIgrexa de San Pedro de Vizo\u00f1o.\nA Igrexa de San Pedro est\u00e1 na Fraga. \u00c9 dunha soa planta rectangular e cunha soa nave. O espazo do presbiterio est\u00e1 delimitado por un arco triunfal, e aos seus p\u00e9s ten un coro. A decoraci\u00f3n interior \u00e9 sinxela, e igualmente a exterior \u00e9 m\u00ednima e sobria. Na porta da entrada hai un oco pequeno, rachando a cornixa, e unha pequena espadana dobre, que acaba en pin\u00e1culos con bolas.\nO novo cemiterio que se fixo arredor da igrexa \u00e9 en forma de nave industrial formando unha nova nave basilical, amparando so nichos. Na parcela da igrexa, est\u00e1 o adro e uns xard\u00edns, hai unha p\u00eda bautismal hist\u00f3rica e un cruceiro.\nCruceiro de San Pedro de Vizo\u00f1o.\nNa Fraga, diante da igrexa no adro, est\u00e1 este cruceiro de lousa. As\u00e9ntase nunha plataforma de formig\u00f3n con varal de secci\u00f3n octogonal irregular de lousa. A cruz \u00e9 do mesmo material e non ten capitel nin imaxiner\u00eda.\nErmida da Quinta Angustia.\nNo Fondo da aldea est\u00e1 esta pequena capela. \u00c9 de planta rectangular e cunha soa nave con cuberta de d\u00faas augas. Os muros son revocados e pintados en cor branca. A espadana \u00e9 dun s\u00f3 oco. A porta ten un lintel e a fiestra \u00e9 semicircular.\nO Cruceiro da Quinta Angustia.\nO cruceiro da Quinta Angustia est\u00e1 no Fondo da aldea. Ten unha plataforma cuadrangular de dous grados de formig\u00f3n. O pedestal \u00e9 de granito e ten unha forma trontopiramidal un tanto irregular. O varal \u00e9 de secci\u00f3n cadrada e con chafr\u00e1ns e o capitel \u00e9 cuadrangular con molduras. A inscrici\u00f3n que ten o cruceiro \u00e9 do ano 1952. A cruz que loce \u00e9 de secci\u00f3n octogonal e de tipolox\u00eda celta.\nCasa reitoral de San Pedro de Vizo\u00f1o.\nEn prader\u00edas dos Curr\u00e1s \u00e1chanse restos do que foi a reitoral. S\u00f3 se conservan muros que mostran que tivo unha planta irregular. Arestora est\u00e1 abandonada."}
{"id": "23081", "revid": "1131", "url": "https://gl.wikipedia.org/wiki?curid=23081", "title": "Trabado, Dega\u00f1a", "text": "Trabado \u00e9 unha parroquia que se localiza no oeste concello de Dega\u00f1a. Cobre unha superficie de 11,94\u00a0km\u00b2 e no ano 2011 contaba con 36 habitantes.\nLingua.\nA fala da parroquia \u00e9 o tixileiro, unha fala que alg\u00fans autores como Xo\u00e1n Babarro Gonz\u00e1lez encadran como de transici\u00f3n entre o galego oriental e o asturiano occidental e outros como Joseph A. Fern\u00e1ndez sit\u00faana plenamente dentro do asturiano occidental."}
{"id": "23082", "revid": "6462", "url": "https://gl.wikipedia.org/wiki?curid=23082", "title": "A Estierna, Ibias", "text": "A Estierna (en castel\u00e1n e oficialmente, \"Sisterna\") \u00e9 unha parroquia que se localiza no sueste do concello de Ibias. Cobre unha superficie de 11,68\u00a0km\u00b2 e, segundo o INE, no ano 2020 contaba con 19 habitantes, 13 homes e 6 mulleres.\nEntidades de poboaci\u00f3n.\nA parroquia da Estierna ten as seguintes entidades de poboaci\u00f3n (nome oficial en castel\u00e1n entre par\u00e9nteses):\nLingua.\nNa parroquia f\u00e1lase o tixileiro, que \u00e9 unha fala de transici\u00f3n entre o galego e o asturiano."}
{"id": "23086", "revid": "5863", "url": "https://gl.wikipedia.org/wiki?curid=23086", "title": "Jaume Ribera", "text": "Jaume Ribera, nado en Sabadell o 30 de decembro de 1953, \u00e9 un escritor e guionista de historietas catal\u00e1n.\nTraxectoria.\nNas d\u00e9cadas de 1970 e 1980 dedicouse a facer gui\u00f3ns para c\u00f3mics na Editorial Bruguera. Guionizou series coma \"Maff y Osso\" (de GiaSer) ou \"Deliranta Rococo\" e \"Profesor Tragacanto\" (de Gustavo Martz-Schmidt). Tam\u00e9n chegou a firmar gui\u00f3ns de \"Mortadelo y Filem\u00f3n\", cando foron realizados polo Bruguera Equip sen o seu creador, Francisco Ib\u00e1\u00f1ez. \nPara a mesma editorial tam\u00e9n realizou gui\u00f3ns de corte polic\u00edaco, detectivesco ou de suspense.\nXunto a Andreu Mart\u00edn escribiu d\u00faas sagas detectivescas: a protagonizada polo detective adolescente Flanagan, e a protagonizada por \u00c0ngel Esquius, composta por catro novelas: \"Amb els morts no s'hi juga\" (2003), \"Joc de claus\" (2004), \"La monja que va perdre el cap\" (2005) e \"Si cal matar matem\" (2010)."}
{"id": "23088", "revid": "5863", "url": "https://gl.wikipedia.org/wiki?curid=23088", "title": "Andreu Mart\u00edn", "text": "Andreu Mart\u00edn Farrero, nado en Barcelona o 9 de maio de 1949, \u00e9 un escritor e guionista catal\u00e1n.\nTraxectoria.\nEstudou psicolox\u00eda pero adicouse a facer gui\u00f3ns no teatro, no cine e, case sempre, no mundo dos c\u00f3mics. Dirixiu un filme no ano 1990, \"Sauna\". Co\u00f1ecido sobre todo por ser autor de novela negra (de feito na actualidade \u00e9 presidente da Asociaci\u00f3n Internacional de Escritores Polic\u00edacos), onde obtivo varios premios:\nXunto a Jaume Ribera escribiu d\u00faas sagas detectivescas: a protagonizada polo detective adolescente Flanagan, e a protagonizada por \u00c0ngel Esquius, composta por catro novelas: \"Amb els morts no s'hi juga\" (2003), \"Joc de claus\" (2004), \"La monja que va perdre el cap\" (2005) e \"Si cal matar matem\" (2010).\nOutras das s\u00faas obras son \"Hist\u00f2ria de mort\" (1988), \"Amores que matan, \u00bfy qu\u00e9?\" (1991), \"Bell\u00edssimes persones\" (2000), \"Barcelona tr\u00e0gica\" (2009, ambientada na Semana Tr\u00e1xica de 1909) e \"Societat Negra\" (2011)."}
{"id": "23089", "revid": "1131", "url": "https://gl.wikipedia.org/wiki?curid=23089", "title": "Airas Nunes", "text": "Airas Nunes ou Ayras Nunez de Santiago foi un cl\u00e9rigo e trobador do s\u00e9culo XIII nado moi probablemente en Galicia, m\u00e1is concretamente compostel\u00e1n.\nVida e obra.\nEstivo ao servizo dun bispo e m\u00e1is tarde, entre 1284 e 1289, foi poeta na corte de Sancho IV de Castela. Cons\u00e9rvanse quince composici\u00f3ns s\u00faas, das cales hai sete cantigas de amor, tres cantigas de amigo, catro de escarnio, d\u00faas bailadas e unha pastorela. Nas s\u00faas cantigas aparecen \u00e1s veces citas doutros autores, como don Din\u00eds, Afonso X, Johan Zorro e Nuno Fernandes Torneol.\nP\u00e9nsase que puido colaborar na composici\u00f3n das \"Cantigas de Santa Mar\u00eda\", de Afonso X o Sabio, mais non se pode confirmar nin negar con rotundidade este feito. \u00c9 moi co\u00f1ecida a s\u00faa cantiga \"Bailemos n\u00f3s ja todas tres, ay amigas\" ou \"Bailada das Avelaneiras\", que segue unha composici\u00f3n de Johan Zorro, parafraseando a primeira estrofa:\nAtrib\u00faeselle o primeiro romance en lingua galega, que data do s\u00e9culo XIII:"}
{"id": "23093", "revid": "54336", "url": "https://gl.wikipedia.org/wiki?curid=23093", "title": "Val Mi\u00f1or", "text": "O Val Mi\u00f1or, historicamente Val de Mi\u00f1or, \u00e9 unha bisbarra natural, formada polos concellos de Baiona, Nigr\u00e1n e Gondomar. \nXeograf\u00eda.\nAbrangue unha superficie total de 143,75 km\u00b2, que sumaba en 2022 unha poboaci\u00f3n de 45\u00a0373 habitantes. \nOs concellos conforman unha mancomunidade que presta diversos servizos, como a piscina ou os bombeiros.\nTop\u00f3nimo hist\u00f3rico: Val de Mi\u00f1or.\nSegundo Gonzalo Navaza, Val de Mi\u00f1or \u00e9 a forma tradicional e orixinal para se referir a esta bisbarra. Docum\u00e9ntase dende o s\u00e9culo XIII. A forma Val Mi\u00f1or debe entenderse como unha regaleguizaci\u00f3n da forma deturpada e castelanizada Valle Mi\u00f1or, que se espallou grazas \u00e1 prensa. Dende esta publicaci\u00f3n, varias entidades, como o Instituto de Estudos Mi\u00f1or\u00e1ns, empregan a forma orixinal Val de Mi\u00f1or. \nSecas\u00ed, ao carecer de entidade administrativa (na divisi\u00f3n comarcal de Galicia, os tres concellos pertencen a comarca de Vigo), ning\u00fan dos dous top\u00f3nimos pode denominarse oficial.\nDescrici\u00f3n.\nDebido a expansi\u00f3n da cidade de Vigo, os concellos que formaban o Val Mi\u00f1or foron absorbidos pola comarca de Vigo a comezos do s\u00e9culo XXI. O seu nome d\u00e9bese ao r\u00edo Mi\u00f1or. A foz do r\u00edo \u00e9 de gran valor ecol\u00f3xico especialmente polas s\u00faas aves, que son permanentemente rexistradas por numerosos ornit\u00f3logos.\nHoxe en d\u00eda o termo Val Mi\u00f1or \u00e9 usado por distintas asociaci\u00f3ns com\u00fans aos tres concellos (\u00e1s veces dous) de car\u00e1cter pol\u00edtico, empresarial ou cultural, entre outros. Unha das instituci\u00f3ns m\u00e1is representativa \u00e9 a asociaci\u00f3n cultural Instituto de Estudos Mi\u00f1or\u00e1ns (IEM)."}
{"id": "23094", "revid": "23204", "url": "https://gl.wikipedia.org/wiki?curid=23094", "title": "D\u00eda da Liberaci\u00f3n - Pa\u00edses Baixos", "text": "Bevrijdingsdag (en neerland\u00e9s), D\u00eda da Liberaci\u00f3n (en galego), d\u00eda festivo nos Pa\u00edses Baixos, cel\u00e9brase o 5 de maio de cada ano para conmemorar a capitulaci\u00f3n dos alem\u00e1ns nos Pa\u00edses Baixos o 5 de maio de 1945, v\u00e9n precedida polo Nationale Dodenherdenking (D\u00eda Nacional de Conmemoraci\u00f3n dos Mortos) que se celebra o 4 de maio para lembrar todos os ca\u00eddos neerlandeses en guerras e misi\u00f3ns de paz desde a fin da segunda guerra mundial.\nContexto hist\u00f3rico.\nO 4 de maio de 1945 o almirante alem\u00e1n Hans-Georg von Friedeburg rendeu en L\u00fcneburg as tropas baixo o seu mando, estacionadas no noroeste de Alema\u00f1a, Pa\u00edses Baixos, Dinamarca ao xeneral brit\u00e1nico Bernard Montgomery. Por\u00e9n a capitulaci\u00f3n nos Pa\u00edses Baixos tivo lugar ao d\u00eda seguinte, cando se reuniron o xeneral canadense Charles Foulkes, o xeneral alem\u00e1n Johannes Blaskowitz e o pr\u00edncipe Bernardo de Lippe-Biesterfeld comandante da Binnenlandse Strijdkrachten no Hotel de Wereld para trataren os efectos da capitulaci\u00f3n nos Pa\u00edses Baixos, Blaskowitz pediu 24 horas para considerar os termos, a\u00ednda que oficialmente as tropas alem\u00e1s rend\u00e9ranse oficialmente ese d\u00eda \u00e1s oito da ma\u00f1\u00e1. Un d\u00eda despois, o 6 de maio, asin\u00e1banse os termos detallados da capitulaci\u00f3n dos alem\u00e1ns nos Pa\u00edses Baixos nunha granxa de Nude no concello de Wageningen.\nFesta Nacional.\nTras a liberaci\u00f3n conmemorouse durante cinco anos o 5 de maio. En 1990 declarouse Festa Nacional, \u00e9 un d\u00eda non laborable na administraci\u00f3n central e nas administraci\u00f3ns locais pero en moitas empresas trab\u00e1llase ese d\u00eda por vir marcado como tal no convenio colectivo, nas pequenas empresas sen convenio \u00e9 o empresario quen decide se d\u00e1 descanso aos traballadores. A celebraci\u00f3n nacional do d\u00eda acontece en \u00c1msterdan e nas doce capitais de provincia organizada en colaboraci\u00f3n co Comit\u00e9 Nacional do 4 e 5 de maio, pero en moitos outros lugares hai festexos, son famosos os de Wageningen, o de Zwolle e o Bevrijdingspop de Haarlem."}
{"id": "23095", "revid": "98629", "url": "https://gl.wikipedia.org/wiki?curid=23095", "title": "Al\u00f3fono (fon\u00e9tica)", "text": "En fon\u00e9tica, ch\u00e1manse al\u00f3fono aqueles sons que \u00f3 seren conmutados (intercambiados o un polo outro) non provocan variaci\u00f3ns no significado no \u00e1mbito do monema (ou da palabra), \u00e9 dicir, non son pertinentes semanticamente.\nCaracter\u00edsticas.\nUn exemplo t\u00edpico de alofon\u00eda en galego \u00e9 o que existe entre as d\u00faas realizaci\u00f3ns do fonema /d/ na palabra \"dado\". A\u00ednda que \u00e1mbolos dous se reco\u00f1ecen normalmente como id\u00e9nticos, e a ortograf\u00eda identif\u00edcaos co mesmo car\u00e1cter, presentan unha diferenza fon\u00e9tica considerable na fonaci\u00f3n: a posici\u00f3n da punta da lingua no primeiro dos casos (o oclusivo sonoro escrito en AFI como [d]) at\u00f3pase debaixo dos incisivos superiores, mentres que no segundo \"d\" (o fricativo [\u00f0]) at\u00f3pase detr\u00e1s dos mesmos e xunto ao padal, co que permite a expulsi\u00f3n de aire polos costados da boca.\nEste \u00e9 un exemplo particular da alofon\u00eda das oclusivas sonoras ([b], [d] e [g]) coas fricativas ([\u03b2], [\u00f0] y [\u0263]) en galego, en que as variaci\u00f3ns no son -a\u00ednda que sexan tan grandes como as que existen entre outros fonos que si se opo\u00f1en fonoloxicamente- non alteran o significado da palabra en que est\u00e1n inseridas.\nOutro exemplo: as vogais p\u00f3dense nasalizar; \u00e9 dicir, pronunciar expulsando o aire asemade pola boca e o nariz no canto de s\u00f3 pola boca; sen que por iso representen un fonema distinto. Noutros idiomas, pola contra, estas diferenzas si poden estar reco\u00f1ecidas fonoloxicamente (como a que hai entre vogais orais e nasais no franc\u00e9s ou no guaran\u00ed).\nUn \u00faltimo exemplo: En chin\u00e9s mandar\u00edn, o [l] e o [r] (que corresponden aproximadamente aos sons de \"polo\" e \"poro\") son al\u00f3fonos (non provocan variaci\u00f3n no significado \u00f3 seren conmutados), mentres que o [r] se distingue de [\u0279] (\"poro\" / \"porro\"), en certas posici\u00f3ns que en galega hai alofon\u00eda."}
{"id": "23096", "revid": "17467", "url": "https://gl.wikipedia.org/wiki?curid=23096", "title": "Alofon\u00eda", "text": ""}
{"id": "23097", "revid": "1987", "url": "https://gl.wikipedia.org/wiki?curid=23097", "title": "Alfabeto Fon\u00e9tico Internacional", "text": "O Alfabeto Fon\u00e9tico Internacional (AFI, \"API\" en franc\u00e9s e \"IPA\" en ingl\u00e9s) \u00e9 un sistema de transcrici\u00f3n fon\u00e9tica, creado por ling\u00fcistas, \u00e9 dicir, un sistema de s\u00edmbolos e signos diacr\u00edticos que permite transcribir a lingua falada.\nO AFI pode ser utilizado para transcribir calquera lingua do mundo. \u00c9 o alfabeto fon\u00e9tico m\u00e1is empregado en todo o mundo (salvo nos Estados Unidos e as s\u00faas organizaci\u00f3ns, como o SIL International, onde se prefire o alfabeto fon\u00e9tico norteamericano).\nO AFI foi creado en Par\u00eds en 1886 pola Asociaci\u00f3n Fon\u00e9tica Internacional. O alfabeto tivo reformas en 1989, 1993 e 1996.\nDescrici\u00f3n.\nNel, cada letra representa un fonema (alg\u00fans d\u00edgrafos \u00fasanse para fonemas africados), ademais de servirse de diacr\u00edticos e outros s\u00edmbolos para anotar trazos suprasegmentais. O sistema descr\u00edbese e organiza segundo a fon\u00e9tica articulatoria.\nConsoantes infraglotais ou egresivas.\nAs consoantes egresivas son aquelas que se articulan exhalando aire desde os pulm\u00f3ns. Case t\u00f3dalas consoantes at\u00f3panse nesta categor\u00eda, ordenadas na seguinte t\u00e1boa de maneira que as columnas indican o lugar de articulaci\u00f3n, e as filas o modo de articulaci\u00f3n. As abreviaturas xrd e snr significan 'xorda' e 'sonora' respectivamente."}
{"id": "23101", "revid": "22570", "url": "https://gl.wikipedia.org/wiki?curid=23101", "title": "Antropolox\u00eda ling\u00fc\u00edstica", "text": "A antropolox\u00eda ling\u00fc\u00edstica \u00e9 unha disciplina da antropolox\u00eda que se ocupa do estudo do ser humano a trav\u00e9s da linguaxe coa que se comunica. Non debe ser confundida coa ling\u00fc\u00edstica antropol\u00f3xica que \u00e9 a disciplina ling\u00fc\u00edstica que estuda a linguaxe a partir das bases de co\u00f1ecemento da antropolox\u00eda."}
{"id": "23102", "revid": "25871", "url": "https://gl.wikipedia.org/wiki?curid=23102", "title": "Superlativo", "text": "Superlativo ent\u00e9ndese en ling\u00fc\u00edstica por \"aumentativo\", unha das posibilidades de gradaci\u00f3n que pode achegar o adxectivo e en concreto aquela que permite a esta clase de palabra atribu\u00edr unha calidade no seu m\u00e1is alto grao. Hai que distinguir dous tipos:\nSuperlativo absoluto e superlativo relativo.\nSuperlativo absoluto.\nO adxectivo atrib\u00fae a calidade no seu m\u00e1is alto grao, sen establecer comparaci\u00f3n ou relaci\u00f3n ningunha. Entre as posibilidades de que disp\u00f3n o galego para a gradaci\u00f3n absoluta, temos formas ou procedementos sint\u00e9ticos e anal\u00edticos.\nSuperlativo relativo.\nD\u00e1se a atribuci\u00f3n a un obxecto do grao m\u00e1is alto posible dunha calidade con respecto \u00f3s demais cos que se pode comparar: \"\u00c9 mais alto ca ti. \u00c9 m\u00e1is alto do que es ti. \u00c9 o m\u00e1is alto dos dous\"."}
{"id": "23103", "revid": "1505", "url": "https://gl.wikipedia.org/wiki?curid=23103", "title": "Aumentativo", "text": "Aumentativo \u00e9 a denominaci\u00f3n que reciben os sufixos alterativos que engaden \u00f3 significado das palabras un sema (un trazo de significado) que implica, segundo o nome \u00f3 que se lle engada, desmesurado tama\u00f1o, grande importancia, enormes dimensi\u00f3ns etc."}
{"id": "23106", "revid": "85894", "url": "https://gl.wikipedia.org/wiki?curid=23106", "title": "Agr\u00f3n, Ames", "text": "San Lourenzo de Agr\u00f3n \u00e9 unha parroquia que se localiza no oeste do concello coru\u00f1\u00e9s de Ames, na comarca de Santiago, cunha superficie de 7,24 Km\u00b2. Segundo o padr\u00f3n municipal (INE 2018) ten 380 habitantes (180 homes e 200 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 525 habitantes.\nEtimolox\u00eda.\nO termo Agr\u00f3n non ten unha orixe clara. Mart\u00ednez Lema propuxo a procedencia prerromana de \"okr + one\", de significado pouco claro, que vir\u00eda reforzada pola recorrencia das formas \"Ogrom\", \"Ogron\" e \"Ogrone\" no tombo de Toxos Outos. Por\u00e9n, xa na Idade Media (1390) aparece citado como \"Agr\u00f5\", o que levar\u00eda probablemente a unha resegmentaci\u00f3n ao interpretar ese \"a-\" inicial como artigo, e despois unha remasculinizaci\u00f3n a formas do s\u00e9culo XVI como \"San Loren\u00e7o de Gron\", \"San Loren\u00e7o d\u2019Ogron\", \"Sant Loren\u00e7o do Gron\" ou \"en o Gron\".."}
{"id": "23107", "revid": "85894", "url": "https://gl.wikipedia.org/wiki?curid=23107", "title": "Ameixenda, Ames", "text": "Santa Mar\u00eda de Ameixenda (\u00e1 espera da oficializaci\u00f3n da forma Santa Mar\u00eda da Ameixenda) \u00e9 unha parroquia que se localiza no nordeste do concello coru\u00f1\u00e9s de Ames, na comarca de Santiago. Ten unha superficie de 11,09\u00a0km\u00b2. Segundo o padr\u00f3n municipal (INE 2018 ten 329 habitantes (163 homes e 166 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 397 habitantes."}
{"id": "23108", "revid": "23204", "url": "https://gl.wikipedia.org/wiki?curid=23108", "title": "Ames, Ames", "text": "San Tom\u00e9 de Ames \u00e9 unha parroquia que se localiza no norte do concello coru\u00f1\u00e9s de Ames, na comarca de Santiago. Ten unha superficie de 16,43 km\u00b2. Segundo o padr\u00f3n municipal (INE 2018) ten 1.552 habitantes (766 homes e 786 mulleres) distribu\u00eddos en 18 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.459 habitantes.\nAmes na cultura popular.\nUn dos lugares desta parroquia \u00e9 Barouta, sobre a que corre esta cantiga:"}
{"id": "23109", "revid": "85894", "url": "https://gl.wikipedia.org/wiki?curid=23109", "title": "Bidu\u00eddo, Ames", "text": "Santa Mar\u00eda de Bidu\u00eddo \u00e9 unha parroquia que se localiza no sur do concello coru\u00f1\u00e9s de Ames, na comarca de Santiago. Ten unha superficie de 5,8\u00a0km\u00b2. Segundo o padr\u00f3n municipal (INE\u00a02018) ten 14.523 habitantes (6.900 homes e 7.623 mulleres). A parroquia ten 16 entidades de poboaci\u00f3n, sendo O Milladoiro a m\u00e1is habitada."}
{"id": "23110", "revid": "85894", "url": "https://gl.wikipedia.org/wiki?curid=23110", "title": "Bugallido, Ames", "text": "San Pedro de Bugallido \u00e9 unha parroquia que se localiza no sur do concello coru\u00f1\u00e9s de Ames, na comarca de Santiago. Ten unha superficie de 8,04\u00a0km\u00b2. Segundo o padr\u00f3n municipal (INE 2018) ten 1.542 habitantes (738 homes e 804 mulleres) distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.307 habitantes."}
{"id": "23111", "revid": "89787", "url": "https://gl.wikipedia.org/wiki?curid=23111", "title": "Covas, Ames", "text": "Santo Estevo de Covas \u00e9 unha parroquia que se localiza no centro do concello coru\u00f1\u00e9s de Ames, na comarca de Santiago. Ten unha superficie de 5,86\u00a0km\u00b2. Segundo o padr\u00f3n municipal (INE 2018) ten 965 habitantes (490 homes e 475 mulleres) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 650 habitantes.\nPatrimonio.\nPetr\u00f3glifo do Monte das Pedras ou Monte Castelo. Descubertos a principios do s\u00e9culo XX por \u00d3scar Lojo-Batalla Sampedro, d\u00e9ronse por destru\u00eddos pola acci\u00f3n dos canteiros, pero foron localizados en agosto de 2015 polo colectivo A Rula."}
{"id": "23112", "revid": "85894", "url": "https://gl.wikipedia.org/wiki?curid=23112", "title": "Lens, Ames", "text": "San Paio de Lens \u00e9 unha parroquia que se localiza no norte do concello coru\u00f1\u00e9s de Ames, na comarca de Santiago. Ten unha superficie de 1,64\u00a0km\u00b2. Segundo o padr\u00f3n municipal (INE 2018) ten 93 habitantes (44 homes e 49 mulleres)."}
{"id": "23113", "revid": "89787", "url": "https://gl.wikipedia.org/wiki?curid=23113", "title": "Orto\u00f1o, Ames", "text": "San Xo\u00e1n de Orto\u00f1o \u00e9 unha parroquia que se localiza no sur do concello coru\u00f1\u00e9s de Ames, na comarca de Santiago. Ten unha superficie de 9,03\u00a0km\u00b2. Segundo o padr\u00f3n municipal (INE 2018) ten 11.194 habitantes (5.401 homes e 5.793 mulleres) distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 3.826 habitantes. En boa medida, este gran n\u00famero de habitantes est\u00e1 marcado pola presenza de Bertamir\u00e1ns, unha vila que medrou moito nos \u00faltimos anos.\nFestas.\nAs festas patronais cel\u00e9branse os d\u00edas 24 (na honra de san Xo\u00e1n Bautista), 25 (Sant\u00edsimo Sacramento) e 26 de xu\u00f1o (santo Ant\u00f3n de Padua). Ademais cel\u00e9branse outras festas na honra da Virxe Peregrina (segundo domingo de agosto, na capela da confrar\u00eda da Peregrina de Bertamir\u00e1ns, santa Filomena (primeiro domingo de setembro) e a Virxe da Mercede (24 de setembro, na capela de Lapido)."}
{"id": "23114", "revid": "89787", "url": "https://gl.wikipedia.org/wiki?curid=23114", "title": "Pi\u00f1eiro, Ames", "text": "San Mamede de Pi\u00f1eiro (\u00e1 espera da oficializaci\u00f3n da forma Sanamede de Pi\u00f1eiro) \u00e9 unha parroquia que se localiza no norte do concello coru\u00f1\u00e9s de Ames, na comarca de Santiago. Segundo o padr\u00f3n municipal (INE 2018) ten 244 habitantes (119 homes e 125 mulleres) 35 menos ca en 2006 e 62 menos ca en 1999. Ten seis entidades de poboaci\u00f3n,\nXeograf\u00eda.\nEst\u00e9ndense sobre unha superficie de 6,14\u00a0km\u00b2. A parroquia \u00e9 lim\u00edtrofe coas de Ameixenda e Tapia. As aldeas son, de sur a norte: Covas, R\u00faa (ou Pi\u00f1eiro de Abaixo), San Mamede (ou Pi\u00f1eiro do Medio), Vilaverde, Fernande e Balindo.\nA parroquia est\u00e1 conectada con Santiago de Compostela mediante unha li\u00f1a de bus operada pola empresa Hermanos Ferr\u00edn.\nPatrimonio.\nA igrexa parroquial sit\u00faase en Pi\u00f1eiro do Medio e est\u00e1 consagrada a San Mamede."}
{"id": "23115", "revid": "5863", "url": "https://gl.wikipedia.org/wiki?curid=23115", "title": "Tapia, Ames", "text": "San Cristovo de Tapia \u00e9 unha parroquia que se localiza no norte do concello coru\u00f1\u00e9s de Ames, na comarca de Santiago. Ten unha superficie de 2,9\u00a0km\u00b2. Segundo o padr\u00f3n municipal (INE 2018) ten 120 habitantes (57 homes e 63 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 153 habitantes."}
{"id": "23116", "revid": "89787", "url": "https://gl.wikipedia.org/wiki?curid=23116", "title": "Trasmonte, Ames", "text": "Santa Mar\u00eda de Trasmonte \u00e9 unha parroquia que se localiza no oeste do concello coru\u00f1\u00e9s de Ames, na comarca de Santiago. Ten unha superficie de 5,8\u00a0km\u00b2. Segundo o padr\u00f3n municipal (INE 2018) ten 336 habitantes (157 homes e 179 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 480 habitantes."}
{"id": "23119", "revid": "1131", "url": "https://gl.wikipedia.org/wiki?curid=23119", "title": "Orde do Temple", "text": "A Orde do Temple ou Orde dos Templarios foi unha orde relixiosa militar, creada en 1118 na cidade de Xerusal\u00e9n, por nove cabaleiros de orixe francesa, cuxo nome completo era \"Orde dos Pobres Cabaleiros de Cristo e do Templo de Salom\u00f3n\". Nos s\u00e9culos seguintes volveuse nunha instituci\u00f3n de enorme poder pol\u00edtico, militar e econ\u00f3mico. A s\u00faa divisa era: \"Non nobis, Domine, non nobis, sed nomini Tuo da gloriam\", o que significa \u00abNon a n\u00f3s, Se\u00f1or, non a n\u00f3s, dade a gloria ao Voso nome\u00bb. Inicialmente as s\u00faas funci\u00f3ns limit\u00e1banse aos territorios cristi\u00e1ns conquistados na Terra Santa durante o movemento das Cruzadas, e visaban \u00e1 protecci\u00f3n dos peregrinos que se desprazaban aos lugares sagrados. Nas d\u00e9cadas seguintes, a Orde beneficiouse de inn\u00fameras doaz\u00f3ns de terra na Europa que lle permitiron estabelecer unha rede de influencias en todo o continente.\nOrixe do nome e lendas.\nOs templarios foron a primeira orde miliar, uns militares que se organizaban en confrar\u00eda non cun fin de bot\u00edn sen\u00f3n relixioso, de conquista dos Santos Lugares, que como tales deb\u00edan pertencer \u00e1 fe verdadeira, ou sexa a deles. Ao seren os primeiros monxes-guerreiros foi unha innovaci\u00f3n dos cruzados, xa que no pensamento relixioso un monxe non deb\u00eda nunca ensinar as mans con sangue e incluso estaba penado que matase a un inimigo, polo que os templarios foron criticados por cregos cristi\u00e1ns que v\u00edan na s\u00faa existencia un paradoxo non desexable na realidade, como o abade de Isaac da estrella, quen ironizaba sobre a existencia dun \"quinto evanxeo\" que permitir\u00eda a certa nova cabaler\u00eda estender a fe mediante o uso da forza, ou Walter Map. Para combater estas cr\u00edticas \u00e9ticas San Bernardo \"liber ad Milites Templi\", un tratado xustificativo que asociaba a estes monxes \"sanguinarios\" cos campi\u00f3ns veterotestamentarios que contaban coa axuda de Deus contra filisteos. Os templarios recibiron como \u00e1rea para a s\u00faa sede o territorio que corresponde ao Templo de Salom\u00f3n, en Xerusal\u00e9n, e de a\u00ed a orixe do nome da Orde.\nSegundo a lenda, eles ter\u00edan encontrado no territorio que recibiron documentos e tesouros que os tornaron poderosos.\nSegundo alg\u00fans, eles ficaron coa tutela do Santo Graal, o c\u00e1liz onde foi colectado o sangue de Xesucristo na cruz, e o mesmo que se usou na \u00faltima cea. Todos estes mitos xurdiron xa na Idade Moderna e serviron ao imaxinario burgu\u00e9s para atacar \u00e1 monarqu\u00eda.\nAscensi\u00f3n e ca\u00edda.\nA ascensi\u00f3n mete\u00f3rica dos Templarios levou \u00e1 s\u00faa propia ca\u00edda. Con medo do estado dentro do seu propio estado, o rei Filipe IV de Francia, con apoio do Papa Clemente V, planeou a destruci\u00f3n da Orde do Templo. En todo o seu territorio, os cabaleiros do Templo foron presos simultaneamente o 13 de outubro de 1307, un venres. Sometidos a tortura, a maior\u00eda admitiu pr\u00e1cticas consideradas herexes, como adorar un \u00eddolo chamado Baphomet, homosexualidade ou cuspir na cruz. O papa aprobou a s\u00faa extinci\u00f3n no Concilio de Viena de 1311-1312, execut\u00e1ndose a maior\u00eda dos cabaleiros da orde na fogueira, inclu\u00edndo o seu gran-mestre Jacques de Molay en 1314.\nO rei Filipe tentou tomar posesi\u00f3n dos tesouros dos templarios, mais cando os seus homes chegaron ao porto, a frota templaria xa partira misteriosamente con todos os tesouros, e xamais se encontrou. Os pos\u00edbeis destinos desa frota ser\u00edan Portugal, onde os templarios ser\u00edan protexidos; Inglaterra, onde se poder\u00edan refuxiar por alg\u00fan tempo, e Escocia onde tam\u00e9n se poder\u00edan refuxiar con bastante seguridade.\nHistoria dos templarios por territorios.\nCoroa de Arag\u00f3n.\nA orde comeza a s\u00faa implantaci\u00f3n na zona oriental da Pen\u00ednsula Ib\u00e9rica na d\u00e9cada de 1130. En 1131, o conde de Barcelona Ram\u00f3n Berenguer III pide a s\u00faa entrada na orde, e en 1134, o estamento de Afonso I de Arag\u00f3n c\u00e9delles o seu reino aos templarios, xunto a outras ordes como os hospitalarios ou a do Santo Sepulcro. Este testamento ser\u00eda revogado, e os nobres aragoneses, desconformes, entregaron a coroa a Ramiro II, a\u00ednda que fixeron numerosas concesi\u00f3ns, tanto de terras como de dereitos comerciais \u00e1s ordes para que renunciaran. Este rei buscar\u00eda a uni\u00f3n con Barcelona da que nacer\u00eda a Coroa de Arag\u00f3n.\nEsta coroa axi\u00f1a chegar\u00eda a un acordo cos templarios, para que colaboraran na Reconquista, favorec\u00e9ndoos con novas doaz\u00f3ns de terras, as\u00ed como con dereitos sobre as conquistas (un quinto das terras conquistadas, o d\u00e9cimo eclesi\u00e1stico, parte das parias cobradas aos reinos de taifas). Tam\u00e9n, segundo estas condici\u00f3ns, calquera paz ou tregua ter\u00eda que ser consentida polos templarios, e non s\u00f3 polo rei.\nComo en toda Europa, numerosas doaz\u00f3ns de pais que non pod\u00edan dar un t\u00edtulo nobiliario m\u00e1is que ao fillo m\u00e1is vello, e buscaban cargos eclesi\u00e1sticos, militares, cortes\u00e1ns ou en ordes relixiosas, enriqueceron \u00e1 orde.\nEn 1148, pola s\u00faa colaboraci\u00f3n nas conquistas do sur de Catalu\u00f1a, os templarios recibiron terras en Tortosa (da cal, tras comprar as partes do rei e os xenoveses, quedaron como se\u00f1ores) e de Lleida (onde se asentaron en Gardeny e Corbins). Tras unha resistencia que se prolongar\u00eda at\u00e9 1153, caeron as \u00faltimas prazas da rexi\u00f3n, recibindo os templarios Miravet, nunha importante situaci\u00f3n no r\u00edo Ebro.\nTras a derrota de Muret, que supuxo a perda do imperio transpirenaico aragon\u00e9s, os templarios convert\u00e9ronse en custodios do herdeiro \u00e1 coroa no castelo de Monz\u00f3n. Este, Xaime I o Conquistador, contar\u00eda con apoio templario nas s\u00faas campa\u00f1as en Mallorca (onde recibir\u00edan un terzo da cidade, as\u00ed como outras concesi\u00f3ns nela), e en Valencia (onde de novo recibiron un terzo da cidade).\nOs templarios mantiv\u00e9ronse fieis ao rei Pedro o Cerimonioso, mant\u00e9ndose do seu lado durante a excomu\u00f1\u00f3n que sufriu a ra\u00edz da s\u00faa loita contra Francia en Italia.\nOs templarios no reino de Castela e Le\u00f3n.\nAnte a invasi\u00f3n almohade, os templarios loitaron no ex\u00e9rcito cristi\u00e1n, vencendo xunto aos reinos de Castela, Navarra e Arag\u00f3n na batalla das Navas de Tolosa (1212).\nEn 1265, colaboraron na reconquista de Murcia, que se levantara en armas, recibindo en recompensa Jerez de los Caballeros e o castelo de Murcia.\nEn Portugal.\nA primeira doaz\u00f3n aos templarios f\u00edxoaa en marzo de 1128 Tareixa, condesa de Portugal en Braga ao templario Raimundo Bernardo o castelo de Soure con t\u00f3dalas s\u00faas rendas e as terras entre Co\u00edmbra e Leiria, estando presentes o rei Afonso VII e o Conde Fernando P\u00e9rez de Traba. Meses m\u00e1is tarde 19 nobres do condado portucalense encabezados pola ra\u00ed\u00f1a e o Conde de Traba fan diversas doaz\u00f3ns \u00e1 Orde.\nOs templarios en Galicia.\nA orde do temple tivo diversas terras no reino de Galicia, entre elas destaca as de Carballeda de Avia, A Coru\u00f1a, Coia, Vigo, Amoeiro, capela de San Amaro en A Arnoia, Gunt\u00edn, Palas de Rei, L\u00e1ncara, Pazos de Arenteiro etc., e varios hospitais ao longo do Cami\u00f1o de Santiago. Todos estes bens acabar\u00edan nas mans da Orde dos Hospitalarios trala \"ilegalizaci\u00f3n\" dos Templarios.\nPolonia.\nOs templarios non estiveron activos en Polonia at\u00e9 o s\u00e9culo XIII cando o pr\u00edncipe silesio Henryk Brodaty lles cedeu propiedades nas terras de O\u0142awy (Ole\u015bnica Ma\u0142a) e Letzen (Le\u015bnica). M\u00e1is tarde W\u0142adys\u0142aw Odonec doar\u00edalles My\u015blib\u00f3rz, Wielk\u0105 Wie\u015b, Chwarszczany e Wa\u0142cz. O pr\u00edncipe polaco Przemys\u0142aw II entregar\u00edalles Czaplinek. A orde chegar\u00eda a ter en Polonia polo menos doce komandorie (comendadores), que segundo alg\u00fans historiadores puideron ser at\u00e9 cincuenta. A pesar do distanciamento xeogr\u00e1fico coa Terra Santa e co Mediterr\u00e1neo, que era o centro da orde, chegar\u00eda a haber entre 150-200 cabaleiros en Polonia, de procedencia maioritariamente xerm\u00e1nica. O n\u00famero de cabaleiros polacos \u00e9 dif\u00edcil de estimar.\nInfluencias.\nDespois da aniquilaci\u00f3n dos Templarios na maior parte de Europa, a Orde continuou en Portugal, como Orde de Cristo (da cal Henrique, duque de Viseu foi gran-mestre), e en Escocia, a\u00ednda que sen nunca m\u00e1is alcanzar a importancia anterior. Por\u00e9n, a Orde de Cristo herdou todos os bens dos Templarios portugueses e desempe\u00f1ou un papel crucial nos Descubrimentos portugueses. No resto da pen\u00ednsula ib\u00e9rica os membros e terras da Orde pasaron a outras Ordes militares, sobre todo aos seus rivais da Orde dos Hospitalarios.\nSegundo alg\u00fans, en Escocia a orde gozou de liberdade suficiente para continuar as s\u00faas actividades sen incomodarse pola inquisici\u00f3n da Igrexa cat\u00f3lica, t\u00e9ndose mesturado con fraternidades mas\u00f3nicas, de onde se orixinou, segunda a lenda, a franco-masonar\u00eda, rito escoc\u00e9s.\nEn Portugal.\nOs Templarios entraron en Portugal a\u00ednda no tempo de Teresa de Le\u00f3n, que lles doou a poboaci\u00f3n mi\u00f1ota de Fonte Arcada, en 1127. Un ano despois, a vi\u00fava do conde Henrique entregoulles o Castelo de Soure baixo compromiso de colaboraren na conquista de terras aos mouros. En 1145 recibiron o Castelo de Longroiva e dous anos despois axudaron a Afonso Henriques na conquista de Santar\u00e9m e ficaron respons\u00e1beis do territorio entre o Mondego e o Texo, a montante de Santar\u00e9m.\nOs Templarios Portugueses a partir de 1160 ficaron con sede na cidade de Tomar, onde continuou a situarse a s\u00faa orde sucesora, a Orde de Cristo."}
{"id": "23122", "revid": "98629", "url": "https://gl.wikipedia.org/wiki?curid=23122", "title": "Parati", "text": "Parati \u00e9 unha cidade brasileira no litoral suroeste do estado do R\u00edo de Xaneiro, xunto \u00e1 divisa co estado de S\u00e3o Paulo.\nMoi antiga para os padr\u00f3ns da Am\u00e9rica do Sur, a cidade foi poboada entre os anos 1533 e 1560. En 1667 tornouse vila por un decreto do rei de Portugal. Serviu de porto para a exportaci\u00f3n do ouro producido en Minas Xerais ata ser substitu\u00edda nesa funci\u00f3n pola cidade do R\u00edo de Xaneiro.\nAs construci\u00f3ns preservadas do per\u00edodo colonial no seu centro hist\u00f3rico, ademais das s\u00faas praias e illas, atraen hoxe turistas do Brasil e do exterior, facendo do turismo unha das m\u00e1is importantes actividades econ\u00f3micas da cidade. Outras actividades econ\u00f3micas son a agricultura (cana de azucre, mandioca e banana) e a produci\u00f3n de augardente de cana.\nGran parte da exuberante vexetaci\u00f3n de \"mata atl\u00e1ntica\" da cidade est\u00e1 protexida no \"Parque Nacional da Serra da Bocaina\", que se estende ata a cidade de Cunha, no estado de Sao Paulo, a cal se liga por unha estrada precaria. Parati ligase coas cidades litorais do estado de S\u00e3o Paulo e coas cidades de Angra dos Reis e R\u00edo de Xaneiro pola estrada BR-101 (co\u00f1ecida como Rio-Santos), asfaltada dende 1973."}
{"id": "23123", "revid": "56817", "url": "https://gl.wikipedia.org/wiki?curid=23123", "title": "Gloria al bravo pueblo", "text": "Gloria al bravo pueblo \u00e9 o himno de Rep\u00fablica Bolivariana de Venezuela. Foi composta por (letra) Vicente Salias e (m\u00fasica) Juan Jos\u00e9 Landaeta arredor do ano 1810. Instaurouse baixo o mandato do presidente Antonio Guzm\u00e1n Blanco o 25 de maio de 1881.\nAutor\u00eda.\nSospeitase que a letra foi escrita por Andr\u00e9s Bello, e que a m\u00fasica foi composta por Lino Gallardo. Pero nunca se puido demostrar o veracidade disto.\nM\u00fasica e letra.\nCORO\nGloria al bravo pueblo \nque el yugo lanz\u00f3, \nla ley respetando \nla virtud y honor. \n\"(bis)\"\n\u00a1Abajo cadenas! \n\u00a1Abajo cadenas! \ngritaba el Se\u00f1or\ngritaba el Se\u00f1or\ny el pobre en su choza \nlibertad pidi\u00f3.\nA este santo nombre**\ntembl\u00f3 de pavor \n[el vil ego\u00edsmo, \nque otra vez triunf\u00f3.]**\n\"(bis)\"\nCORO\nGritemos con br\u00edo:\nGritemos con br\u00edo:\n\u00a1Muera la opresi\u00f3n!\n\u00a1Muera la opresi\u00f3n!\nCompatriotas fieles, \nla fuerza es la uni\u00f3n.\nY desde el Emp\u00edreo**\nel Supremo Autor, \n[un sublime aliento \nal pueblo infundi\u00f3.]**\n\"(bis)\"\nCORO\nUnida con lazos\nUnida con lazos\nque el Cielo form\u00f3,\nque el Cielo form\u00f3,\nla Am\u00e9rica toda \nexiste en naci\u00f3n.\nY si el despotismo**\nlevanta la voz, \n[\u00a1seguid el ejemplo \nque Caracas dio!]**.\n\"(bis)\"\nCORO\n\"** bis na repeticion\""}
{"id": "23124", "revid": "5863", "url": "https://gl.wikipedia.org/wiki?curid=23124", "title": "Aranga, Aranga", "text": "San Paio de Aranga \u00e9 unha parroquia que se localiza no centro-leste do concello coru\u00f1\u00e9s de Aranga na comarca de Betanzos. Segundo o IGE en 2018 ti\u00f1a 476 habitantes (250 homes e 226 mulleres) distribu\u00eddos en 31 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 643 habitantes.\nEclesiasticamente pertence \u00f3 arciprestado de Pruzos.\nXeograf\u00eda.\nA parroquia de Aranga ten unha superficie de 36,84 km\u00b2 e 31 n\u00facleos de poboaci\u00f3n.\nSituaci\u00f3n.\nEst\u00e1 situada no centro-leste do concello de Aranga, estend\u00e9ndose de norte a sueste do municipio, e no extremo sur do arciprestado de Pruzos.\nLimita \u00f3 norte coa parroquia de Ver\u00eds (do concello de Irixoa), \u00f3 nordeste coa de Camb\u00e1s, \u00f3 leste coa de Santa Mari\u00f1a de Lagostelle (Guitiriz), \u00f3 sur coa de Foxado (Curtis) e \u00f3 oeste coas de Muniferral e Vilarraso.\nHistoria.\nNa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta, os lugares de Carballo Torto, A Gra\u00f1a, Orosa e Santiso pasaron a formar parte da nova parroquia de Vilarraso. As\u00ed e todo, no censo de 1887 a\u00ednda aparec\u00edan inclu\u00eddos na parroquia de Aranga.\nDemograf\u00eda.\nNo \"Censo de Pecheros\" de 1528, a parroquia aparece con 114 pecheros \u2015os que te\u00f1en que pagar un tributo\u2015 mentres no censo de 1591 ten 161 veci\u00f1os, dos cales 153 son pecheros."}
{"id": "23125", "revid": "785", "url": "https://gl.wikipedia.org/wiki?curid=23125", "title": "Camb\u00e1s, Aranga", "text": "San Pedro de Camb\u00e1s \u00e9 unha parroquia que se localiza no nordeste do concello coru\u00f1\u00e9s de Aranga na comarca de Betanzos. Segundo o IGE en 2018 ti\u00f1a 401 habitantes (205 mulleres e 196 homes) distribu\u00eddos en 38 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 470 habitantes.\nEclesiasticamente pertence \u00f3 arciprestado de Pruzos.\nXeograf\u00eda.\nA parroquia de Camb\u00e1s ten unha superficie de 27,92 km\u00b2 e 38 n\u00facleos de poboaci\u00f3n.\nSituaci\u00f3n.\nEst\u00e1 situada no nordeste do concello de Aranga e no sur do arciprestado de Pruzos.\nLimita \u00f3 norte coa parroquia do Val de Xestoso (do concello de Monfero), \u00f3 noroeste coa de Ver\u00eds (Irixoa), \u00f3 suroeste e sur coa de Aranga e \u00f3 leste e nordeste coas dos Vilares, o Buriz e Labrada do concello de Guitiriz.\nEtnograf\u00eda.\nCamb\u00e1s na cultura popular.\nTam\u00e9n existen varias lendas sobre o personaxe hist\u00f3rico e mitol\u00f3xico de Rold\u00e1n. C\u00f3ntase que a gran pegada gravada no afloramento rochoso cabo da ermida de San Vitorio foi deixada por Rold\u00e1n ao baixar do cabalo naquel lugar sagrado. Outras versi\u00f3ns din que pisou no penedo e achancou, quer at\u00e9 a Pena Ferreira, monte afastado da parroquia, quer at\u00e9 Os Vilares (Guitiriz), onde haber\u00eda outra pegada semellante."}
{"id": "23126", "revid": "85894", "url": "https://gl.wikipedia.org/wiki?curid=23126", "title": "Fe\u00e1s, Aranga", "text": "San Pedro de Fe\u00e1s \u00e9 unha parroquia que se localiza no noroeste do concello coru\u00f1\u00e9s de Aranga na comarca de Betanzos. Segundo o IGE en 2018 ti\u00f1a 103 habitantes (57 homes e 46 mulleres) distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 124 habitantes.\nEclesiasticamente pertence \u00f3 arciprestado de Xanrozo.\nXeograf\u00eda.\nA parroquia de Fe\u00e1s ten unha superficie de 6,85 km\u00b2 e 13 n\u00facleos de poboaci\u00f3n.\nSituaci\u00f3n.\nEst\u00e1 situada no noroeste do concello de Aranga e no leste do arciprestado de Xanrozo.\nLimita \u00f3 norte coas parroquias de Coruxou, Chur\u00edo e Ver\u00eds (nun pequeno tramo) do concello de Irixoa; \u00f3 leste e sur coa de Muniferral e \u00f3 oeste coa de Santa Mar\u00eda de Ois do concello de Coir\u00f3s. No sur tam\u00e9n toca nun punto a parroquia de Fervenzas.\nOrograf\u00eda e hidrograf\u00eda.\nA parroquia limita polo norte co r\u00edo Mandeo, pero consta ademais co regato da Fonte e o de Mollap\u00e1n (ambos afluentes do primeiro).\nComo \u00e9 t\u00edpico desta zona de Galicia, o eucalipto e o pi\u00f1eiro son maioritarios, a\u00ednda que tam\u00e9n haxa grande presenza doutras \u00e1rbores.\nA parroquia consta dunha grande zona principal de pouca pendente \u00e9 dicir, bastante ch\u00e1, entre os lugares de Flores (limitando con Coir\u00f3s) e A Caropa (Iimitando con Muniferral, Aranga)\nCultura.\nTop\u00f3nimo.\n\"Fe\u00e1s\" \u00e9 un posible antrop\u00f3nimo prerromano que est\u00e1 ligado aos \"corzos\". A s\u00faa orixe ser\u00eda anterior ao s\u00e9culo III.\nPatrimonio.\nNesta parroquia, a car\u00f3n da N-VI, est\u00e1 un dos cinco touros de Osborne existentes en Galicia: valados publicitarios colocados \u00e1 beira das estradas por toda Espa\u00f1a na segunda metade do s\u00e9culo XX e declarados patrimonio cultural e art\u00edstico.\nEtnograf\u00eda.\nFestas e celebraci\u00f3ns.\nMoitas delas suceden ao longo do mes de agosto, a\u00ednda que tam\u00e9n se celebran d\u00edas concretos coma o Sama\u00edn, ou a Semana Santa. O patr\u00f3n da parroquia \u00e9 San Pedro a\u00ednda que tam\u00e9n se celebra o Rosario e, antigamente, o San Roque.\nAsociaci\u00f3ns.\nA SCRD O Cruceiro de Fe\u00e1s \u00e9 unha sociedade cultural, recreativa e deportiva que elabora numerosas celebraci\u00f3ns e festividades para as persoas asociadas (na maior\u00eda da propia parroquia).\nFe\u00e1s na tradici\u00f3n oral.\nEn 1976 o fil\u00f3logo Xos\u00e9 Lu\u00eds Couceiro P\u00e9rez publicou a s\u00faa tese de licenciatura, un estudo dialectol\u00f3xico titulado \"El habla de Fe\u00e1s\"\nAlg\u00fans refr\u00e1ns que o citan son:"}
{"id": "23127", "revid": "5863", "url": "https://gl.wikipedia.org/wiki?curid=23127", "title": "Muniferral, Aranga", "text": "San Cristovo de Muniferral \u00e9 unha parroquia que se localiza no noroeste do concello coru\u00f1\u00e9s de Aranga na comarca de Betanzos. Segundo o IGE en 2018 ti\u00f1a 271 habitantes (143 homes e 128 mulleres) distribu\u00eddos en 23 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 389 habitantes.\nEclesiasticamente pertence \u00f3 arciprestado de Xanrozo.\nXeograf\u00eda.\nA parroquia de Muniferral ten unha superficie de 13,74 km\u00b2 e 23 n\u00facleos de poboaci\u00f3n.\nSituaci\u00f3n.\nEst\u00e1 situada no noroeste do concello de Aranga e no leste do arciprestado de Xanrozo.\nLimita \u00f3 norte coa parroquia de Ver\u00eds (do concello de Irixoa), \u00f3 leste coa de Aranga, \u00f3 sur coa de Vilarraso, \u00f3 suroeste coa de Fervenzas e \u00f3 oeste coa de Fe\u00e1s.\nHistoria.\nNa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta, os lugares da Carballeira, Os Carneiros, A Casanova, A Castellana, Castrob\u00f3, Os Ferreiros, Santiso (de baixo), Solm\u00e9, Vilarraso e Vilour\u00eds pasaron a formar parte da nova parroquia de Vilarraso.\nDemograf\u00eda.\nNo \"Censo de Pecheros\" de 1528, a parroquia ten 34 pecheros \u2015os que te\u00f1en que pagar un tributo\u2015 mentres no censo de 1591 aparece (xunto con Fe\u00e1s) con 61 veci\u00f1os, dos cales 59 son pecheros. No \"Censo do Sal\" de 1631 aparece o couto de Muniferral con 60 veci\u00f1os."}
{"id": "23128", "revid": "785", "url": "https://gl.wikipedia.org/wiki?curid=23128", "title": "San Vicente de Fervenzas, Aranga", "text": "San Vicente de Fervenzas \u00e9 unha parroquia que se localiza no ooeste do concello coru\u00f1\u00e9s de Aranga na comarca de Betanzos. Segundo o IGE en 2018 ti\u00f1a 222 habitantes (110 mulleres e 112 homes) distribu\u00eddos en 24 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 293 habitantes.\nEclesiasticamente pertence \u00f3 arciprestado de Xanrozo.\nXeograf\u00eda.\nA parroquia de Fervenzas ten unha superficie de 13,91\u00a0km\u00b2 e 24 n\u00facleos de poboaci\u00f3n.\nSituaci\u00f3n.\nEst\u00e1 situada no oeste do concello de Aranga e no leste do arciprestado de Xanrozo.\nLimita \u00f3 norte coas parroquias de Santa Mar\u00eda de Ois (do concello de Coir\u00f3s) e Muniferral, tocando tam\u00e9n nun punto a de Fe\u00e1s, \u00f3 leste coa de Vilarraso, \u00f3 sur e oeste coa de Rodeiro (Oza-Cesuras) e \u00f3 noroeste nun pequeno tramo coa de Bandoxa (Oza-Cesuras).\nCultura.\nToponimia.\n\"Fervenzas\" \u00e9 un top\u00f3nimo latino que debe o seu nome \u00e1s fervenzas que se forman o longo do r\u00edo de Vexo.\nPatrimonio.\nExisten tres castros reco\u00f1ecidos, O Vall\u00f3, Casarellos, e o m\u00e1is importante o das Cotorras, onde hai un pequeno petr\u00f3glifo. Atop\u00e1ronse numerosos obxectos prehist\u00f3ricos, como un mu\u00ed\u00f1o de man nas proximidades da m\u00e1moa da Calzada de Mato, datado entre o 2500 e o 2000 a. C, as\u00ed como o primeiro entrelazado castrexo co\u00f1ecido da provincia da Coru\u00f1a no muro da cabeceira da igrexa parroquial. Tam\u00e9n se acharon d\u00faas aras romanas adicadas a X\u00fapiter, conservadas no Museo das Mari\u00f1as: a primeira en 1967 baixo o altar da mesma igrexa de San Vicente e a segunda en 2023 nunha casa das inmediaci\u00f3ns do propio templo. Escritos antigos sit\u00faan no Monte do Gato un castelo no s\u00e9culo XII, a torre de Teodomiro, cuxos restos foron identificados en 2021 onda o l\u00edmite parroquial."}
{"id": "23130", "revid": "785", "url": "https://gl.wikipedia.org/wiki?curid=23130", "title": "Vilarraso, Aranga", "text": "San Lourenzo de Vilarraso \u00e9 unha parroquia que se localiza no sur do concello coru\u00f1\u00e9s de Aranga na comarca de Betanzos. Segundo o IGE en 2018 ti\u00f1a 421 habitantes (219 homes e 202 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 525 habitantes.\nEclesiasticamente pertence \u00f3 arciprestado de Sobrado, sendo a \u00fanica parroquia do concello neste arciprestado.\nXeograf\u00eda.\nA parroquia de Vilarraso ten unha superficie de 20,8\u00a0km\u00b2 e 11 n\u00facleos de poboaci\u00f3n.\nSituaci\u00f3n.\nEst\u00e1 situada no sur do concello de Aranga e no extremo norte do arciprestado de Sobrado.\nLimita \u00f3 norte coa parroquia de Muniferral; \u00f3 oeste coas de Fervenzas e Rodeiro (do concello de Oza-Cesuras); \u00f3 leste coa de Aranga; e \u00f3 sur coas de Fisteus, Curtis e Foxado do concello de Curtis.\nEst\u00e1 comunicada pola N-VI e pola AC-231, que inicia o seu percorrido na propia N-VI no lugar da Castellana en direcci\u00f3n Teixeiro (Curtis) e Sobrado. A A-9 atravesa a parroquia, existindo un acceso moi pr\u00f3ximo na contigua parroquia de Muniferral.\nNo extremo sueste pasa un pequeno tramo de v\u00eda f\u00e9rrea da li\u00f1a A Coru\u00f1a-Palencia onde est\u00e1 situado o apeadoiro de Aranga, actualmente sen funcionamento, nos lugares do Apeadeiro de Orosa e do Apeadeiro (este \u00faltimo na parroquia de Aranga).\nHistoria.\nA parroquia naceu coa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta. Eclesiasticamente foi formada por 19 lugares procedentes de 4 parroquias, 3 arciprestados e 2 concellos:\nPor\u00e9n, a parroquia civil unicamente se formou cos lugares pertencentes \u00f3 concello de Aranga. De feito, no censo de 1887, Vilarraso aparec\u00eda composta s\u00f3 cos lugares procedentes da parroquia de Muniferral e a\u00ednda non inclu\u00eda os de Aranga.\nEn 1942 houbo novas mudanzas eclesi\u00e1sticas, perdendo a fregues\u00eda o lugar de Penas do Porto, o cal foi incorporado \u00e1 parroquia de Curtis, igual c\u00f3s lugares de Campos, Cencasas, Couceiros, A Lagoa e Porto da parroquia de Fisteus (Curtis).\nCultura.\nTop\u00f3nimo.\nO top\u00f3nimo \"Vilarraso\" \u00e9 un top\u00f3nimo latino que fai referencia \u00e1 orograf\u00eda, que \u00e9 a dun lugar ou vila situado nun terreo chan ou raso.\nPatrimonio.\nPatrimonio arqueol\u00f3xico.\nNa parroquia at\u00f3panse xacementos de varias \u00e9pocas. Est\u00e1n identificados os seguintes:"}
{"id": "23131", "revid": "97040", "url": "https://gl.wikipedia.org/wiki?curid=23131", "title": "Concellos galegofalantes de Asturias, Castela e Le\u00f3n e Estremadura", "text": "Hai un total de 50 concellos f\u00f3ra de Galicia que, total ou parcialmente, te\u00f1en o galego como lingua propia; \u00e9 dicir, nos que tradicionalmente se v\u00e9n falando galego dende o xurdimento das linguas romances. Deles, 19 est\u00e1n en Asturias, 28 en Castela e Le\u00f3n e 3 en Estremadura.\nEstremadura: Valverde, As Ellas e San Martinho..\nValverde, As Ellas e San Martinho."}
{"id": "23132", "revid": "98629", "url": "https://gl.wikipedia.org/wiki?curid=23132", "title": "Orientales, la Patria o la tumba", "text": "Orientales, la Patria o la tumba \u00e9 o himno nacional do Uruguai e o m\u00e1is longo en termos de duraci\u00f3n (arredor de 6 minutos).\nA letra \u00e9 obra de Francisco Acu\u00f1a de Figueroa, que tam\u00e9n \u00e9 autor da letra do himno de Paraguai \"Paraguayos, Rep\u00fablica o Muerte\".\nLetra.\nVersi\u00f3n abreviada.\nOrientales la Patria o la Tumba!\nLibertad o con gloria morir! (BIS)\nEs el voto que el alma pronuncia,\nY que heroicos sabremos cumplir! (BIS)\nLibertad, libertad Orientales!\nEse grito a la Patria salv\u00f3\nQue a sus bravos en fieras batallas\nDe entusiasmo sublime inflam\u00f3.\nDe este don sacrosanto la gloria \nMerecimos tiramos temblad!\n\u00a1Tiranos temblad! (BIS)\nLibertad en la lid clamaremos,\nY muriendo, tambi\u00e9n libertad! (BIS)\nTambi\u00e9n libertad! (BIS)\n(Repite primeira estrofa) \nVersi\u00f3n completa.\nOrientales la Patria o la Tumba!\nLibertad o con gloria morir!\nEs el voto que el alma pronuncia,\nY que heroicos sabremos cumplir!\nLibertad, libertad Orientales!\nEse grito a la Patria salv\u00f3\nQue a sus bravos en fieras batallas\nDe entusiasmo sublime inflam\u00f3.\nDe este don sacrosanto la gloria \nMerecimos tiramos temblad!\nLibertad en la lid clamaremos,\nY muriendo, tambi\u00e9n libertad!\nDominado la Iberia dos mundos\nOstentaba su altivo poder,\nY a sus plantas cautivo yac\u00eda\nEl Oriente sin nombre ni ser;\nMas, repente sus hierros trozando\nAnte el dogma que Mayo inspir\u00f3,\nEntre libres, d\u00e9spotas fieros,\nUn abismo sin puente se vio.\nSu trozada cadena por armas,\nPor escudo su pecho en la lid,\nDe su arrojo soberbio temblaron\nLos feudales campeones del Cid:\nEn los valles, monta\u00f1as y selvas\nSe acometen con muda altivez,\nRetumbando con fiero estampido\nLas cavernas y el cielo a la vez.\nEl estruendo que en torno resuena\nDe Atahualpa la tumba se abri\u00f3,\nY batiendo sa\u00f1udo las palmas\nSu esqueleto, venganza! grit\u00f3:\nLos patriotas el eco grandioso\nSe electrizan en fuego marcial,\nY en su ense\u00f1a m\u00e1s vivo relumbra\nDe los Incas el Dios inmortal.\nLargo tiempo, con varia fortuna,\nBatallaron liberto, y se\u00f1or,\nDisputando la tierra sangrienta\nPalmo a palmo con ciego furor.\nLa justicia, por \u00faltimo, vence\nDome\u00f1ando las iras de un Rey;\nY ante el mundo la Patria indomable\nInaugura su ense\u00f1a, y su rey.\nOrientales, mirad la bandera,\nDe hero\u00edsmo fulgente crisol;\nNuestras lanzas defienden su brillo,\nNadie insulte la imagen del sol!\nDe los fueros civiles el goce\nSostengamos; y el c\u00f3digo fiel\nVeneremos inmune y glorioso\nComo el arca sagrada Israel.\nPorque fuese m\u00e1s alta tu gloria,\nY brillasen tu precio y poder,\nTres diademas, ho Patria, se vieron\nTu dominio gozar, y perder.\nLibertad, libertad adorada,\nMucho cuestas tesoro sin par!\nPero valen tus goces divinos\nEsa sangre que riega tu altar\nSi a los pueblos un b\u00e1rbaro agita,\nRemoviendo su extinto furor,\nFratricida discordia evitemos,\nDiez mil tumbas recuerdan su horror!\nTempestades el Cielo fulmina,\nmaldiciones desciendan sobre \u00e9l,\nY los libres adoren triunfante\nde las leyes el rico joyel.\nDe laureles ornada brillando\nLa Amazona soberbia del Sud,\nEn su escudo de bronce reflejan \nFortaleza, justicia y virtud.\nNi enemigos le humillan la frente,\nNi opresores le imponen el pie:\nQue en angustias sell\u00f3 su constancia \nY en bautismo de sangre su fe.\nFestejando la gloria, y el d\u00eda\nDe la nueva Rep\u00fablica el Sol,\nCon vislumbres de p\u00farpura y oro,\nEngalana su hermoso arrebol.\nDel Olimpo la b\u00f3veda augusta\nResplandece, y un ser divinal\nCon estrellas escribe en los cielos,\nDulce Patria, tu nombre inmortal.\nDe las leyes el Numen juremos\nIgualdad, patriotismo y uni\u00f3n,\nInmolando en sus aras divinas\nCiegos odios, y negra ambici\u00f3n.\nY hallar\u00e1n los que fieros insulten\nLa grandeza del Pueblo Oriental,\nSi enemigos, la lanza de Marte\nSi tiranos, de Bruto el pu\u00f1al\nCORO\nOrientales la patria o a tumba!\nLibertad \u00f3 con gloria morir!\nEs el voto que el alma pronuncia.\nY que heroicos sabremos cumplir!"}
{"id": "23133", "revid": "89787", "url": "https://gl.wikipedia.org/wiki?curid=23133", "title": "Peso uruguaio", "text": "O peso uruguaio \u00e9 a moeda de curso legal do Uruguai. O seu c\u00f3digo segundo a norma ISO 4217 \u00e9 UYU.\nEn decembro de 2005 ti\u00f1a as seguintes equivalencias:"}
{"id": "23134", "revid": "745", "url": "https://gl.wikipedia.org/wiki?curid=23134", "title": "Metafon\u00eda nominal", "text": ""}
{"id": "23135", "revid": "61897", "url": "https://gl.wikipedia.org/wiki?curid=23135", "title": "\u00d4 Canada", "text": "\u00d4 Canada \u00e9 o himno nacional do Canad\u00e1. A m\u00fasica foi composta por Calixa Lavall\u00e9e, e o texto orixinal en franc\u00e9s foi escrito por Sir Adolphe-Basile Routhier. O texto oficial ingl\u00e9s esta baseado nun poema de Robert Stanley Weir.\nLetra.\nLetra orixinal.\nA versi\u00f3n primitiva foi a canci\u00f3n patri\u00f3tica dos franceses canadenses en 1880.\nLetra en ingl\u00e9s.\nEsta \u00e9 a versi\u00f3n do poema adaptado ao ingl\u00e9s que lle deu a versi\u00f3n en ingl\u00e9s do himno nacional oficial."}
{"id": "23136", "revid": "98629", "url": "https://gl.wikipedia.org/wiki?curid=23136", "title": "Dinast\u00eda Omeia", "text": "A Dinast\u00eda omeia (\u00c1rabe \u0628\u0646\u0648 \u0623\u0645\u064a\u0629 ban\u016b umayya / \u0627\u0644\u0623\u0645\u0648\u064a\u0648\u0646 al-umawiyy\u016bn); Persa \u0627\u0645\u0648\u06cc\u0627\u0646 (Omaviy\u00e2n), turco, Emevi) foi unha gran dinast\u00eda \u00e1rabe que reinou en todo o mundo musulm\u00e1n instaurando o califato Omeia na \u00e9poca do Califato de Damasco (661-750). Logo, tralo seu derrocamento e exterminio, a mans da dinast\u00eda Abb\u00e1sida, estableceron o seu dominio na Pen\u00ednsula Ib\u00e9rica cun dos \u00faltimos descendentes da dinast\u00eda, Abderram\u00e1n I (Abd ar-Rahman I), este instaurou un d\u00e9bil emirato que se foi afianzando ata constitu\u00edrse coma un califato independente, o Califato de C\u00f3rdoba (756-1031).\nOrixe.\nA Dinast\u00eda Omeia ou Dinast\u00eda Umaiad foi a primeira dinast\u00eda de califas do profeta Mahoma (c\u00f3mpre citar que se di que, a pesar de todo, non estaban emparentados co profeta); pertenc\u00edan tam\u00e9n a unha tribo da Meca, os Curaixitas. A primeira dinast\u00eda reinou de 661 a 750. Ironicamente, o clan curaixita de onde xurdiron os Omeias ter\u00eda sido, no pasado, inimigo do propio Mahoma. Eran sunitas e estaban enemistados, sobre todo, cos xi\u00edtas.\nO nome da dinast\u00eda d\u00e9bese \u00e1s s\u00faas orixes. Eran os descendentes de Omeia, un \u00e1rabe musulm\u00e1n do clan de Mahoma. Este estivo casado, por d\u00faas veces, con fillas de Mahoma. A\u00ed era onde os Omeias sustentaban a orixe lex\u00edtima do seu poder (ademais de venceren na guerra civil polo Califato).\nDise que ti\u00f1an que lexitimar o seu poder debido a que no momento da instauraci\u00f3n do Califato Omeia, \u00e9 dicir, despois da susodita guerra civil, exist\u00edan uns criterios (m\u00e1is ben xurdiron nese intre) ou requisitos para poder ser califa.\nOs criterios que se deb\u00edan ter en conta eran os seguintes (todo isto dende perspectiva do pensamento sunita).\nEsplendor.\nDespois de rematar con diversas loitas internas provocadas pola ansia de poder dalg\u00fans dos seus inimigos, os omeias, a partir do califa Abd al-Malik (685-705), que foi o \u00faltimo que tivo que sufocar grandes asaltos \u00f3 poder, outorg\u00e1ronlle \u00f3 poder califal o respecto que lle correspond\u00eda (o califa ti\u00f1a poder relixioso ademais do pol\u00edtico). E ent\u00f3n, unha vez que o clima pol\u00edtico estaba algo m\u00e1is calmo, a forza dos omeias no Califato acadou cotas nunca logradas antes.\nCrise: Exterminio en Damasco.\nA aparici\u00f3n de grandes revoltas nas rexi\u00f3ns m\u00e1is afastadas do Califato, a fin do asedio sobre Constantinopla en 718, a derrota fronte \u00f3s bizantinos en Akroinon (740), as derrotas (demasiado mitificadas) en Covadonga, 722 e en Tours, 732 e outros tristes sucesos para o Califato marcaron o comezo da fin.\nFin que planificaron os abasides, xi\u00edtas (que se opu\u00f1an \u00f3s califas omeias alegando que non hai parentesco entre Mahoma e os Omeias). Durante o califato de Marwan II, esta oposici\u00f3n chegou \u00f3 seu punto culminante coa rebeli\u00f3n do \"imam\" Ibrahim na cidade de Kufah (actual Iraq), e na provincia de Khoras\u00e1n, (en Persia, actual Ir\u00e1n). A revolta acadou alg\u00fans \u00e9xitos considerables, pero finalmente Ibrahim foi capturado e morreu (ou foi asasinado) na prisi\u00f3n en 747. Continuou a loita o seu irm\u00e1n Abdallah, co\u00f1ecido coma Abu al-'Abbas as-Saffah quen, despois dunha vitoria decisiva no r\u00edo Gran Zab en 750, aplastou os Omeias e foi proclamado califa, pondo fin \u00f3 dominio dos Omeias e matando a toda a s\u00faa familia, ag\u00e1s o neto de Hisham, Abd ar-Rahman I (ou Abderram\u00e1n I) (756-788) que escapou ata al-\u00c1ndalus polo norte de \u00c1frica e fundando o Emirato de C\u00f3rdoba (756). Logo, o seu descendente Abderram\u00e1n III, no 929, autoproclamar\u00edase califa en C\u00f3rdoba e creou as\u00ed o Califato de C\u00f3rdoba, independente de Bagdad (capital nese momento).\nNovo Esplendor en C\u00f3rdoba.\n No ano 756, Abderram\u00e1n I chega a C\u00f3rdoba e instaura unha dinast\u00eda que gobernar\u00e1 al-\u00c1ndalus ata 1031. No 773 Abderram\u00e1n I establece o emirato de C\u00f3rdoba independiz\u00e1ndose pol\u00edtica e administrativamente do islam, a\u00ednda que mantivo, c\u00f3 mesmo, unha unidade espiritual e moral. Pese a todo, o verdadeiro organizador do emirato independente foi Abderram\u00e1n II, que delegou os poderes en mans dos visires. A islamizaci\u00f3n foi moi r\u00e1pida, o n\u00famero de moz\u00e1rabes (cristi\u00e1ns en territorio musulm\u00e1n) reduciuse considerablemente.\nNo 912, ascende \u00f3 trono Abderram\u00e1n III no intre no que a decadencia pol\u00edtica do emirato era un feito. Tentando rematar coas sublevaci\u00f3ns e conflitos, procl\u00e1mase califa en 929 dando paso \u00f3 califato de C\u00f3rdoba.\nRebeli\u00f3ns.\nAntes da chegada de Abd ar-Rahman (756), concretamente entre os anos 714 e 756, al-\u00c1ndalus recolleu inmigrantes \u00e1rabes, sirios e, moit\u00edsimos, b\u00e9rberes, que recibiron trato desigual, o que provocou moitos disturbios sociais, sobre todo entre eles. Poucas veces entre \u00e1rabes, xa que a maior\u00eda viv\u00edan tranquilamente dos impostos da poboaci\u00f3n sometida, alleos a moitos problemas das capas baixas da sociedade.\nPaso do emirato a califato.\nO Califato de C\u00f3rdoba (929-1031)\nNo ano 929, o emir Abderram\u00e1n III (912-961) decidiu proclamarse Califa, cargo no que que conflu\u00edan o poder pol\u00edtico e o relixioso. Al-\u00c1ndalus xa era completamente independente de Bagdad.\nO Califa resid\u00eda no alc\u00e1zar de C\u00f3rdoba, situado xunto \u00e1 gran mesquita. Uns anos despois da s\u00faa autoproclamaci\u00f3n coma Califa, Abderram\u00e1n III ordenou constru\u00edr, \u00f3 oeste da capital, a impresionante cidade-palacio de Medina Azahara, convertida en residencia califal e no centro do poder pol\u00edtico de Al-Andalus.\nEsta \u00e9 a etapa pol\u00edtica de maior esplendor, na Pen\u00ednsula Ib\u00e9rica, da presenza isl\u00e1mica, a\u00ednda que a mesma durar\u00e1 pouco tempo xa que, na pr\u00e1ctica, o seu apoxeo termina no 1010. Oficialmente, o califato continuou existindo ata o 1031, ano no que o califato foi abolido dando paso \u00e1 fragmentaci\u00f3n do estado omeia que se transformou en diversos reinos co\u00f1ecidos coma reinos de Taifas.\nAlmanzor: o terror dos cristi\u00e1ns.\nAbi Amir Muhammad, Torrox, M\u00e1laga 940 - Medinaceli, Soria 1002. Co\u00f1ecido coma Almanzor, \u0627\u0644\u0645\u0646\u0635\u0648\u0631 \u0628\u0627\u0644\u0644\u0647 (al-Mans\u016br bi-l-ll\u0101h, \"o vitorioso con Deus\"), foi un l\u00edder militar e pol\u00edtico do Califato de C\u00f3rdoba.\nAlmanzor Chegou a dominar o Califato de C\u00f3rdoba, durante a s\u00faa rexencia do Califa Hisham II (981-1002), e ser o terror dos ex\u00e9rcitos cristi\u00e1ns. L\u00edder cruel, forte e carism\u00e1tico. Foi moi importante na expansi\u00f3n cara ao norte da pen\u00ednsula, norte de \u00c1frica e Francia, chegando a facer que al-\u00c1ndalus acadase unha das s\u00faas maiores expansi\u00f3ns, en Galiza, concretamente en Santiago, queimou o templo prerrom\u00e1nico dedicado a Santiago, respectando o seu sepulcro, facendo as\u00ed que perdurase o Cami\u00f1o de Santiago. E tam\u00e9n roubou as camp\u00e1s da catedral e obrigou aos cativos cristi\u00e1ns a levar as camp\u00e1s da catedral e as s\u00faas portas at\u00e9 C\u00f3rdoba.\nMorreu o pouco de quedar cego nunha batalla. Antes de morrer nomeou sucesor o seu fillo Abd al-Malik, o que xerou unha guerra interna entre os sucesores de Hisham II e os de Almanzor.\nNa serra de Gredos, o seu pico m\u00e1is alto ch\u00e1mase Pico Almanzor ou Pico do moro Almanzor.\nO mando de Almanzor tanto militar coma politicamente foi moi importante para o Califato de C\u00f3rdoba.\nCrise definitiva e desaparici\u00f3n.\nTrala morte de Almanzor e do seu fillo Al-Muz\u00e1far, o califa viuse obrigado a abandonar o seu retiro palaciano durante un per\u00edodo confuso (dende 1008), no cal foi varias veces deposto e reposto no Trono, no medio de loitas polo poder entre os nobres cordobeses. \u00c9 probable que morrera asasinado nunha daquelas intrigas; dende ent\u00f3n, debilitado o poder central, comezaron a escindirse do califato os chamados reinos de Taifas, reduc\u00edndose paulatinamente o territorio que controlaron os \u00faltimos califas: Suleim\u00e1n, Hisham II, Abd ar-Rahman IV, Abd ar-Rahman V, Muhammad III e Hisham III (deposto en 1031 e falecido en Lleida en 1036).\nReinos taifas.\nO termo taifa, no contexto da historia de al-\u00c1ndalus, ref\u00edrese a un principado musulm\u00e1n independente, un emirato ou pequeno reino existente no al-\u00c1ndalus, no tramo final deste.\nOs omeias.\nUmaiades sahaba.\nLista dos compa\u00f1eiros de Mahoma (ou sahaba) que pertenc\u00edan \u00f3 clan Omeia:\nUmaiades taba'een.\nLista dos Taba'een (xeraci\u00f3n que seguiu \u00f3s Sahaba) que pertenceron \u00f3 clan Omeia:\nArte e cultura.\n A arte cultura omeia nace na Meca e Medina, avanza posteriormente ata Damasco, para continuar a s\u00faa expansi\u00f3n polo Mediterr\u00e1neo e o Norte de \u00c1frica, e chega no s\u00e9culo VIII \u00e1 Pen\u00ednsula Ib\u00e9rica.\nO desenvolvemento da arte isl\u00e1mica dende o s\u00e9culo VII \u00f3 XVIII div\u00eddese en tres per\u00edodos. O primeiro, per\u00edodo de formaci\u00f3n, coincide aproximadamente co califato Omeia de Damasco. (661-750) A pesar de que a arte isl\u00e1mica destaca tam\u00e9n na pintura, no t\u00e9xtil, nos manuscritos etc. A s\u00faa achega m\u00e1is importante v\u00e9n dada pola arquitectura, os omeias non ser\u00e1n unha excepci\u00f3n.\nNo tocante \u00e1 cultura, cabe destacar a Escola de tradutores de Toledo. Lugar onde sabios musulm\u00e1ns, cristi\u00e1ns e xudeus traduc\u00edan ao lat\u00edn, as obras filos\u00f3ficas e cient\u00edficas \u00e1rabes e gregas.\nArquitectura.\nMesquitas.\nNa arquitectura omeia cabe destacar un tipo de edificio, a mesquita. Ti\u00f1an que estar dirixidas cara \u00e1 Meca, isto fac\u00edase mediante o muro da quibla, onde o fieis mandan as s\u00faas oraci\u00f3ns. Difer\u00e9ncianse do resto dos muros pola presenza do mihrab, similar o altar cristi\u00e1n pero sen o seu contido simb\u00f3lico. Algunhas mesquitas pod\u00edanse ampliar sucesivamente, este \u00e9 o caso da de C\u00f3rdoba, por exemplo.\nPatio: as mesquitas mantiveron a concepci\u00f3n primitiva do rezo \u00f3 aire libre, nun patio rodeado de soportais que proporcionaban sombra \u00f3s fieis. Por iso, a sala de oraci\u00f3n permaneceu coma un espazo aberto \u00f3 patio ou \"sahn\", que seguiu sendo un elemento importante do conxunto, moitas veces con igual ou maior superficie que a zona cuberta. Ademais, no patio adoitaban aparecer dous elementos caracter\u00edsticos: a fonte para as abluci\u00f3ns (sabial) e a torre para chamar \u00e1 oraci\u00f3n, o alminar ou minarete.\nMinarete: nos primeiros tempos non exist\u00eda o alminar, de modo que os fieis reun\u00edanse para orar sen necesidade dunha chamada previa. Logo, debido \u00f3 aumento da congregaci\u00f3n, acabouse institu\u00edndo a chamada dun muec\u00edn, a viva voz, dende a cuberta m\u00e1is alta do edificio. A Gran Mesquita Omeia de Damasco \u00e9 o primeiro exemplo que presenta unha torre ou minarete, situada nunha das esquinas do patio, para realizar esta funci\u00f3n.\nOutro elemento importante na arquitectura omeia \u00e9 o arco apuntado.\nCiencias.\nA ciencia \u00e1rabe (per\u00edodo Omeia) tivo grandes cient\u00edficos e pensadores coma:\nEstes e outros pensadores e cient\u00edficos, achegaron \u00f3 sistema de numeraci\u00f3n, \u00f3 n\u00famero cero, \u00e1 trigonometr\u00eda e \u00e1 \u00e1lxebra. As\u00ed coma moi importantes avances na agricultura, medicina, bot\u00e1nica, xeograf\u00eda, astronom\u00eda, f\u00edsica e qu\u00edmica. Moitas das achegas, nas que se incl\u00fae alg\u00fans das citadas, coma o sistema de numeraci\u00f3n, ou outras coma o xadrez, son simples adaptaci\u00f3ns ou mellorias de modelos anteriores ou de importaci\u00f3ns doutras culturas e/ou civilizaci\u00f3ns.\nO campo onde se rexistra unha contribuci\u00f3n m\u00e1is notable e significativa son as matem\u00e1ticas, pero non ser\u00eda ata 1950 cando se lle reco\u00f1ecer\u00eda a importancia que merecen as matem\u00e1ticas \u00e1rabes medievais, ata antes consider\u00e1base que simplemente copiaban e traduc\u00edan os antigos gregos. Iso era falso, a\u00ednda as\u00ed, compre mencionar que recibiron moitas influencias de diversos sitios, onde ocupan vital importancia os chineses e os gregos.\nO legado de al-\u00c1ndalus.\nArte e arquitectura.\nEn Espa\u00f1a hai (ou houbo) edificios da \u00e9poca de al-\u00c1ndalus e mostras da arte isl\u00e1mica, baixo o dominio dos omeias, tales coma:\nCiencia e letras.\nMentres o resto de Europa permanec\u00eda na idade escura do co\u00f1ecemento, al-\u00c1ndalus florec\u00eda. A cidade de C\u00f3rdoba era un dos centros culturais m\u00e1is importantes do Imperio Isl\u00e1mico cl\u00e1sico, o outro foi Bagdad.\nNa cidade de C\u00f3rdoba hab\u00eda 70 bibliotecas, destacando a de al-Hakam II, conti\u00f1a, entre outros, os tesouros da antig\u00fcidade greco-latina, e achegas orixinais de pensadores coma Averroes, Ibn Gabirol, Abenalsid, Abenalarif, Abrahan ben Meir ibn Ezra etc.\nE noutros sitios, coma Toledo, destacaremos a escola de tradutores.\nO que deixaron na pen\u00ednsula.\nEntre infinidade de melloras, importaci\u00f3ns e innovaci\u00f3ns dest\u00e1canse:"}
{"id": "23137", "revid": "709", "url": "https://gl.wikipedia.org/wiki?curid=23137", "title": "Omeia", "text": ""}
{"id": "23138", "revid": "408", "url": "https://gl.wikipedia.org/wiki?curid=23138", "title": "Linguas romances", "text": ""}
{"id": "23139", "revid": "23204", "url": "https://gl.wikipedia.org/wiki?curid=23139", "title": "Pacto de Varsovia", "text": "O Pacto de Varsovia ou Tratado de Varsovia foi unha alianza militar dos pa\u00edses do bloque sovi\u00e9tico de Europa do Leste coma un intento para organizarse en contra da ameaza que percib\u00edan da OTAN, establecida en 1949, pero especificamente incitado pola integraci\u00f3n dunha remilitarizada Alema\u00f1a Occidental dentro da OTAN coa ratificaci\u00f3n dos Acordos de Par\u00eds polas naci\u00f3ns de occidente.\nHistoria e caracter\u00edsticas.\nO tratado foi establecido por Nikita Khrushchev o 14 de maio de 1955. Oficialmente denominado Tratado da Amizade, Colaboraci\u00f3n e Asistencia Mutua. Foi firmado pola Uni\u00f3n Sovi\u00e9tica, Albania, Bulgaria, Roman\u00eda, Alema\u00f1a do Leste, Hungr\u00eda, Polonia e Checoslovaquia.\nTodos os pa\u00edses comunistas de Europa do leste, ag\u00e1s Iugoslavia, asinaron o tratado. Os membros do Pacto de Varsovia acordaron a defensa mutua se alg\u00fan dos membros fose atacado.\nA\u00ednda que o pacto ti\u00f1a o nome da capital polaca Varsovia, na pr\u00e1ctica, a Uni\u00f3n Sovi\u00e9tica ti\u00f1a practicamente o control da alianza, tanto pol\u00edtico coma militar. O pacto finalizou o 31 de marzo de 1991 e foi oficialmente disolto nunha reuni\u00f3n en Praga o 1 de xullo dese ano.\nAlbania retirouse da alianza en 1961 coma resultado da separaci\u00f3n sino-sovi\u00e9tica na que o r\u00e9xime estalinista de li\u00f1a dura apoiou \u00e1 Rep\u00fablica Popular da China."}
{"id": "23150", "revid": "98629", "url": "https://gl.wikipedia.org/wiki?curid=23150", "title": "Paul Feyerabend", "text": "Paul Karl Feyerabend, nado en Viena o 13 de xaneiro de 1924 e finado en Z\u00faric o 11 de febreiro de 1994, foi un fil\u00f3sofo da ciencia que ao longo da s\u00faa vida experimentou unha evoluci\u00f3n constante (popperiano, antirracionalista, empirista, antiempirista, antipositivista, relativista...), sempre cun alto grao de anarquismo e criterio cr\u00edtico.\nNos seus ensaios utilizou unha linguaxe clara e expresivo que influ\u00edse no lector, afast\u00e1ndose da linguaxe fr\u00eda e as\u00e9ptica que \u00e9 unha das limitaci\u00f3ns que, segundo Feyerabend, sofre un cient\u00edfico. Emprega constantes citas de fil\u00f3sofos marxistas (Lenin, Mao Zedong, Rosa Luxemburg...). Escribiu cunha paix\u00f3n dif\u00edcil de atopar en ning\u00fan outro fil\u00f3sofo da ciencia. Por iso as cr\u00edticas negativas iniciais que recibiu o seu libro \"Contra o m\u00e9todo\" cust\u00e1ronlle, como narra na s\u00faa autobiograf\u00eda (\"Matando o tempo\"), unha fonda depresi\u00f3n.\nBiograf\u00eda.\nParticipou na segunda guerra mundial no ex\u00e9rcito alem\u00e1n. Ao finalizar esta comezou estudos de canto, escenograf\u00eda, historia e sociolox\u00eda, mais pronto dirixiu o seu interese cara \u00e1 f\u00edsica. Publicou o seu primeiro artigo, que versaba sobre a ilustraci\u00f3n na f\u00edsica moderna, no que se amosaba fondamente positivista, na li\u00f1a do C\u00edrculo de Viena. Doutorouse en 1951 e recibiu unha bolsa dun ano para estudar con Ludwig Wittgenstein, pero este morreu antes da chegada de Feyerabend ao Reino Unido, polo que escolleu a Karl Popper como supervisor, na London School of Economics. Ao acabar a bolsa regresou a Viena, onde traduciu ao alem\u00e1n \"A sociedade aberta e os seus inimigos\", de Popper. En 1955 trasladouse \u00e1 Universidade de Bristol. PublicOU diversos artIGOS nos que se detectan claras influencias do racionalismo popperiano.\nEn 1959 nacionalizouse estadounidense. Comezou a escribir artigos nos que fac\u00eda unha revisi\u00f3n cr\u00edtica do empirismo. Introduciu na s\u00faa filosof\u00eda o concepto de inconmensurabilidade (a\u00ednda que o termo en si foi fixado posteriormente), que tam\u00e9n atopamos en Wittgenstein e Kuhn, para referirse a teor\u00edas cient\u00edficas disxuntas, \u00e9 dicir, aquelas cuxos universos conceptuais son totalmente incompatibles e intraducibles entre si.\nCara a finais dos 60 os seus artigos comezan a revelar o seu xiro cara a unha especie de pluralismo te\u00f3rico segundo o cal o mellor mecanismo para o progreso pasa por introducir o maior n\u00famero posible de hip\u00f3teses alternativas, tal como publicou nun longo artigo en 1970 (\"Contra o m\u00e9todo\"). Feyerabend planeou con Imre Lakatos, amigo seu, unha colaboraci\u00f3n en forma dun libro de debate que se chamar\u00eda \"For and against method\" (A favor e contra o m\u00e9todo). A\u00ednda que a morte de Lakatos acabou co proxecto conxunto, Feyerabend publicou a s\u00faa parte como o seu primeiro libro baixo o t\u00edtulo \"Contra o m\u00e9todo\" (1975).\nNos seus seguintes libros \"Ciencia nunha sociedade aberta\" (1978), \"Ciencia como unha arte\" (1987) e \"Adeus \u00e1 raz\u00f3n\" (1987), puntualizou e desenvolveu a s\u00faa epistemolox\u00eda. Estes significaron un claro apoio ao relativismo, chegando a afirmar que en realidade a ciencia sofre cambios, pero non progreso. Morreu a consecuencia dun tumor cerebral para o que non exist\u00eda tratamento eficaz. Enfrontado \u00e1 terrible circunstancia da enfermidade que o levou \u00e1 tumba, optou pola medicina tradicional, non pola maxia ou outro sistema de crenzas que, segundo el, ser\u00eda tan v\u00e1lido como un apoiado pola ciencia. A s\u00faa autobiograf\u00eda \"Matando o tempo\" publicou a t\u00edtulo p\u00f3stumo en 1995.\nFilosof\u00eda.\nPrimeira \u00e9poca.\nOs primeiros escritos amosan unha clara influencia popperiana. Afirmaba que a funci\u00f3n da epistemolox\u00eda non era describir como act\u00faan os cient\u00edficos, sen\u00f3n como deber\u00edan actuar. A s\u00faa epistemolox\u00eda era totalmente metodol\u00f3xica, sen ningunha preocupaci\u00f3n metaf\u00edsica. Defendeu a multiplicaci\u00f3n de teor\u00edas como o mellor cami\u00f1o para o progreso.\nContra o m\u00e9todo (1975).\n\"Contra o m\u00e9todo\" \u00e9 unha cr\u00edtica da l\u00f3xica do m\u00e9todo cient\u00edfico racionalista, apoiada nun estudo detallado de episodios clave da historia da ciencia. Concl\u00fae que a investigaci\u00f3n hist\u00f3rica contrad\u00ed que haxa un m\u00e9todo con principios inalterables, que non existe unha regra que non se rompeu, o que indica que a infracci\u00f3n non \u00e9 accidental sen\u00f3n necesaria para o avance da ciencia. Feyerabend denuncia que, malia iso, hai un esforzo continuo para encerrar o proceso cient\u00edfico dentro dos l\u00edmites do racionalismo, de maneira que un especialista acaba sendo unha persoa sometida voluntariamente a unha serie de restrici\u00f3ns no seu xeito de pensar, de actuar e, ata, de expresarse. A educaci\u00f3n cient\u00edfica conc\u00edbese hoxe como unha simplificaci\u00f3n da racionalidade que se consegue mediante a simplificaci\u00f3n das persoas que participan na ciencia.\nUnha parte esencial de todas as teor\u00edas de induci\u00f3n \u00e9 a regra que di que os feitos miden o \u00e9xito dunha teor\u00eda. Feyerabend suxire proceder indutivamente, pero tam\u00e9n contraindutivamente, \u00e9 dicir, introducindo hip\u00f3teses inconsistentes con teor\u00edas, ou con feitos ben establecidos. Xustifica a contrainduci\u00f3n dicindo que hai teor\u00edas nas que a informaci\u00f3n necesaria para contrastalas s\u00f3 ser\u00eda patente \u00e1 luz doutras teor\u00edas contraditorias coa primeira. A historia da ciencia proporciona exemplos da contrainduci\u00f3n en acci\u00f3n. Por exemplo, Galileo tivo que recorrer \u00e1 contrainduci\u00f3n para falsear os razoamentos cos que os f\u00edsicos aristot\u00e9licos negaban o movemento da Terra. Xa que logo o uso da contrainduci\u00f3n ser\u00eda, simplemente, aproveitarse dun xeito consciente da propia forma de ser da ciencia.\nFeyerabend afirmaba que ningunha teor\u00eda ser\u00eda nunca consistente con todos os feitos relevantes. Por exemplo, unha teor\u00eda da gravitaci\u00f3n da entidade da de Newton tivo desde o principio serias dificultades de desviaci\u00f3ns cuantitativas cos feitos observados. Isto non impediu que fora a dominante durante s\u00e9culos e se considerase un modelo de teor\u00eda cient\u00edfica. Nestes casos, no canto de desbotar a teor\u00eda polo seu desacordo cos feitos rec\u00f3rrese a unha aproximaci\u00f3n ou ben inv\u00e9ntase unha hip\u00f3tese (\"unha hip\u00f3tese \"ad hoc\"\", di Feyerabend) que cubra a inconsistencia. A actitude habitual na filosof\u00eda da ciencia \u00e9 desprezar estas hip\u00f3teses \"ad hoc\" por ir contra o m\u00e9todo racionalista. Con todo, segundo Feyerabend, \u00e9 un feito que tales hip\u00f3teses son abundantes no corpo da ciencia. Tam\u00e9n Lakatos, un dos principais seguidores de Popper, opina que calquera nova teor\u00eda que se propo\u00f1a para substitu\u00edr a unha teor\u00eda refutada, no fondo non \u00e9 m\u00e1is que (e non poder\u00eda ser doutro xeito) unha teor\u00eda \"ad hoc\".\nA ciencia nunha sociedade libre (1978).\nContin\u00faa coa s\u00faa an\u00e1lise da ciencia e do m\u00e9todo que esta utiliza, criticando o status m\u00edtico que acadou na sociedade occidental como a mellor forma de adquirir co\u00f1ecemento. A \u00faltima parte do libro \u00e9 unha autodefensa fronte \u00e1 p\u00e9sima acolleita que tivo \"Contra o m\u00e9todo\", onde acusa aos cr\u00edticos de non telo entendido.\nAdeus \u00e1 raz\u00f3n (1987).\nFeyerabend ap\u00f3iase en Soren Kierkegaard e en diversos fil\u00f3sofos rom\u00e1nticos e existencialistas para negar a racionalidade do mundo, ou m\u00e1is ben a existencia dunha Raz\u00f3n abstracta dominante. A ciencia \u00e9 como a arte no senso de que non hai un \"progreso\" nin unha \"verdade\" sen\u00f3n simples cambios de estilo.\nProclama as virtudes do pluralismo cultural. As ideas occidentais non son as mellores nin tampouco o ideal ao que debe aspirar a humanidade. As\u00ed mesmo, advirte que non se poden desprezar como in\u00fatiles sistemas de crenzas como a astrolox\u00eda ou a medicina alternativa, aos que atrib\u00fae un status equiparable ao da ciencia.\nArtigos dos 80.\nDurante esta d\u00e9cada publicou un gran n\u00famero de artigos. Neles opina que a Raz\u00f3n e a Ciencia desprazaron as crenzas previas por un simple xogo de poderes, non por ga\u00f1ar ningunha argumentaci\u00f3n.\nA ciencia \u00e9 en realidade unha aglomeraci\u00f3n de ideas, non un conxunto unificado. Incl\u00fae gran cantidade de compo\u00f1entes que proceden de disciplinas non cient\u00edficas que son parte vital do proceso, e en realidade non hai raz\u00f3n para supo\u00f1er que o mundo pos\u00fae unha soa natureza. Pola contra, pres\u00e9ntasenos profundamente plural."}
{"id": "23152", "revid": "323", "url": "https://gl.wikipedia.org/wiki?curid=23152", "title": "C m\u00e1is m\u00e1is", "text": ""}
{"id": "23154", "revid": "1131", "url": "https://gl.wikipedia.org/wiki?curid=23154", "title": "Ares, Ares", "text": "San Xos\u00e9 de Ares \u00e9 unha parroquia que se localiza na parte central do concello de Ares. Segundo o padr\u00f3n municipal de 2018 ti\u00f1a 4.385 habitantes (2.199 mulleres e 2.186 homes) distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 2007 cando ti\u00f1a 4.127 habitantes.\nAres na cultura popular.\n\"En Ares non te pares, en Redes non te quedes e en Caamouco para pouco.\""}
{"id": "23155", "revid": "1131", "url": "https://gl.wikipedia.org/wiki?curid=23155", "title": "Cerv\u00e1s, Ares", "text": "San Pedro de Cerv\u00e1s \u00e9 unha parroquia que se localiza no oeste do concello de Ares. Segundo o Instituto Galego de Estat\u00edstica do ano 2007 ti\u00f1a 608 habitantes (319 mulleres e 289 homes) distribu\u00eddos en 38 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 582 habitantes.\nPatrimonio.\nTanto a igrexa parroquial de San Pedro, do s\u00e9culo XII, como a ermida da Nosa Se\u00f1ora da Merc\u00e9 de Chanteiro foron restauradas na d\u00e9cada de 1940, cando foi sacerdote da parroquia Antonio Rodr\u00edguez Fraiz."}
{"id": "23156", "revid": "5863", "url": "https://gl.wikipedia.org/wiki?curid=23156", "title": "Arment\u00f3n, Arteixo", "text": "San Pedro de Arment\u00f3n \u00e9 unha parroquia que se localiza no sur do concello de Arteixo na comarca da Coru\u00f1a. Segundo o IGE de 2016 ti\u00f1a 424 habitantes (190 homes e 224 mulleres) distribu\u00eddos en 16 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 429 habitantes.\nFestas.\nNa parroquia de Arment\u00f3n cel\u00e9branse d\u00faas festas parroquiais: o 29 de xu\u00f1o cel\u00e9brase a festa patronal de San Pedro de Arment\u00f3n, con comida e m\u00fasica ao car\u00f3n da igrexa parroquial, e o primeiro s\u00e1bado de agosto cel\u00e9brase a Romar\u00eda dos Remedios."}
{"id": "23158", "revid": "5863", "url": "https://gl.wikipedia.org/wiki?curid=23158", "title": "Arteixo, Arteixo", "text": "Santiago de Arteixo \u00e9 unha parroquia que se localiza no centro do concello de Arteixo na comarca da Coru\u00f1a. Segundo o IGE en 2016 ti\u00f1a 12.772 habitantes (6.341 homes e 6.431 mulleres) distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 6.941 habitantes.\nFestas.\nO 25 de xullo cel\u00e9branse as festas patronais do Ap\u00f3stolo Santiago.\nNa terceira fin de semana de setembro cel\u00e9brase a Festa Hist\u00f3rica de Arteixo, ambientada a comezos do s\u00e9culo XX.\nEn abril cel\u00e9brase no Centro C\u00edvico Cultural o concurso de m\u00fasica tradicional organizado pola asociaci\u00f3n xuvenil Xiradella.\nA \u00faltima fin de semana de maio real\u00edzase a Festa das Flores; antes ti\u00f1a lugar en zonas privadas e agora real\u00edzase polas r\u00faas e v\u00edas de Arteixo."}
{"id": "23159", "revid": "5863", "url": "https://gl.wikipedia.org/wiki?curid=23159", "title": "Barra\u00f1\u00e1n, Arteixo", "text": "San Xi\u00e1n de Barra\u00f1\u00e1n \u00e9 unha parroquia que se localiza no oeste do concello de Arteixo na comarca da Coru\u00f1a. Segundo o IGE en 2016 ti\u00f1a 324 habitantes (161 homes e 163 mulleres) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 308 habitantes.\nFestas.\nNa parroquia de Barra\u00f1\u00e1n a festa patronal \u00e9 o San Xi\u00e1n, o 7 de xaneiro. Tam\u00e9n se celebra O Sacramento o segundo domingo de xullo."}
{"id": "23160", "revid": "5863", "url": "https://gl.wikipedia.org/wiki?curid=23160", "title": "Cham\u00edn, Arteixo", "text": "Santaia de Cham\u00edn \u00e9 unha parroquia que se localiza no oeste do concello de Arteixo na comarca da Coru\u00f1a. Segundo o IGE en 2016 ti\u00f1a 442 habitantes (224 mulleres e 218 homes) distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 458 habitantes.\nPatrimonio.\nNo Campamento Costeiro do Reiro realiz\u00e1ronse escavaci\u00f3ns que deron a co\u00f1ecer unha comunidade mesol\u00edtica (10 000 - 5000 a. C.). O sitio presenta unha ampla dispersi\u00f3n de materiais, sobre todo industria l\u00edtica en cuarzo e cristal de rocha. Tam\u00e9n hai alg\u00fans restos org\u00e1nicos (cervos, xabar\u00eds ou v\u00e9rtebras de peixes...).\nDa Idade de Ferro \u00e9 o castro do Pet\u00f3n. A igrexa de Santaia de Cham\u00edn \u00e9 de estilo rom\u00e1nico.\nFestas.\nAs festas patronais cel\u00e9branse o 10 de decembro en Santaia. Amais cel\u00e9brase o San Brais en febreiro e o San Xo\u00e1n o 24 de xu\u00f1o."}
{"id": "23161", "revid": "85894", "url": "https://gl.wikipedia.org/wiki?curid=23161", "title": "La\u00f1as, Arteixo", "text": "Santa Mari\u00f1a de La\u00f1as \u00e9 unha parroquia que se localiza no centro do concello de Arteixo na comarca da Coru\u00f1a. Segundo o IGE en 2016 ti\u00f1a 406 habitantes (207 mulleres e 199 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 473 habitantes."}
{"id": "23162", "revid": "85894", "url": "https://gl.wikipedia.org/wiki?curid=23162", "title": "Lar\u00edn, Arteixo", "text": "Santo Estevo de Lar\u00edn \u00e9 unha parroquia que se localiza no sur do concello de Arteixo na comarca da Coru\u00f1a. Segundo o IGE en 2016 ti\u00f1a 537 habitantes (258 homes e 279 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 610 habitantes.\nFestas.\nA festa patronal \u00e9 Santo Estevo, o 26 de decembro. Tam\u00e9n se festexa o San Roque, o 24 de agosto."}
{"id": "23163", "revid": "85894", "url": "https://gl.wikipedia.org/wiki?curid=23163", "title": "Loureda, Arteixo", "text": "Santa Mar\u00eda de Loureda \u00e9 unha parroquia que se localiza no leste do concello de Arteixo na comarca da Coru\u00f1a. Segundo o IGE en 2016 ti\u00f1a 1612 habitantes (794 homes e 818 mulleres), 401 m\u00e1is ca en 1999. Ten 19 entidades de poboaci\u00f3n.\nFestas.\nA festa patronal de Loureda \u00e9 a Nosa Se\u00f1ora, o 15 de agosto. No mes de xu\u00f1o tam\u00e9n se celebra o Corpus e, o d\u00eda 13, Santo Ant\u00f3n. O 16 de xullo fest\u00e9xase a Virxe do Carme.\nGastronom\u00eda.\nEn 1921 Ux\u00edo Carr\u00e9 Aldao fala en \"El Ideal Gallego\" da elaboraci\u00f3n dun tipo de pan grande e de forma piramidal chamado Arteixana que se fac\u00eda con broa e que se condimentaba e vend\u00eda no lugar do Foxo. A tradici\u00f3n de produci\u00f3n de pan contin\u00faa hoxe, e desde 1975, no lugar de Mins, coa elaboraci\u00f3n de moletes e bolas cocidos en forno de le\u00f1a.\nTradici\u00f3ns.\nO historiador arteix\u00e1n Xabier Maceiras documentou a existencia do xogo tradicional chamado Os paquetes, que se iniciou na desaparecida taberna Casa Trigo do Foxo e que se contin\u00faa celebrando hoxe no Igrexario."}
{"id": "23164", "revid": "22570", "url": "https://gl.wikipedia.org/wiki?curid=23164", "title": "Monteagudo, Arteixo", "text": "San Tom\u00e9 de Monteagudo \u00e9 unha parroquia que se localiza no oeste do concello de Arteixo na comarca da Coru\u00f1a. Segundo o IGE en 2016 ti\u00f1a 353 habitantes (184 mulleres e 169 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 429 habitantes.\nFestas.\nA festa patronal de Monteagudo \u00e9 San Tom\u00e9, o 21 de decembro.\nAmais cel\u00e9brase Santa Luc\u00eda, o 13 de decembro."}
{"id": "23165", "revid": "5863", "url": "https://gl.wikipedia.org/wiki?curid=23165", "title": "Mor\u00e1s, Arteixo", "text": "Santo Estevo de Mor\u00e1s \u00e9 unha parroquia que se localiza no leste do concello de Arteixo na comarca da Coru\u00f1a. Segundo o IGE en 2016 ti\u00f1a 1.187 habitantes (602 homes e 585 mulleres) distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.024 habitantes.\nFestas.\nA festa patronal \u00e9 Santo Estevo, o 26 de decembro.\nAmais, na parroquia de Mor\u00e1s fest\u00e9xanse o Esp\u00edrito Santo (14 semanas despois do Entroido), o San Xo\u00e1n (24 de xu\u00f1o), San Paio (1\u00ba domingo de xullo) e o San Roque na \u00faltima semana de agosto."}
{"id": "23166", "revid": "5312", "url": "https://gl.wikipedia.org/wiki?curid=23166", "title": "Oseiro, Arteixo", "text": "San Tirso de Oseiro \u00e9 unha parroquia que se localiza no norte do concello de Arteixo na comarca da Coru\u00f1a. Segundo o IGE de 2016 ti\u00f1a 5.283 habitantes (2.681 homes e 2.602 mulleres) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 3.792 habitantes.\nEn 1965 creouse o Pol\u00edgono Industrial de Sab\u00f3n.\nFestas.\nA festa patronal \u00e9 San Tirso, o 28 de xaneiro.\nTam\u00e9n se celebran a Candeloria e o San Brais no mes de febreiro e a Virxe da Luz a 2\u00aa fin de semana do mes de xullo."}
{"id": "23168", "revid": "12452", "url": "https://gl.wikipedia.org/wiki?curid=23168", "title": "Orde dos Templarios", "text": ""}
{"id": "23169", "revid": "15490", "url": "https://gl.wikipedia.org/wiki?curid=23169", "title": "Cruzada", "text": "Cruzada pode referirse a:"}
{"id": "23170", "revid": "85894", "url": "https://gl.wikipedia.org/wiki?curid=23170", "title": "Pastoriza, Arteixo", "text": "Santa Mar\u00eda de Pastoriza \u00e9 unha parroquia que se localiza no norte do concello de Arteixo na comarca da Coru\u00f1a. Segundo o INE en 2016 ti\u00f1a 7.215 habitantes (3.634 homes e 3.581 mulleres), o que sup\u00f3n un aumento en relaci\u00f3n ao ano 1999 cando ti\u00f1a 5.206 habitantes.\nFestas.\nNos lugares de Meicende, Borroa e Nosti\u00e1n cel\u00e9brase San Xos\u00e9 Obreiro o 1\u00ba de maio. O 15 de agosto fest\u00e9xase a Nosa Se\u00f1ora en Pastoriza e polo San Miguel, no mes de setembro, faise unha romar\u00eda no mesmo lugar."}
{"id": "23171", "revid": "25871", "url": "https://gl.wikipedia.org/wiki?curid=23171", "title": "Sorrizo, Arteixo", "text": "San Pedro de Sorrizo \u00e9 unha parroquia que se localiza no oeste do concello de Arteixo na comarca da Coru\u00f1a. Segundo o IGE en 2016 ti\u00f1a 202 habitantes (106 mulleres e 96 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 221 habitantes.\nFestas.\nA festa patronal \u00e9 San Pedro, o 29 de xu\u00f1o. Tam\u00e9n se celebran a Virxe do Carme (16 de xullo), a romar\u00eda de San Mamede (7 de agosto) e a Virxe de F\u00e1tima (13 de outubro)."}
{"id": "23172", "revid": "5863", "url": "https://gl.wikipedia.org/wiki?curid=23172", "title": "Suevos, Arteixo", "text": "San Marti\u00f1o de Suevos \u00e9 unha parroquia que se localiza no norte do concello de Arteixo na comarca da Coru\u00f1a. Segundo o IGE en 2016 ti\u00f1a 482 habitantes (250 homes e 232 mulleres) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 577 habitantes.\nFestas.\nA festa patronal \u00e9 o San Marti\u00f1o o 11 de novembro. O 1\u00ba domingo de agosto cel\u00e9branse as Festas do Ver\u00e1n. Tam\u00e9n se festexa, no mes de marzo, San Gregorio."}
{"id": "23174", "revid": "22570", "url": "https://gl.wikipedia.org/wiki?curid=23174", "title": "Arz\u00faa, Arz\u00faa", "text": "Santiago de Arz\u00faa \u00e9 unha parroquia que se localiza no centro do concello coru\u00f1\u00e9s de Arz\u00faa na comarca de Arz\u00faa. Segundo o IGE en 2013 ti\u00f1a 2.728 habitantes (1.339 mulleres e 1.389 homes) distribu\u00eddos en 5 entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.364 habitantes."}
{"id": "23175", "revid": "22570", "url": "https://gl.wikipedia.org/wiki?curid=23175", "title": "Santa Mar\u00eda de Arz\u00faa, Arz\u00faa", "text": "Santa Mar\u00eda de Arz\u00faa \u00e9 unha parroquia que se localiza no centro do concello de Arz\u00faa na comarca de Arz\u00faa. Segundo o IGE en 2013 ti\u00f1a 345 habitantes (178 mulleres e 167 homes) distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 334 habitantes."}
{"id": "23176", "revid": "22570", "url": "https://gl.wikipedia.org/wiki?curid=23176", "title": "Boente, Arz\u00faa", "text": "Boente \u00e9 unha parroquia que se localiza no leste do concello coru\u00f1\u00e9s de Arz\u00faa na comarca de Arz\u00faa. De acordo ao IGE en 2013 ti\u00f1a 132 habitantes (70 mulleres e 62 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 178 habitantes."}
{"id": "23177", "revid": "22570", "url": "https://gl.wikipedia.org/wiki?curid=23177", "title": "Brandeso, Arz\u00faa", "text": "San Lourenzo de Brandeso \u00e9 unha parroquia que se localiza no sur do concello de Arz\u00faa na comarca de Arz\u00faa. Segundo o IGE de 2011 ti\u00f1a 124 habitantes (59 mulleres e 65 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 156 habitantes.\nPatrimonio.\n\u00c9 tradici\u00f3n que as augas da fonte de Brandeso, noutrora moi nomeadas, son curativas, estando indicadas para enfermidades da pel e \u00falceras cr\u00f3nicas ."}
{"id": "23178", "revid": "6379346", "url": "https://gl.wikipedia.org/wiki?curid=23178", "title": "Branz\u00e1, Arz\u00faa", "text": "Santa Locaia de Branz\u00e1 \u00e9 unha parroquia que se localiza no sur do concello de Arz\u00faa na comarca de Arz\u00faa. Segundo o padr\u00f3n municipal de 2018 ti\u00f1a 140 habitantes (68 homes e 72 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 194 habitantes."}
{"id": "23179", "revid": "22570", "url": "https://gl.wikipedia.org/wiki?curid=23179", "title": "Burres, Arz\u00faa", "text": "San Vicenzo de Burres \u00e9 unha parroquia que se localiza no oeste do concello de Arz\u00faa na comarca de Arz\u00faa. Segundo o IGE en 2013 ti\u00f1a 403 habitantes (206 homes e 197 mulleres) distribu\u00eddos en 19 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 497 habitantes."}
{"id": "23180", "revid": "22570", "url": "https://gl.wikipedia.org/wiki?curid=23180", "title": "Campo, Arz\u00faa", "text": "Santo Estevo de Campo \u00e9 unha parroquia que se localiza no norte do concello de Arz\u00faa na comarca de Arz\u00faa. Segundo o IGE en 2013 ti\u00f1a 104 habitantes (61 homes e 43 mulleres) distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 127 habitantes."}
{"id": "23181", "revid": "5863", "url": "https://gl.wikipedia.org/wiki?curid=23181", "title": "A Casta\u00f1eda, Arz\u00faa", "text": "Santa Mari\u00f1a da Casta\u00f1eda \u00e9 unha parroquia que se localiza no nordeste do concello de Arz\u00faa na comarca de Arz\u00faa. Segundo o IGE en 2013 ti\u00f1a 157 habitantes (78 homes e 79 mulleres), 22 menos ca en 1999. Ten oito entidades de poboaci\u00f3n."}
{"id": "23182", "revid": "22570", "url": "https://gl.wikipedia.org/wiki?curid=23182", "title": "Dodro, Arz\u00faa", "text": "Santa Mar\u00eda de Dodro \u00e9 unha parroquia que se localiza no oeste do concello coru\u00f1\u00e9s de Arz\u00faa na comarca de Arz\u00faa. Segundo o IGE en 2013 ti\u00f1a 63 habitantes (37 homes e 26 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 117 habitantes."}
{"id": "23183", "revid": "22570", "url": "https://gl.wikipedia.org/wiki?curid=23183", "title": "Figueiroa, Arz\u00faa", "text": "San Paio de Figueiroa \u00e9 unha parroquia que se localiza no leste do concello de Arz\u00faa na comarca de Arz\u00faa. Segundo o IGE en 2013 ti\u00f1a 66 habitantes (37 homes e 29 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 90 habitantes."}
{"id": "23184", "revid": "1131", "url": "https://gl.wikipedia.org/wiki?curid=23184", "title": "Lema, Arz\u00faa", "text": "San Pedro de Lema \u00e9 unha parroquia que se localiza no centro do concello de Arz\u00faa na comarca de Arz\u00faa. Segundo o IGE en 2013 ti\u00f1a 185 habitantes (99 mulleres e 86 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 210 habitantes."}
{"id": "23185", "revid": "785", "url": "https://gl.wikipedia.org/wiki?curid=23185", "title": "Maroxo, Arz\u00faa", "text": "Santa Mar\u00eda de Maroxo \u00e9 unha parroquia que se localiza no sur do concello coru\u00f1\u00e9s de Arz\u00faa na comarca de Arz\u00faa. Segundo o padr\u00f3n municipal de 2018 ti\u00f1a 74 habitantes (43 homes e 31 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 126 habitantes."}
{"id": "23186", "revid": "5863", "url": "https://gl.wikipedia.org/wiki?curid=23186", "title": "A Mella, Arz\u00faa", "text": "San Pedro da Mella \u00e9 unha parroquia que se localiza no norte do concello de Arz\u00faa na comarca de Arz\u00faa. Segundo o IGE en 2013 ti\u00f1a 112 habitantes (55 mulleres e 57 homes), 46 menos ca en 1999. Ten oito entidades de poboaci\u00f3n.\nToponimia.\nA orixe pode estar no lat\u00edn \"millia\", (milla). Nas proximidades da parroquia, no lugar da Vilanova de Boimorto, apareceu un miliario que indica a presenza dunha v\u00eda romana, que posiblemente un\u00eda a actual Arz\u00faa co campamento da Ciadella de Sobrado dos Monxes.\nPatrimonio.\nNo lugar do Castro cons\u00e9rvanse restos dun poboado castrexo, afectado pola concentraci\u00f3n parcelaria no seu per\u00edmetro leste.\nA igrexa parroquial ten orixe na construci\u00f3n rom\u00e1nica do s\u00e9culo XIII, con reformas posteriores no XVII. Destaca o \"Agnus Dei\" no cumio da nave."}
{"id": "23187", "revid": "22570", "url": "https://gl.wikipedia.org/wiki?curid=23187", "title": "O\u00edns, Arz\u00faa", "text": "San Cosme de O\u00edns \u00e9 unha parroquia que se localiza no oeste do concello de Arz\u00faa na comarca de Arz\u00faa. Segundo o IGE en 2013 ti\u00f1a 228 habitantes (117 homes e 111 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 313 habitantes."}
{"id": "23188", "revid": "1131", "url": "https://gl.wikipedia.org/wiki?curid=23188", "title": "Panti\u00f1obre, Arz\u00faa", "text": "Santo Estevo de Panti\u00f1obre \u00e9 unha parroquia que se localiza no sur do concello de Arz\u00faa na comarca de Arz\u00faa. Segundo o padr\u00f3n municipal de 2018 ti\u00f1a 184 habitantes (95 homes e 89 mulleres) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 250 habitantes."}
{"id": "23189", "revid": "22570", "url": "https://gl.wikipedia.org/wiki?curid=23189", "title": "Rendal, Arz\u00faa", "text": "Santa Mar\u00eda de Rendal \u00e9 unha parroquia que se localiza no norte do concello de Arz\u00faa. Segundo o INE en 2010 ti\u00f1a 264 habitantes (139 mulleres e 125 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 342 habitantes.\nRendal na cultura popular galega.\nAtrib\u00faense poderes curativos \u00e1s camp\u00e1s de Santa Mar\u00eda de Rendal: para curar a dor de moas deb\u00edanse tanguer movendo a corda do badalo coa boca "}
{"id": "23192", "revid": "165", "url": "https://gl.wikipedia.org/wiki?curid=23192", "title": "Alfab\u00e9tico Fon\u00e9tico Internacional", "text": ""}
{"id": "23196", "revid": "289", "url": "https://gl.wikipedia.org/wiki?curid=23196", "title": "TV", "text": ""}
{"id": "23197", "revid": "25871", "url": "https://gl.wikipedia.org/wiki?curid=23197", "title": "Cristal l\u00edquido", "text": "Os cristais l\u00edquidos son unha clase de mol\u00e9culas que est\u00e1n nun estado da materia entre o estado l\u00edquido e o estado s\u00f3lido, co\u00f1ecido como estado l\u00edquido cristalino (ou mesom\u00f3rfico, do grego \"Mesos\" \"Morphe\": entre dous estados).\nAlg\u00fans tipos de cristais l\u00edquidos presentan cores fortes que se alteran baixo a acci\u00f3n de temperatura, presi\u00f3n, campo el\u00e9ctrico e magn\u00e9tico, outros te\u00f1en r\u00e1pida resposta electro\u00f3ptica na presenza de campo el\u00e9ctrico, por eses motivos o cristal l\u00edquido adoptouse en longa escala pola industria electr\u00f3nica e \u00fasase principalmente na fabricaci\u00f3n de pantallas para televisi\u00f3ns e monitores, al\u00e9n diso o cristal l\u00edquido tornouse o material padr\u00f3n para a fabricaci\u00f3n de \"displays\" para equipamentos electr\u00f3nicos de todos os tipos."}
{"id": "23198", "revid": "289", "url": "https://gl.wikipedia.org/wiki?curid=23198", "title": "Estado l\u00edquido", "text": ""}
{"id": "23199", "revid": "289", "url": "https://gl.wikipedia.org/wiki?curid=23199", "title": "Estado s\u00f3lido", "text": ""}
{"id": "23222", "revid": "22570", "url": "https://gl.wikipedia.org/wiki?curid=23222", "title": "San Marti\u00f1o de Calvos de Sobrecami\u00f1o, Arz\u00faa", "text": "San Marti\u00f1o de Calvos de Sobrecami\u00f1o \u00e9 unha parroquia que se localiza no norte do concello de Arz\u00faa. Segundo o IGE en 2013 ti\u00f1a 197 habitantes (104 mulleres e 93 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 218 habitantes."}
{"id": "23223", "revid": "22570", "url": "https://gl.wikipedia.org/wiki?curid=23223", "title": "Viladavil, Arz\u00faa", "text": "Santa Mar\u00eda de Viladavil \u00e9 unha parroquia que se localiza no norte do concello de Arz\u00faa na comarca de Arz\u00faa. Segundo o IGE en 2013 ti\u00f1a 144 habitantes (73 homes e 71 mulleres) distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 211 habitantes."}
{"id": "23224", "revid": "289", "url": "https://gl.wikipedia.org/wiki?curid=23224", "title": "Rei", "text": ""}
{"id": "23228", "revid": "23204", "url": "https://gl.wikipedia.org/wiki?curid=23228", "title": "Imperio Aquem\u00e9nida", "text": "O Imperio Aquem\u00e9nida (en ; translit: X\u0161\u0101\u00e7a e traducible como \"O Imperio\"), tam\u00e9n co\u00f1ecido como o Primeiro Imperio Persa, foi un antigo imperio persa do oeste de Asia fundado por Ciro o Grande.\nHistoria.\nO imperio persa iniciouse co reinado de Ciro I (550 a 529 a.C.) que uniu as tribos persas contra os medos. Ciro I, despois de conquistar a Media, conquistou toda a rexi\u00f3n do Oriente Medio nun imperio que \u00eda dos l\u00edmites do Ir\u00e1n actual at\u00e9 a Turqu\u00eda. O seu fillo, Cambises II (529 a 522 a.C.), conquistou o Exipto e a Libia, por\u00e9n o final do seu reinado marcouse por diversas revoltas. Cambises morreu no 522 a.C. O seu sucesor foi Dar\u00edo I (-521 o 486 a.C.), que dilatou as fronteiras do imperio m\u00e1is a\u00ednda coa anexi\u00f3n do r\u00edo Indo e doutras rexi\u00f3ns na Asia. Foi neste reinado cando ocorreu a primeira guerra m\u00e9dica, nas que se enfrontaron gregos e persas. Estas guerras remataron coa expansi\u00f3n persa no 490 a,C. trala derrota en Marat\u00f3n.\nA primeira guerra m\u00e9dica tivo lugar durante o goberno de Dar\u00edo I, a\u00ednda que foi feita unha reforma na administraci\u00f3n do Imperio coa creaci\u00f3n das Satrap\u00edas (gobernadas polos S\u00e1trapas) e tam\u00e9n se constru\u00edu a Estrada Real, que \u00eda de Susa (no Ir\u00e1n) at\u00e9 Sardes (na Turqu\u00eda). Despois disto, o imperio foi gobernado por Xerxes I (do 485 o 465 a.C.). No seu reinado tivo lugar a segunda guerra m\u00e9dica contra os gregos, na que os persas foran derrotados novamente. Tras Xerxes houbo outros emperadores que soportaron diversas revoltas que apuntaban \u00e1 decadencia do Imperio Persa e que foi finalmente derrotado e anexado por Alexandre o Grande no 331 a.C..\nEconom\u00eda.\nA Econom\u00eda Persa baseouse en comercio predominantemente terrestre. Cun extenso territorio, a construci\u00f3n de estradas acabou por beneficiar o comercio, as\u00ed como a padronizaci\u00f3n de pesos e medidas realizada co intento de facilitar a cobranza de impostos. A pesar de contaren coa frota fenicia e con bos portos, o comercio mar\u00edtimo foi pouco explorado. A cu\u00f1axe de moedas comezou efectivamente no reinado de Dar\u00edo I, por\u00e9n os soberanos prefer\u00edan acumular metais a cu\u00f1ar moedas.\nRelixi\u00f3n.\nA relixi\u00f3n persa, ao principio, era polite\u00edsta. Por volta de -1200, coas predicaci\u00f3ns de Zoroastro, a relixi\u00f3n tornouse dualista. O ben era representado por Ahura Mazda, e o mal era representado por Ahri Man. Non exist\u00edan templos nin cultos, a representaci\u00f3n do deus estaba simbolizada co fogo eterno, que se acend\u00eda en torres e coloc\u00e1base no cume de torres dos mortos. Non exist\u00eda rituais de enterramento, constru\u00edanse torres e nelas ficaban os corpos at\u00e9 pereceren."}
{"id": "23229", "revid": "22570", "url": "https://gl.wikipedia.org/wiki?curid=23229", "title": "Vilantime, Arz\u00faa", "text": "San Pedro de Vilantime \u00e9 unha parroquia que se localiza no leste do concello de Arz\u00faa na comarca de Arz\u00faa. Segundo o padr\u00f3n municipal de 2018 ti\u00f1a 174 habitantes (80 homes e 94 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 277 habitantes."}
{"id": "23230", "revid": "22570", "url": "https://gl.wikipedia.org/wiki?curid=23230", "title": "Vi\u00f1\u00f3s, Arz\u00faa", "text": "San Pedro de Vi\u00f1\u00f3s \u00e9 unha parroquia que se localiza no sur do concello de Arz\u00faa na comarca de Arz\u00faa. Segundo o padr\u00f3n municipal de 2018 ti\u00f1a 106 habitantes (50 homes e 56 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 141 habitantes."}
{"id": "23231", "revid": "5863", "url": "https://gl.wikipedia.org/wiki?curid=23231", "title": "A Ba\u00f1a, A Ba\u00f1a", "text": "San Vincenzo da Ba\u00f1a \u00e9 unha parroquia que se localiza no centro do concello coru\u00f1\u00e9s da Ba\u00f1a na Comarca da Barcala. Segundo o IGE en 2016 ti\u00f1a 538 habitantes (245 homes e 293 mulleres) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 820 habitantes.\nSituaci\u00f3n, relevo e paisaxe.\nLimita ao norte coas parroquias de Ermida e de Suevos, ao noroeste con Marcelle, ao leste co Barro, ao sueste con Monte, ao sur con Barcala e Ordoeste, e ao oeste coa A Riba e Corneira.\nEntre os accidentes xeogr\u00e1ficos destacan o r\u00edo Ba\u00f1a, que abastece de auga, de norte a sur, aos n\u00facleos dos cales est\u00e1 formada a parroquia. O r\u00edo Ba\u00f1a confl\u00fae co rego de Fa\u00edlde na Cachopi\u00f1a, form\u00e1ndose o r\u00edo Albari\u00f1a.\nPredominio do uso forestal baseado en pinos e eucaliptos cara a zona noroeste, xunto a importantes extensi\u00f3ns de pastos. En canto \u00e1 paisaxe agr\u00edcola tr\u00e1tase de cultivos extensivos e de hora en parcelas de tama\u00f1os desiguais, algunhas bastante pequenas a pesar dos procesos de concentraci\u00f3n parcelaria e nun estado de labor importante.\nSan Vicente da Ba\u00f1a \u00e9 a parroquia m\u00e1is grande e a m\u00e1is poboada de todo o Concello, ademais de encontrarse a capital municipal. \u00c9 por iso que nela se sit\u00faa o Concello, o Centro P\u00fablico Integrado e o Centro m\u00e9dico. Ten 13 n\u00facleos asentados no val do r\u00edo Ba\u00f1a en altitudes que oscilan entre os 250 e os 350 metros. A principal v\u00eda de comunicaci\u00f3n \u00e9 a estrada AC-444, que ao seu paso pola capital comunicase co resto das estradas municipais. Paralela a esta, direcci\u00f3n oeste, sit\u00faanse a maior\u00eda dos n\u00facleos da parroquia.\nAg\u00e1s o n\u00facleo de San Vicente, o resto tr\u00e1tase principalmente de n\u00facleos de estrutura pechada e casar\u00edo denso con crecemento nalg\u00fans casos ao longo das v\u00edas de penetraci\u00f3n \u00e1 capital.\nHistoria.\nIdade de Ferro.\nNa parroquia hai varios vestixios da existencia de asentamentos da cultura castrexa: os castros do Castro da Ba\u00f1a, o de Li\u00f1ares e o do Castelo da Carballa. Existe tam\u00e9n un grupo de 5 m\u00e1moas situadas entre Fampousa, Canlis e Busto denominadas as do Chan da Ba\u00f1a ou de Curros vellos.\nO castro da Ba\u00f1a conta cun recinto circular duns 80 metros de di\u00e1metro, rodeado por un rexo parapeto, ag\u00e1s na banda noroeste onde a construci\u00f3n do cemiterio fendeu a muralla e invadiu parte do interior da croa. Este parapeto \u00e9 o maior dos castros situados no concello da Ba\u00f1a. Ten un grosor na parte alta de 4 m e a s\u00faa maior altura interior est\u00e1 na banda do po\u00f1ente con 10 m. No sur acada os 5 metros, e no norte, ao redor de 8 m.\nO castro de Li\u00f1ares as\u00e9ntase nunha pronunciada ladeira pertencente \u00e1 ca\u00edda que os montes de Raxado, de 420 m, fan cara ao r\u00edo da Ba\u00f1a. Ten unha posici\u00f3n na parte media dunha ladeira, a 408 m de altitude, amosando fortes pendentes na cara que mira ao val e elev\u00e1ndose os terreos que o circundan polo po\u00f1ente por enriba da s\u00faa croa. Componse cun s\u00f3 recinto, ovalado e m\u00e1is desenvolvido na cara norte que na sur, a cal se estreita nas inmediaci\u00f3ns do lugar de Li\u00f1ares.\nO castro do Castelo da Carballa sit\u00faase ao nordeste do de Li\u00f1ares, cerca do r\u00edo Ba\u00f1a.\nMedieval.\nO Castrall\u00f3n de Xasoso est\u00e1 definido como un posible asentamento defensivo de \u00e9poca medieval. Situada nunha lomba en pleno val, a estrutura circular ten un di\u00e1metro de 60 metros. Cara o lado norte pasa un regueiro, e por esta zona e cara o leste as pendentes son m\u00e1is acusadas. A estrada que pasa ao seu car\u00f3n parece que cortou parte na s\u00faa estrutura defensiva e un foso que a rodear\u00eda.\nNomeamento como vila.\nO 14 de marzo de 1918 o rei Afonso XIII concedeulle o t\u00edtulo de vila nun real decreto publicado na Gaceta de Madrid o d\u00eda 16 dese mesmo mes con estas palabras: \"Queriendo dar una prueba de Mi Real aprecio al pueblo de La Ba\u00f1a, provincia de Coru\u00f1a, por el creciente desarrollo de su agricultura, industria y comercio y su constante adhesi\u00f3n a la Monarqu\u00eda, vengo en concederle el t\u00edtulo de Villa\".\nObra P\u00eda.\nRafael D\u00edaz, emigrante no Per\u00fa a comezos do s\u00e9culo XIX, mandou constru\u00edr este conxunto de tres edificios. A petici\u00f3n foi feita ao rei Fernando VII o 16 de xu\u00f1o de 1916 e no que aportaba un capital fundacional de 194.900 reais para unha escola con casa para o mestre para proporcionarlle \u00e1 xuventude da parroquia unha educaci\u00f3n gratu\u00edta, unha capela fundada como \"Capilla del Se\u00f1or de la agon\u00eda y virgen dolorosa a su pie\", na que \"diariamente se diga Misa a los ni\u00f1os\", segundo consta no libro da Fundaci\u00f3n, e unha casa para o capel\u00e1n.\nOs beneficios desta escola est\u00e1n amplamente reco\u00f1ecidos. D\u00e9bese salientar que foi das primeiras da comarca e que escolarizou a moitos dos nenos da comarca que despois sobresa\u00edron en Cuba e noutros pa\u00edses americanos, sendo moitos os que puideron adquirir unha titulaci\u00f3n no s\u00e9culo XIX.\nNa actualidade tan s\u00f3 quedan os tres edificios, non quedando rastro da Obra P\u00eda. A escola e casa do mestre \u00e9 a casa da cultura e biblioteca do Concello, a capela segue tendo uso como tal, e a casa do capel\u00e1n fac\u00eda de reitoral, estando actualmente pechada. O capital fundacional de relaci\u00f3n de terreos e propiedades desapareceu, e no que se acusou ao Padroado de dar as rendas da Fundaci\u00f3n de Rafael D\u00edaz un destino non ben\u00e9fico e de non dar contas, ademais de estar nun estado de completo abandono a instituci\u00f3n.\nColexio Cuba.\nOs emigrantes da Ba\u00f1a en Cuba fundaron esta escola un s\u00e9culo despois da Obra P\u00eda, que funcionou ata que se fixo a concentraci\u00f3n escolar e que era parte da sociedade \"La Ba\u00f1a y su comarca\". O edificio estaba situado no centro de San Vicenzo. Actualmente, neste edificio est\u00e1 Correos, o Rexistro civil e o Xulgado de paz.\nIgrexa parroquial.\nA Ba\u00f1a foi filial da parroquia de Ordoeste ata o 1868. Daquela contaba cunha igrexa parroquial situada no propio lugar de San Vicenzo, que se atopaba en malas condici\u00f3ns. Durante a visita pastoral de Sim\u00f3n D\u00edaz de R\u00e1vago en 1772 ord\u00e9nase o traslado da p\u00eda bautismal e a figura do sant\u00edsimo para a ermida da Nosa Se\u00f1ora do Castro, que era Santuario da Virxe do Bo Suceso e da cal non quedan restos. En 1778 e por orde do visitador Miguel Campo Quevedo en nome do arcebispo Francisco Alejandro Bocanegra, abandonouse definitivamente a igrexa da Ba\u00f1a para converter en parroquial \u00e1 do Castro. Na actualidade, a igrexa parroquial \u00e9 unha construci\u00f3n de tipo monumental, e conta cun cemiterio costeado polos Fillos da Ba\u00f1a residentes na Habana, que no 1891 recadaron fondos destinados a s\u00faa construci\u00f3n. Da vella igrexa no lugar de San Vicenzo queda ning\u00fan vestixio, as pedras empreg\u00e1ronse para outras construci\u00f3ns.\nFeira de San Vicente.\nNo lugar que agora se chama o campo da feira celebr\u00e1base unha feira o \u00faltimo domingo de cada mes. Foi a partir do ano 1897 ao mover a feira da Carballeira para a Ba\u00f1a. A d\u00eda de hoxe cel\u00e9brase unha o primeiro luns de cada mes na r\u00faa Jacinto Rodr\u00edguez."}
{"id": "23234", "revid": "85894", "url": "https://gl.wikipedia.org/wiki?curid=23234", "title": "Barcala, A Ba\u00f1a", "text": "San Xo\u00e1n de Barcala \u00e9 unha parroquia que se localiza no sur do concello coru\u00f1es da Ba\u00f1a na comarca da Barcala. Segundo o padr\u00f3n municipal de 2016 ti\u00f1a 182 habitantes (92 mulleres e 90 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 266 habitantes.\nNa aldea de Arz\u00f3n naceu Avelino Pousa Antelo o 14 de maio de 1914, co\u00f1ecido na parroquia coma Lucho do Peto.\nHistoria.\nNa parroquia quedan restos do Neol\u00edtico e como mostra a existencia do grupo de seis m\u00e1moas de Pedra Alba, o grupo de d\u00faas m\u00e1moas do Alto de Emes e a pedrafita de Pedra Alba, de 86\u00a0cm de altura, situada nun cami\u00f1o tradicional.\nFoi parroquia desde moi antigo, ata que no 1668 pasou a depender de Ordoeste.\nEscola de Cuba.\nA escola de San Xo\u00e1n constru\u00eduse grazas \u00e1s contribuci\u00f3ns dos emigrantes galegos en Cuba. A sociedade promotora foi a Uni\u00f3n Barcalesa. Esta sociedade foi a mesma que promoveu as escolas de Covas e Aro.\nO 23 de xu\u00f1o de 1995 pasou a ser da Asociaci\u00f3n de veci\u00f1os A Barcalesa.\nA primeira concentraci\u00f3n de Galicia.\nO 5 de setembro de 1958, Francisco Franco entregoulle os 263 t\u00edtulos das leiras de reemprazo aos propietarios das terras concentradas en San Xo\u00e1n de Barcala e Santa Mar\u00eda de Covas. Esta concentraci\u00f3n abarcou 177 hect\u00e1reas, cuxo custo detallado foi:\nO n\u00famero de parcelas concentradas foi de 2.486 e as de reemprazo foron 537.\nArquitectura popular.\nCasa de Cores.\nConstru\u00eddo no s\u00e9culo XVII, conta cunha edificaci\u00f3n principal constitu\u00edda pola casa se\u00f1orial, as dependencias do persoal de servizo e unha capela privada. Na entrada de servizo enc\u00f3ntranse dous h\u00f3rreos, de 10 e 7 claros.\nF\u00f3ra do recinto amurallado, hai un dos carballos m\u00e1is grandes de Galicia."}
{"id": "23235", "revid": "5863", "url": "https://gl.wikipedia.org/wiki?curid=23235", "title": "O Barro, A Ba\u00f1a", "text": "Santa Mari\u00f1a do Barro \u00e9 unha parroquia que se localiza no centro do concello coru\u00f1\u00e9s da Ba\u00f1a na comarca da Barcala. Segundo o IGE de 2016 ti\u00f1a 116 habitantes (62 homes e 54 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 214 habitantes.\nHistoria.\nExiste un grupo de cinco m\u00e1moas denominadas do Cot\u00f3n Grande no lugar do Sino orixinarias do neol\u00edtico.\nNa parroquia do Barro sit\u00faase a monta\u00f1a de Santa Mari\u00f1a \u00e9 unha monta\u00f1a que segundo a tradici\u00f3n orienta os ventos e as choivas e que antigamente recibiu o nome de Cebreiro, P\u00e1ramos ou O Barro. No seu cumio houbo ata finais do s\u00e9culo XVII unha ermida na que se rend\u00eda culto a Santa Mari\u00f1a, probablemente como resultado da cristianizaci\u00f3n de rituais ancestrais e de orixe dru\u00eddico.\nEsta capela foi derrubada no ano 1971 por orde do visitador, por mor da dificultade para manter economicamente o culto e tam\u00e9n polas inmoralidades que se comet\u00edan nese lugar o d\u00eda da romar\u00eda. A ermida foi substitu\u00edda cunha cruz, hoxe inexistente, e os seus bens incorporados \u00e1s melloras da igrexa parroquial situada en O Barro de Arriba.\u00a0Os poucos restos dos muros est\u00e1n esnaquizados e a\u00ednda se poden ver pedras labradas, e abundante tella.\nArquitectura popular.\nF\u00e1brica de electricidade.\nAntes da inauguraci\u00f3n da presa Barri\u00e9 de la Maza hab\u00eda un pequeno salto de auga para a subministraci\u00f3n de enerx\u00eda el\u00e9ctrica, co\u00f1ecido como a F\u00e1brica de electricidade de Barbeira. Estaba instalada nunha pequena represa do r\u00edo Nant\u00f3n (rego de Fa\u00edlde).\nPazo de Leis.\nTam\u00e9n co\u00f1ecido como Casa do Barro, tr\u00e1tase dunha edificaci\u00f3n do s\u00e9culo XVI que est\u00e1 composta por unha torre e un corpo acaroado. Os muros est\u00e1n feitos de cachoter\u00eda e cadeirado de granito. Ten tellado a catro augas no corpo m\u00e1is elevado e a d\u00faas no inferior. O pazo conta cunha dobre escalinata con balaustradas de pedra e pertenceu ao Marquesado dos Leis. O pazo foi mercado e restaurado por unha familia non vinculada ao Marquesado dos Leis."}
{"id": "23236", "revid": "98629", "url": "https://gl.wikipedia.org/wiki?curid=23236", "title": "Premio Nadal", "text": "O Premio Nadal de novela conv\u00f3case desde 1944 por Ediciones Destino (que desde 1989 pertence ao Grupo Planeta). A s\u00faa celebridade radica en que \u00e9 o premio literario m\u00e1is antigo que se concede en Espa\u00f1a e na lista de escritores que mereceron este galard\u00f3n est\u00e1n importantes figuras da literatura espa\u00f1ola do s\u00e9culo XX. A cont\u00eda do premio en 2018 foi de 18.000 \u20ac para o ga\u00f1ador, e de 6.000 \u20ac para o finalista, ata que en 2010 se eliminou esta \u00faltima categor\u00eda. No 2023, a dotaci\u00f3n foi de 30.000\u20ac. Dende 1968, conc\u00e9dese na mesma noite o Premio Josep Pla de narrativa en catal\u00e1n.\nHistoria.\nEntr\u00e9gase cada 6 de xaneiro tralas deliberaci\u00f3ns e votaci\u00f3ns dun Xurado de 5 membros que se fai p\u00fablico no mes de decembro inmediatamente anterior e, dende 1958, a gala de entrega do premio faise no Hotel Ritz de Barcelona. C\u00f3mpre sinalar, para evitar continuas confusi\u00f3ns, que o premio se convoca ao longo dun ano, pero que se entrega o d\u00eda 6 de xaneiro do ano seguinte; as\u00ed, por exemplo, Elena Quiroga ga\u00f1ou, coa novela \"Viento del Norte\" o Premio Nadal 1950, pero este premio foi concedido o 6 de xaneiro de 1951."}
{"id": "23237", "revid": "85894", "url": "https://gl.wikipedia.org/wiki?curid=23237", "title": "David Meca", "text": "David Meca Medina, nado en Sabadell en 1974, \u00e9 un nadador catal\u00e1n de longa distancia en augas abertas.\nTraxectoria.\nEn 2005 sumaba m\u00e1is de 100 t\u00edtulos internacionais en probas de longa distancia en augas abertas, entre eles 28 t\u00edtulos mundiais, o \u00faltimo dos cales foi o de campi\u00f3n do mundo de longa distancia en 25 quil\u00f3metros, nos Mundiais de Nataci\u00f3n de Montreal 2005.\nEstudou interpretaci\u00f3n nos Estados Unidos e fixo pequenas incursi\u00f3ns no mundo da interpretaci\u00f3n e da moda."}
{"id": "23238", "revid": "25871", "url": "https://gl.wikipedia.org/wiki?curid=23238", "title": "Cabanas, A Ba\u00f1a", "text": "San Miguel de Cabanas \u00e9 unha parroquia que se localiza no norte do concello da Ba\u00f1a na comarca da Barcala. Segundo o IGE en 2015 ti\u00f1a 185 habitantes (104 mulleres e 81 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 274 habitantes.\nCabanas \u00e9 o lugar de nacemento do escritor Manuel Iglesias Turnes. Os seus libros \"As rapazas de Xan\" e \"Que non te aten\" te\u00f1en esta parroquia como epicentro das s\u00faas historias, a\u00ednda que no primeiro libro lle chame Cabanelas.\nHistoria.\nHai un asentamento castrexo no lugar do Fond\u00f3n, ao sur da parroquia de Cabanas. O seu estado de conservaci\u00f3n \u00e9 moi malo por mor da actividade agr\u00edcola sobre a s\u00faa superficie e pola construci\u00f3n dunha granxa. Tan s\u00f3 \u00e9 visible un parapeto de forma semicircular na parte leste do xacemento.\nTam\u00e9n hai constancia dun t\u00famulo megal\u00edtico, a m\u00e1moa do Campo de Pozo, a\u00ednda que o seu volume foi moi rebaixado como consecuencia da plantaci\u00f3n de eucaliptos.\nIgrexa parroquial.\nA parroquia de San Miguel aparece como parroquia matriz co anexo de O Barro dende finais do s\u00e9culo XIX. Orixinalmente a igrexa albergaba mostras de arte maior con imaxes da Nosa Se\u00f1ora, San Bartolomeu, San Roque, San Miguel, San Pedro e San Paulo, mais as obras de construci\u00f3n dun novo templo realizadas no ano 1943 provocaron a desaparici\u00f3n destas imaxes e doutros elementos que non encaixaban nas dimensi\u00f3ns do novo templo. A igrexa actual foi inaugurada no 1950, engad\u00edndolle a torre alg\u00fan tempo despois. Paralelamente constru\u00eduse a casa reitoral e o centro sociocultural da parroquia.\nArquitectura popular.\nMu\u00ed\u00f1os.\nEst\u00e1n todos no arroio de Cabanas, mo\u00edan dous meses no ano por falta de auga.\nExisten tres mu\u00ed\u00f1os de canle:\ne un mu\u00ed\u00f1o de cubo:"}
{"id": "23239", "revid": "85894", "url": "https://gl.wikipedia.org/wiki?curid=23239", "title": "San Cibr\u00e1n de Barcala, A Ba\u00f1a", "text": "San Cibr\u00e1n de Barcala \u00e9 unha parroquia que se localiza no sur do concello da Ba\u00f1a na comarca da Barcala. Segundo o IGE en 2016 ti\u00f1a 122 habitantes (68 mulleres e 54 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 150 habitantes.\nHistoria.\nExisten poucos vestixios do Neol\u00edtico na parroquia. At\u00f3pase un grupo de d\u00faas m\u00e1moas chamadas as de Tarroeira. Ambalas d\u00faas est\u00e1n nun aparente bo estado de conservaci\u00f3n. Da Idade de Ferro hai un asentamento fortificado denominado o Cot\u00f3n dos Castros, cun pequeno parapeto moi esmorecido polas labores agr\u00edcolas. Unha gran parte da croa enc\u00f3ntrase dentro do concello de Negreira.\nEsta parroquia \u00e9 un anexo de San Mamede de Monte, pero non foi as\u00ed sempre. No ano 1334 ten relaci\u00f3n cos se\u00f1ores Soga Mari\u00f1o de Lobeira, dado que dona Leonor Gonz\u00e1lez, vi\u00fava de Ruy Soga, deixa no testamento unha cantidade para a restauraci\u00f3n da igrexa. Esta familia entronca cos Mari\u00f1o e os Lobeira que son os se\u00f1ores do Pazo de Cot\u00f3n e outros de Barcala. No ano 1607 pertenc\u00eda ao Arcediagado de Trast\u00e1mara. No 1640, un visitador en nome do cardeal , observando o estado ruinoso da igrexa, manda que se fagan as obras necesarias baixo ameaza de excomu\u00f1\u00f3n. En 1778 \u00e9 motivo de disputa a pertenza desta parroquia; entre o mosteiro de San Mart\u00ed\u00f1o Pinario, \u00e1 que pertenc\u00eda Monte, e o Arcediagado de Trast\u00e1mara. No 1791 \u00e9 necesario realizar unha nova igrexa e o visitador manda que os veci\u00f1os se sirvan da igrexa de Covas. Isto provoca unha protesta entre a veci\u00f1anza de Covas na que non deixan a s\u00faa igrexa nin os seus fondos para os de San Cibr\u00e1n. Como son as cousas, pois na actualidade a misa dominical rep\u00e1rtese unha semana nunha parroquia e outra semana na outra.\nA finais do s\u00e9culo XVIII compl\u00e9tase a nova igrexa, de estilo neocl\u00e1sico, pero coa renovaci\u00f3n p\u00e9rdense os vellos retablos e moitas imaxes como a de San Blas e San Bartolomeu, a\u00ednda que as maiores perdas est\u00e1n nos obxectos de orfebrer\u00eda.\nComo curiosidade, o campanario da igrexa est\u00e1 separado desta, estando situada na parte alta da carballeira que rodea a igrexa de San Cibr\u00e1n da Barcala.\nArquitectura popular.\nMu\u00ed\u00f1os.\nEn San Cibr\u00e1n non hai. O mu\u00ed\u00f1o da Fontenla, na parroquia de Covas, figura a nome duns veci\u00f1os de San Cibr\u00e1n."}
{"id": "23240", "revid": "85894", "url": "https://gl.wikipedia.org/wiki?curid=23240", "title": "Corneira, A Ba\u00f1a", "text": "San Cristovo de Corneira \u00e9 unha parroquia que se localiza no oeste do concello coru\u00f1\u00e9s da Ba\u00f1a na comarca da Barcala. Segundo o padr\u00f3n municipal de 2015 ti\u00f1a 325 habitantes (181 mulleres e 144 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 496 habitantes.\nHistoria.\nOs restos prehist\u00f3ricos est\u00e1n presentes na m\u00e1moa e no petr\u00f3glifo da Lagoa, situados no monte de Ferraces. Hai indicios tam\u00e9n dun asentamento fortificado castrexo denominado Alto do Souto, pero as \u00faltimas prospecci\u00f3ns non foron moi frut\u00edferas.\nNo ano 1607 era anexo da parroquia de San Xo\u00e1n da Riba. A igrexa parroquial corresp\u00f3ndese ao terceiro terzo do s\u00e9culo XVIII, fac\u00e9ndose a capela maior no s\u00e9culo XIX. Ao longo do tempo sufriu varias transformaci\u00f3ns.\nArquitectura popular.\nPazo de Ferraces.\nEste pazo at\u00f3pase en estado ruinoso, pero a\u00ednda se conserva un pat\u00edn co seu corredor cuberto e as portas ornamentadas con arcos conopiais e escudo ovalado que evoca aos Romero e aos Moscoso. Conta cun pombal."}
{"id": "23241", "revid": "5863", "url": "https://gl.wikipedia.org/wiki?curid=23241", "title": "A Ermida, A Ba\u00f1a", "text": "San Salvador da Ermida \u00e9 unha parroquia que se localiza no norte do concello da Ba\u00f1a na comarca da Barcala. Segundo o padr\u00f3n municipal de 2016 ti\u00f1a 122 habitantes (64 homes e 58 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 187 habitantes.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar.\nHistoria.\nEsta parroquia foi suprimida a nivel eclesi\u00e1stico, pero figura como tal a nivel administrativo.\nComa evidencia da longa antig\u00fcidade atopamos a pegada da cultura castrexa nun lugar co\u00f1ecido como Castro ou Castelo de Gosende. Tam\u00e9n existen diferentes m\u00e1moas coma a m\u00e1moa da Mina do Rodado, a dos Pasos do R\u00edo e a da Hedreira.\nA \u00fanica capela \u00e9 unha pequena ermida de planta rectangular e con muros de cachoter\u00eda, ag\u00e1s nos esquinais e nas pezas dos linteis da porta, que son de perpia\u00f1o irregular. A porta est\u00e1 descentrada e leva unha pequena vent\u00e1 con lados biselados, no centro, debaixo da espadana.\nArquitectura popular.\nMu\u00ed\u00f1os.\nTodos mo\u00edan coas augas do r\u00edo Grande (r\u00edo Abu\u00edn)."}
{"id": "23242", "revid": "25871", "url": "https://gl.wikipedia.org/wiki?curid=23242", "title": "Fiop\u00e1ns, A Ba\u00f1a", "text": "San Pedro de Fiop\u00e1ns \u00e9 unha parroquia que se localiza no leste do concello da Ba\u00f1a na comarca da Barcala. Segundo o padr\u00f3n municipal de 2016 ti\u00f1a 181 habitantes (94 homes e 87 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 268 habitantes.\nHistoria.\nIdade Media.\nDa \u00e9poca medieval existe un conxunto de doce cazoletas de pequeno tama\u00f1o realizadas sobre a superficie horizontal dun afloramento gran\u00edtico de grandes dimensi\u00f3ns. Este conxunto ch\u00e1mase Petr\u00f3glifo do Monte da Calexa, situado en Alde.\nCultura.\nPatrimonio.\nPatrimonio etnol\u00f3xico.\nMu\u00ed\u00f1os.\nTodos est\u00e1n situados no regueiro chamado da Calexa (r\u00edo Portalaxe)"}
{"id": "23243", "revid": "85894", "url": "https://gl.wikipedia.org/wiki?curid=23243", "title": "La\u00f1as, A Ba\u00f1a", "text": "Santa Baia de La\u00f1as \u00e9 unha parroquia que se localiza no leste do concello da Ba\u00f1a na comarca da Barcala. Segundo o padr\u00f3n municipal de 2016 ti\u00f1a 348 habitantes (176 homes e 172 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 512 habitantes.\nHistoria.\nOs vestixios arqueol\u00f3xicos que se conservan son moitos. Por exemplo o petr\u00f3glifo da Pena Furada \u00e9 unha gravura localizada no interior dun abrigo natural. Presenta un motivo de car\u00e1cter esquem\u00e1tico, posiblemente medieval. Ademais conservanse varias m\u00e1moas coma a da Turrisqueira, cerca de Vali\u00f1a, ou un grupo de d\u00faas en Cantalarrana, denominadas M\u00e1moas da Revolta vella. A cultura castrexa tam\u00e9n tivo a s\u00faa pegada nesta zona, est\u00e1n os castros de Meimendre, Vilar da Torre e O Castro. A dedicaci\u00f3n das terras a labores agr\u00edcolas deix\u00e1ronos nun p\u00e9simo estado, podendo dicir que \u00e9 un asentamento aniquilado e completamente desaparecido. No recinto do castro de Castro atop\u00e1ronse d\u00faas placas e unha estela funerarias romanas. As escavaci\u00f3ns en O Castro foron obra de D. Manuel Fern\u00e1ndez, catedr\u00e1tico de Xeograf\u00eda, e retirou de O Castro l\u00e1pidas con inscrici\u00f3ns e colares, expostos no Museo do Pobo Galego.\nSobre o castro de Vilar da Torre p\u00f3dese dicir que est\u00e1 integrado no seu n\u00facleo constru\u00eddo. Aproveita unha pequena elevaci\u00f3n no terreo, pero que \u00e9 case inapreciable pola banda oeste. Ten algunha edificaci\u00f3n na s\u00faa coroa e soamente se fan evidentes os grandes muros da cara nordeste.\nA tradici\u00f3n oral tam\u00e9n recolle que por esta aldea do Castro hab\u00eda unha v\u00eda ou calzada de orixe romana, a\u00ednda que non est\u00e1 confirmado.\nNo documento Tructino do ano 868, faise menci\u00f3n da s\u00faa pertenza \u00e1 diocese de Iria Flavia. Como parroquia eclesi\u00e1stica pertence ao arciprestado de Dubra, e foi xurisdici\u00f3n do Se\u00f1or\u00edo de Santiago. O cura era presentaci\u00f3n do cabido compostel\u00e1 que recib\u00eda boa parte das s\u00faas rendas e cooperaba nos arranxos da igrexa.\nPatrimonio.\nA igrexa parroquial esta constru\u00edda en varios estilos arquitect\u00f3nicos, dende o rom\u00e1nico ata o neocl\u00e1sico da fachada. Nas esquinas hai adornos de pin\u00e1culos. Podemos ver na parte rom\u00e1nica do templo, canzorros nos beirados do tellado por todas as caras do templo con figuras de zoomorfos e vexetais\nNo lugar de Vilar da Torre est\u00e1 a capela de Santo Ant\u00f3n datada do s\u00e9culo XVI. Hai unha boa carballeira diante dela.\nNo r\u00edo do Castro, tam\u00e9n chamado Portalaxe, hai varios mu\u00ed\u00f1os, todos de canle e que mo\u00edan dous meses no ano: o mu\u00ed\u00f1o dos Bat\u00e1ns, o do Agro, o da Laxe, o de Loois, o Sueiros e o do Campo."}
{"id": "23244", "revid": "85894", "url": "https://gl.wikipedia.org/wiki?curid=23244", "title": "Marcelle, A Ba\u00f1a", "text": "Santa Cristina da Marcelle \u00e9 unha parroquia que se localiza no norte do concello da Ba\u00f1a na comarca da Barcala. Segundo o padr\u00f3n municipal de 2016 ti\u00f1a 164 habitantes (81 homes e 83 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 229 habitantes.\nHistoria.\nNa delimitaci\u00f3n parroquial at\u00f3panse varias m\u00e1moas do neol\u00edtico como a do Campo Redondo, as d\u00faas de Vilar (en Outeiro), as d\u00faas de Fa\u00edlde, e as d\u00faas de Cruceiro Grande. Tam\u00e9n existe un petr\u00f3glifo da Idade de Bronce, denominado do Libreiro.\nNoutro tempo pertenceu ao arciprestado do Xallas, a\u00ednda que actualmente pertence ao de Barcala.\nMarcelle foi dos Condes de Gimonde, t\u00edtulo concedido polo rei Carlos III en 1765. Dise que este condado tra por armas as dos Cisneros. Rec\u00f3rdase o caciquismo do s\u00e9culo XIX naquel dito de \"Deus no ceo e Xan Paredes en Marcelle\"\nDestaca a igrexa do s\u00e9culo XVII, a\u00ednda que anterior a actual hab\u00eda outra da que non se conserva nada. En 1622 constru\u00eduse a capela do Anxo da Garda, costeada por Gonzalo de Turnes e a s\u00faa muller, onde se po\u00f1en as sepulturas de seus pais e a\u00ednda hoxe se conserva a devoci\u00f3n ao santo Anxo da Garda, pervivindo un retablo e unha imaxe. A construci\u00f3n da igrexa levou tres s\u00e9culos, cun estilo barroco predominante, e cunha escasa decoraci\u00f3n.\nA mediados do s\u00e9culo XX, no chamado xacemento do Campo da Billa, durante a realizaci\u00f3n de actividades agr\u00edcolas, foron localizadas unhas 3 ou 4 sepulturas, conservando algunha delas a tapa, formada por unha \u00fanica pedra de gran tama\u00f1o.\nArquitectura popular.\nMu\u00ed\u00f1os.\nNo r\u00edo de Vilar hai tres mu\u00ed\u00f1os de canle e que mo\u00edan seis meses:\nNo r\u00edo Fonte Grande"}
{"id": "23245", "revid": "5863", "url": "https://gl.wikipedia.org/wiki?curid=23245", "title": "Ordoeste, A Ba\u00f1a", "text": "Santa Mar\u00eda de Ordoeste \u00e9 unha parroquia que se localiza no sur do concello coru\u00f1\u00e9s da Ba\u00f1a na comarca da Barcala. Segundo o IGE en 2016 ti\u00f1a 250 habitantes (134 mulleres e 116 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 311 habitantes.\nHistoria.\nEn Parax\u00f3 cons\u00e9rvase a m\u00e1moa de Monte Agudo. O castro de Guimar\u00e1ns aproveita como localizaci\u00f3n o lugar m\u00e1is alto que separa as parroquias de Ordoeste (A Ba\u00f1a) e San Mamede de Pena (Negreira), a unha altitude de 328 m no monte chamado Alto dos Castros. Presenta unha coroa tendente a circular de aproximadamente 150 metros de di\u00e1metro que est\u00e1 delimitada por un parapeto. O estado de conservaci\u00f3n \u00e9 aceptable.\nNo apartado de construci\u00f3ns civ\u00eds existiron as Torres de Bra\u00f1a e Reiverde, a d\u00eda de hoxe desaparecidas.\nEsta parroquia estivo sometido a varios cambios ao longo da historia. No 1123 o arcebispo Xelm\u00edrez cambia pola herdade O\u00edns (Arz\u00faa) coa ra\u00ed\u00f1a Urraca. No 1868 Ordoeste queda sen os anexos de San Vicenzo e San Salvador, quedando con San Xo\u00e1n de Barcala. Este cambio foi obra do arcebispo Garc\u00eda Cuesta.\nAo longo do s\u00e9culo XIX sufriu duras contribuci\u00f3ns e impostos. En 1809 por orde do Goberno requisan gando vac\u00fan para lle subministrar ao ex\u00e9rcito. Tam\u00e9n lle afectou a desamortizaci\u00f3n.\nNo ano 1864 as aldeas de Casa de Antelo e Eiroa solicitaron pertencer a Ordoeste, pero non o conseguiron.\nIgrexa.\nA igrexa parroquial foi constru\u00edda en diferentes etapas, polo que ten variedade de estilos arquitect\u00f3nicos, destacando o barroco."}
{"id": "23246", "revid": "1131", "url": "https://gl.wikipedia.org/wiki?curid=23246", "title": "A Riba, A Ba\u00f1a", "text": "San Xo\u00e1n da Riba \u00e9 unha parroquia que se localiza no oeste do concello coru\u00f1\u00e9s da Ba\u00f1a na comarca da Barcala. Segundo o IGE de 2016 ti\u00f1a 266 habitantes (141 mulleres e 125 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 445 habitantes.\nHistoria.\nNesta parroquia atopamos a pegada dos antigos poboadores da nosa terra. Exemplos desta son o petr\u00f3glifo da Teixoeira, na aldea da Carballeira; o petr\u00f3glifo da Pena de Mi\u00f1ato, na aldea de Ferreiros, xacemento este formado por catro grupos de gravados no superior; e o conxunto de m\u00e1moas no lugar co\u00f1ecido como As Bra\u00f1as de Ferreiros. A tradici\u00f3n oral fala dun poboamento que se localizaba na proximidade da lagoa das Bra\u00f1as de Ferreiros, e que por motivos desco\u00f1ecidos, afundiuse nas augas da lagoas. Atopouse restos de cer\u00e1mica nesa zona.\nTam\u00e9n temos dous grupos de m\u00e1moas que est\u00e1n no lugar de Carballeira e no sitio chamado as Teixoeiras ou Campo das Minas. Segundo a tradici\u00f3n oral o nome do sitio vi\u00f1a de que por al\u00ed hab\u00eda ferro. Est\u00e1 o grupo do Campo da Feira cun total de cinco t\u00famulos e o de Barreiros con catro. Pr\u00f3ximo ao lugar da Bafadoira atop\u00e1nse a de Costolla e un grupo de tres m\u00e1moas chamadas de Ventureira, e cerca do Campelo atopamos a M\u00e1moa das Bra\u00f1as e a do Campo da Tilla. En Vigob\u00f3 tam\u00e9n est\u00e1 a m\u00e1moa do Castelo e a m\u00e1moa da Mina dos Mouros, este \u00faltimo nun bo estado de conservaci\u00f3n.\nIgrexa.\nA igrexa de San Xo\u00e1n da Riba \u00e9 orixinaria de estilo rom\u00e1nico, sufrindo varias remodelaci\u00f3ns entre os s\u00e9culos XVII e XVIII. A d\u00eda de hoxe \u00e9 un conxunto de estilos entre os que se pode apreciar en diferentes partes da s\u00faa estrutura o barroco e o neocl\u00e1sico.\nNo lugar da Riba existiu unha capela, pero a d\u00eda de hoxe non queda nada dela.\nFeira da Carballeira.\nNeste lugar celebr\u00e1base unha feira de concesi\u00f3n real os \u00faltimos domingos de cada mes \u00e1 que, ademais do gando das inmediaci\u00f3ns, acud\u00edan vendedores de panos, lenzos, prater\u00edas e grans de todo tipo. Xa no 1851 se ten constancia da s\u00faa celebraci\u00f3n. No 1897 esta feira foi trasladada A Ba\u00f1a."}
{"id": "23247", "revid": "47401", "url": "https://gl.wikipedia.org/wiki?curid=23247", "title": "Orqu\u00eddea", "text": "As orqu\u00eddeas ou orquid\u00e1ceas (nome cient\u00edfico Orchidaceae) son unha familia de plantas monocotiled\u00f3neas que se distinguen pola complexidade das s\u00faas flores e polas s\u00faas interacci\u00f3ns ecol\u00f3xicas cos axentes polinizadores e cos fungos cos que forman micorrizas.\nA familia comprende aproximadamente 25.000 (algunhas fontes informan de 30.000) especies, e quizais outros 60.000 h\u00edbridos e variedades producidas polos horticultores, polo que resulta ser unha das familias con maior riqueza de especies entre as anxiospermas. Poden ser reco\u00f1ecidas polas s\u00faas flores de simetr\u00eda fortemente bilateral, nas que a peza media do verticilo interno de t\u00e9palos -chamada labelo- est\u00e1 profundamente modificada, e o ou os estames est\u00e1n fusionados \u00f3 estilo, polo menos na base.\nAs orqu\u00eddeas constit\u00faen un grupo extremadamente diverso de plantas, que poden ter desde uns poucos mil\u00edmetros de lonxitude (certas especies dos x\u00e9neros \"Bulbophyllum\" e \"Platystele\") at\u00e9 constitu\u00edr xigantescas agregaci\u00f3ns de varios centos de quilogramos de peso (algunhas especies de \"Grammatophyllum\") ou presentar lonxitudes de at\u00e9 13,4 m, como \u00e9 o caso de \"Sobralia altissima\", unha orqu\u00eddea recentemente descrita en 1999 no Per\u00fa. Do mesmo xeito, as flores das orqu\u00eddeas var\u00edan en tama\u00f1o desde menos de 1\u00a0mm e dificilmente visibles dunha ollada (\"Platystele\") pasando polas grandes flores de 15 a 20\u00a0cm de di\u00e1metro en moitas especies dos x\u00e9neros \"Paphiopedilum\", \"Phragmipedium\" e \"Cattleya\" at\u00e9 os 76\u00a0cm das flores de \"Phragmipedium caudatum\". A fragrancia das s\u00faas flores non \u00e9 menos variable, desde o delicado aroma de \"Cattleya\" at\u00e9 o repulsivo fedor das flores de certas especies de \"Bulbophyllum \".\nAt\u00f3panse na maior parte do mundo, a\u00ednda que son especialmente abundantes nos tr\u00f3picos. No entanto, a s\u00faa capacidade de adaptaci\u00f3n permitiulles conquistar un gran n\u00famero de nichos ecol\u00f3xicos, desde os m\u00e1is secos e quentes do planeta at\u00e9 os m\u00e1is h\u00famidos e fr\u00edos xa que, literalmente, distrib\u00faense desde as rexi\u00f3ns polares at\u00e9 o ecuador.\nA familia foi reco\u00f1ecida polos sistemas cl\u00e1sicos de clasificaci\u00f3n de plantas, como o sistema de Cronquist, as\u00ed como polos m\u00e1is modernos, como o sistema de clasificaci\u00f3n APG II e o sistema de clasificaci\u00f3n APG III.&lt; \nTaxonom\u00eda.\nAs orqu\u00eddeas pertencen \u00e1 orde Asparagales, \u00e1 familia Orchidaceae, a maior de todas as familias bot\u00e1nicas, con n\u00fameros de especies estimados en 25.000 segundo alg\u00fans autores, 40.000 segundo outros. Eses impo\u00f1entes n\u00fameros desconsideran a enorme cantidade de h\u00edbridos e variedades producidos por orquidicultores todos os anos. A cantidade de x\u00e9neros co\u00f1ecidos tam\u00e9n \u00e9 sorprendente, superando a marca dos 700.\nA familia Orchidaceae subdiv\u00eddese en 5 subfamilias (n\u00fameros estimados de x\u00e9neros e especies polo Angiosperm Phylog Group):\nAs especies de orqu\u00eddeas son un desaf\u00edo para os te\u00f3ricos en Biolox\u00eda, no que se refire ao propio concepto de especie. Hai moitas orqu\u00eddeas, con caracter\u00edsticas marcadamente propias e diferentes doutras \"especies\" que, cando se po\u00f1en en contacto con estoutras, poden efectuar cruzamentos e producir h\u00edbridos f\u00e9rtiles. Estes h\u00edbridos a\u00ednda poden cruzarse con outras especies, e producir novas xeraci\u00f3ns de h\u00edbridos f\u00e9rtiles. Hai h\u00edbridos entre especies, e at\u00e9 mesmo entre x\u00e9neros. Hai h\u00edbridos obtidos a trav\u00e9s do cruzamento de varias xeraci\u00f3ns de h\u00edbridos de 4 ou m\u00e1is x\u00e9neros distintos. Este fen\u00f3meno \u00e9 un dos triunfos dos orquidicultores, que poden \"mesturar\" as s\u00faas especies e obter unha combinaci\u00f3n case infinita de novas formas e cores, mais tam\u00e9n pode ocorrer naturalmente. \u00c9 pos\u00edbel que varias \"especies\" clasificadas polos bot\u00e1nicos sexan, na verdade, h\u00edbridos naturais estabelecidos na naturezadesde xa hai moito tempo.\nEsta confusi\u00f3n certamente influenc\u00eda nas flutuaci\u00f3ns do n\u00famero de especies de Orchidaceae mencionados enriba, unha vez que non hai sequera un consenso do que ser\u00eda exactamente unha especie de orqu\u00eddea.\nMorfolox\u00eda.\nDe maneira xeral as orqu\u00eddeas comparten caracter\u00edsticas exclusivas marcantes. Son normalmente herbas ep\u00edfitas, terrestres, lit\u00f3fitas, psam\u00f3fitas, sapr\u00f3fitas ou raramente acu\u00e1ticas, frecuentemente rizomatosas, con ra\u00edces robustas cubertas por un tecido esponxoso chamado velame. As follas presentan morfolox\u00eda variada, mais son case sempre alternas e d\u00edsticas. O caule pode moitas veces presentarse coprimido verticalmente e espesado, e \u00e9 a iso que chaman pseudobulbo. As inflorecencias poden ter de 1 a centenas de flores, de acordo coa especie, e poden ser apicais, laterais ou basais.\nAs flores son normalmente de simetr\u00eda bilateral, con 3 s\u00e9palos e 3 p\u00e9talos, dos cales o dorsal \u00e9 expandido, ou presenta calos, ou pos\u00fae padr\u00f3ns de cor diferentes, p\u00e9talo diferenciado este que chaman de labelo. Os \u00f3rganos reprodutivos enc\u00f3ntranse reducidos e fundidos nunha estrutura central chamada columna. O n\u00famero de estames var\u00eda entre as subfamilias: Apostasioidea pos\u00fae 3; Cypripedioidea 2, co estame central modificado; as demais presentan apenas o estame central funcional, cos 2 outros atrofiados ou ausentes. Os grans de pole enc\u00f3ntranse agrupados en masas cerosas chamadas polinias. O estigma \u00e9 normalmente unha cavidade na columna onde as polinias son inseridas polo polinizador. O ovario \u00e9 \u00ednfero, e pos\u00fae at\u00e9 cerca de 1 mill\u00f3n de \u00f3vulos. O froito \u00e9 unha c\u00e1psula, que se abre cando seca para liberar sementes min\u00fasculas e leves, cuxo embri\u00f3n non pasa dun aglomerado de c\u00e9lulas. As especies de \"Vanilla\" son as \u00fanicas con froitos carnosos e sementes grandes, os cales usanse para a obtenci\u00f3n de vainilla.\nEcolox\u00eda.\nDebido \u00e1 gran distribuci\u00f3n xeogr\u00e1fica, \u00e9 natural que un grupo tan diverso tam\u00e9n presente adaptaci\u00f3ns das m\u00e1is diversas aos seus ambientes.\nNas rexi\u00f3ns tropicais h\u00famidas, onde a luz e a humidade son abundantes, por\u00e9n a competici\u00f3n con especies arb\u00f3reas \u00e9 moi forte, as orqu\u00eddeas asumen un h\u00e1bito predominantemente epif\u00edtico. En busca de luz baixo a sombra de \u00e1rbores de m\u00e1is de 40 metros de altura, estas herbas crecen sobre os gallos e troncos, a alturas variadas de acordo coas necesidades de cada especie. As s\u00faas ra\u00edces, expostas ao ar, obte\u00f1en a maior parte dos nutrientes do material en decomposici\u00f3n ao seu redor, da auga da chuvia que lava as follas das \u00e1rbores no alto, ou da poeira existente no ar. Mesturado co velame, existe un fungo chamado micorriza, que auxilia na descomposici\u00f3n de materia org\u00e1nica e transformaci\u00f3n desta en sales minerais, para facilitar a s\u00faa absorci\u00f3n. En casos extremos de humidade, as orqu\u00eddeas poden absorber toda auga e os nutrientes polos poros nas s\u00faas follas, relegando as ra\u00edces apenas a funci\u00f3n de sustentar a planta sobre o substrato. Ningunha orqu\u00eddea asume a funci\u00f3n de parasita, ou sexa, a s\u00faa presenza non prexudica os seus hospedeiros (a\u00ednda que haxa casos excepcionais en que o gallo dunha \u00e1rbore non soporte o peso dunha gran colonia de orqu\u00eddeas e ve\u00f1a a quebrar).\nEn rexi\u00f3ns de clima temperado, onde o panasco \u00e9 predominante, as\u00ed como nas \u00e1reas de sabana e campos rupestres, as orqu\u00eddeas son basicamente plantas terrestres, con ra\u00edces subterr\u00e1neas ben desenvolvidas, \u00e1s veces coa formaci\u00f3n de tub\u00e9rculos. Nestas \u00e1reas de clima sasonal, as plantas normalmente pasan por un estadio de dormencia, en que, moitas veces, a s\u00faa parte a\u00e9rea seca para evitar danos \u00e1 s\u00faa fisiolox\u00eda debido \u00e1 seca, ou ao fr\u00edo extremo.\nDe volta \u00e1s selvas tropicais, tam\u00e9n hai moitas especies terrestres, mais estas mantense en desenvolvemento o ano enteiro. A gran cantidade de materia org\u00e1nica dispo\u00f1\u00edbel no solo da selva favorece o surximento dalgunhas poucas especies sapr\u00f3fitas, orqu\u00eddeas desprovidas de clorofila que obte\u00f1en toda a materia org\u00e1nica que precisan do material en descomposi\u00f3n ao seu redor.\nPolinizaci\u00f3n.\nPola s\u00faa estrutura reprodutiva, as orqu\u00eddeas obrigatoriamente necesitan do auxilio de animais para o transporte de pole ao \u00f3rgano feminino das s\u00faas flores, unha vez que a masa pol\u00ednica pesase demais para levarse polo vento, e a parte receptiva do \u00f3rgano feminino non \u00e9 exposta o suficiente para recibila. As\u00ed, as orqu\u00eddeas seleccionaron as estratexias m\u00e1is fascinantes para promover a polinizaci\u00f3n. As flores poden posu\u00edr cores e aromas que atraen a atenci\u00f3n de polinizadores diversos, como abellas, bolboretas di\u00farnas e nocturnas, morcegos, abesouros e colibr\u00eds. A s\u00faa forma e tama\u00f1o tam\u00e9n corresponden ao tipo de polinizador.\nAlgunhas flores poden asumir formas extremas. As orqu\u00eddeas do x\u00e9nero europeo \"Ophrys\", por exemplo, presentan a cor e a forma do labelo, ornado por cerdas, de maneira tal que se asemellan a femias dunha certa especie de abellas. De forma que o macho, atra\u00eddo pola feronoma producida pola propia flor e pola s\u00faa forma, copula con esta por engano, levando consigo as polinias, que depositar\u00e1 na pr\u00f3xima flor que visitar.\nOutras, como o x\u00e9nero \"Angraecun\" de Filipinas, con flores nocturnas, producen n\u00e9ctar en tubos extremamente longos na base dos labelos, de modo que soamente certas bolboretas nocturnas con prob\u00f3scides igualmente longas, poden alcanzalo. Ao posicionarse diante das flores, as bolboretas baten a s\u00faa cabeza nas anteras, facendo que as polinias sexan tiradas e presas en si.\nAlgunhas orqu\u00eddeas, a\u00ednda, non producen n\u00e9ctar, mais perfume. Algunhas abellas visitan as flores para recoller este perfume, que se cre que o poden usar elas para a s\u00edntese de feronomas.\nCultivo.\nPola s\u00faa beleza \u00fanica, as orqu\u00eddeas son extensivamente cultivadas, e o seu comercio move fortunas todos os anos de maneira crecente. Mais como son tantas especies diferentes de ambientes diferentes, \u00e9 impos\u00edbel presentar os coidados b\u00e1sicos de cultivo para todas elas de maneira xeral. As\u00ed, o primeiro paso para cultivar unha orqu\u00eddea con \u00e9xito \u00e9 a identificaci\u00f3n correcta da especie en cuesti\u00f3n. Ter contacto con outros orquid\u00f3filos m\u00e1is expertos pode ser \u00fatil no caso de que surxa unha planta desco\u00f1ecida que se queira cultivar. Desta forma p\u00f3dese decidir con precisi\u00f3n a iluminaci\u00f3n, o r\u00e9xime de regas, o substrato, e outros factores necesarios para o \u00e9xito no cultivo.\nUnha cousa \u00e9 certa, as orqu\u00eddeas de maneira xeral non son plantas delicadas e fr\u00e1xiles como alg\u00fans consideran. Polo contrario, estas plantas (principalmente as providas de pseudobulbo) son extremamente resistentes, e poden sobrevivir durante d\u00edas f\u00f3ra dun substrato. A s\u00faa capacidade de supervivencia perm\u00edtelles que te\u00f1an tempo para adaptar a s\u00faa fisiolox\u00eda a novas condici\u00f3ns despois do replant\u00edo. Os h\u00edbridos, pola s\u00faa vez, son de maneira xeral extremamente resistentes, e poden prosperar mesmo en condici\u00f3ns adversas de cultivo, crecendo m\u00e1is r\u00e1pido que as especies ditas \"naturais\".\nProduci\u00f3n.\nAs orqu\u00eddeas poden ser producidas en larga escala grazas \u00e1 resistencia das s\u00faas mudas na maior\u00eda das especies, \u00e1 cantidade de sementes producidas en cada froito, e \u00e1 posibilidade de reproduci\u00f3n de meristemas \"in vitro\".\nO m\u00e9todo m\u00e1is simple de reproduci\u00f3n \u00e9 a divisi\u00f3n do rizoma. T\u00f3mase unha planta adulta con polo menos 6 pseudobulbos formados, de preferencia logo despois do termo da floraci\u00f3n, e, cunha navalla afiada e esterilizada, c\u00f3rtase o rizoma, de maneira que se separa a planta en d\u00faas mudas con 3 pseudobulbos cada. En casos de plantas maiores, d\u00e9bese sempre manter as mudas cun m\u00ednimo de 3 ou 4 pseudobulbos para permitir o seu rebrotamento. O plant\u00edo debe ser feito no substrato adecuado \u00e1 especie. A muda debe ficar fixa dalgunha forma para que as novas ra\u00edces poidan brotar e fixarse no substrato. S\u00f3 cando as ra\u00edces estiveren restabelecidas, as plantas volver\u00e1n a crecer.\nAs sementes son diminutas, e un \u00fanico froito pode xerar millares de novas plantas, cada unha cunha caracter\u00edstica diferente da outra. Mais as sementes son moi pequenas, e non conseguen xerminar por recursos propios. Elas precisan das condici\u00f3ns de acidez e da dispo\u00f1ibilidade de nutrientes que o fungo micorriza dunha planta adulta fornece. As\u00ed, o modo m\u00e1is simple (e menos eficiente) de reproduci\u00f3n por sementes \u00e9 simplemente espallalas sobre e ao redor das ra\u00edces de orqu\u00eddeas adultas, asegur\u00e1ndose de que te\u00f1an humidade constante.\nO m\u00e9todo m\u00e1is eficiente consiste na preparaci\u00f3n dun substrato de musgo \"Sphagnun\". Este debe esterilizarse e deixado en repouso nun recipiente fechado para manter a s\u00faa humidade. D\u00e9bense tam\u00e9n adicionar pedazos saud\u00e1beis de ra\u00edces dunha orqu\u00eddea adulta, de preferencia da especie que se desexa reproducir, para que o fungo poida reproducirse no propio \"Sphagnun\". Despois dalg\u00fans d\u00edas de descanso, sem\u00e9ntanse as sementes, e cons\u00e9rvase o sistema nun recipiente transparente. As sementes xerminan nalgunhas semanas, e crecen moito devagar, de modo que unha planta s\u00f3 florece pola primeira vez con entre 5 e 10 anos de idade.\nA reproduci\u00f3n por meristema, ou clonaxe, \u00e9 m\u00e1is eficiente, e consiste na retirada da punta das ra\u00edces. Colocada no medio do cultivo, e baixo a influencia de hormonas vexetais, o meristema transf\u00f3rmase nunha masa de tecido indiferenciado, capaz de dar orixe a novas pl\u00e1ntulas. As pl\u00e1ntulas cult\u00edvanse en tubos de ensaio independentes, e en pouco m\u00e1is de 1 ano, est\u00e1n listas para o cultivo no lugar definitivo. As mudas producidas son, loxicamente clons perfectos da planta orixinal, sendo este m\u00e9todo o m\u00e1is aplicado para a reproduci\u00f3n en masa dunha determinada variedade.\nOrqu\u00eddeas m\u00e1is populares.\nEstes son alg\u00fans dos x\u00e9neros m\u00e1is cultivados de entre as orqu\u00eddeas (hai que lembrar que ao clima de cada rexi\u00f3n, certas especies de orqu\u00eddea ad\u00e1ptanse mellor que outras, de forma que a lista seguinte cont\u00e9n x\u00e9neros que poden prosperar nunha rexi\u00f3n mais non noutra):\nHai a\u00ednda inn\u00fameros h\u00edbridos, a maior\u00eda deles xerada polo cruzamento entre especies dos x\u00e9neros citados enriba."}
{"id": "23248", "revid": "1131", "url": "https://gl.wikipedia.org/wiki?curid=23248", "title": "Sanamede do Monte, A Ba\u00f1a", "text": "Sanamede do Monte \u00e9 unha parroquia que se localiza no sueste do concello da Ba\u00f1a na comarca da Barcala. Segundo o padr\u00f3n municipal de 2016 ti\u00f1a 414 habitantes (211 mulleres e 203 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 544 habitantes.\nHistoria.\nMalia a mala conservaci\u00f3n a\u00ednda quedan restos de t\u00famulos megal\u00edticos como son a m\u00e1moa do Purrubelo e a m\u00e1moa das Chamiseiras. As d\u00faas sit\u00faanse en Duomes de Abaixo. No lugar de Monte tam\u00e9n se atopa a m\u00e1moa da Mina de Mosqueira.\nA primeira referencia nun documento \u00e9 o ano 988, onde reflicten que o monxe Leodofredo fai doaz\u00f3n da mesma e t\u00f3dolos seus lugares ao mosteiro de Antealtares.\nFeira en Seil\u00e1n.\nNo ano 1793, os veci\u00f1os de Covas, San Cibr\u00e1n e San Mamede elevaron unha petici\u00f3n ao Rei Carlos IV para que lles autorizase a celebraci\u00f3n dunha feira todos os meses. Por Real Carta dada o 4 de setembro de 1795 conced\u00e9uselle a feira o segundo domingo de cada mes. Esta foi feita na carballeira de Seil\u00e1n, e por ese motivo constru\u00eduse unha capela, primeiro de madeira, na que se oficiaba a misa os d\u00edas da feira. No ano 1928 permit\u00eduselle facer feira nos segundos domingos e nos cuartos daqueles meses que tiveran cinco. Esta durou ata os anos 60.\nA igrexa.\nSofre varias transformaci\u00f3ns, sobre todo a partir do ano 1594, visibles na variedade de estilos, que van desnde o g\u00f3tico tard\u00edo ata o manierista que se manifesta na capela maior e nos retablos.\nArquitectura popular.\nMu\u00ed\u00f1os.\nA maior\u00eda mo\u00edan con auga do r\u00edo Seil\u00e1n (r\u00edo Albari\u00f1a) nove meses, excepto o Novo, propio do cura, que mo\u00eda todo o ano\nMo\u00edan a metade do ano coas augas do regato de Bucha\u00edn:"}
{"id": "23249", "revid": "85894", "url": "https://gl.wikipedia.org/wiki?curid=23249", "title": "Suevos, A Ba\u00f1a", "text": "San Mamede de Suevos \u00e9 unha parroquia que se localiza no norte do concello da Ba\u00f1a na comarca da Barcala. Segundo o padr\u00f3n municipal de 2016 ti\u00f1a 214 habitantes (111 mulleres e 103 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 374 habitantes.\nHistoria.\nA pegada da cultura castrexa nesta terra est\u00e1 no castro de Suevos, tam\u00e9n chamado O Castillo. Tr\u00e1tase dun asentamento fortificado da Idade de Ferro que presenta unha coroa de forma ovoide de grandes dimensi\u00f3ns, 140 m e 110 m, delimitada por un parapeto dun 3-4 metros de alto. En Francos at\u00f3pase a m\u00e1moa da Agra dos M\u00e9ndez, a d\u00eda de hoxe afectada por unha pista parcelaria e a repoboaci\u00f3n con eucaliptos.\nA presenza de pobos centroeuropeos \u00e9 visible na toponom\u00eda da parroquia: Suevos e Francos.\nA parroquia de Suevos pertence ao arciprestado de C\u00e9ltigos e ao arcediagado de Trast\u00e1mara. Entre os s\u00e9culos XVII e XVIII chegou a contar con catro confrar\u00edas. A igrexa parroquial \u00e9 de estilo neocl\u00e1sico. Comezou a contru\u00edrse no 1767, a\u00ednda que non se rematou definitivamente ata o s\u00e9culo XIX, co engadido da sancrist\u00eda."}
{"id": "23250", "revid": "1131", "url": "https://gl.wikipedia.org/wiki?curid=23250", "title": "Troitosende, A Ba\u00f1a", "text": "Santa Mar\u00eda de Troitosende \u00e9 unha parroquia que se localiza no leste do concello da Ba\u00f1a na comarca da Barcala. Segundo o IGE en 2016 ti\u00f1a 223 habitantes (114 homes e 109 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 330 habitantes.\nHistoria.\nDa idade de ferro permanecen as d\u00faas m\u00e1moas de Salgueir\u00f3ns, as d\u00faas m\u00e1moas do Monte da Medorra; en Bugalleiras. Tam\u00e9n existiu un castro entre Portoch\u00e1n e Vilacoba denominado Castro de Troitosende, en mal estado de conservaci\u00f3n pero de grande importancia debido a cantidade e calidade de materiais arqueol\u00f3xicos recuperados. Da \u00e9poca romana hai tres sitios arqueol\u00f3xicos descubertos: o de Vilela, o de Mouz\u00f3n e o de Bugalleiras, onde se encontraron abundante material cer\u00e1mico romano, varias fosas escavadas, unha l\u00e1pida e unha tumba.\nAntes de facer a ponte entre Portoch\u00e1n e Ames, a parroquia atravesaba nunha barca o Tambre.\nIgrexa.\nA igrexa parroquial foi constru\u00edda a finais do s\u00e9culo XII e reformada nos s\u00e9culos XVIII e XX. Ten nave de planta rectangular, con muros de cadeirado de granito e cuberta a unha e d\u00faas augas con tellado de tella. A fachada \u00e9 de cadeirado de granito, con portada enmarcada por d\u00faas pilastras encaixadas con basas toscanas e capiteis d\u00f3ricos. Por riba vai un entaboado, unha cornixa e unha fiestra decorada con placas semicirculares. A sancrist\u00eda est\u00e1 acaroada ao muro norte. A espadana \u00e9 cuadrangular, con tres mach\u00f3ns sobre os que voltean dous arcos de medio punto laterais. No centro hai dous mach\u00f3ns cun arco de medio punto e un pin\u00e1culo rematado por unha cruz met\u00e1lica. Ten un pequeno retablo nunha capela e varias imaxes.\nA parroquia pertence ao arciprestado de Dubra.\nArquitectura popular.\nMu\u00ed\u00f1os.\nSon de d\u00faas pedras cada un e mo\u00edan medio ano con augas do r\u00edo Tambre"}
{"id": "23251", "revid": "4482", "url": "https://gl.wikipedia.org/wiki?curid=23251", "title": "Bergondo, Bergondo", "text": "San Salvador de Bergondo \u00e9 unha parroquia que se localiza no nordeste do concello de Bergondo na comarca da Coru\u00f1a. Segundo o IGE en 2018 ti\u00f1a 1.459 habitantes (748 mulleres e 711 homes) distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1422 habitantes.\nCultura.\nTop\u00f3nimo.\n\"Bergondo\" poder\u00eda ser, para alg\u00fans autores, un top\u00f3nimo cunha ra\u00edz celta \"\"berg\" ou \"ver\"\" e que se referir\u00edan a un alto (no caso de \"berg\") ou a unha pena (no caso de \"ver\"). Para outros autores ser\u00eda un antrop\u00f3nimo latino e ligado \u00e1 cristiandade que xorde de \"Verecundus\". O top\u00f3nimo data de entre o s\u00e9culo VII e X.\nPatrimonio.\nA igrexa parroquial de Bergondo formaba parte do Mosteiro de San Salvador de Bergondo.\nNa parroquia sit\u00faase o Pazo de Mari\u00f1\u00e1n."}
{"id": "23252", "revid": "23204", "url": "https://gl.wikipedia.org/wiki?curid=23252", "title": "Corti\u00f1\u00e1n, Bergondo", "text": "Santa Mar\u00eda de Corti\u00f1\u00e1n \u00e9 unha parroquia que se localiza no sur do concello de Bergondo na comarca da Coru\u00f1a. Segundo o IGE en 2020 ti\u00f1a 505 habitantes (243 homes e 262 mulleres) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 415 habitantes.\nCultura.\nTop\u00f3nimo.\n\"Corti\u00f1\u00e1n\" \u00e9 un top\u00f3nimo latino que fai referencia \u00e1s corti\u00f1as, ou aquelas pequenas leiras de cultivo. O top\u00f3nimo xorde entre o s\u00e9culo X e XIII."}
{"id": "23253", "revid": "785", "url": "https://gl.wikipedia.org/wiki?curid=23253", "title": "Gu\u00edsamo, Bergondo", "text": "Santa Mar\u00eda de Gu\u00edsamo \u00e9 unha parroquia que se localiza no sur do concello de Bergondo na comarca da Coru\u00f1a. Segundo o IGE en 2018 ti\u00f1a 1.436 habitantes (739 mulleres e 697 homes) distribu\u00eddos en 10 entidades de poboaci\u00f3n, o que sup\u00f3n un descenso en relaci\u00f3n ao ano 2013 cando ti\u00f1a 1.523 habitantes.\nCultura.\nTop\u00f3nimo.\n\"Gu\u00edsamo\" \u00e9 un antrop\u00f3nimo xerm\u00e1nico cunha base en \"monde\", ou protecci\u00f3n. O top\u00f3nimo xorde entre o s\u00e9culo VII e X."}
{"id": "23255", "revid": "98629", "url": "https://gl.wikipedia.org/wiki?curid=23255", "title": "Media", "text": "Media pode significar:"}
{"id": "23256", "revid": "54334", "url": "https://gl.wikipedia.org/wiki?curid=23256", "title": "Lubre, Bergondo", "text": "San Xo\u00e1n de Lubre \u00e9 unha parroquia que se localiza no centro do concello de Bergondo na comarca da Coru\u00f1a. Segundo o IGE en 2018 ti\u00f1a 878 habitantes (441 mulleres e 437 homes) distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 749 habitantes.\nHistoria.\nCoa creaci\u00f3n dos concellos en 1812 a parroquia de San Xo\u00e1n de Lubre foi en principio encadrada no concello de Sada, e posteriormente adherida ao de Bergondo.\nCultura.\nTop\u00f3nimo.\n\"Lubre\" \u00e9 un top\u00f3nimo c\u00e9ltico, prerromano, que se refire a un poboado nunha fortificaci\u00f3n, nun lugar alto ou nun castro. A s\u00faa orixe \u00e9 anterior ao s\u00e9culo III.\nPatrimonio.\nA igrexa parroquial de San Xo\u00e1n foi constru\u00edda co fin de acoller peregrinos cara a 1876 por Ant\u00f3n Romero, con Arturo Pailos e Manuel Souto como xefes da mans de obra."}
{"id": "23257", "revid": "89787", "url": "https://gl.wikipedia.org/wiki?curid=23257", "title": "Moruxo, Bergondo", "text": "San Vicente de Moruxo \u00e9 unha parroquia que se localiza no norte do concello de Bergondo na comarca da Coru\u00f1a. Segundo o IGE en 2018 ti\u00f1a 404 habitantes (206 mulleres e 198 homes) distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 398 habitantes.\nCultura.\nTop\u00f3nimo.\n\"Moruxo\" hipotet\u00edzase que sexa un top\u00f3nimo prerromano ligado \u00e1 ra\u00edz \"mor\", ou pedra. A s\u00faa orixe ser\u00eda anterior ao s\u00e9culo III."}
{"id": "23259", "revid": "785", "url": "https://gl.wikipedia.org/wiki?curid=23259", "title": "Ouces, Bergondo", "text": "San Xo\u00e1n de Ouces \u00e9 unha parroquia que se localiza no norte do concello de Bergondo na comarca da Coru\u00f1a. Segundo o IGE en 2018 ti\u00f1a 963 habitantes (499 mulleres e 464 homes) distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 805 habitantes.\nCultura.\nTop\u00f3nimo.\n\"Ouces\" poder\u00eda ser un top\u00f3nimo latino para referise a un relevo alto, xa que poder\u00eda provir de \"altus\"."}
{"id": "23260", "revid": "4482", "url": "https://gl.wikipedia.org/wiki?curid=23260", "title": "Rois, Bergondo", "text": "Santa Mari\u00f1a de Rois \u00e9 unha parroquia que se localiza no centro do concello de Bergondo na comarca da Coru\u00f1a. Segundo o IGE en 2018 ti\u00f1a 173 habitantes (87 homes e 86 mulleres) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 155 habitantes.\nCultura.\nTop\u00f3nimo.\n\"Rois\" \u00e9 posiblemente un antrop\u00f3nimo latino que xorde entre o s\u00e9culo VII e X. Poder\u00eda provir do nome \"Rosci\"."}
{"id": "23261", "revid": "25871", "url": "https://gl.wikipedia.org/wiki?curid=23261", "title": "Medios de comunicaci\u00f3n", "text": ""}
{"id": "23262", "revid": "785", "url": "https://gl.wikipedia.org/wiki?curid=23262", "title": "Santa Marta de Bab\u00edo, Bergondo", "text": "Santa Marta de Bab\u00edo \u00e9 unha parroquia que se localiza no centro do concello de Bergondo na comarca da Coru\u00f1a. Segundo o IGE en 2018 ti\u00f1a 301 habitantes (152 mulleres e 149 homes) distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 299 habitantes.\nHistoria.\nA parroquia foi sede dunha antiga xurisdici\u00f3n no Antigo R\u00e9xime, que xa no s\u00e9culo XX deu nome ao condado de Santa Marta de Bab\u00edo.\nCultura.\nTop\u00f3nimo.\n\"Bab\u00edo\" \u00e9 un antrop\u00f3nimo prerromano cunha ra\u00edz que significa \"vitoria\". A s\u00faa orixe ser\u00eda previa ao s\u00e9culo III."}
{"id": "23263", "revid": "785", "url": "https://gl.wikipedia.org/wiki?curid=23263", "title": "Vixoi, Bergondo", "text": "San Fiz de Vixoi \u00e9 unha parroquia que se localiza no sur do concello de Bergondo na comarca da Coru\u00f1a. Segundo o IGE en 2018 ti\u00f1a 501 habitantes (240 homes e 261 mulleres) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 480 habitantes.\nCultura.\nTop\u00f3nimo.\n\"Vixoi\" \u00e9 un antrop\u00f3nimo xerm\u00e1nico que ten a s\u00faa ra\u00edz en \"vig\", ou loita. O top\u00f3nimo xorde entre o s\u00e9culo VII e X."}
{"id": "23267", "revid": "22570", "url": "https://gl.wikipedia.org/wiki?curid=23267", "title": "Imposto", "text": "Un imposto \u00e9 unha clase de tributo (obrigas xeralmente pecuniarias en favor do acredor tributario: goberno central, auton\u00f3mico ou local) rexido por dereito p\u00fablico, pagado por persoas ou organizaci\u00f3ns.\nCaracter\u00edzase por non requirir unha contraprestaci\u00f3n directa ou determinada por parte da administraci\u00f3n da facenda (acredor tributario).\nOs impostos na maior\u00eda das lexislaci\u00f3ns xorden exclusivamente pola \"potestade tributaria do Estado\", principalmente co obxecto de financiar os seus gastos. O seu principio reitor, denominado \"\"capacidade contributiva\", suxire que quen m\u00e1is ten debe achegar en maior medida ao financiamento estatal, para consagrar o principio constitucional de equidade e o principio social de solidariedade.\nOs impostos son cargas obrigatorias que as persoas e empresas te\u00f1en que pagar para financiar o estado.\nNoutras palabras: sen os impostos o estado non poder\u00eda funcionar, xa que non dispor\u00eda de fondos para financiar a construci\u00f3n de infraestruturas (estradas, portos, aeroportos, el\u00e9ctricas), prestar os servizos p\u00fablicos de sanidade, educaci\u00f3n, defensa, sistemas de protecci\u00f3n social (desemprego, prestaci\u00f3ns por invalidez ou accidentes laborais) etc.\nEn ocasi\u00f3ns, na base do establecemento do imposto enc\u00f3ntranse outras causas, como disuadir a compra de determinado produto (por exemplo, tabaco) ou fomentar ou desalentar determinadas actividades econ\u00f3micas. Desta maneira, p\u00f3dese definir a figura tributaria como unha \"exacci\u00f3n pecuniaria forzosa para os que est\u00e1n no feito impo\u00f1\u00edbel\". A regulamentaci\u00f3n dos impostos denom\u00ednase sistema fiscal ou fiscalidade.\nCausas e efectos dos impostos.\nOs gobernos recadan impostos para:\nA recadaci\u00f3n dun imposto para o seu gasto nun fin espec\u00edfico, por exemplo a recadaci\u00f3n dun imposto sobre o alcohol para sustentar directamente centros de rehabilitaci\u00f3n do alcoholismo, \u00e9 chamado hipotecaci\u00f3n. A pr\u00e1ctica \u00e9 a mi\u00fado criticada por ministros de finanzas, xa que reduce a s\u00faa liberdade de acci\u00f3n. Alg\u00fans economistas consideran que o concepto \u00e9 intelectualmente deshonesto xa que na realidade o di\u00f1eiro \u00e9 funx\u00edbel.\nOs economistas, en especial os neocl\u00e1sicos, xeralmente soste\u00f1en que todo imposto distorsiona o mercado, resultando en ineficiencia econ\u00f3mica. En consecuencia, os economistas buscaron identificar un sistema de impostos que represente unha distorsi\u00f3n m\u00ednima no mercado. Unha teor\u00eda popular \u00e9 que o imposto m\u00e1is economicamente neutral \u00e9 o imposto sobre a terra. O deber primario dun goberno \u00e9 manter e defender o t\u00edtulo sobre a terra, e polo tanto (segundo a teor\u00eda) debe recadar a maior\u00eda dos seus ganancias para este servizo particular. Xa que os gobernos tam\u00e9n resolven disputas comerciais, especialmente en pa\u00edses con lei com\u00fan, esta doutrina \u00e9 a mi\u00fado usada para xustificar un imposto \u00e1s ganancias ou imposto ao valor engadido. Outros soste\u00f1en que a maior\u00eda das formas de impostos son inmorais debido \u00e1 s\u00faa natureza involuntaria.\nTaxas de impostos.\nOs impostos son xeralmente calculados en base a porcentaxes, chamadas taxas de impostos ou taxas impositivas, sobre un valor particular, a base de impostos. Un imposto \"Ad Valorem\"\" \u00e9 aquel para o cal o imposto base \u00e9 o valor dun ben, un servizo ou unha propiedade. Os impostos de vendas, tarifas, impostos de propiedade, impostos de herdanza e impostos ao valor engadido ou agregado son diferentes tipos de impostos \"Ad Valorem\". Un imposto \"Ad Valorem\" \u00e9 xeralmente aplicado no momento dunha transacci\u00f3n (imposto ao valor engadido), mais pode ser aplicado tam\u00e9n anualmente (imposto \u00e1 propiedade) ou en conexi\u00f3n cun evento especial (imposto \u00e1 herdanza). A alternativa ao imposto \"Ad Valorem\" \u00e9 un imposto de taxa fixa, onde a taxa base \u00e9 a cantidade de algo, sen importar o seu prezo: por exemplo, no Reino Unido rec\u00e1dase un imposto sobre a venda de bebidas alcoh\u00f3licas que se calcula sobre a cantidade de alcohol vendido no canto do prezo da bebida.\nImpostos progresivos e regresivos.\nUnha cualidade importante dos sistemas de impostos \u00e9 se estes son \"planos\" (a porcentaxe non \u00e9 dependente da base), \"regresivo\" (a maior ganancia menor taxa de impostos) ou \"progresivo\" (a maior ganancia maior taxa de impostos). Os impostos progresivos reducen a presi\u00f3n sobre persoas de menores ganancias, xa que pagan un menor porcentaxe sobre as s\u00faas ganancias. Isto pode ser visto como algo bo en si mesmo ou pode ser feito por raz\u00f3ns pragm\u00e1ticas, xa que simplifica a recadaci\u00f3n, ao requirir menores rexistros e complexidade.\nImpostos directos e indirectos.\nOs impostos directos apl\u00edcanse de xeito directa sobre o patrimonio, afectando principalmente \u00e1s ganancias ou pertenzas como a propiedade de autos ou casas. O imposto directo m\u00e1is importante \u00e9 o imposto sobre a renda (IRPF).\nOs impostos indirectos afectan a persoas distintas do contribu\u00ednte. Noutros termos, o contribu\u00ednte que allea bens ou presta servizos, traslada a carga do imposto a quen os adquiren ou reciben. Dentro destes at\u00f3panse o Imposto sobre o valor engadido (IVE, imposto ao consumo das persoas e empresas) e o imposto especial sobre produci\u00f3n e servizos (EPS, imposto a gasolinas, alcohois e tabacos).\nTipos de impostos.\nA clasificaci\u00f3n de impostos da OCDE \u00e9 a seguinte:"}
{"id": "23268", "revid": "98629", "url": "https://gl.wikipedia.org/wiki?curid=23268", "title": "Golfo de M\u00e9xico", "text": "O golfo de M\u00e9xico \u00e9 o maior golfo do mundo, estando cercado por terras continentais de M\u00e9xico e dos Estados Unidos de Am\u00e9rica, e insulares de Cuba. Ten unha superficie de aproximadamente 1\u00a0550\u00a0000 km2.\nXeograf\u00eda.\nA costa sur do golfo ba\u00f1a o noroeste da illa de Cuba e os estados mexicanos de Tabasco, Campeche, Iucat\u00e1n, e parte de Quintana Roo. A costa occidental ba\u00f1a os estados mexicanos de Tamaulipas e Veracruz e o estado norteamericano de Texas. A costa norte ba\u00f1a os estados norteamericanos de Luisiana, Mississippi, Alabama e Florida, que tam\u00e9n limita ao golfo polo leste. O golfo de M\u00e9xico est\u00e1 comunicado co oc\u00e9ano Atl\u00e1ntico a trav\u00e9s do estreito de Florida, entre USA e Cuba, e co mar Caribe por medio da canle do Iucat\u00e1n, entre M\u00e9xico e Cuba.\nO tr\u00f3pico de C\u00e1ncer atravesa o golfo de M\u00e9xico, deixando o terzo m\u00e1is meridional en zona tropical. Do golfo orix\u00ednase a corrente do Golfo, unha corrente de augas quentes que atravesa o oc\u00e9ano Atl\u00e1ntico, sendo unha das m\u00e1is fortes correntes oce\u00e1nicas co\u00f1ecidas. O golfo tam\u00e9n \u00e9 visitado moitas veces por poderosos furac\u00e1ns, alg\u00fans dos cales son respons\u00e1beis dun gran n\u00famero de mortes e destruci\u00f3n.\nA ba\u00eda de Campeche (M\u00e9xico) \u00e9 maior ba\u00eda do golfo. Al\u00e9n dela a costa do golfo pos\u00fae inn\u00fameras ba\u00edas e foces. Un gran n\u00famero de r\u00edos desaugan no golfo, de entre os cales o m\u00e1is not\u00e1bel \u00e9 Mississippi. A terra que forma a costa do golfo, inclusive moitas illas de sedimentaci\u00f3n, \u00e9 case uniformemente baixa e caracterizada por pantanos e terras bastante h\u00famidas, ou ben por extensi\u00f3ns areosas.\nA plataforma continental \u00e9 bastante larga en case todos os puntos da costa. Cont\u00e9n petr\u00f3leo nalg\u00fans puntos (principalmente a oeste), que \u00e9 extra\u00eddo a trav\u00e9s de plataformas mar\u00edtimas. Outra actividade comercial importante \u00e9 a pesca, de peixes e crust\u00e1ceos. Ao longo da costa d\u00e1se tam\u00e9n a construci\u00f3n de nav\u00edos, industrias petroqu\u00edmicas e de almacenamento de petr\u00f3leo e derivados, f\u00e1bricas de papel e forte actividade tur\u00edstica.\nEntre as cidades costeiras incl\u00faense: Tampa, Pensacola, Nova Orle\u00e1ns, Houston (nos EUA) , Veracruz, M\u00e9rida (en M\u00e9xico), e Habana (en Cuba).\nA \u00e1rea costeira do golfo foi primeiro colonizada por grupos ind\u00edxenas norteamericanos, inclu\u00edndo as culturas avanzadas de M\u00e9xico. Durante a colonizaci\u00f3n europea, a rexi\u00f3n tornouse escenario dunha contenda entre Espa\u00f1a, Francia e Inglaterra. Hoxe en d\u00eda, a cultura da rexi\u00f3n \u00e9 predominantemente hispano-americana e anglo-americana.\nHistoria.\nA\u00ednda que Cristovo Col\u00f3n \u00e9 acreditado como o descubridor de Am\u00e9rica, ning\u00fan dos barcos nos seus catro viaxes chegaron ao golfo de M\u00e9xico. No ano 1492 tomou posesi\u00f3n das Bahamas en nome da Coroa espa\u00f1ola, convencido de atopar unha nova ruta mar\u00edtima cara a Asia. Col\u00f3n nas viaxes posteriores s\u00f3 navegou en augas do mar Caribe, ao redor das illas de Cuba e A Espa\u00f1ola. O primeiro europeo que explorou en augas do golfo de M\u00e9xico foi Am\u00e9rico Vespucio en 1497. Seguiu a li\u00f1a costera continental de Am\u00e9rica Central antes de volver ao oc\u00e9ano Atl\u00e1ntico a trav\u00e9s do estreito de Florida, entre a pen\u00ednsula de Florida e a illa de Cuba. Nas s\u00faas cartas, Vespucio describiu esta viaxe, e unha vez que Juan de la Cosa regresou a Espa\u00f1a realizou un famoso mapa que xa representa a Cuba como unha illa (Mapa de Juan de la Cosa).\nEn 1506, Hern\u00e1n Cort\u00e9s tomou parte na conquista da Espa\u00f1ola e de Cuba, recibindo unha gran propiedade de terra e escravos indios polo seu esforzo. En 1510, acompa\u00f1ou a Diego Vel\u00e1zquez de Cu\u00e9llar, un axudante do gobernador da Espa\u00f1ola, na s\u00faa expedici\u00f3n \u00e1 conquista de Cuba. En 1518 Vel\u00e1zquez p\u00faxolle ao mando dunha expedici\u00f3n para explorar e asegurar o interior de M\u00e9xico para a colonizaci\u00f3n.\nEn 1517, Francisco Hern\u00e1ndez de C\u00f3rdoba descubriu a pen\u00ednsula do Iucat\u00e1n, sendo o primeiro europeo que se atopou cunha civilizaci\u00f3n avanzada no continente americano, que contaba con edificios de s\u00f3lida construci\u00f3n e unha organizaci\u00f3n social complexa que reco\u00f1eceu comparables coas do Vello Mundo; tam\u00e9n tivo raz\u00f3n en esperar que nesa nova terra haber\u00eda ouro. Todo isto animou d\u00faas expedici\u00f3ns m\u00e1is, a primeira en 1518, baixo o mando de Juan de Grijalva, e, a segunda en 1520, baixo o mando de Hern\u00e1n Cort\u00e9s, que conduciu \u00e1 exploraci\u00f3n espa\u00f1ola, a invasi\u00f3n militar, e en \u00faltima instancia os asentamentos e a colonizaci\u00f3n co\u00f1ecida como a conquista de M\u00e9xico. Hern\u00e1ndez non viviu para ver a continuaci\u00f3n da s\u00faa obra: morreu en 1517, o ano da s\u00faa expedici\u00f3n, como consecuencia das lesi\u00f3ns e a sede extrema sufrida durante a viaxe, e decepcionado ao saber que Diego Vel\u00e1zquez dera prioridade a Grijalva como capit\u00e1n da seguinte expedici\u00f3n ao Iucat\u00e1n.\nEn 1523, \u00c1ngel de Villafa\u00f1e navegou cara \u00e1 cidade de M\u00e9xico, pero naufragou no cami\u00f1o ao longo da costa da illa Padre, Texas, en 1554. Cando a noticia do desastre chegou \u00e1 Cidade de M\u00e9xico, o vicerrei solicitou unha frota de rescate e enviou de inmediato a Villafa\u00f1e marchar por terra ata atopar os barcos cargados de tesouros. Villafa\u00f1e viaxou a P\u00e1nuco e contratou un barco para transportalo ao sitio, que xa fora visitado desde esa comunidade. Chegou a tempo para saudar a Garc\u00eda de Escalante Alvarado (sobrino de Pedro de Alvarado), comandante da operaci\u00f3n de salvamento, cando Alvarado chegou por mar o 22 de xullo de 1554. O equipo traballou ata o 12 de setembro para salvar o tesouro da illa Padre. Esta perda, en combinaci\u00f3n con outros desastres de barcos en todo o golfo de M\u00e9xico, deu lugar a un plan para establecer un asentamento na costa norte do golfo para protexer a navegaci\u00f3n e facer m\u00e1is r\u00e1pido o rescate dos n\u00e1ufragos. Como resultado, foi enviada a expedici\u00f3n de Trist\u00e1n de Luna y Arellano, que desembarcou na ba\u00eda de Pensacola o 15 de agosto de 1559.\nO 11 de decembro de 1526, Carlos V concedeu a P\u00e1nfilo de Narv\u00e1ez unha licenza para reclamar o que hoxe \u00e9 a costa do golfo dos Estados Unidos, co\u00f1ecida como a expedici\u00f3n de Narv\u00e1ez. O contrato d\u00e1balle un ano para reunir un ex\u00e9rcito, sa\u00edr de Espa\u00f1a, ser o suficientemente grande para fundar polo menos d\u00faas cidades de 100 persoas cada unha, e a guarnici\u00f3n de d\u00faas fortalezas m\u00e1is en calquera lugar ao longo da costa. O 7 de abril de 1528, viron terra ao norte do que hoxe \u00e9 a ba\u00eda de Tampa. Volveuse cara ao sur e viaxou durante dous d\u00edas en busca dun gran porto que Miruelo, piloto mestre, co\u00f1ec\u00eda. Nalg\u00fan momento durante eses dous d\u00edas, unha das cinco naves restantes perdeuse na accidentada costa, pero nada m\u00e1is se sabe dela.\nA\u00ednda que Espa\u00f1a mantivo o control desta rexi\u00f3n mar\u00edtima ao longo dos s\u00e9culos seguintes, tam\u00e9n estableceron colonias nas illas orientais do Caribe outros pa\u00edses como Gran Breta\u00f1a, Francia, Holanda e Dinamarca.\nEn 1697, Pierre Le Moyne d'Iberville navegou desde Francia e foi elixido polo Ministro de Mari\u00f1a para dirixir unha expedici\u00f3n para descubrir a desembocadura do r\u00edo Mississippi e colonizar a Luisiana que os ingleses cobizaban. a frota de Iberville partiu de Brest o 24 de outubro de 1698. O 25 de xaneiro de 1699, Iberville chegou \u00e1 illa Santa Rosa fronte a Pensacola, fundada polos espa\u00f1ois; navegou desde al\u00ed \u00e1 ba\u00eda de Mobile e explorou a illa Massacre, m\u00e1is tarde rebautizada como illa Dauphin. Botou a \u00e1ncora entre a illa Cat e a illa Ship, e o 13 de febreiro de 1699, trasladouse \u00e1 parte continental, Biloxi, co seu irm\u00e1n Jean-Baptiste Le Moyne de Bienville. O 1 de maio de 1699 xa se completara un forte no lado nord\u00e9s da ba\u00eda de Biloxi, un pouco na parte traseira do que hoxe \u00e9 Ocean Springs, Mississippi. Esta fortaleza foi co\u00f1ecida como Fort Maurepas ou Biloxi Vella. Poucos d\u00edas despois, o 4 de maio, Pierre Le Moyne embarcouse para Francia deixando ao seu irm\u00e1n adolescente, Jean-Baptiste Le Moyne, como segundo ao mando do destacamento franc\u00e9s.\nAta inicios do s\u00e9culo XIX o golfo de M\u00e9xico era co\u00f1ecido polo nome de \"Seno Mexicano\" ou \"Seno Mejicano\".\nNo s\u00e9culo XIX, foron moitos os barcos mercantes de EE. UU. que navegaban polo Caribe, especialmente logo de 1848, cando moitos buscadores de ouro dirix\u00edanse por mar cara a California.\nDesde a segunda guerra mundial, moitas illas caribe\u00f1as albergan bases militares estadounidenses que foron creadas para protexer a Canle de Panam\u00e1. A base naval de Guant\u00e1namo, en Cuba (constru\u00edda en 1899), \u00e9 a m\u00e1is antiga das instalaci\u00f3ns militares de EE. UU. no Caribe.\nNa porci\u00f3n do golfo de M\u00e9xico correspondente ao litoral norte da pen\u00ednsula do Iucat\u00e1n, cara \u00e1 canle do Iucat\u00e1n, caer\u00eda fai 65 mill\u00f3ns de anos un meteorito formando un cr\u00e1ter de 180\u00a0km de di\u00e1metro, denominado Cr\u00e1ter de Chicxulub, e provocando a extinci\u00f3n dos dinosauros e outras especies."}
{"id": "23271", "revid": "56817", "url": "https://gl.wikipedia.org/wiki?curid=23271", "title": "\u00d3rgano (hom\u00f3nimos)", "text": "A palabra \u00f3rgano ten varios significados:"}
{"id": "23276", "revid": "785", "url": "https://gl.wikipedia.org/wiki?curid=23276", "title": "Brab\u00edo, Betanzos", "text": "San Marti\u00f1o de Brab\u00edo \u00e9 unha parroquia que se localiza no leste do concello de Betanzos na comarca de Betanzos. Segundo o IGE en 2017 ti\u00f1a 372 habitantes (205 mulleres e 167 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 424 habitantes.\nCultura.\nTop\u00f3nimo.\n\"Brab\u00edo\" poder\u00eda ser un fitotop\u00f3nimo ou un antrop\u00f3nimo que xorde entre os s\u00e9culos X e XIII. Para alg\u00fans autores procede dun termo latino que se refire a algo bravo ou deixado de cultivar. Para outros autores \u00e9 un antrop\u00f3nimo prerromano que fai referencia dalg\u00fan xeito a un \"se\u00f1or\"."}
{"id": "23277", "revid": "25871", "url": "https://gl.wikipedia.org/wiki?curid=23277", "title": "Piadela, Betanzos", "text": "Santo Estevo de Piadela \u00e9 unha parroquia que se localiza no concello de Betanzos na comarca de Betanzos. Segundo o IGE en 2018 ti\u00f1a 729 habitantes (371 mulleres e 358 homes) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 726 habitantes.\nCultura.\nTop\u00f3nimo.\n\"Piadela\" \u00e9 un top\u00f3nimo latino que \u00e9 un diminutivo de \"piava\", ao cal non se lle co\u00f1ece o significado.\nPatrimonio.\nO pazo de Piadela do s\u00e9culo XVIII, \u00e9 de estilo neocl\u00e1sico. Mandado levantar polo arcebispo de Santiago Juan S\u00e1nchez Baamonde en 1728, o edificio \u00e9 de planta en forma de escuadra, con d\u00faas alturas. Na fachada principal hai un escudo de armas."}
{"id": "23278", "revid": "4482", "url": "https://gl.wikipedia.org/wiki?curid=23278", "title": "Pontellas, Betanzos", "text": "Santa Mar\u00eda de Pontellas \u00e9 unha parroquia que se localiza no norte do concello de Betanzos na comarca de Betanzos. Segundo o IGE en 2018 ti\u00f1a 225 habitantes (120 mulleres e 105 homes) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 219 habitantes.\nCultura.\nTop\u00f3nimo.\n\"Pontellas\" \u00e9 un top\u00f3nimo latino que se refire a unha pequena ponte."}
{"id": "23279", "revid": "85894", "url": "https://gl.wikipedia.org/wiki?curid=23279", "title": "Requi\u00e1n, Betanzos", "text": "Santiago de Requi\u00e1n \u00e9 unha parroquia que se localiza no sur do concello de Betanzos na comarca de Betanzos. Segundo o IGE en 2018 ti\u00f1a 636 habitantes (348 mulleres e 288 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 702 habitantes.\nCultura.\nTop\u00f3nimo.\n\"Requi\u00e1n\" \u00e9 un antrop\u00f3nimo xerm\u00e1nico que indica que \"Rekila\" posu\u00eda esa vila. Xorde entre os s\u00e9culos VII e X."}
{"id": "23280", "revid": "85894", "url": "https://gl.wikipedia.org/wiki?curid=23280", "title": "San Pedro das Vi\u00f1as, Betanzos", "text": "San Pedro das Vi\u00f1as \u00e9 unha parroquia que se localiza no norte do concello de Betanzos na comarca de Betanzos. Segundo o IGE en 2018 ti\u00f1a 221 habitantes (113 homes e 108 mulleres) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 176 habitantes.\nCultura.\nTop\u00f3nimo.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo. \"Vi\u00f1as\" \u00e9 un top\u00f3nimo latino que se refire ao cultivo das vides. Xorde entre o s\u00e9culo XX e XIII."}
{"id": "23281", "revid": "54334", "url": "https://gl.wikipedia.org/wiki?curid=23281", "title": "Tiobre, Betanzos", "text": "San Marti\u00f1o de Tiobre \u00e9 unha parroquia que se localiza no concello de Betanzos na comarca de Betanzos. Segundo o IGE en 2018 ti\u00f1a 583 habitantes (303 mulleres e 280 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 607 habitantes.\nCultura.\nTop\u00f3nimo.\n\"Tiobre\" \u00e9 un top\u00f3nimo c\u00e9ltico que se regire a unha fortificaci\u00f3n ou castro. Xorde antes do s\u00e9culo III."}
{"id": "23282", "revid": "29443", "url": "https://gl.wikipedia.org/wiki?curid=23282", "title": "Andavao, Boimorto", "text": "San Marti\u00f1o de Andavao \u00e9 unha parroquia que se localiza no norte do concello de Boimorto na comarca de Arz\u00faa. Segundo o IGE en 2018 ti\u00f1a 221 habitantes (111 mulleres e 110 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 230 habitantes.\nNeste lugar a finais de setembro Luz Casal organiza o Festival de la Luz."}
{"id": "23283", "revid": "5863", "url": "https://gl.wikipedia.org/wiki?curid=23283", "title": "Os \u00c1nxeles, Boimorto", "text": "Santa Mar\u00eda dos \u00c1nxeles \u00e9 unha parroquia que se localiza no leste do concello de Boimorto na comarca de Arz\u00faa. Segundo o IGE en 2018 ti\u00f1a 175 habitantes (85 mulleres e 90 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 240 habitantes.\nAntigamente a parroquia co\u00f1ec\u00edase por \"Santa Mar\u00eda de Perra\" ou \"da Perra\". A mediados do s\u00e9culo XVI, na \u00e9poca de inicio da intromisi\u00f3n do castel\u00e1n en Galicia, o arcebispo de Compostela Francisco Blanco Salcedo mandou mudar o nome para o actual.\nEclesiasticamente pertence ao arciprestado de Sobrado.\nDemograf\u00eda.\nOs \u00c1nxeles xunto coa contigua parroquia de Dorme\u00e1 aparecen no \"Censo de Pecheros\" de 1528 con 49 pecheros \u2015os que te\u00f1en que pagar un tributo\u2015 mentres no censo de 1591 te\u00f1en 35 veci\u00f1os, dos cales 33 son pecheros."}
{"id": "23284", "revid": "5863", "url": "https://gl.wikipedia.org/wiki?curid=23284", "title": "Arceo, Boimorto", "text": "San Vicenzo de Arceo \u00e9 unha parroquia que se localiza no noroeste do concello de Boimorto na comarca de Arz\u00faa. Segundo o IGE en 2018 ti\u00f1a 228 habitantes (106 homes e 122 mulleres) distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 309 habitantes."}
{"id": "23285", "revid": "785", "url": "https://gl.wikipedia.org/wiki?curid=23285", "title": "Boimil, Boimorto", "text": "San Miguel de Boimil \u00e9 unha parroquia que se localiza no centro do concello coru\u00f1\u00e9s de Boimorto na comarca de Arz\u00faa. Segundo o IGE en 2018 ti\u00f1a 62 habitantes (31 mulleres e 31 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 100 habitantes.\nEtimolox\u00eda.\nO top\u00f3nimo \u00abBoimil\u00bb provir\u00eda de \"vila boimili\", isto \u00e9, do antrop\u00f3nimo do seu posuidor. Por outra banda, Cotarelo Valledor recolleu a seguinte etimolox\u00eda popular sobre a orixe do top\u00f3nimo:\nPosteriormente, Xos\u00e9 Mar\u00eda \u00c1lvarez Bl\u00e1zquez desenvolveu m\u00e1is esta lenda:"}
{"id": "23286", "revid": "5863", "url": "https://gl.wikipedia.org/wiki?curid=23286", "title": "Boimorto, Boimorto", "text": "Santiago de Boimorto \u00e9 unha parroquia que se localiza no centro do concello de Boimorto na comarca de Arz\u00faa. Segundo o IGE en 2018 ti\u00f1a 488 habitantes (248 mulleres e 240 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 525 habitantes."}
{"id": "23287", "revid": "5863", "url": "https://gl.wikipedia.org/wiki?curid=23287", "title": "Brates, Boimorto", "text": "San Pedro de Brates \u00e9 unha parroquia que se localiza no oeste do concello de Boimorto na comarca de Arz\u00faa. Segundo o IGE en 2018 ti\u00f1a 142 habitantes (75 homes e 67 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 170 habitantes."}
{"id": "23288", "revid": "5863", "url": "https://gl.wikipedia.org/wiki?curid=23288", "title": "Buazo, Boimorto", "text": "San Mar\u00eda de Buazo \u00e9 unha parroquia que se localiza no oeste do concello de Boimorto na comarca de Arz\u00faa. Segundo o IGE en 2018 ti\u00f1a 90 habitantes (50 homes e 40 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 113 habitantes."}
{"id": "23289", "revid": "5863", "url": "https://gl.wikipedia.org/wiki?curid=23289", "title": "Cardeiro, Boimorto", "text": "San Pedro de Cardeiro \u00e9 unha parroquia que se localiza no concello de Boimorto na comarca de Arz\u00faa. Segundo o IGE en 2018 ti\u00f1a 125 habitantes (59 mulleres e 66 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 201 habitantes."}
{"id": "23290", "revid": "5863", "url": "https://gl.wikipedia.org/wiki?curid=23290", "title": "Corneda, Boimorto", "text": "San Pedro de Corneda \u00e9 unha parroquia que se localiza no leste do concello de Boimorto na comarca de Arz\u00faa. Segundo o IGE en 2018 ti\u00f1a 69 habitantes (34 homes e 35 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 91 habitantes.\nEclesiasticamente pertence ao arciprestado de Sobrado.\nDemograf\u00eda.\nNo \"Censo de Pecheros\" de 1528, a parroquia ten 18 pecheros \u2015os que te\u00f1en que pagar un tributo\u2015 mentres no censo de 1591 aparece con 36 veci\u00f1os, dos cales 32 son pecheros."}
{"id": "23291", "revid": "5863", "url": "https://gl.wikipedia.org/wiki?curid=23291", "title": "Dorme\u00e1, Boimorto", "text": "San Cristovo de Dorme\u00e1 \u00e9 unha parroquia que se localiza no leste do concello de Boimorto na comarca de Arz\u00faa. Segundo o IGE en 2018 ti\u00f1a 115 habitantes (67 homes e 48 mulleres) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 210 habitantes.\nEclesiasticamente pertence ao arciprestado de Sobrado.\nDemograf\u00eda.\nDorme\u00e1 xunto coa contigua parroquia dos \u00c1nxeles (antiga Perros) aparecen no \"Censo de Pecheros\" de 1528 con 49 pecheros \u2015os que te\u00f1en que pagar un tributo\u2015 mentres no censo de 1591 te\u00f1en 35 veci\u00f1os, dos cales 33 son pecheros."}
{"id": "23292", "revid": "5863", "url": "https://gl.wikipedia.org/wiki?curid=23292", "title": "Mercur\u00edn, Boimorto", "text": "San Xo\u00e1n de Mercur\u00edn \u00e9 unha parroquia que se localiza no suroeste do concello de Boimorto na comarca de Arz\u00faa. Segundo o IGE en 2018 ti\u00f1a 88 habitantes (37 homes e 38 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 103 habitantes."}
{"id": "23293", "revid": "5863", "url": "https://gl.wikipedia.org/wiki?curid=23293", "title": "Rodieiros, Boimorto", "text": "San Sim\u00f3n de Rodieiros \u00e9 unha parroquia que se localiza no leste do concello de Boimorto na comarca de Arz\u00faa. Segundo o IGE en 2018 ti\u00f1a 70 habitantes (36 homes e 34 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 126 habitantes.\nEclesiasticamente pertence ao arciprestado de Sobrado."}
{"id": "23294", "revid": "23204", "url": "https://gl.wikipedia.org/wiki?curid=23294", "title": "Sendelle, Boimorto", "text": "Santa Mar\u00eda de Sendelle \u00e9 unha parroquia que se localiza no sur do concello de Boimorto na comarca de Arz\u00faa. Segundo o IGE en 2018 ti\u00f1a 162 habitantes (83 homes e 79 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 248 habitantes."}
{"id": "23295", "revid": "25871", "url": "https://gl.wikipedia.org/wiki?curid=23295", "title": "Antonio Palacios", "text": "Antonio Palacios Ramilo, nado no Porri\u00f1o o 8 de xaneiro de 1874 e finado en Madrid o 27 de outubro de 1945, foi un arquitecto galego.\nTraxectoria.\nAntonio Luciano Juan Palacios Ramilo naceu na r\u00faa de Ram\u00f3n Gonz\u00e1lez do Porri\u00f1o. Seu pai era madrile\u00f1o, mais de ascendencia galega, e fora a Galicia para traballar como axudante de obras p\u00fablicas na li\u00f1a de ferrocarril en obras entre Guillarei e Valen\u00e7a do Minho. Afincouse no Porri\u00f1o ao casar con Jesusa Ramilo de Nieves, veci\u00f1a da localidade. O matrimonio tivo sete fillos, dos cales Antonio era o menor. \nEn 1892, Palacios marchou para Madrid para estudar arquitectura, obtendo o t\u00edtulo en 1900, sendo posteriormente profesor de debuxo na Escola de Arquitectura de Madrid. A\u00ednda que acabou por radicarse na capital de Espa\u00f1a, onde casou con Adela Ram\u00edrez, practicamente todos os ver\u00e1ns pasaba as s\u00faas vacaci\u00f3ns na s\u00faa localidade natal, excepto nos \u00faltimos anos nos que parou en Vigo.\nO \u00e9xito profesional acaeulle moi logui\u00f1o, ao ga\u00f1ar xunto co seu compa\u00f1eiro Joaqu\u00edn Otamendi o concurso de edificaci\u00f3n do Pazo de Comunicaci\u00f3ns de Madrid. Tal fortuna levou aparelladas unha serie de honras. As\u00ed, en 1916 foi nomeado membro da Academia de Ciencias hist\u00f3ricas e art\u00edsticas de Toledo, en 1922 foi nomeado membro da prestixiosa Academia de Belas Artes de San Fernando de Madrid, mentres en 1934 Vigo nomeouno Arquitecto Honorario, e at\u00e9 a\u00ednda foi distinguido como c\u00f3engo da catedral de Ourense polas obras de reforma que acometera na mesma. Ademais Palacios desempe\u00f1ou cargos oficiais, como o de arquitecto-xefe do Ministerio de Fomento. \nDurante os anos da guerra civil, Palacios permaneceu en Madrid, adic\u00e1ndose a completar o plano de urbanizaci\u00f3n desa cidade, que acometera anos antes. \u00d3 acabar a guerra, o seu proxecto foi rexeitado pola Xunta de Reconstruci\u00f3n por ser considerado inviable economicamente.\nNos \u00faltimos anos da s\u00faa vida, Palacios estivo doente dos ollos, que o levaron \u00e1 perda paulatina da s\u00faa capacidade de visi\u00f3n, o que non lle impediu traballar en obras como a igrexa da Vera Cruz do Carballi\u00f1o. Mantivo ademais, neses anos, aberto un obradoiro arquitect\u00f3nico en Vigo, no que traballou no proxecto do ensanche da cidade ol\u00edvica, que lle fora encargado xa en 1930. Faleceu en Madrid o 27 de outubro de 1945, na s\u00faa casa de \"El Plant\u00edo\", sendo sepultado nesa cidade. O 30 de outubro de 1976, os seus restos foron trasladados para o camposanto municipal do Porri\u00f1o, onde descansan na actualidade.\nMadrid.\nA figura de Palacios supuxo para Madrid a introduci\u00f3n dunha imaxe moderna: o seu persoal estilo monumentalista, herdeiro tanto da obra do seu mestre Otto Wagner como da arquitectura hist\u00f3rica espa\u00f1ola, condicionou en boa medida a percepci\u00f3n urbana da cidade. A el d\u00e9bese a construci\u00f3n das primeiras li\u00f1as do metro, e os seus dese\u00f1os de accesos \u00e1s estaci\u00f3ns a\u00ednda se contemplan hoxe en d\u00eda. En cambio, os seus templetes de acceso da Rede de San Luis e Sol non chegaron \u00e1 actualidade.\nO Pazo de Comunicaci\u00f3ns de Madrid (1904-1918) foi a s\u00faa primeira obra. Realizada en colaboraci\u00f3n co seu socio Joaqu\u00edn Otamendi, mostra un exterior con forte influencia do g\u00f3tico salmantino e dos \"Entretiens\" de Viollet-le-Duc, a\u00ednda que no sistema estrutural e na busca de sinceridade nos acabados interiores as\u00ed como no mobiliario, se atopan influencias de Wagner e das vangardas arquitect\u00f3nicas do momento.\nOutras obras s\u00faas foron o \"C\u00edrculo de Belas Artes\" de Madrid (1919-1926), o \"Banco do R\u00edo da Plata\" (Banco Central), hoxe sede central do Instituto Cervantes (Madrid, 1910-1919), o \"Hospital de Jornaleros de Maudes\" (Madrid, 1908) ou o \"Banco Mercantil e Industrial\" de Madrid (1933-1945).\nGalicia.\nEn Galicia realizou diversas obras, o Teatro Garc\u00eda Barb\u00f3n de Vigo (1910-1927), a Virxe da Rocha en Baiona (1912), o Banco de Vi\u00f1as Aranda (Vigo, 1942), o Templo Votivo do Mar (Panx\u00f3n) ou a Igrexa da Veracruz (O Carballi\u00f1o).\nA s\u00faa inclinaci\u00f3n cara ao rexionalismo arquitect\u00f3nico propiciou a s\u00faa amizade con Valent\u00edn Paz Andrade e Castelao, a\u00ednda que nunca chegou a adquirir un compromiso ideol\u00f3xico: as s\u00faas colaboraci\u00f3ns co peri\u00f3dico \"Galicia\" conviv\u00edan con escritos t\u00e9cnicos, como a memoria do proxecto non realizado de reestruturaci\u00f3n da Porta do Sol madrile\u00f1a na que enxalzaba a Hispanidade.\nNas s\u00faas estancias en Galicia foi asiduo visitante do Pazo de Louriz\u00e1n onde ti\u00f1an lugar longos parladoiros con Eugenio Montero R\u00edos e outros intelectuais destacados da \u00e9poca.\nFoi membro numerario da Academia de Belas Artes de San Fernando, e en 1924 foi nomeado fillo predilecto da s\u00faa vila natal. Na s\u00faa memoria, o Concello do Porri\u00f1o institu\u00edu en 1999 o premio anual de arquitectura en granito Antonio Palacios.\nPlan do Ensanche de Vigo.\nPalacios intentou levar a cabo un proxecto racionalista para o ensanche de Vigo, que nunca chegou a callar na cidade ol\u00edvica. Para intentar convencer o pobo vigu\u00e9s e as autoridades da necesidade do mesmo para a cidade, que daquela comenzaba a crecer a gran velocidade, Palacios deu d\u00faas conferencias no Teatro Garc\u00eda Barb\u00f3n os d\u00edas 5 e 6 de setembro de 1934. No seu discurso expresou a s\u00faa preocupaci\u00f3n polo que poder\u00eda acontecer se ese proxecto non se levaba a cabo:"}
{"id": "23296", "revid": "98629", "url": "https://gl.wikipedia.org/wiki?curid=23296", "title": "Con\u00edferas", "text": "As con\u00edferas (do lat\u00edn \"c\u014dnum \" &lt; grego \"\u03ba\u1ff6\u03bd\u03bf\u03c2\" \"cono, pi\u00f1a\" e \"fer-\" \"levar\") son as plantas ximnospermas da divisi\u00f3n co\u00f1ecida anteriormente como conifer\u00f3fitos (\"Coniferophyta\"), que incl\u00fae s\u00f3 unha clase, a das pin\u00f3psidas (\"Pinopsida\").\nNa s\u00faa maior parte \u00e1rbores, mais tam\u00e9n arbustos escandentes, presentes nas rexi\u00f3ns tropicais e temperadas do planeta, onde son a principal compo\u00f1ente da flora alpina. Son os vexetais capaces de vivir m\u00e1is tempo: entre os pi\u00f1eiro de California, hai exemplares con m\u00e1is de 4.600 anos. No Hemisferio Norte, as con\u00edferas forman extensos bosques en zonas de clima rigoroso que non poden poboarse por outras especies de \u00e1rbores.\nExemplos de con\u00edferas son as \u00e1rbores do x\u00e9nero \"Pinus\", como os pi\u00f1eiros de Europa (\"P. pinaster, P. pinea, P. sylvestris\" etc.), os abetos, as sequoias, os l\u00e1rices, as piceas, os cedros, os alciprestes, as araucarias etc. As sequoias de California consid\u00e9ranse xigantes pola s\u00faa altura e robustez, unha vez que chegan a medir m\u00e1is de 100 m de altura e poden vivir m\u00e1is de 3.000 anos.\nMorfolox\u00eda.\nAs follas da maior parte das con\u00edferas son ac\u00edculas longas e finas, mais as \"Cupressaceae\" e algunhas \"Podocarpaceae\" te\u00f1en follas en forma de escama. Os estomas enc\u00f3ntranse en li\u00f1as ou manchas nas follas e poden pecharse cando o tempo est\u00e1 demasiado seco ou fr\u00edo. As follas son xeralmente verde escuras, o que axuda a absorber o m\u00e1ximo de enerx\u00eda do escaso calor solar das altas latitudes ou por baixo das copas dun bosque. Na maior parte dos x\u00e9neros, as follas son persistentes, xeralmente conserv\u00e1ndose por varios anos antes de caeren.\nA casca das sequoias pode ter un tama\u00f1o de ata 50\u00a0cm.\nReproduci\u00f3n.\nA maior parte das con\u00edferas son monoicas, mais algunhas son subdioicas ou mesmo dioicas. No entanto, en xeral os \u00f3rganos masculinos e femininos enc\u00f3ntranse en estruturas separadas, chamadas estr\u00f3bilos (tam\u00e9n chamados conos ou pi\u00f1as, no caso dos pi\u00f1eiros).\nNas \"Pinaceae\", \"Araucariaceae\", \"Sciadopityaceae\" e na maior\u00eda das \"Cupressaceae\", os conos son le\u00f1osos e, cando madurecen, as escamas xeralmente abren para liberar as sementes, que poden dispersarse polo vento ou por animais. Noutras especies, como os abetos, os conos poden desintegrarse e, a\u00ednda noutras, os conos son carnudos e comidos polos animais, que liberan as sementes coas s\u00faas feces. Os conos maduros poden permanecer na planta durante longos per\u00edodos como, por exemplo, en certas especies de pi\u00f1eiros que est\u00e1n adaptados a fogos regulares. Nestas \u00e1rbores as sementes poden ficar dentro dos conos fechados at\u00e9 60-80 anos, sendo liberadas apenas cando un fogo mata a \u00e1rbore.\nO arilo \u00e9 un cono extremamente modificado de moitas especies das familias \"Podocarpaceae\", \"Cephalotaxaceae\", \"Taxaceae\" e dunha especie de \"Cupresaceae\" (\"Juniperus\"), que evolucionou no sentido da dispersi\u00f3n das sementes polos animais.\nOs conos masculinos te\u00f1en estruturas chamadas microsporanxios que producen un pole amarelado, que \u00e9 xeralmente levado polo vento at\u00e9 os conos femininos. Os grans de pole das con\u00edferas actuais producen tubos pol\u00ednicos como a maior\u00eda das anxiospermas, onde se d\u00e1 a meiose para a fertilizaci\u00f3n do gamet\u00f3fito feminino. O cigoto desenv\u00f3lvese nun embri\u00f3n que, en conxunto co seu tegumento, transf\u00f3rmase nunha semente.\nOs esporanxios femininos local\u00edzanse en \u00f3rganos de forma c\u00f3nica, chamados pi\u00f1as, frecuentemente cubertos por escamas endurecidas (carpelos). As escamas encaixan perfectamente unhas nas outras e s\u00f3 se abren despois da fecundaci\u00f3n, para liberar a semente. As pi\u00f1as son as flores femininas e por veces pode haber outras estruturas, diferentes de pi\u00f1as, como g\u00e1lbulas, entre outras menos com\u00fans.\nClasificaci\u00f3n e filoxen\u00eda das ximnospermas.\nTradicionalmente, a divisi\u00f3n \"Pinophyta\" inclu\u00eda todas as ximnospermas, mais este agrupamento ser\u00eda polifil\u00e9tico por inclu\u00edr plantas distintas como as cicad\u00f3fitas e o xinkgo, que te\u00f1en unha filoxen\u00eda diferente das con\u00edferas.\nA divisi\u00f3n cont\u00e9n s\u00f3 unha clase, Pinopsida, que xa estivo dividida en d\u00faas ordes, \"Pinales\" e \"Taxales\", mais estudos xen\u00e9ticos recentes mostraron que estes dous grupos son un clade monofil\u00e9tico. No entanto, est\u00e1n descritas outras clases e ordes de con\u00edferas extintas, particularmente das eras Mesozoica e Paleozoica superior."}
{"id": "23297", "revid": "181", "url": "https://gl.wikipedia.org/wiki?curid=23297", "title": "CCG", "text": ""}
{"id": "23303", "revid": "5863", "url": "https://gl.wikipedia.org/wiki?curid=23303", "title": "Abanqueiro, Boiro", "text": "San Cristovo de Abanqueiro \u00e9 unha parroquia que se localiza no sur do concello coru\u00f1\u00e9s de Boiro na comarca do Barbanza. Segundo o IGE en 2011 ti\u00f1a 1745 habitantes (888 mulleres e 857 homes), 132 menos ca en 1999. Ten 11 entidades de poboaci\u00f3n.\nEn 1845 ti\u00f1a uns 764 habitantes.\nEtimolox\u00eda.\nA etimolox\u00eda do top\u00f3nimo Abanqueiro non se debe \u00e1 existencia dunha fervenza. Existe a hip\u00f3tese de que deriva de \"banco de ostras\" debido \u00e1 abundancia deste marisco no litoral abanqueir\u00e9s. Debido \u00e1 recolecci\u00f3n masiva xa apenas quedan ostras na zona.\nXeograf\u00eda.\nFundamentalmente rodeada de mar destacan as praias de Quint\u00e1ns, Portomouro, A Fontenla e Ma\u00f1\u00f3ns, esta \u00faltima reco\u00f1ecida coa Bandeira Azul.\nEconom\u00eda.\nO marisqueo \u00e9 unha das s\u00faas m\u00e1is importantes fontes de ingreso. A empresa conserveira Rianxeira ten a s\u00faa orixe nesta parroquia.\nPatrimonio.\nNo adro da rom\u00e1nica igrexa de San Cristovo de Abanqueiro atop\u00e1ronse restos dun baldaquino en pedra coas figuras da Virxe, un anxo e San Xo\u00e1n ap\u00f3stolo."}
{"id": "23304", "revid": "22570", "url": "https://gl.wikipedia.org/wiki?curid=23304", "title": "Bealo, Boiro", "text": "San Pedro de Bealo \u00e9 unha parroquia que se localiza no norte do concello coru\u00f1\u00e9s de Boiro na comarca do Barbanza. Segundo o padr\u00f3n municipal de 2013 ti\u00f1a 735 habitantes (388 homes e 347 mulleres) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 825 habitantes."}
{"id": "23306", "revid": "15490", "url": "https://gl.wikipedia.org/wiki?curid=23306", "title": "Pita do monte", "text": "A pita do monte, ou pita montesa, (\"Tetrao urogallus\"), \u00e9 unha especie de ave da orde das galiformes, familia dos fasi\u00e1nidos e subfamilia dos tetraoninos, pertencente ao seu x\u00e9nero tipo \"Tetrao\". \n\u00c9 o membro de maior tama\u00f1o da s\u00faa subfamilia, distribu\u00edndose por boa parte de Eurasia (Escandinavia, a rexi\u00f3n b\u00e1ltica e a Federaci\u00f3n Rusa) con pequenos enclaves nas monta\u00f1as de zonas temperadas como a cornixa cant\u00e1brica, os Pireneos, os Alpes e o Xura.\nEn Espa\u00f1a, desde 1979, est\u00e1 vedada a s\u00faa caza e, desde 1986, est\u00e1 catalogada como especie protexida, a\u00ednda que isto non supuxo, de momento, un incremento da s\u00faa poboaci\u00f3n. Consid\u00e9rase unha reliquia da era glaciar, pois tras a \u00faltima (a glaciaci\u00f3n de W\u00fcrm) as s\u00faas poboaci\u00f3ns f\u00f3ronse desprazando cara \u00e1s rexi\u00f3ns m\u00e1is fr\u00edas de Europa e \u00e1 alta monta\u00f1a.\nA\u00ednda que a nivel xeral o status da especie \u00e9 pouco preocupante, en Espa\u00f1a est\u00e1 en perigo de extinci\u00f3n, quedando alg\u00fans exemplares non Pireneos (da subespecie \"Tetrao urogallus aquitanicus\"), e ao longo das zonas boscosas da cornixa cant\u00e1brica (da subespecie pita do monte cant\u00e1brica). \nEn Galiza deuse por extinguida a poboaci\u00f3n dos Ancares, a poboaci\u00f3n m\u00e1is occidental da especie, xa que os \u00faltimos cantadeiros ocupados observ\u00e1ronse en 2005, pero a\u00ednda se atopa esporadicamente debido ao movemento de exemplares de poboaci\u00f3ns lim\u00edtrofes, polo que figura no Cat\u00e1logo galego de especies ameazadas. \nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\".\nSubespecies.\nNa actualidade reco\u00f1\u00e9ncense dentro da especie as subespecies seguintes:\nCaracter\u00edsticas.\nA pita do monte ten un tama\u00f1o m\u00e1ximo de 1,1 m nos machos e 0,7 m nas femias. Caracter\u00edzase por ter unhas plumas debaixo do pico en forma de \"barba\", unha cola en forma de abano e uns tub\u00e9rculos vermellos sobre os ollos.\nA cor da plumaxe \u00e9 unha caracter\u00edstica diferencial entre os sexos. Os machos te\u00f1en a plumaxe negra, con zonas azuis ou verde met\u00e1lico no peito, coas \u00e1s acasta\u00f1adas cunha mancha branca no v\u00e9rtice e manchi\u00f1as brancas no ventre e no rabo. As femias te\u00f1en o dorso e as \u00e1s de cor acasta\u00f1ada con abundantes pencas brancas, o rabo e o peito arrubiados, e o ventre branco con manchas pardas. Ademais diferencia a ambos os sexos o tama\u00f1o do peteiro, que \u00e9 prominente, de xeito curvo e de cor marfil nos machos e breve e de cor negra nas femias.\nA pita do monte tarda en p\u00f3rse a voar e o seu voo \u00e9 torpe. Os cercados, valos e fragas moi pechados producen enormes baixas na s\u00faa poboaci\u00f3n.\nBiolox\u00eda e ecolox\u00eda.\nH\u00e1bitat e distribuci\u00f3n.\nH\u00e1bitat.\nVive en zonas monta\u00f1osas con fragas claras e abertas de con\u00edferas onde haxa abundante vexetaci\u00f3n herb\u00e1cea, auga e bagas. A existencia de acivros resulta imprescindible para alimentarse durante o inverno. Acostuma durmir nas ramas horizontais das \u00e1rbores, o que se fai un requisito para a s\u00faa presenza.\nDistribuci\u00f3n.\nA pita de monte \u00e9 unha ave pale\u00e1rtica, rep\u00e1rtese dende a Escandinavia ata a Pen\u00ednsula Ib\u00e9rica, nesta \u00faltima pos\u00fae poboaci\u00f3ns sedentarias na Cornixa cant\u00e1brica (500-600 exemplares), e nos Pireneos (680 machos censados no 2003).\nPoboaci\u00f3n en Galiza.\nEn Galiza at\u00e9 hai pouco atop\u00e1banse individuos na Serra dos Ancares, na provincia de Lugo. Nos anos 80 estim\u00e1base unha poboaci\u00f3n de entre 20 e 30 machos nos Ancares. Desde o ano 2005 a pita de monte consid\u00e9rase oficialmente extinguida en Galiza\nA extinci\u00f3n da pita de monte nos Ancares, situados no extremo occidental da s\u00faa \u00e1rea de distribuci\u00f3n en Europa, ameaza con ser o preludio da s\u00faa desaparici\u00f3n en toda a cordilleira Cant\u00e1brica, onde a poboaci\u00f3n descendeu un 70 % desde os anos oitenta. De feito, a pita de monte est\u00e1 practicamente extinguida tam\u00e9n na parte oriental e central de Asturias, cunha perda de poboaci\u00f3n dun 90 %, segundo un censo do ano 2010.\nAlimentaci\u00f3n.\n\u00c9 unha ave que segue dous tipos de dietas estacionais. No ver\u00e1n \u00e9 unha ave terrestre que se alimenta de herbas, cris\u00e1lides de formiga, landras, bagas, lagartas e incluso serpes.\nNo inverno conv\u00e9rtese nunha ave arbor\u00edcola e mantense de agullas dos pi\u00f1eiros e gromos e bagas de silveira, arandeira e acivro.\nReproduci\u00f3n.\nO macho \u00e9 territorial e pol\u00edgamo. A \u00e9poca de celo dura desde marzo at\u00e9 o primeiro terzo de maio. Durante a \u00e9poca de celo emite gritos de reclamo ao amencer e ao solpor desde alg\u00fan punto elevado atraendo \u00e1s femias. Logo p\u00f3usase no chan e contin\u00faa cos seus reclamos e copulando con varias femias nun mesmo d\u00eda.\nAs femias po\u00f1en entre cinco e doce ovos nun furado no chan, choc\u00e1ndoos ela soa durante 28-30 d\u00edas. Os ni\u00f1os son obxectivo doado para o xabar\u00edn, os cans e o azor. Ademais a mortaldade dos pitos \u00e9 moi alta nas primeiras semanas de vida, polo que a s\u00faa poboaci\u00f3n aumenta moi lentamente.\nPoboaci\u00f3n.\nA pobolaci\u00f3n europea est\u00edmase en de 666 000 a 1 060 000 machos que cantan, o que equivale a 1 330 000 ou 2 110000 de individuos maduros. E en Europa vive aproximadamente o 40 % do total da s\u00faa \u00e1rea de dispersi\u00f3n, polo que unha estimaci\u00f3n moi preliminar do tama\u00f1o da poboaci\u00f3n mundial ser\u00eda duns 3 325 000 a 5 275 000 individuos maduros. Polo tanto, a poboaci\u00f3n sit\u00faase no rango dos 3 000 000 a 5 499 999 individuos maduros.\nAmeazas.\nA principal ameaza para esta especie \u00e9 a destruci\u00f3n e/ou alteraci\u00f3n do seu h\u00e1bitat arb\u00f3reo. A\u00ednda \u00e9 comunmente cazado (incluso durante a temporada de reproduci\u00f3n), excepto no suroeste e centro de Europa. Outros factores que inciden na diminuci\u00f3n das s\u00faas poboaci\u00f3ns son, entre outras, o desenvolvemento de instalaci\u00f3ns de esqu\u00ed e outras actividades recreativas de inverno, as colisi\u00f3ns (especialmente de individuos xuven\u00eds) con li\u00f1as el\u00e9ctricas de alta tensi\u00f3n e, nalgunhas zonas, a depredaci\u00f3n (por exemplo, por raposos), a contaminaci\u00f3n (chuvia \u00e1cida) e os cambios clim\u00e1ticos debidos ao quecemento global (por exemplo, en Escocia).\nStatus e conservaci\u00f3n.\n\"Tetrao urogallus\" ten unha \u00e1rea de distribuci\u00f3n estimada de 1 000 000 a 10 000 000 de km2 e unha poboaci\u00f3n de entre 1,5 e 2 mill\u00f3ns de individuos s\u00f3 en Europa. Hai algunhas evidencias dunha diminuci\u00f3n da poboaci\u00f3n, pero non se cre que a especie se aproxime ao limiar da \"Lista vermella\" da UICN establecido nunha diminuci\u00f3n da poboaci\u00f3n de m\u00e1is do 30 % en dez anos ou en tres xeraci\u00f3ns. Por iso, esta institiuci\u00f3n cualifica \u00e1 especie como \"LC\" (pouco preocupante).\nSegundo informou o investigador espa\u00f1ol F\u00e9lix Rodr\u00edguez de la Fuente na s\u00faa serie \"Fauna\", a subespecie do noroeste de Espa\u00f1a de pita do monte cant\u00e1brica (\"Tetrao urogallus cantabricus\") \u2014un residuo da Idade do Xeo\u2014 estivo moi ameazada na d\u00e9cada de 1960 pola recolecci\u00f3n comercial de ramas con froitos de acivro para a s\u00faa venda como adornos de Nadal, unha pr\u00e1ctica importada dos pobos anglo-sax\u00f3ns ou xerm\u00e1nicos.\nEn Escocia, a poboaci\u00f3n diminu\u00edu considerabelmente desde a d\u00e9cada de 1960 debido aos valados para os cervos, a depredaci\u00f3n e a falta de h\u00e1bitat adecuado no \"Caledonian Forest\". A poboaci\u00f3n caeu dun m\u00e1ximo de 10 000 parellas na d\u00e9cada de 1960 a menos de 1 000 aves en 1999. Incluso foi cualificada como a ave con maior probabilidade de extinci\u00f3n no Reino Unido en 2015.\nNas zonas de esqu\u00ed de monta\u00f1a, os cabos mal sinalados para os remontes contribu\u00edu \u00e1 s\u00faa mortalidade."}
{"id": "23307", "revid": "22570", "url": "https://gl.wikipedia.org/wiki?curid=23307", "title": "Boiro, Boiro", "text": "Santa Baia de Boiro \u00e9 unha parroquia que se localiza no sur do concello coru\u00f1\u00e9s de Boiro, na comarca do Barbanza. Segundo o padr\u00f3n municipal (INE 2012) ten 9.306 habitantes (4.574 homes e 4.732 mulleres) distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 7.107 habitantes.\nNa mesma parroquia hai un club de baloncesto chamado tam\u00e9n Santa Baia."}
{"id": "23308", "revid": "336", "url": "https://gl.wikipedia.org/wiki?curid=23308", "title": "Pita montesa", "text": ""}
{"id": "23309", "revid": "85894", "url": "https://gl.wikipedia.org/wiki?curid=23309", "title": "Castro, Boiro", "text": "Santa Mar\u00eda de Castro \u00e9 unha parroquia que se localiza no sur do concello de Boiro, na comarca da Barbanza. Segundo o padr\u00f3n municipal (INE 2013) ten 2.302 habitantes (1.103 homes e 1.199 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.537 habitantes.\nUn dos principais lugares desta parroquia, e do mesmo concello, \u00e9 Cabo de Cruz, onde se celebra desde hai anos, o 16 de agosto, unha festa de exaltaci\u00f3n do mexill\u00f3n.\nNa parroquia est\u00e1 a praia de Carragueiros.\nV\u00e9xase tam\u00e9n.\nLigaz\u00f3ns externas.\nP\u00e1xina de Cabo da Cruz"}
{"id": "23311", "revid": "98629", "url": "https://gl.wikipedia.org/wiki?curid=23311", "title": "Hotei", "text": "Hotei ou Bu-Dai (\u5e03\u888b\u7f85\u6f22 (pinyin:b\u00f9 d\u00e0i luou h\u00e0n) literalmente: 'fardo de tea'). Na China co\u00f1\u00e9cese como \"Bu-Dai\" (Wade-Giles: \"Pu-Tai\") ou \"Mi Le Fo\" (\u5f4c\u52d2\u4f5b 'Amoroso' ou 'Amig\u00e1bel'). Hotei \u00e9 co\u00f1ecido como o \"Buda sorrinte\" ou o \"Buda gordo\" ou, simplemente, como \"un buda\" e, moi posibelmente, a homofon\u00eda entre Buda e Bu-Tai son os respons\u00e1beis da confusi\u00f3n.\nHotei foi incorporado \u00e1s relixi\u00f3ns budista e shinto\u00edsta e bas\u00e9ase nun exc\u00e9ntrico monxe ch'an (zen). Converteuse nunha deidade que propicia a felicidade e a abundancia e, no Xap\u00f3n, forma parte dos sete deuses felices, ou shichi fukujin. Na actualidade, a s\u00faa imaxe decora numerosos templos, restaurantes e amuletos ao redor do mundo.\nHistoria e arte.\nO \"Buda sorrinte\" data do tempo da Dinast\u00eda Liang da China. Crese que Hotei, orixinalmente, foi un monxe budista que viviu hai m\u00e1is de 1000 anos. Segundo as tradici\u00f3ns, trat\u00e1base dun home amoroso, de bo car\u00e1cter e, debido \u00e1 s\u00faa natureza benevolente, chegouse a considerar unha encarnaci\u00f3n do bodhisattva Maitreya (o futuro Buda), mais esta suposici\u00f3n era s\u00f3 de tipo aleg\u00f3rico, pois grazas \u00e1 s\u00faa gran barriga e enorme sorriso, acabou sendo caricaturizado como o \"Buda gordo\".\nNas manifestaci\u00f3ns art\u00edsticas, Hotei caracter\u00edzano como un home que carga un fardo elaborado de tea, sorte de cornucopia que nunca se baleira e que cont\u00e9n todo tipo de artigos preciosos, entre estes, plantas de arroz que simbolizan prosperidade, doces para nenos e tam\u00e9n comida. \u00c1s veces pode ter at\u00e9 nenos no fardo, pois son considerados seres preciosos.\nNoutras representaci\u00f3ns, p\u00f3dese encontrar a Hotei sentado nunha carreta que \u00e9 tirada por nenos ou portando un abanico chamado oogi. O \"oogi\" \u00e9 un obxecto m\u00e1xico, pois segundo a tradici\u00f3n pode cumprir desexos. En tempos antigos, a aristocracia oriental usaba este tipo de abanos para indicarlles aos vasalos que as s\u00faas solicitudes ser\u00edan cumpridas.\nXeralmente, Hotei \u00e9 un adulto calvo que ri ou sorr\u00ed e que vai vestido cunha t\u00fanica que deixa exposta unha gran barriga (s\u00edmbolo da felicidade, a boa sorte e a plenitude). Na mitolox\u00eda chinesa, o est\u00f3mago consid\u00e9rase a plataforma da alma e, por conseguinte, a gran barriga pode ser considerada unha alegor\u00eda do gran coraz\u00f3n de Hotei. Todas estas imaxes presentan a Hotei como un monxe n\u00f3made que viaxa por todos os lados e que lle quita a tristura \u00e1 xente. En xeral, \u00e9 unha personaxe polo que resulta moi doado sentir simpat\u00eda.\nRelixi\u00f3n.\nHotei \u00e9 admirado pola s\u00faa felicidade, a s\u00faa plenitude e, aparentemente, pola s\u00faa sabedor\u00eda. Unha crenza referente \u00e1 figura de Hotei no folclore oriental \u00e9 que se unha persoa lle refrega o ventre a unha figura s\u00faa, obt\u00e9n riquezas, boa sorte e prosperidade. Esta crenza non forma parte do canon budista.\nNa China, os budistas adoptaron a Hotei no pante\u00f3n budista Mahayana como o \"Buda sorrinte\" e a s\u00faa imaxe pode encontrarse na sala de recepci\u00f3n de moitos mosteiros budistas. Os templos ch'an xeralmente sit\u00faan a Hotei na entrada ou no xard\u00edn.\nA Hotei atribu\u00eduselle o t\u00edtulo de Buda Maitreya debido a un poema que, supostamente, se escribiu no seu leito de morte e que reza as\u00ed:\n\"Maitreya Maitreya\"\n\"Todos buscan a Maitreya\"\n\"Non se dan conta\"\n\"De que el est\u00e1 aqu\u00ed.\"\nDurante a Dinast\u00eda Liang, a figura de Maitreya era moi popular debido \u00e1 efervescencia pol\u00edtica e a que moitos budistas veneraban a Maitreya en espera de que chegara axi\u00f1a a esparexer o Dharma polo mundo. Os budistas da \u00e9poca tomaron o poema para explicar que Hotei desde un principio fora Maitreya e, por isto, a espera era va \u2014e, por consecuencia, atribu\u00eduselle ese t\u00edtulo nas tradici\u00f3ns populares\u2014. A maior\u00eda dos budistas contempor\u00e1neos agora ven no poema de Hotei unha alegor\u00eda: d\u00e9bese buscar a salvaci\u00f3n persoal no momento presente, non nun futuro imaxinario.\nComo se dixo no par\u00e1grafo introdutorio, no Xap\u00f3n Hotei \u00e9 visto como un dos \"Shichi Fukujin\", os Sete deuses shinto da sorte. Crese que el \u00e9 o \u00fanico membro dos sete que est\u00e1 baseado nun ser humano.\nCando o budismo principiaba a entrar no Xap\u00f3n, e os monxes misioneiros budistas estaban dando a co\u00f1ecer a mensaxe e o cami\u00f1o de Gautama Buddha nas illas xaponesas, desenvolveron un m\u00e9todo para que a s\u00faa mensaxe producira maior profundidade entre os nativos (que practicaban o shinto\u00edsmo). Os monxes s\u00f3 tiveron \u00e9xito cando deron testemu\u00f1o dos principios budistas, usando os kami shinto\u00edstas. Os kami eran os deuses do Shinto e os crentes ador\u00e1banos como tales. Os monxes budistas comunicaron a s\u00faa ideolox\u00eda aos nativos xaponeses usando aos kami como exemplos da pr\u00e1ctica budista. Como consecuencia disto, o budismo foi aceptado en todos os recunchos do Xap\u00f3n e, dunha destas manifestaci\u00f3ns, veu Hotei.\nInvasi\u00f3n Occidental.\nAs estatuas, amuletos e figuras de Hotei chegaron a ser ben co\u00f1ecidas en Occidente. Grazas ao novo entusiasmo, comprobouse un gran desco\u00f1ecemento da cultura e a historia orientais. Unha equivocaci\u00f3n com\u00fan \u00e9 a homologaci\u00f3n entre o \"Buda sorrinte\" e Siddhartha Gautama, o Buda, o fundador do budismo; en ocasi\u00f3ns, os afeccionados poden estabelecer a diferenza entre un e mais outro.\nAdemais, consid\u00e9rase a Hotei como o patr\u00f3n dos restaurantes, as pitonisas e os taberneiros. Cando un bar conta cunha representaci\u00f3n de Hotei e alg\u00fan cliente come ou bebe en exceso, as persoas acostuman atribu\u00edr iso \u00e1 \u00edntima influencia de Hotei."}
{"id": "23313", "revid": "5863", "url": "https://gl.wikipedia.org/wiki?curid=23313", "title": "Cesp\u00f3n, Boiro", "text": "San Vicenzo de Cesp\u00f3n \u00e9 unha parroquia que se localiza no leste do concello de Boiro, na comarca da Barbanza. Segundo o padr\u00f3n municipal (INE 2013) ten 1.941 habitantes (937 homes e 1.004 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.187 habitantes.\nPatrimonio.\nDentro da parroquia de Cesp\u00f3n c\u00f3mpre destacar:"}
{"id": "23314", "revid": "85894", "url": "https://gl.wikipedia.org/wiki?curid=23314", "title": "Cures, Boiro", "text": "Santo Andr\u00e9 de Cures \u00e9 unha parroquia que se localiza no norte do concello de Boiro, na comarca da Barbanza. Segundo o padr\u00f3n municipal (INE 2013) ten 535 habitantes (265 homes e 270 mulleres).\nA parroquia, situada ao norte do concello de Boiro, est\u00e1 na aba sur do monte Iroite. Nela est\u00e1 o Escuadr\u00f3n de Vixilancia A\u00e9rea 10."}
{"id": "23315", "revid": "22570", "url": "https://gl.wikipedia.org/wiki?curid=23315", "title": "Lamp\u00f3n, Boiro", "text": "Santiago de Lamp\u00f3n \u00e9 unha das oito parroquias do concello de Boiro e esta sit\u00faase ao sur concello, na comarca da Barbanza. Segundo o padr\u00f3n municipal (INE) en 2013 ti\u00f1a 2301 habitantes (1141 homes e 1160 mulleres) distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2433 habitantes. A maior parte da poboaci\u00f3n (68 %) conc\u00e9ntrase no casco urbano. A pesca, nas zonas da parroquia pr\u00f3ximas ao mar, e a agricultura (nas zonas de monta\u00f1a) seguen a ter un importante papel no modo de vida da xente de Lamp\u00f3n.\nPatrimonio.\nA igrexa de Santiago de Lamp\u00f3n \u00e9 de feitura rom\u00e1nica, con orixe na segunda metade do s\u00e9culo XII, segundo \u00c1ngel del Castillo. O reverendo Jos\u00e9 Mar\u00eda Lago Hermo recolleu unha tradici\u00f3n que sit\u00faa un templo primitivo na aba da monta\u00f1a, pois na fachada dunha casa p\u00f3dense apreciar unhas inscrici\u00f3ns en lat\u00edn que permiten deducir que se tratou da primeira casa reitoral anexa ao templo parroquial. Quizais o traslado do templo \u00e1 antiga capela de Santa Mar\u00eda Madalena, m\u00e1is pr\u00f3xima ao mar, se debese a alg\u00fan acontecemento hist\u00f3rico como a chegada dos viquingos. Crese que funciona como parroquia desde o s\u00e9culo XVII, pois ao facerse cargo da parroquia en 1972 Xos\u00e9 Benito Garc\u00eda Torres, certificou que entre os libros que recibe estaba un vello volume que recoll\u00eda bautismos, vodas e defunci\u00f3ns desde 1600, segundo se recolle no arquivo diocesano. En 1684 o templo foi restaurado e ensanchouse a nave maior. En 1715 fix\u00e9ronse traballos de limpeza e adecentamento.\nTen \u00e1bsida, d\u00faas capelas laterais, sancrist\u00eda e torre de campanario. No alto da fachada ten o escudo her\u00e1ldico dos Caama\u00f1o, familia impulsora do esplendor do edificio. Baixo este est\u00e1 entronizada a imaxe do patr\u00f3n Santiago Ap\u00f3stolo. No altar hai un retablo barroco de gran calidade art\u00edstica cunha imaxe da Sant\u00edsima Trindade de gran valor. A cada lado deste hai uns escudos id\u00e9nticos aos da fachada, de talla en madeira e policromados.\nO 15 de xaneiro cel\u00e9brase a festividade de santo Amaro. Na igrexa hab\u00eda unha imaxe deste santo, levada desde unha ermida xa desaparecida do lugar de San Mauro dada a devoci\u00f3n que ti\u00f1a entre a veci\u00f1anza. En 1989, tras a celebraci\u00f3n desta festa, a igrexa sufriu un incendio debido a que a capela lateral estaba chea de candeas acesas ofrecidas polas persoas devotas. Queim\u00e1ronse as imaxes, pero salvouse o retablo e o edificio. A veci\u00f1anza colaborou nas obras de restauraci\u00f3n do templo.\nEn 1607 visitou a fregues\u00eda o cardeal Jer\u00f3nimo del Hoyo, e indica que lle chama \"La Rabalera\", talvez por ser a patroa Mar\u00eda Madalena. Hai d\u00faas imaxes da santa no templo, se ben unha foi retirada polo p\u00e1rroco, pola s\u00faa vestimenta \"indecorosa\", e substitu\u00edda por outra con vestimenta de Monxa, que se conserva na sancrist\u00eda. Segundo Manuel Dom\u00ednguez Font\u00e1n a imaxe vella chegou \u00e1 parroquia logo dun troco coa parroquia da Pobra do De\u00e1n, \u00e1 que cederon unha valiosa imaxe do ap\u00f3stolo Santiago."}
{"id": "23316", "revid": "85894", "url": "https://gl.wikipedia.org/wiki?curid=23316", "title": "Macenda, Boiro", "text": "San Xo\u00e1n de Macenda \u00e9 unha parroquia que se localiza no norte do concello de Boiro na comarca do Barbanza. Segundo o padr\u00f3n municipal (INE 2013) ten 255 habitantes (142 mulleres e 113 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 311 habitantes."}
{"id": "23317", "revid": "85894", "url": "https://gl.wikipedia.org/wiki?curid=23317", "title": "Boqueix\u00f3n, Boqueix\u00f3n", "text": "San Vicente de Boqueix\u00f3n \u00e9 unha parroquia que se localiza no centro do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 296 habitantes (138 homes e 158 mulleres) distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 287 habitantes."}
{"id": "23318", "revid": "22570", "url": "https://gl.wikipedia.org/wiki?curid=23318", "title": "Codeso, Boqueix\u00f3n", "text": "Santaia de Codeso \u00e9 unha parroquia que se localiza no centro do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 353 habitantes (175 homes e 178 mulleres) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 322 habitantes.\nO top\u00f3nimo fai referencia ao codeso, un tipo de arbusto.\nNesta parroquia naceu e foi soterrado o pol\u00edtico Xos\u00e9 Ant\u00f3n Orza (1941\u20132012)."}
{"id": "23319", "revid": "85894", "url": "https://gl.wikipedia.org/wiki?curid=23319", "title": "Donas, Boqueix\u00f3n", "text": "San Pedro de Donas \u00e9 unha parroquia que se localiza no leste do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 16 habitantes (6 homes e 10 mulleres), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 22 habitantes."}
{"id": "23320", "revid": "1131", "url": "https://gl.wikipedia.org/wiki?curid=23320", "title": "Gastrar, Boqueix\u00f3n", "text": "Santa Mari\u00f1a de Gastrar \u00e9 unha parroquia que se localiza no norte do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE) en 2013 ti\u00f1a 112 habitantes (52 homes e 60 mulleres), 18 menos ca en 1999. Ten seis entidades de poboaci\u00f3n."}
{"id": "23321", "revid": "22570", "url": "https://gl.wikipedia.org/wiki?curid=23321", "title": "A Granxa, Boqueix\u00f3n", "text": "San Lourenzo da Granxa \u00e9 unha parroquia que se localiza no sur do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 117 habitantes (69 homes e 48 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 132 habitantes.\nNesta parroquia esta situado o pico Sacro."}
{"id": "23322", "revid": "98629", "url": "https://gl.wikipedia.org/wiki?curid=23322", "title": "Lamas, Boqueix\u00f3n", "text": "Santa Mar\u00eda de Lamas \u00e9 unha parroquia que se localiza no norte do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 299 habitantes (148 homes e 151 mulleres) distribu\u00eddos en 42 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 85 habitantes.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "23323", "revid": "85894", "url": "https://gl.wikipedia.org/wiki?curid=23323", "title": "Lestedo, Boqueix\u00f3n", "text": "Santa Mar\u00eda de Lestedo \u00e9 unha parroquia que se localiza no sur do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 955 habitantes (475 homes e 480 mulleres) distribu\u00eddos en 11 entidades de poboaci\u00f3n.\nFestas.\nNesta parroquia cel\u00e9brase a festa da filloa de Lestedo."}
{"id": "23324", "revid": "1131", "url": "https://gl.wikipedia.org/wiki?curid=23324", "title": "Loureda, Boqueix\u00f3n", "text": "San Pedro de Loureda \u00e9 unha parroquia que se localiza no norte do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 226 habitantes (122 homes e 104 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 254 habitantes."}
{"id": "23325", "revid": "85894", "url": "https://gl.wikipedia.org/wiki?curid=23325", "title": "Oural, Boqueix\u00f3n", "text": "Santa Mar\u00eda de Oural \u00e9 unha parroquia que se localiza no leste do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 435 habitantes (218 homes e 217 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 646 habitantes."}
{"id": "23326", "revid": "85894", "url": "https://gl.wikipedia.org/wiki?curid=23326", "title": "Pousada, Boqueix\u00f3n", "text": "San Lourenzo de Pousada \u00e9 unha parroquia que se localiza no leste do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 223 habitantes (107 homes e 116 mulleres) distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 56 habitantes."}
{"id": "23327", "revid": "85894", "url": "https://gl.wikipedia.org/wiki?curid=23327", "title": "Sergude, Boqueix\u00f3n", "text": "San Breixo de Sergude \u00e9 unha parroquia que se localiza no oeste do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 816 habitantes (399 homes e 417 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 923 habitantes."}
{"id": "23328", "revid": "785", "url": "https://gl.wikipedia.org/wiki?curid=23328", "title": "Sucira, Boqueix\u00f3n", "text": "Santa Mari\u00f1a de Sucira \u00e9 unha parroquia que se localiza no leste do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 90 habitantes (38 homes e 52 mulleres) distribu\u00eddos nunha entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 110 habitantes.\nO top\u00f3nimo fai referencia \u00e1 parroquia veci\u00f1a de Cira (concello de Silleda), a trav\u00e9s da expresi\u00f3n latina SUB CIRA (\"por debaixo de Cira\"), en alusi\u00f3n \u00e1 s\u00faa posici\u00f3n menos elevada."}
{"id": "23329", "revid": "22570", "url": "https://gl.wikipedia.org/wiki?curid=23329", "title": "Vigo, Boqueix\u00f3n", "text": "Santa Baia de Vigo \u00e9 unha parroquia que se localiza no norte do concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 150 habitantes (76 homes e 74 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 189 habitantes."}
{"id": "23331", "revid": "5863", "url": "https://gl.wikipedia.org/wiki?curid=23331", "title": "Bastavales, Bri\u00f3n", "text": "San Xuli\u00e1n de Bastavales \u00e9 unha parroquia que se localiza no leste do concello coru\u00f1\u00e9s de Bri\u00f3n na comarca de Santiago. Segundo o IGE en 2018 ti\u00f1a 1\u00a0397 habitantes (649 homes e 748 mulleres) distribu\u00eddos en 24 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1\u00a0382 habitantes.\nXentilicio.\nO seu xentilicio \u00e9 bastavaleiro.\nHistoria.\nSegundo a mitolox\u00eda popular no castro de Beca ti\u00f1a a s\u00faa residencia a Ra\u00ed\u00f1a Lupa na \u00e9poca en que o Ap\u00f3stolo Santiago foi enterrado en Compostela. Este castro Lupario, ou castro de Beca, puido ser a capital da tribo prerromana dos Amaeos, pertencente ao pobo dos Caparos.\nEn San Xuli\u00e1n de Bastavales publicouse entre 1932 e 1933 o peri\u00f3dico \"O Vencello Mahi\u00e1n\", centrado no Sindicato Agr\u00edcola da parroquia.\nNo arquivo parroquial g\u00e1rdanse os escritos do p\u00e1rroco Jos\u00e9 Pumar G\u00e1ndara, que polos anos 60 e 70 escribiu unha \"Historia In\u00e9dita de Bastavales\", 12 tomos encadernados en pel nos que trata tam\u00e9n temas como a etnolox\u00eda ou l\u00e9xico do lugar.\nPatrimonio.\nA igrexa parroquial foi constru\u00edda na metade do s\u00e9culo XVII sobre un templo rom\u00e1nico anterior. Aparece mencionada no poema de Rosal\u00eda de Castro \"\", do libro \"Cantares gallegos\".\n&lt;poem&gt;\nCampanas de Bastavales,\n\"cando vos oio tocar,\"\n\"m\u00f3rrome de soidades.\"\n&lt;/poem&gt;"}
{"id": "23332", "revid": "5863", "url": "https://gl.wikipedia.org/wiki?curid=23332", "title": "Boull\u00f3n, Bri\u00f3n", "text": "San Miguel de Boull\u00f3n \u00e9 unha parroquia que se localiza no centro do concello coru\u00f1\u00e9s de Bri\u00f3n na comarca de Santiago. Segundo o IGE en 2018 ti\u00f1a 195 habitantes (97 mulleres e 98 homes) distribu\u00eddos en 21 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 207 habitantes.\nHistoria.\nO arcebispo Diego Xelm\u00edrez rescatou esta parroquia do poder duns cabaleiros e unha vez liberada mandou constru\u00edr al\u00ed (no lugar chamado Paradela, ao p\u00e9 do cami\u00f1o de Santiago a Noia) pazos e casas para poder hospedarse.\nNo s\u00e9culo XVII, en tempos do poeta Marti\u00f1o Torrado de Figuera, foi anexo da veci\u00f1a parroquia de Urdilde."}
{"id": "23333", "revid": "5863", "url": "https://gl.wikipedia.org/wiki?curid=23333", "title": "Bri\u00f3n, Bri\u00f3n", "text": "San Fins de Bri\u00f3n \u00e9 unha parroquia que se localiza no nordeste do concello coru\u00f1\u00e9s de Bri\u00f3n na comarca de Santiago. Segundo o IGE en 2018 ti\u00f1a 1.519 habitantes (765 mulleres e 754 homes), distribu\u00eddos en 21 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.182 habitantes.\nDentro desta parroquia est\u00e1 o lugar de Pedrouzos, que ostenta a capitalidade municipal.\nHistoria.\nEn Bri\u00f3n est\u00e1 o castro de Lami\u00f1o, que segundo a lenda foi constru\u00eddo polos mouros, cunha trabe de ouro que chega ata as Torres de Altamira e onde na noite de San Xo\u00e1n se pode ver unha moza e unha gali\u00f1a con piti\u00f1os de ouro. Sobre o castro de Altamira constru\u00edron a fortaleza do mesmo nome.\nNo s\u00e9culo IX a familia Moscoso constru\u00edu a Fortaleza de Altamira, que chegou a ter seis torres ademais dun c\u00f3modo pazo. Pouco a pouco foi perdendo importancia, utiliz\u00e1ndose as s\u00faas pedras noutras construci\u00f3ns. Hoxe s\u00f3 quedan alg\u00fans restos do que foi a fortaleza."}
{"id": "23334", "revid": "5863", "url": "https://gl.wikipedia.org/wiki?curid=23334", "title": "Cornanda, Bri\u00f3n", "text": "Santa Mar\u00eda de Cornanda \u00e9 unha parroquia que se localiza no oeste do concello coru\u00f1\u00e9s de Bri\u00f3n na comarca de Santiago. Segundo o IGE en 2018 ti\u00f1a 182 habitantes (98 mulleres e 84 homes), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 277 habitantes.\nHistoria.\nNa Idade Media Cornanda estaba comprendida na Terra de Lua\u00f1a. Dende o s\u00e9culo XII a parroquia estivo vinculada ao Mosteiro de Toxos Outos, aqu\u00ed ti\u00f1an os frades unha granxa que logo deu nome \u00e1 aldea da Gra\u00f1a.\nEn 1954 rematouse o encoro de Barri\u00e9 de la Maza sobre o r\u00edo Tambre, entre as aldeas da Gra\u00f1a e Vilari\u00f1o."}
{"id": "23335", "revid": "101089", "url": "https://gl.wikipedia.org/wiki?curid=23335", "title": "Lua\u00f1a, Bri\u00f3n", "text": "San Xuli\u00e1n de Lua\u00f1a ou da Lua\u00f1a \u00e9 unha parroquia que se localiza no oeste do concello coru\u00f1\u00e9s de Bri\u00f3n na comarca de Santiago. Segundo o IGE en 2018 ti\u00f1a 407 habitantes (207 mulleres e 200 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 559 habitantes.\nHistoria.\nNa Idade Media esta zona era co\u00f1ecida como Terra da Lua\u00f1a ou Couto da Lua\u00f1a, terra monta\u00f1osa en contraposici\u00f3n \u00e1 chan da Ama\u00eda, \u00e1 estreita de Baleir\u00f3n (val que comeza en Urdilde e chega ata Rois) e \u00e1 mari\u00f1a Noia."}
{"id": "23336", "revid": "6299", "url": "https://gl.wikipedia.org/wiki?curid=23336", "title": "Ons, Bri\u00f3n", "text": "Santa Mar\u00eda de Ons \u00e9 unha parroquia que se localiza no noroeste do concello de Bri\u00f3n. Segundo o IGE en 2018 ti\u00f1a 210 habitantes (113 mulleres e 97 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n continuada en relaci\u00f3n aos anos 2004, cando ti\u00f1a 308 habitantes, e 1999, con 348.\nHistoria.\nPor esta parroquia debeu pasar a v\u00eda romana denominada no itinerario de Antonino \"per loca maritima\" de Bracara a Brigantium (actual A Coru\u00f1a). Segundo a tradici\u00f3n xacobea aqu\u00ed ocorreu un dos primeiros milagres do Ap\u00f3stolo Santiago, cando ao fuxir os seus disc\u00edpulos Teodoro e Atanasio de Regulo, que os persegu\u00eda co seu ex\u00e9rcito, fixo que a ponte sobre o r\u00edo Tambre se derrubara, morrendo todos os soldados. Parece ser que esta ponte era a Ponte P\u00edas de Ons."}
{"id": "23337", "revid": "5863", "url": "https://gl.wikipedia.org/wiki?curid=23337", "title": "San Salvador de Bastavales, Bri\u00f3n", "text": "San Salvador de Bastavales \u00e9 unha parroquia que se localiza no sueste do concello coru\u00f1\u00e9s de Bri\u00f3n na comarca de Santiago. Segundo o IGE en 2018 ti\u00f1a 239 habitantes (124 mulleres e 115 homes) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 242 habitantes.\nHistoria.\nNo lugar de Cirro descubriuse na d\u00e9cada de 1960 unha vila romana. Atop\u00e1ronse restos do \"hypocaustum\" (forma de calefacci\u00f3n) con pavimentos de baldosas de barro vermellas e o comezo das pilastras de ladrillo cadrado.\nNo ano 1851 San Salvador de Bastavales deixou de existir como parroquia, sendo repartida entre San Xuli\u00e1n de Bastavales (os lugares de Soutullos e San Salvador) e Santa Mar\u00eda dos \u00c1nxeles (o resto dos lugares).\nNo ano 1908 xa exist\u00eda o Centro Social, Agr\u00edcola e Pecuario de Bastavales. En 1933 constitu\u00eduse o Sindicato Republicano agr\u00edcola e pecuario de San Xuli\u00e1n e San Salvador de Bastavales, que ti\u00f1a sede propia no lugar de Soutullos. O edifico foi restaurado recentemente polo concello."}
{"id": "23338", "revid": "6226187", "url": "https://gl.wikipedia.org/wiki?curid=23338", "title": "Viceso, Bri\u00f3n", "text": "Santa Mar\u00eda de Viceso \u00e9 unha parroquia que se localiza no norte do concello coru\u00f1\u00e9s de Bri\u00f3n na comarca de Santiago. Segundo o IGE en 2021 ti\u00f1a 285 habitantes (151 mulleres e 134 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 457 habitantes."}
{"id": "23339", "revid": "29443", "url": "https://gl.wikipedia.org/wiki?curid=23339", "title": "Anos, Cabana de Berganti\u00f1os", "text": "Santo Estevo de Anos \u00e9 unha parroquia que se localiza no sur do concello de Cabana de Berganti\u00f1os na comarca de Berganti\u00f1os. No ano 2018 ti\u00f1a 301 habitantes dos cales 138 eran homes e 163 eran mulleres segundo datos do Instituto Nacional de Estad\u00edstica o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 435 habitantes."}
{"id": "23340", "revid": "5863", "url": "https://gl.wikipedia.org/wiki?curid=23340", "title": "Borneiro, Cabana de Berganti\u00f1os", "text": "San Xo\u00e1n de Borneiro \u00e9 unha parroquia que se localiza no oeste do concello coru\u00f1\u00e9s de Cabana de Berganti\u00f1os na comarca de Berganti\u00f1os. Segundo o Instituto Nacional de Estad\u00edstica no 2018 ti\u00f1a 332 habitantes (163 homes e 169 mulleres), 138 menos que no padr\u00f3n municipal de 2004 cando ti\u00f1a 470 habitantes (242 homes e 228 mulleres), distribu\u00eddos en 8 entidades de poboaci\u00f3n. En 1999 ti\u00f1a 514 habitantes.\nXeograf\u00eda.\nBorneiro \u00e9 atravesado polo rego dos Mu\u00ed\u00f1os, que desemboca no r\u00edo Anll\u00f3ns na parroquia de Canduas sendo antigamente aproveitado o seu curso por numerosos mu\u00ed\u00f1os que lle deron o nome, e dos que hoxe en d\u00eda a\u00ednda se conservan alg\u00fans e restos doutros.\nPatrimonio.\nNa parroquia sit\u00faase o dolmen de Dombate (monumento megal\u00edtico) e o castro de Borneiro (poboado castrexo).\nA capela das Virtudes e do Carme, \u00e9 un templo do s\u00e9culo XVI. At\u00f3pase no lugar de Bri\u00f1o, nunha carballeira centenaria.\nO cruceiro da carballeira de Bri\u00f1o, a car\u00f3n da capela anteriormente mencionada, est\u00e1 datado como un dos cruceiros galegos m\u00e1is antigos, sendo constru\u00eddo segundo a inscrici\u00f3n en 1622. No pedestal ten a inscrici\u00f3n \"Se retoc\u00f3, traslad\u00f3 y pint\u00f3 siendo cura p\u00e1rroco Francisco Lema Mart\u00ednez natural de esta parroquia. A\u00f1o 1899\", o que testemu\u00f1a o costume de mover e policromar os cruceiros.\nFestas.\nNesta parroquia celebrase a romar\u00eda do Carme do Bri\u00f1o o 18 de xullo e os 24 de xu\u00f1o r\u00e9ndeselle honor o santo patr\u00f3n que \u00e9 San Xo\u00e1n."}
{"id": "23341", "revid": "1131", "url": "https://gl.wikipedia.org/wiki?curid=23341", "title": "Canduas, Cabana de Berganti\u00f1os", "text": "San Marti\u00f1o de Canduas \u00e9 unha parroquia situada ao oeste do concello coru\u00f1\u00e9s de Cabana de Berganti\u00f1os na comarca de Berganti\u00f1os. Segundo o Nacional de Estad\u00edstica no ano 2018 ti\u00f1a 917 habitantes (443 homes e 474 mulleres), 111 menos que no 2009, 173 menos que no 2004 e 291 menos que no 2000. Est\u00e1n distribu\u00eddos en 21 entidades de poboaci\u00f3n.\nXeografia.\nCanduas limita ao norte coa r\u00eda de Corme e Laxe e o r\u00edo Anll\u00f3ns que a separa da parroquia ponteces\u00e1n de Cospindo; ao leste coa parroquia de Cesullas, ao sur coa parroquia de Borneiro e ao oeste co concello de Laxe e Oc\u00e9ano Atl\u00e1ntico. Esta parroquia \u00e9 a unica de Cabana de Berganti\u00f1os ba\u00f1ada polo mar.\nCanduas ten dous tipos de praias. Por unha banda est\u00e1n as ba\u00f1adas polo oc\u00e9ano Atl\u00e1ntico, dentro da r\u00eda de Corme e Laxe (Area das Vacas, As Maceiras, Rebordelo e San Pedro), e por outra, as que est\u00e1n dentro do estuario do r\u00edo Anll\u00f3ns (A Guieira e O Pend\u00f3n).\nEsta parroquia est\u00e1 ba\u00f1ada pola s\u00faa cara de nord\u00e9s polo estuario que forma o r\u00edo Anll\u00f3ns e atravesada de oeste a este polo rego dos Mu\u00ed\u00f1os, que \u00e9 afluente do r\u00edo Anll\u00f3ns e que recibe este nome polos mu\u00ed\u00f1os de auga que ten (arredor duns 20 mu\u00ed\u00f1os), que vai recollendo as augas que fl\u00faen polos distinto regos que forman as ladeiras do val que forma este r\u00edo.\nHistoria.\nDende o s\u00e9culo XIV hai constancia documentada da existencia do mosteiro de San Marti\u00f1o de Canduas, convento feminino anexionado posteriormente a San Marti\u00f1o Pinario de Santiago (Lucas \u00c1lvarez, 1999 - T.11:880-883). Despois converteuse en priorado segundo Frei Mart\u00edn Sarmiento, que fixo noite neste lugar no seu paso pola comarca de Berganti\u00f1os (Pensado,1975:74).\nDo antigo mosteiro apenas quedan restos. A casa reitoral sufriu grandes reformas, e as pedras do cabazo foron utilizadas como perpia\u00f1os para o revestimento da fachada da igrexa, unha idea que se lle ocorreu o p\u00e1rroco Manuel Costa, que foi o quen reformou o resto do templo.\nAo redor do mosteiro foise creando a aldea de Canduas, que a\u00ednda conserva a s\u00faa estrutura medieval. Cerca da casa parroquial at\u00f3pase a casa dos Romero, que consta de dous edificios, un m\u00e1is moderno e reformado con escudo, e outro m\u00e1is antigo, datado de 1660 como se pode ler nun gravado que se atopa encima da entrada principal. O cruceiro que hai ao seu car\u00f3n tam\u00e9n foi mandado constru\u00edr polos donos desta casa como se pode ler nun gravado que ten no seu pedestal.\nPatrimonio.\nCastro de Sinde: Asentamento fortificado da Idade de Ferro. A s\u00faa croa, de forma case circular, pos\u00fae unhas medidas de 86 x 70 m de di\u00e1metro. Esta bord\u00e9ase en todo o seu per\u00edmetro por un terrapl\u00e9n que a separa do terreo circundante. Contra a banda.Este castro local\u00edzase en terreos de cultivo e o seu estado de conservaci\u00f3n \u00e9 bo.\nCapela de F\u00e1tima, Sinde: foi erguida durante a posguerra. Hoxe, semiderru\u00edda, a\u00ednda conserva o arco oxival e pinturas nas b\u00f3vedas do altar.\nIgrexa de San Marti\u00f1o de Canduas: a s\u00faa orientaci\u00f3n \u00e9 distinta \u00e1 tradicional, xa que mira cara ao norte. Foi constru\u00edda a comezos do s\u00e9culo XX sobre os restos dun antigo mosteiros, aproveitando as doelas do h\u00f3rreo. A nave e a capela lateral est\u00e1n cubertas por unha b\u00f3veda de can\u00f3n lixeiramente apuntada; a capela leste c\u00f3brese con falsas b\u00f3vedas de crucer\u00eda.\nCasa do concello da II Rep\u00fablica: Durante o s\u00e9culo XIX e primeiras d\u00e9cadas do XX non exist\u00edan Casas do Concello. Durante a II Rep\u00fablica, o alcalde Alejo Varela Centeno levantou estas dependencias municipais que nunca chegaron a cumprir a finalidade para a que foron constru\u00eddas.\nRutas Tur\u00edsticas.\nCanduas ten d\u00faas das rutas tur\u00edsticas guiadas ofrecidas polo concello de Cabana de Berganti\u00f1os. Ademais ten d\u00faas sendas, unha mar\u00edtima e outra fluvial:\nFestas.\nNesta parroquia cel\u00e9branse as festas de:"}
{"id": "23342", "revid": "5863", "url": "https://gl.wikipedia.org/wiki?curid=23342", "title": "Cesullas, Cabana de Berganti\u00f1os", "text": "Santo Estevo de Cesullas \u00e9 unha parroquia que se localiza no centro do concello de Cabana de Berganti\u00f1os na comarca de Berganti\u00f1os. Segundo o padr\u00f3n municipal de 2018 ti\u00f1a 1\u00a0325 habitantes (687 mulleres e 638 homes), distribu\u00eddos en 31 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.566 habitantes.\nXeograf\u00eda.\nA parroquia est\u00e1 ba\u00f1ada na cara norte polo r\u00edo Anll\u00f3ns que a separa do concello de Ponteceso. Os cumios m\u00e1is destacables son o monte Cund\u00edns (206 metros) e o monte Vilari\u00f1o (155 metros).\nPatrimonio.\nA igrexa parroquial data do s\u00e9culo XVII, \u00e9poca da cal se conserva a capela lateral sur, sendo a capela maior, nave, fachada e a espadana do s\u00e9culo XVIII. A nave e a capela maior son rectangulares, e a fachada pentagonal. Enriba da porta principal hai unha imaxe en pedra de Santo Estevo, enmarcado lateralmente por volutas.\nA ermida de San Fins destaca por estar orientada cara \u00f3 leste. Ten \u00e1bsida e nave rectangulares. No lado sur da \u00e1bsida ten un p\u00f3rtico lateral acaroado para a celebraci\u00f3n das misas o d\u00eda da romar\u00eda. Na fachada pentagonal hai unha celos\u00eda de pedra, quizais prerrom\u00e1nica. Nesta capela cel\u00e9brase a romar\u00eda de San Fins do Castro.\nA Ermida de Nosa Se\u00f1ora das Neves ten un adro triangular, cunha fachada pentagonal. A espadana est\u00e1 sen camp\u00e1s.\nO cruceiro do Sacramento \u00e9 de granito. A plataforma \u00e9 cuadrangular con tres graos. O pedestal \u00e9 cuadrangular e remata en chafr\u00e1ns. Ten mesa acaroada na que aparece unha l\u00e1pida de granito con dous anxos nos laterais do relevo e unha custodia no centro. O varal \u00e9 octogonal con chafr\u00e1ns. O capitel \u00e9 cuadrangular moldurado. A cruz \u00e9 cuadrangular con brazos achafranados, remates en punta de diamante e imaxes polas s\u00faas catro caras. No anverso est\u00e1 Xesucristo, cos p\u00e9s pousados sobre unha caveira e tibias, aparece crucificado con tres cravos, inclina a cabeza cara \u00e1 dereita, ten as mans abertas, carece de coroa, ten pelo trenzado, o paso da pureza aparece anoado \u00e1 dereita e arriba est\u00e1 a cartela de INRI. No reverso, a Virxe enriba dunha pea\u00f1a aparece en actitude de orar cos dedos entrelazados. Nos laterais, obs\u00e9rvase unha imaxe feminina orando con rosario e un San Francisco.\nFestas.\nAs festas m\u00e1is importantes desta parroquia son:"}
{"id": "23343", "revid": "1131", "url": "https://gl.wikipedia.org/wiki?curid=23343", "title": "Corcoesto, Cabana de Berganti\u00f1os", "text": "San Pedro de Corcoesto \u00e9 unha parroquia que se localiza no nordeste do concello de Cabana de Berganti\u00f1os na comarca de Berganti\u00f1os. No ano 2018 ti\u00f1a 288 habitantes dos cales 136 eran homes e 152 eran mulleres segundo datos do IGE, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 390 habitantes e ao 1999 cando ti\u00f1a 438 habitantes.\nXeograf\u00eda.\nCorcoesto est\u00e1 ba\u00f1ada polos r\u00edos Anll\u00f3ns e o seu afluente o Lourido.\nNesta parroquia houbo explotaci\u00f3ns mineiras aur\u00edferas xa durante a romanizaci\u00f3n de Galicia, estando activas as minas subterr\u00e1neas de novo durante o s\u00e9culo XIX.\nA compa\u00f1\u00eda mineira canadense Edgewater Exploration mercou os dereitos de explotaci\u00f3n mineira na zona \u00e1 empresa Narcea Gold Mines. O proxecto empresarial, denominado Corcoesto Gold Project, ti\u00f1a previsto abrir en 2013 e transformar a zona nunha mina a ceo aberto, pero conta coa oposici\u00f3n da veci\u00f1anza."}
{"id": "23344", "revid": "5863", "url": "https://gl.wikipedia.org/wiki?curid=23344", "title": "Cund\u00edns, Cabana de Berganti\u00f1os", "text": "San Paio de Cund\u00edns \u00e9 unha parroquia que se localiza no centro do concello de Cabana de Berganti\u00f1os na comarca de Berganti\u00f1os. No ano 2018 ti\u00f1a 318 habitantes dos cales 160 eran homes e 158 eran mulleres segun datos do IGE, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 395 habitantes, e ao 1999 cando ti\u00f1a 418 habitantes.\nXeograf\u00eda.\nR\u00edo Cund\u00edns que \u00e9 un afluente do r\u00edo Anll\u00f3ns."}
{"id": "23345", "revid": "98629", "url": "https://gl.wikipedia.org/wiki?curid=23345", "title": "O Esto, Cabana de Berganti\u00f1os", "text": "San Xo\u00e1n Bautista do Esto \u00e9 unha parroquia que se localiza no norte do concello de Cabana de Berganti\u00f1os na comarca de Berganti\u00f1os. Segundo o padr\u00f3n municipal de 2018 ti\u00f1a 218 habitantes (115 mulleres e 103 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 306 habitantes.\nSituaci\u00f3n.\nO Esto limita ao norte co r\u00edo Anll\u00f3ns que a separa da parroquia de Anll\u00f3ns no concello de Ponteceso, ao sur limita coa parroquia da Silvarredonda, ao leste coa parroquia de Corcoesto, e ao oeste coa parroquia de Cesullas."}
{"id": "23346", "revid": "5863", "url": "https://gl.wikipedia.org/wiki?curid=23346", "title": "Nant\u00f3n, Cabana de Berganti\u00f1os", "text": "San Pedro de Nant\u00f3n \u00e9 unha parroquia que se localiza no sueste do concello de Cabana de Berganti\u00f1os na comarca de Berganti\u00f1os. Segundo o IGE en 2018 ti\u00f1a 301 habitantes (159 mulleres e 142 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 470 habitantes.\nPatrimonio.\nSon de especial interese os petr\u00f3glifos que se localizan nos montes da Piolla, o castro e m\u00e1moas de Anido (a\u00ednda sen escavar), a igrexa parroquial e o contorno da casa reitoral e o pazo de Casanova, do s\u00e9culo XVII.\nComunicaci\u00f3ns.\nEsta localidade\u200b est\u00e1 cruzada de norte a sur pola estrada AC-552 que vai desde A Coru\u00f1a a Cee."}
{"id": "23347", "revid": "89787", "url": "https://gl.wikipedia.org/wiki?curid=23347", "title": "Riob\u00f3, Cabana de Berganti\u00f1os", "text": "San Marti\u00f1o de Riob\u00f3 \u00e9 unha parroquia que se localiza no leste do concello de Cabana de Berganti\u00f1os na comarca de Berganti\u00f1os. No ano 2018 ti\u00f1a 251 habitantes dos cales 127 eran homes e 124 eran mulleres segun datos do IGE, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 351 habitantes e ao 1999 cando ti\u00f1a 374 habitantes."}
{"id": "23348", "revid": "5863", "url": "https://gl.wikipedia.org/wiki?curid=23348", "title": "A Silvarredonda, Cabana de Berganti\u00f1os", "text": "San Pedro da Silvarredonda \u00e9 unha parroquia que se localiza no leste do concello de Cabana de Berganti\u00f1os na comarca de Berganti\u00f1os. Segundo o padr\u00f3n municipal de 2018 ti\u00f1a 86 habitantes (45 mulleres e 41 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 117 habitantes.\nSituaci\u00f3n.\nA Silvarredonda est\u00e1 limitada ao nord\u00e9s pola parroquia de Corcoesto, ao sur por Riob\u00f3, e ao oeste co Esto e Cund\u00edns, todas elas de Cabana de Berganti\u00f1os."}
{"id": "23349", "revid": "5312", "url": "https://gl.wikipedia.org/wiki?curid=23349", "title": "Partido Socialdem\u00f3crata de Alema\u00f1a", "text": "O Partido Socialdem\u00f3crata de Alema\u00f1a (\"Sozialdemokratische Partei Deutschlands\" SPD) \u00e9 un partido pol\u00edtico alem\u00e1n, un dos m\u00e1is antigos do mundo a\u00ednda en existencia. Orixinouse no seo do movemento obreiro, e \u00e9 un dos membros da Internacional Socialista. Na actualidade est\u00e1 dirixido por Olaf Scholz (chanceler de Alema\u00f1a dende 2021), e as mocidades do partido co\u00f1\u00e9cense como Jusos. O SPD participou no goberno que presid\u00eda a l\u00edder da Uni\u00f3n Dem\u00f3crata Cristi\u00e1 de Alema\u00f1a Angela Merkel.\nHistoria.\nO 23 de maio de 1863 Ferdinand Lassalle fundara a Asociaci\u00f3n Xeral de Traballadores Alem\u00e1ns (\"Allgemeiner Deutscher Arbeiterverein\", ADAV) e en 1869 August Bebel e Wilhelm Liebknecht o Partido de Traballadores Socialdem\u00f3cratas de Alema\u00f1a (\"Sozialdemokratische Arbeiterpartei\", SDAP) que se xuntou co ADAV en 1875 para formar o Partido Socialista dos Traballadores Alem\u00e1ns (\"Sozialistische Arbeiterpartei Deutschlands\", SAPD) que en 1890 adoptou o nome actual.\nOtto von Bismarck puxo o partido f\u00f3ra da lei en 1878 polas s\u00faas posturas revolucionarias e polo seu republicanismo, a\u00ednda que o partido seguiu a presentar candidatos, como independentes, \u00e1s elecci\u00f3ns, convert\u00e9ndose no principal partido de Alema\u00f1a. En 1890 legalizouse de novo, nese ano contou nas elecci\u00f3ns xerais con 1.400.000 votos que lle deron 35 deputados no Reichstag, ademais contaba con 19 diarios e 41 semanarios, entre eles o seu \u00f3rgano te\u00f3rico \"Die Neue Zeit\" (1883-1923; 6.000 exemplares), contaba en 1905 con 400.000 afiliados. En 1912 converteuse na primeira forza do Parlamento alem\u00e1n con 110 deputados sobre 409.\nNo congreso do SPD de 1891 adoptou o Programa de Erfurt, que substitu\u00eda ao Programa de Gotha, elaborado por Karl Kautsky, Eduard Bernstein e August Bebel nun sentido revolucionario pero o partido asume que a transformaci\u00f3n socialista da sociedade debe ser feita por un goberno lexitimado por unhas elecci\u00f3ns democr\u00e1ticas. Durante a primeira guerra mundial apoiou a participaci\u00f3n de Alema\u00f1a na guerra, o que supuxo a sa\u00edda en 1917 da s\u00faa \u00e1 esquerda que formou o Partido Independente Socialdem\u00f3crata de Alema\u00f1a (USPD) e da Liga Espartaquista, esta \u00faltima que deu orixe ao Partido Comunista de Alema\u00f1a (KPD) en 1918.\nTras a proclamaci\u00f3n da rep\u00fablica en Alema\u00f1a, o SPD converteuse en parte da coalici\u00f3n de Weimar e nun dos piares da propia Rep\u00fablica de Weimar, liderando boa parte dos gabinetes da rep\u00fablica e en 1922 a maior\u00eda do USPD reintegrouse no SPD.\nO 14 de xullo de 1933 o partido foi prohibido polas autoridades nazis, logo de ser o \u00fanico partido que votara en contra da Lei de plenos poderes, que lle daba poderes extraconstitucionais ao goberno nazi. O SPD estableceu a s\u00faa sede xeral no exilio primeiro en Praga e logo en Par\u00eds e Londres.\nTras a fin da segunda guerra mundial o SPD volveu \u00e1 normalidade na Alema\u00f1a Occidental, primeiro permaneceu na oposici\u00f3n e logo pasou ao goberno con Willy Brandt e Helmut Schmidt entre 1969 e 1982. No programa de Godesberg de 1959 o partido abandonou oficialmente o concepto de loita de clases e os principios marxistas e tras un per\u00edodo no que se opuxo \u00e1 entrada na OTAN, converteuse nun dos seus principais valedores.\nNa Alema\u00f1a Oriental obrigouse ao SPD e ao Partido Comunista de Alema\u00f1a a unificarse no Partido Socialista Unificado de Alema\u00f1a ata que tras a ca\u00edda do r\u00e9xime comunista en 1989 o SPD restableceu a s\u00faa propia organizaci\u00f3n que se uniu ao SPD da Rep\u00fablica Federal tras a unificaci\u00f3n das d\u00faas Alema\u00f1as en 1990.\nBaixo o liderado de Gerhard Schr\u00f6der venceu nas elecci\u00f3ns de setembro de 1998 e en coalici\u00f3n cos Verdes volveu ao goberno aplicando medidas moderadas consideradas neoliberais pola \u00e1 esquerda do partido, o que provocou descontento nas s\u00faas bases, que foran diminu\u00edndo dende 1.000.000 de militantes en 1976, 775.000 en 1998 e 600.000 en marzo de 2005.\nEn xaneiro de 2005 unha parte da \u00e1 esquerda do partido marchou para formar o Partido do Traballo e a Xustiza Social (WASG) ao que se uniu Oskar Lafontaine, antigo presidente do SPD.\nNas elecci\u00f3ns federais de 2005 o SPD conseguiu o 38.4% dos votos e 145 escanos no Bundestag por detr\u00e1s da coalici\u00f3n CDU-CSU, formando estes tres partidos un goberno de coalici\u00f3n baixo o liderado de Angela Merkel, co l\u00edder socialdem\u00f3crata Franz M\u00fcntefering como vicechanceler."}
{"id": "23351", "revid": "22570", "url": "https://gl.wikipedia.org/wiki?curid=23351", "title": "Cabanas, Cabanas", "text": "Santo Andr\u00e9 de Cabanas \u00e9 unha parroquia que se localiza no sur do concello coru\u00f1\u00e9s de Cabanas na comarca do Eume. Segundo o IGE en 2013 ti\u00f1a 960 habitantes (493 mulleres e 467 homes), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 804 habitantes."}
{"id": "23352", "revid": "22570", "url": "https://gl.wikipedia.org/wiki?curid=23352", "title": "Ir\u00eds, Cabanas", "text": "Santo Estevo de Ir\u00eds \u00e9 unha parroquia que se localiza no sur do concello de Cabanas. Segundo o IGE en 2013 ti\u00f1a 210 habitantes (104 mulleres e 106 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 235 habitantes.\nPatrimonio.\nIgrexa de Santo Estevo de Ir\u00eds. Barroco rural. Planta rectangular cunha \u00fanica nave cuberta con b\u00f3veda de can\u00f3n rebaixada."}
{"id": "23353", "revid": "1131", "url": "https://gl.wikipedia.org/wiki?curid=23353", "title": "Laraxe, Cabanas", "text": "San Mamede de Laraxe \u00e9 unha parroquia que se localiza no oeste do concello de Cabanas. Segundo o IGE en 2013 ti\u00f1a 696 habitantes (360 mulleres e 336 homes), distribu\u00eddos en 10 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 651 habitantes."}
{"id": "23354", "revid": "22570", "url": "https://gl.wikipedia.org/wiki?curid=23354", "title": "Regoela, Cabanas", "text": "San Vicente de Regoela \u00e9 unha parroquia que se localiza no norte do concello de Cabanas. Segundo o IGE en 2013 ti\u00f1a 130 habitantes (67 mulleres e 63 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 156 habitantes.\nPatrimonio.\nIgrexa de San Vicente de Regoela de estilo barroco do s\u00e9culo XVII, de tipolox\u00eda rural. Planta rectangular cunha soa nave con armaz\u00f3n de madeira. Destaca o altar maior de estilo barroco."}
{"id": "23355", "revid": "22570", "url": "https://gl.wikipedia.org/wiki?curid=23355", "title": "San Marti\u00f1o de Porto, Cabanas", "text": "San Marti\u00f1o de Porto \u00e9 unha parroquia que se localiza no oeste do concello de Cabanas. Segundo o IGE en 2010 ti\u00f1a 1.034 habitantes (518 homes e 516 mulleres), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.062 habitantes. \u00c9 a parroquia m\u00e1is poboada do concello.\nPatrimonio.\nA igrexa parroquial data de 1788. Foi mandada edificar polo arcebispo de Santiago Bartolom\u00e9 de Raxoi. Ten planta rectangular e dentro ten algunhas obras neocl\u00e1sicas. No front\u00f3n hai unha representaci\u00f3n de San Marti\u00f1o.\nOutras obras importantes son a capela do Bo Xes\u00fas e o Pazo de Frai\u00e1n."}
{"id": "23356", "revid": "85894", "url": "https://gl.wikipedia.org/wiki?curid=23356", "title": "Santa Cruz do Salto, Cabanas", "text": "Santa Cruz do Salto \u00e9 unha parroquia que se localiza no norte do concello de Cabanas. Segundo o IGE en 2013 ti\u00f1a 126 habitantes (64 homes e 62 mulleres), distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 149 habitantes.\nPatrimonio.\nIgrexa de Santa Cruz do Salto, barroca de tipolox\u00eda rural. Planta rectangular. Destaca o altar maior."}
{"id": "23357", "revid": "22570", "url": "https://gl.wikipedia.org/wiki?curid=23357", "title": "Soaserra, Cabanas", "text": "Santa Olaia de Soaserra \u00e9 unha parroquia que se localiza no leste do concello de Cabanas. Segundo o IGE en 2013 ti\u00f1a 170 habitantes (91 mulleres e 79 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 214 habitantes.\nPatrimonio.\nIgrexa de Santa Olaia de Soaserra, de estilo barroco de tipolox\u00eda rural. Planta rectangular cunha soa nave. Destacan os retablos de caracter\u00edsticas barrocas."}
{"id": "23358", "revid": "181", "url": "https://gl.wikipedia.org/wiki?curid=23358", "title": "Camelle", "text": ""}
{"id": "23359", "revid": "1987", "url": "https://gl.wikipedia.org/wiki?curid=23359", "title": "Camari\u00f1as, Camari\u00f1as", "text": "San Xurxo de Camari\u00f1as \u00e9 unha parroquia que se localiza no sur do concello de Camari\u00f1as. Segundo o IGE en 2018 ti\u00f1a 2.591 habitantes (1.290 homes e 1.301 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 3.058 habitantes.\nPor esta parroquia pasa a 6\u00aa etapa da ruta de sendeirismo do Cami\u00f1o dos Faros."}
{"id": "23360", "revid": "1987", "url": "https://gl.wikipedia.org/wiki?curid=23360", "title": "A Ponte do Porto, Camari\u00f1as", "text": "San Pedro da Ponte do Porto \u00e9 unha parroquia que se localiza no sueste do concello de Camari\u00f1as. Segundo o IGE en 2018 ti\u00f1a 957 habitantes (478 mulleres e 479 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1\u00a0353 habitantes.\nPor esta parroqu\u00eda pasa a 6\u00aa etapa da ruta de sendeirismo do Cami\u00f1o dos Faros."}
{"id": "23361", "revid": "85894", "url": "https://gl.wikipedia.org/wiki?curid=23361", "title": "Xavi\u00f1a, Camari\u00f1as", "text": "Santa Mar\u00eda de Xavi\u00f1a \u00e9 unha parroquia que se localiza no sur do concello de Camari\u00f1as. Segundo o IGE en 2010 ti\u00f1a 881 habitantes (447 mulleres e 434 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.039 habitantes.\nPor esta parroquia pasa a 6\u00aa etapa da ruta de sendeirismo do Cami\u00f1o dos Faros."}
{"id": "23362", "revid": "25871", "url": "https://gl.wikipedia.org/wiki?curid=23362", "title": "Wade-Giles", "text": "Wade-Giles, \u00e1s veces abreviado como Wade, \u00e9 un sistema de romanizaci\u00f3n (notaci\u00f3n fon\u00e9tica e transliteraci\u00f3n) para o idioma chin\u00e9s baseado na fon\u00e9tica do mandar\u00edn. Comezou a desenvolverse a partir dun sistema ideado por Thomas Wade a mediados do s\u00e9culo XIX, e consolidouse co dicionario chin\u00e9s-ingl\u00e9s de Herbert Giles. Foi o sistema de transliteraci\u00f3n m\u00e1is importante no mundo angl\u00f3fono durante a maior parte do s\u00e9culo XX.\nHistoria.\nO sistema Wade-Giles foi dese\u00f1ado para que os especialistas chineses transliterasen termos chineses. Esta orixe conduciu \u00e1 sensaci\u00f3n xeneralizada de que o sistema non \u00e9 intuitivo para os leigos nin \u00fatil para o ensino da pronunciaci\u00f3n do chin\u00e9s.\nA Rep\u00fablica da China utilizou o Wade-Giles durante d\u00e9cadas como sistema padr\u00f3n de facto, en coexistencia con varios sistemas de romanizaci\u00f3n oficiais que se sucederon correlativamente: Gwoyeu Romatzyh (1928), MPS II (1986) e Tongyong Pinyin (2000). Na actualidade, practicamente todos os top\u00f3nimos taiwaneses de uso internacional p\u00f3dense ver en Wade-Giles. Moitos estadounidenses e canadenses de orixe taiwanesa escriben os seus nomes chineses co sistema Wade-Giles, facendo caso omiso da puntuaci\u00f3n.\nO Hanyu Pinyin \u00e9 o sistema oficial e m\u00e1is utilizado na Rep\u00fablica Popular da China. En Singapur, o Pinyin ens\u00ednase nas escolas nacionais e util\u00edzase en documentos oficiais, a\u00ednda que un cambio de pol\u00edtica gobernamental reverteu o requisito de rexistrar os nomes chineses en Pinyin."}
{"id": "23363", "revid": "289", "url": "https://gl.wikipedia.org/wiki?curid=23363", "title": "Wade Giles", "text": ""}
{"id": "23364", "revid": "29443", "url": "https://gl.wikipedia.org/wiki?curid=23364", "title": "Anceis, Cambre", "text": "San Xo\u00e1n de Anceis \u00e9 unha parroquia que se localiza no sur do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 1.286 habitantes (632 homes e 654 mulleres), o que sup\u00f3n un aumento en 12 habitantes en relaci\u00f3n ao ano anterior. Ten 10 lugares."}
{"id": "23365", "revid": "1131", "url": "https://gl.wikipedia.org/wiki?curid=23365", "title": "Andeiro, Cambre", "text": "San Marti\u00f1o de Andeiro \u00e9 unha parroquia que se localiza no sur do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 296 habitantes (149 homes e 147 mulleres). A parroquia ten 9 lugares.\nSituaci\u00f3n.\nAndeiro sit\u00faase \u00e1 esquerda do r\u00edo Brexo que entra por esta parroquia no concello de Cambre. Limita ao norte coas parroquias de Meixigo e Anceis, ao leste Brexo e Vigo e ao sur e oeste Sergude e Tabeaio do concello de Carral.\nCultura.\nTop\u00f3nimo.\n\"Andeiro\" \u00e9 un posible antrop\u00f3nimo xerm\u00e1nico que aparecer\u00eda entre o s\u00e9culo VII e X."}
{"id": "23366", "revid": "22570", "url": "https://gl.wikipedia.org/wiki?curid=23366", "title": "Brexo, Cambre", "text": "San Paio de Brexo \u00e9 unha parroquia que se localiza no centro do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 949 habitantes (480 homes e 469 mulleres), o que sup\u00f3n unha diminuci\u00f3n en 10 habitantes en relaci\u00f3n ao ano anterior. A parroquia ten 15 lugares.\nXeograf\u00eda.\nEst\u00e1 situada \u00e1 esquerda do r\u00edo Brexa que discorre polos seus l\u00edmites con Bribes.\nNesta parroquia est\u00e1 o val de Lema e a aldea do Corgo, nome que recorda a v\u00eda romana que vi\u00f1a polas parroquias de Cela e Andeiro e segu\u00eda pola de Vigo."}
{"id": "23367", "revid": "85894", "url": "https://gl.wikipedia.org/wiki?curid=23367", "title": "Bribes, Cambre", "text": "San Cibr\u00e1n de Bribes \u00e9 unha parroquia que se localiza no leste do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 793 habitantes (392 homes e 401 mulleres). A parroquia ten 20 lugares.\nXeograf\u00eda.\nA parroquia ocupa o tri\u00e1ngulo que forman o r\u00edo Mero e o seu afluente o Brexa e o l\u00edmite co concello de Abegondo, polas parroquias de Orto e Crendes.\nCultura.\nTop\u00f3nimo.\n\"Bribes\" posiblemente \u00e9 un antrop\u00f3nimo latino."}
{"id": "23368", "revid": "289", "url": "https://gl.wikipedia.org/wiki?curid=23368", "title": "Ch'an", "text": ""}
{"id": "23369", "revid": "54334", "url": "https://gl.wikipedia.org/wiki?curid=23369", "title": "Cambre, Cambre", "text": "Santa Mar\u00eda de Cambre \u00e9 unha parroquia que se localiza no norte do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 6.956 habitantes (3.414 homes e 3.532 mulleres). A parroquia ten 24 lugares.\nXeograf\u00eda.\nNa parroquia est\u00e1 a capital do concello. Limita ao norte co Temple, co Burgo e con San Pedro de N\u00f3s (Oleiros), ao leste con Pravio, Cela e Brexo, ao sur con Meixigo e ao oeste con Almeiras, Sigr\u00e1s e Anceis.\nHistoria.\nPor Cambre cruzou a v\u00eda romana de \"Farum\" (A Coru\u00f1a) a \"Brigantium\" (Betanzos).\nA principios do s\u00e9culo XX Cambre era unha estaci\u00f3n estival polas numerosas casas e quintas de campo que hab\u00eda nela e polo grande continxente que habitaba na parroquia no ver\u00e1n.\nCultura.\nToponimia.\n\"Cambre\" poder\u00eda ser un top\u00f3nimo prerromano que se orixinou antes do s\u00e9culo III para referise a poboaci\u00f3n ligada a unha altura, unha fortificaci\u00f3n ou un l\u00edmite entre territorios."}
{"id": "23370", "revid": "27155", "url": "https://gl.wikipedia.org/wiki?curid=23370", "title": "Cecebre, Cambre", "text": "San Salvador de Cecebre \u00e9 unha parroquia que se localiza no sur do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE) en 2016 ti\u00f1a 1.314 habitantes (648 homes e 666 mulleres), 29 menos ca en 2015. Ten 16 lugares.\nDemograf\u00eda.\nEvoluci\u00f3n da poboaci\u00f3n.\nSegundo o INE:\nXeograf\u00eda.\nEn Cecebre est\u00e1 situado o encoro formado pola confluencia dos r\u00edos Mero e Barc\u00e9s, que abastece de auga ao concello da Coru\u00f1a. O encoro de Cecebre \u00e9 un espazo natural protexido, de grande valor cient\u00edfico e ecol\u00f3xico, residencia de m\u00faltiples aves acu\u00e1ticas.\nPor esta parroquia atravesa a estrada AC-221.\nAqu\u00ed at\u00f3pase a fraga de Cecebre, lugar no que se desenvolve a obra \"El Bosque animado\" do escritor Wenceslao Fern\u00e1ndez Fl\u00f3rez. Na parroquia sit\u00faase a Vila Florentina, lugar onde viviu o escritor e na que se instalou a s\u00faa Casa Museo.\nCultura.\nTop\u00f3nimo.\n\"Cecebre\" \u00e9 un top\u00f3nimo prerromano c\u00e9ltico, anterior ao s\u00e9culo III, que indica un castro, ou \"\"-bre\", posiblemente bordeado dun foresta ou fraga, ou \"cece-\"\"."}
{"id": "23373", "revid": "98629", "url": "https://gl.wikipedia.org/wiki?curid=23373", "title": "Le\u00f3ns de Buda", "text": "Os le\u00f3ns de Buda (tam\u00e9n co\u00f1ecidos como le\u00f3ns de Fu, cans de Fu, le\u00f3ns coreanos ou quimeras chinesas) son uns animais fabulosos que te\u00f1en a s\u00faa orixe na tradici\u00f3n budista e que, consecuentemente, est\u00e1n bastante difundidos no oriente asi\u00e1tico, \u00e9 habitual velos nos limiares de templos budistas e nalgunhas representaci\u00f3ns do bodhisattva Manxusri. En chin\u00e9s son tradicionalmente co\u00f1ecidos como Shi (en chin\u00e9: \u7345; pinyin: sh\u012b; literalmente: \"le\u00f3n\")\nOs le\u00f3ns de Fu, polo xeral, son unha parella (de a\u00ed o plural) e cunha ou ambas as patas dianteiras apoiadas sobre unha esfera. En rigor, tr\u00e1tase dun macho e unha femia, cada un dos cales pos\u00fae distintos poderes e atributos. \u00c9 frecuente achalos protexendo simbolicamente a entrada de templos e tumbas coa fin de asustar profanadores, demos e outros esp\u00edritos do mal (ver g\u00e1rgola). As\u00ed, por exemplo, a Cidade prohibida, na China, est\u00e1 celosamente custodiada por varias parellas de le\u00f3ns de Fu. A bandeira do T\u00edbet incl\u00faeos como un dos motivos centrais.\nEstes animais son tam\u00e9n co\u00f1ecidos como \"le\u00f3ns da felicidade\" ou \"le\u00f3ns celestiais\" e son emblemas de valor e enerx\u00eda, complementos indispens\u00e1beis da sabedor\u00eda.\nNa tradici\u00f3n occidental \u00e1s veces confund\u00edronse erroneamente con cans, o le\u00f3n \u00e9 un animal consagrado a Buda. En efecto: estes animais non aparecen na arte chinesa primitiva, sen\u00f3n que foron introducidas tardiamente, co budismo, como defensores da lei e protectores dos edificios sagrados.\nO simbolismo dos le\u00f3ns de Fu consid\u00e9rase tam\u00e9n nos estudos sobre o Feng Shui."}
{"id": "23374", "revid": "85894", "url": "https://gl.wikipedia.org/wiki?curid=23374", "title": "Cela, Cambre", "text": "San Xuli\u00e1n de Cela \u00e9 unha parroquia que se localiza no norte do concello de Cambre. Segundo o padr\u00f3n municipal (INE 2016) ten 511 habitantes (241 homes e 270 mulleres). A parroquia ten 7 lugares.\nSituaci\u00f3n.\nEsta situada \u00e1 dereita do r\u00edo Mero, sobre o que pos\u00fae unha ponte; linda con Pravio ao norte, con Cecebre e Bribes ao leste, con Brexo ao sur e con Cambre ao oeste.\nHistoria.\nPor Cela pasaba a v\u00eda romana co percorrido de Cambre a Brexo.\nNa aldea atopamos o Pazo de Cela do s\u00e9culo XVII.\nCultura.\nTop\u00f3nimo.\n\"Cela\" \u00e9 un top\u00f3nimo latino que se refire a un mosteiro ou habitaci\u00f3n."}
{"id": "23375", "revid": "22570", "url": "https://gl.wikipedia.org/wiki?curid=23375", "title": "Meixigo, Cambre", "text": "San Lourenzo de Meixigo \u00e9 unha parroquia que se localiza no centro do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE\u00a02016) ten 221 habitantes (112 homes e 109 mulleres). A parroquia ten 6 lugares."}
{"id": "23376", "revid": "4482", "url": "https://gl.wikipedia.org/wiki?curid=23376", "title": "Pravio, Cambre", "text": "San Xo\u00e1n de Pravio \u00e9 unha parroquia que se localiza no norte do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 873 habitantes (441 homes e 432 mulleres). A parroquia ten 14 lugares.\nCultura.\nTop\u00f3nimo.\n\"Pravio\" posiblemente \u00e9 un antrop\u00f3nimo prerromano, orixinado antes do s\u00e9culo III, para referirse a un \"se\u00f1or\"."}
{"id": "23377", "revid": "5894378", "url": "https://gl.wikipedia.org/wiki?curid=23377", "title": "Sigr\u00e1s, Cambre", "text": "Santiago de Sigr\u00e1s \u00e9 unha parroquia que se localiza no oeste do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 1.482 habitantes (726 homes e 756 mulleres). A parroquia ten 17 lugares.\nHistoria.\nEn Sigr\u00e1s hab\u00eda unha tradici\u00f3n t\u00e9xtil arraigada, existiron f\u00e1bricas de fiados e practicamente en todas as casas hab\u00eda un tear. No s\u00e9culo XIX houbo tam\u00e9n f\u00e1bricas de pintados de algod\u00f3n e li\u00f1o.\nSigr\u00e1s \u00e9 o lugar de nacemento de Mar\u00eda Pita.\nCultura.\nTop\u00f3nimo.\n\"Sigr\u00e1s\" poder\u00eda ser un antrop\u00f3nimo latino que aparecer\u00eda entre o s\u00e9culo VII e X.\nSigr\u00e1s na cultura popular.\nA igrexa parroquial de Sigr\u00e1s aparece na serie \"Matalobos\" como a igrexa parroquial de Sardi\u00f1eira."}
{"id": "23378", "revid": "5863", "url": "https://gl.wikipedia.org/wiki?curid=23378", "title": "O Temple, Cambre", "text": "Santa Mar\u00eda do Temple \u00e9 unha parroquia que se localiza no norte do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 9.177 habitantes (4.474 homes e 4.703 mulleres). A parroquia ten 7 lugares.\nXeograf\u00eda.\nO Temple \u00e9 a \u00fanica parroquia costeira do concello, sit\u00faase fronte \u00e1 r\u00eda do Burgo onde desemboca o r\u00edo Mero. A marxe dereita do r\u00edo pertence a Cambre, ata esta parroquia, e a esquerda a Culleredo ata Almeiras.\nCultura.\nToponimia.\n\"O Temple\" \u00e9 un top\u00f3nimo latino ligado \u00e1 orde dos templarios que se estableceron neste lugar.\nEducaci\u00f3n.\nNesta parroquia sit\u00faase o galardoado IES Afonso X O Sabio."}
{"id": "23379", "revid": "5863", "url": "https://gl.wikipedia.org/wiki?curid=23379", "title": "Vigo, Cambre", "text": "Santa Mar\u00eda de Vigo \u00e9 unha parroquia que se localiza no sueste do concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 293 habitantes (144 homes e 149 mulleres). A parroquia ten 23 lugares.\nXeograf\u00eda.\nLinda con Brexo e Bribes ao norte, ao leste con Crendes, ao sur con San Vicente de Vigo, Ca\u00f1\u00e1s e Sergude e ao oeste con Andeiro.\nCultura.\nToponimia.\n\"Vigo\" \u00e9 un top\u00f3nimo latino para aqueles pequenos poboamentos, ou aldeas, e que xorde entre o s\u00e9culo III e VIII."}
{"id": "23380", "revid": "22570", "url": "https://gl.wikipedia.org/wiki?curid=23380", "title": "Caaveiro, A Capela", "text": "San Boulo de Caaveiro \u00e9 unha parroquia que se localiza no norte do concello da Capela. Segundo o IGE en 2018 ti\u00f1a 137 habitantes (70 mulleres e 67 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 220 habitantes.\nHistoria.\nEn xullo de 1925, a parroquia de San Boulo de Caaveiro foi segregada do concello de Cabanas e integrada no da Capela."}
{"id": "23381", "revid": "85894", "url": "https://gl.wikipedia.org/wiki?curid=23381", "title": "Cabalar, A Capela", "text": "Santa Mar\u00eda de Cabalar \u00e9 unha parroquia que se localiza no oeste do concello da Capela. Segundo o padr\u00f3n municipal de 2018 ti\u00f1a 262 habitantes (135 homes, 127 mulleres) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 355 habitantes.\nXeograf\u00eda.\nEsta parroquia local\u00edzase a unha altitude de 450 m, e \u00e9 lim\u00edtrofe coa Mourela (Neda) e sit\u00faase a escasos quil\u00f3metros da casa do concello, no lugar das Neves. Est\u00e1 atravesada polo r\u00edo Belelle e o r\u00edo Xuvia-Castro.\nClima.\nA climatolox\u00eda de Cabalar \u00e9 de tipo oce\u00e1nico h\u00famido con algunhas caracter\u00edsticas de clima continental. A temperatura oscila entre os 0\u00a0\u00b0C que p\u00f3dense alcanzar no inverno aos 37\u00a0\u00b0C de m\u00e1xima no mes de agosto, cunha temperatura media anual de 12\u00a0\u00b0C. \u00c9 un clima propicio para a conservaci\u00f3n das Fragas do Eume.\nFauna e flora.\nEsta zona caracter\u00edzase polo predominio de carballos, bidueiros e ameneiros. Conta cunha gran riqueza paisax\u00edstica e xeol\u00f3xica. Tam\u00e9n pos\u00fae moitas especies de animais en liberdade, os cales pos\u00faen os bosques de Cabalar como h\u00e1bitat natural, como os xabar\u00eds, raposos e corzos.\nPatrimonio.\nA igrexa parroquial foi constru\u00edda en estilo barroco durante o s\u00e9culo XIX. Presenta unha planta rectangular cunha soa nave e no seu interior, no centro, unha imaxe de Santa Mar\u00eda, a patroa da parroquia. A igrexa pertence a diocese de Mondo\u00f1edo-Ferrol e ao arciprestado de Ortegal-As Pontes.\nHai varios mu\u00ed\u00f1os ao p\u00e9 do r\u00edo que se poden visitar. Conta cun museo etnogr\u00e1fico aberto ao p\u00fablico os xoves e venres polas ma\u00f1\u00e1s e s\u00e1bados e festivos pola tarde.\nFestas.\nAs festas parroquiais de Santa Mar\u00eda cel\u00e9branse o 15 e o 16 de agosto.\nGastronom\u00eda.\nO requeixo elab\u00f3rase nesta zona dende hai moitos anos, pos\u00fae unhas caracter\u00edsticas especiais que fan que se diferencie do producido noutras zonas."}
{"id": "23382", "revid": "85894", "url": "https://gl.wikipedia.org/wiki?curid=23382", "title": "A Capela, A Capela", "text": "Santiago da Capela \u00e9 unha parroquia que se localiza no sur do concello da Capela. Segundo o padr\u00f3n municipal de 2018 ti\u00f1a 839 habitantes (415 homes e 424 mulleres), distribu\u00eddos en 52 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1\u00a0026 habitantes.\nOs principais atractivos da parroquia son o parque natural das Fragas do Eume e o mosteiro de San Xo\u00e1n de Caaveiro, localizado no coraz\u00f3n das fragas."}
{"id": "23388", "revid": "23204", "url": "https://gl.wikipedia.org/wiki?curid=23388", "title": "O Rosal, O Rosal", "text": "Santa Mari\u00f1a do Rosal \u00e9 unha parroquia do concello pontevedr\u00e9s do Rosal na comarca do Baixo Mi\u00f1o. Segundo o IGE, en 2022 ti\u00f1a 4.665 habitantes (2.306 homes e 2.359 mulleres).\nEclesiasticamente, pertence \u00f3 arciprestado da Guarda-Tebra, na diocese de Tui-Vigo. Ao contrario da parroquia civil, a eclesi\u00e1stica non incl\u00fae o lugar de San Xi\u00e1n, pois este forma parte de Oia."}
{"id": "23389", "revid": "23204", "url": "https://gl.wikipedia.org/wiki?curid=23389", "title": "As Eiras, O Rosal", "text": "San Bartolomeu das Eiras \u00e9 unha parroquia do concello pontevedr\u00e9s do Rosal. Segundo o IGE no ano 2022 ti\u00f1a 247 habitantes (120 homes e 127 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nA igrexa parroquial foi aberta en 1791. A anterior foi trasladada logo das continuas ameazas de crecidas do r\u00edo Mi\u00f1o. Partindo desde a igrexa hai un \"v\u00eda crucis\" con 14 estaci\u00f3ns, algunhas delas as orixinais dos s\u00e9culos XVII e XVIII, cara \u00e1 ermida de Santa Mar\u00eda Magdalena, situada no cumio de Castro Fortaleza. A ermida ten uns grandes contrafortes, malia que o templo, de planta rectangular, \u00e9 pequeno. O cumio, desde onde se observa a parroquia e Portugal, ten unhas sobreiras centenarias."}
{"id": "23391", "revid": "54336", "url": "https://gl.wikipedia.org/wiki?curid=23391", "title": "Tabag\u00f3n, O Rosal", "text": "San Xo\u00e1n de Tabag\u00f3n \u00e9 unha parroquia do concello pontevedr\u00e9s do Rosal na comarca do Baixo Mi\u00f1o. Ten 7 entidades de poboaci\u00f3n: A Mina, A Paradela, A Portela, O R\u00edo, A R\u00faa da Cal, A R\u00faa de Abaixo e O Xisco. Segundo o IGE, en 2022 ti\u00f1a 605 habitantes (290 homes e 315 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nEst\u00e1 ba\u00f1ada polas augas do R\u00edo Mi\u00f1o e dista 5 quil\u00f3metros da capital do concello.\nPatrimonio.\nA igrexa parroquial \u00e9 de estilo manuelino tard\u00edo, constru\u00edda entre 1812 e 1825, con retablo maior neog\u00f3tico.\nO Cruceiro dos Maios, feito por Manuel Gonz\u00e1lez Perdiz en 1879, onde se representa unha alegor\u00eda do pecado orixinal, a flaxelaci\u00f3n e a Ver\u00f3nica coa Santa Face. Ten un capitel d\u00f3rico con follas de acanto e cabezas de anxo, o Cristo Morto e a Dolorosa.\nDestaca, tam\u00e9n, o peto de \u00e1nimas da Paradela.\nCelebraci\u00f3ns.\nNa parroquia cel\u00e9branse, amais de San Xo\u00e1n (24 de xu\u00f1o), as festividades da Virxe da Sa\u00fade e San Brais, 2 e 3 de febreiro respectivamente.\nErguen un grande arco floral."}
{"id": "23392", "revid": "35560", "url": "https://gl.wikipedia.org/wiki?curid=23392", "title": "Ariane", "text": "O Ariane \u00e9 un foguete espacial de tres fases de car\u00e1cter civil constru\u00eddo pola Axencia Europea do Espazo (ESA). O nome prov\u00e9n da forma francesa do personaxe mitol\u00f3xico Ariadne.\nHistoria.\nFrancia propuxo por primeira vez o proxecto Ariane nos anos setenta. O proxecto era o segundo intento de Europa de desenvolver o seu propio foguete despois do fracaso do proxecto Europa.\nOs foguetes Ariane son lanzados desde Centro Espacial de Kourou na G\u00fciana Francesa, onde a proximidade \u00f3 ecuador sup\u00f3n unha importante vantaxe.\nAs diferentes versi\u00f3ns ata agora do Ariane son:"}
{"id": "23393", "revid": "23204", "url": "https://gl.wikipedia.org/wiki?curid=23393", "title": "P\u00edas, San Miguel de Tabag\u00f3n, O Rosal", "text": "P\u00edas \u00e9 un lugar da parroquia de San Miguel de Tabag\u00f3n, no concello pontevedr\u00e9s do Rosal, na comarca do Baixo Mi\u00f1o. Segundo o IGE, en 2022 ti\u00f1a 164 habitantes (79 homes e 85 mulleres).\nAqu\u00ed desemboca o r\u00edo Tamuxe, verquendo as s\u00faas augas \u00f3 Mi\u00f1o."}
{"id": "23395", "revid": "5863", "url": "https://gl.wikipedia.org/wiki?curid=23395", "title": "Aldemunde, Carballo", "text": "Santa Mar\u00eda Madanela de Aldemunde \u00e9 unha parroquia que se localiza no sur do concello de Carballo na comarca de Berganti\u00f1os. Segundo o IGE en 2019 ti\u00f1a 86 habitantes (44 homes e 42 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 105 habitantes.\nPatrimonio.\nEn Aldemunde est\u00e1 o dolmen de Pedra Moura."}
{"id": "23396", "revid": "5863", "url": "https://gl.wikipedia.org/wiki?curid=23396", "title": "Arda\u00f1a, Carballo", "text": "Santa Mar\u00eda de Arda\u00f1a \u00e9 unha parroquia que se localiza no sur do concello de Carballo na comarca de Berganti\u00f1os. Segundo o IGE de 2019 ti\u00f1a 641 habitantes (316 homes e 325 mulleres), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 785 habitantes. Segundo o IGE en 2004 ti\u00f1a 734 habitantes (370 homes e 364 mulleres).\nConta cunha escola infantil en Gontade e cun centro social a\u00ednda en construci\u00f3n.\nXeograf\u00eda.\nArda\u00f1a ocupa un f\u00e9rtil val moi pr\u00f3ximo ao n\u00facleo urbano de Carballo. Enc\u00f3ntrase no primeiro tramo da recta de Rus.\nPatrimonio.\nNa parroquia at\u00f3pase unha das casas nobres m\u00e1is antigas do concello: o pazo de Gontade.\nAdemais, no monte da Peniqueira hai unha m\u00e1moa duns vinte metros de di\u00e1metro e duns dous de altura."}
{"id": "23397", "revid": "89787", "url": "https://gl.wikipedia.org/wiki?curid=23397", "title": "Artes, Carballo", "text": "San Xurxo de Artes \u00e9 unha parroquia que se localiza no sur do concello de Carballo na comarca de Berganti\u00f1os. Segundo o IGE, no 2019 a s\u00faa poboaci\u00f3n descendera ata os 586 habitantes, sendo 272 homes e 314 mulleres. Segundo o padr\u00f3n municipal de 2004 ti\u00f1a 685 habitantes (343 homes e 342 mulleres), distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 686 habitantes. \nPatrimonio.\nNos lindes da parroquia est\u00e1 o pazo de Vilardefrancos. O edificio mant\u00e9n a s\u00faa estrutura orixinal en bo estado de conservaci\u00f3n. Preto do pazo podemos atopar un espectacular exemplar de carballo.\nDe interese son tam\u00e9n o pazo das Pallas e a igrexa barroca de San Xurxo.\nS\u00e1bese da existencia da Moa Zapateira, unha m\u00e1moa localizada no casar\u00edo do Vilar."}
{"id": "23398", "revid": "1131", "url": "https://gl.wikipedia.org/wiki?curid=23398", "title": "Berdillo, Carballo", "text": "San Lourenzo de Berdillo (\u00e1 espera da oficializaci\u00f3n da forma Verdillo (San Lourenzo)) \u00e9 unha parroquia que se localiza no leste do concello coru\u00f1\u00e9s de Carballo, na comarca de Berganti\u00f1os. \nToponimia.\nA graf\u00eda do top\u00f3nimo desta parroquia flutuou ao longo da historia debido a que \u00e9 de etimolox\u00eda e significado escuros. Nos textos m\u00e1is antigos, do mosteiro de Soandres (A Laracha), de principios do s\u00e9culo XV, aparece como \"Uerdillo\" (1410) ou indistintamente como \"Verdillo\" ou \"Berdillo\" (1419). Nestes documentos m\u00f3strase a confusi\u00f3n no uso destas letras, o que demostra que est\u00e1 a cambiar o sistema fonol\u00f3xico: na Idade Media as d\u00faas letras distingu\u00edan fonemas diferentes, pero a estas alturas xa se estaban a confundir as pronuncias de [b] (bilabial) e [v] (labiodental), o que se denomina betacismo. Daquela, os escribas pasan a grafar con \"B\" palabras que etimoloxicamente deb\u00edan ter \"V\", pero non \u00e1 inversa\nNos s\u00e9culos seguintes houbo vacilaci\u00f3ns entre \"B\" e \"V\" (sobre todo no XVI e no XVII), dependendo moito dos cregos ou dos escrib\u00e1ns que redactaban. As\u00ed e todo, a escolla do \"V\" empezou a ser maioritaria no s\u00e9culo XVIII (posiblemente, pola asociaci\u00f3n sem\u00e1ntica coa palabra verde). No entanto, esta relaci\u00f3n non est\u00e1 demostrada, dado que non \u00e9 clara a orixe etimol\u00f3xica da \u00faltima parte do top\u00f3nimo, \"-illo\".\nNo s\u00e9culo XIX virouse un pouco, tanto no mundo eclesi\u00e1stico como nos nomencl\u00e1tores oficiais da segunda metade, a favor do \"B\". No entanto, malia que oficialmente se escribise con \"B\", dende o \u00faltimo terzo do XIX, a \u00fanica forma rexistrada nos libros e asociaci\u00f3ns parroquiais foi \"Verdillo\".\nNeste sentido, a Real Academia Galega elaborou un informe onde se analiza a presenza do top\u00f3nimo en textos notariais medievais, libros pertencentes ao arquivo da parroquia, cartograf\u00eda hist\u00f3rica e outros documentos. Neste informe, presentado en maio de 2022, prop\u00f3nselle \u00e1 Xunta de Galicia o cambio do top\u00f3nimo oficial \u00e1 forma \"Verdillo\" debido \u00e1s atestaci\u00f3ns gr\u00e1ficas hist\u00f3ricas e do uso com\u00fan da graf\u00eda con \"V\" entre a veci\u00f1anza. Este cambio formalizarase na vindeira revisi\u00f3n do Nomencl\u00e1tor de Galicia.\nHistoria.\nA parroquia de Berdillo est\u00e9ndese ao longo da estrada que a cruza (DP-1904) e que, en tempos pasados, foi o cami\u00f1o real que un\u00eda A Coru\u00f1a con Fisterra. Era a principal v\u00eda de comunicaci\u00f3n coa cidade herculina at\u00e9 que a vila de Carballo comezou a medrar en sona debido ao seu balneario de augas termais, e se constru\u00edu unha nova estrada, a actual AC-552, que se fixo pasar polo centro da vila.\nDurante s\u00e9culos, celebrouse nesta parroquia e na veci\u00f1a de Artes, ao p\u00e9 do cami\u00f1o real, a que chegou ser a feira m\u00e1is importante da antiga provincia da Coru\u00f1a. Na estrada entre Carballo e Ordes (AC-413) at\u00f3pase a aldea da Feira de Berdillo, que se refire aos tempos nos que se celebrou a feira. Pese \u00e1 oposici\u00f3n do barrio e dos p\u00e1rrocos de Sof\u00e1n, Artes e Berdillo, a feira trasladouse en 1941 a Carballo.\nPatrimonio.\nNo centro de Berdillo est\u00e1 a Igrexa de San Lourenzo (constru\u00edda de novo no s\u00e9culo XX e completada en 1931, sendo obra de Manuel Villaverde). Orixinalmente constaba dunha \u00fanica nave, con tribuna de madeira e un longo presbiterio que correspond\u00eda ao templo anterior. En 1951 eng\u00e1denselle d\u00faas capelas laterais para aumentar o seu espazo interior, polo que pasa ser un templo de cruz latina. A \u00faltima modificaci\u00f3ns far\u00e1selle en 1979, cando se lle engade o p\u00f3rtico lateral.\nNo seu interior conserva tres retablos. O maior, de estilo neocl\u00e1sico, obra de Laureano Cao Cornido, do segundo terzo do s\u00e9culo XIX, que preside o patr\u00f3n San Lourenzo, unha talla da mesma \u00e9poca. E dous laterais, de estilo barroco, da segunda metade do s\u00e9culo XVIII: o de San Roque, situado na parte esquerda, e o do Carme na parte dereita.\nDiante da igrexa existe un cruceiro obra dun santeiro (canteiro de santos).\nA parroquia conta cun centro social que se atopa preto da igrexa de San Lourenzo (cuxa construci\u00f3n se estendeu dende o ano 1989 at\u00e9 o 2007) e que \u00e9 empregado polas asociaci\u00f3ns da parroquia.\nDemograf\u00eda.\nSegundo o IGE, Berdillo contaba con 998 habitantes (480 homes e 518 mulleres) no ano 2022, distribu\u00eddos en 27 entidades de poboaci\u00f3n. \u00c9 unha parroquia densamente poboada (a 5\u00ba do municipio), debido a s\u00faa proximidade a Carballo.\nAsociaci\u00f3ns.\nA parroquia de Berdillo destaca pola forza do seu amplo movemento veci\u00f1al, cultural e deportivo. Compre salientar as seguintes asociaci\u00f3ns:"}
{"id": "23399", "revid": "98629", "url": "https://gl.wikipedia.org/wiki?curid=23399", "title": "B\u00e9rtoa, Carballo", "text": "Santa Mar\u00eda de B\u00e9rtoa \u00e9 unha parroquia que se localiza no centro do concello de Carballo na comarca de Berganti\u00f1os. Segundo o IGE en 2019 ti\u00f1a 1559 habitantes (779 mulleres e 780 homes), 85 m\u00e1is ca en 1999. Ten quince entidades de poboaci\u00f3n e unha extensi\u00f3n de 12.05\u00a0km\u00b2.\nPatrimonio.\nA igrexa de Santa Mar\u00eda de B\u00e9rtoa foi constru\u00edda no s\u00e9culo XX e caracter\u00edzase por ser de li\u00f1as sinxelas. Moi cerca dela \u00e9rguese un cruceiro cunha cruz de secci\u00f3n circular e textura le\u00f1osa, con base octogonal de catro chanzos. Tam\u00e9n se atopa o cemiterio, no cal reposan os restos do pintor Francisco Miguel nunha sepultura sen inscrici\u00f3n.\nO Pol\u00edgono industrial de B\u00e9rtoa ocupa un espazo de 74 hect\u00e1reas. Sobresaen neste pol\u00edgono empresas en sectores como o pl\u00e1stico, o automobilismo, o metal e a maquinaria agr\u00edcola. A superficie dispo\u00f1ible incrementarase en 1.272.489 metros cadrados, ata chegar aos 2.000.000 de metros cadrados pola demanda de terreo. Na rotonda de acceso ao pol\u00edgono enc\u00f3ntrase O Escalo, unha escultura do artista Xos\u00e9 Manuel Facal, elaborada case na s\u00faa totalidade con restos de metal reciclado.\nS\u00e1bese da existencia das seguintes m\u00e1moas:"}
{"id": "23400", "revid": "98629", "url": "https://gl.wikipedia.org/wiki?curid=23400", "title": "Cances, Carballo", "text": "San Marti\u00f1o de Cances \u00e9 unha parroquia que se localiza no oeste do concello coru\u00f1\u00e9s de Carballo na comarca de Berganti\u00f1os. Segundo o IGE, no 2019 a s\u00faa poboaci\u00f3n descendera ata os 530 habitantes, sendo 256 homes e 274 mulleres. Segundo o padr\u00f3n municipal de 2004 ti\u00f1a 645 habitantes (334 mulleres e 311 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 658 habitantes. \nXeograf\u00eda.\nNa paisaxe destaca o monte Neme. No lugar houbo unha mina de volframio que foi explotada durante a segunda guerra mundial. No cume do monte hai un c\u00edrculo l\u00edtico co\u00f1ecido como a Eira das Meigas.\nHistoria.\nExisten varios restos prehist\u00f3ricos, como a m\u00e1moa da Agra da Moa, a do Rego da Bandeira e o recinto castrexo do Bico do Castro. Hai varias casas nobres en Cances Grande. En Cances da Vila est\u00e1 a igrexa parroquial cun cruceiro e un peto de \u00e1nimas.\nEn Cances da Vila houbo unha importante feira, xa citada no Catastro de Ensenada, que se celebraba o terceiro s\u00e1bado de mes. Lucas Labrada tam\u00e9n a cita, igual que Carr\u00e9 Aldao, que di que v\u00e9n de moi antigo, e que nela se vende gando vac\u00fan e porcino. O campo da feira pertenc\u00eda \u00e1 familia dos Mont\u00e1ns de Cances Grande. Descendentes desta familia establec\u00e9ronse nas inmediaci\u00f3ns do campo e fundaron o lugar da feira. A feira m\u00e1is importante celebr\u00e1base nos meses de marzo e abril, a denominada Feira dos Bois Gordos."}
{"id": "23401", "revid": "5863", "url": "https://gl.wikipedia.org/wiki?curid=23401", "title": "Carballo, Carballo", "text": "San Xo\u00e1n de Carballo \u00e9 unha parroquia que se localiza no centro do concello coru\u00f1\u00e9s de Carballo na comarca de Berganti\u00f1os. Segundo o IGE, no 2019 a s\u00faa poboaci\u00f3n medrara ata os 19.909 habitantes, sendo 9.730 homes e 10.179 mulleres. Segundo o IGE en 2013 ti\u00f1a 19.140 habitantes (9.755 mulleres e 9.385 homes), distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 14.390 habitantes. "}
{"id": "23402", "revid": "5863", "url": "https://gl.wikipedia.org/wiki?curid=23402", "title": "Entrecruces, Carballo", "text": "San Xens de Entrecruces \u00e9 unha parroquia situada ao sur do concello coru\u00f1\u00e9s de Carballo na comarca de Berganti\u00f1os. Segundo o IGE en 2019 ti\u00f1a 768 habitantes (371 mulleres e 397 homes), distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 968 habitantes.\nA parroquia ten sona pola fervenza do salto da F\u00e9rveda, situada no r\u00edo Out\u00f3n, duns 50 metros de altura. Est\u00e1 rodeada de vexetaci\u00f3n, e preto das ru\u00ednas dunha antiga central hidroel\u00e9ctrica (a primeira central que lle proporcionou electricidade ao concello de Carballo) e de mu\u00ed\u00f1os restaurados."}
{"id": "23403", "revid": "5863", "url": "https://gl.wikipedia.org/wiki?curid=23403", "title": "Goi\u00e1ns, Carballo", "text": "Santo Estevo de Goi\u00e1ns \u00e9 unha parroquia que se localiza no oeste do concello coru\u00f1\u00e9s de Carballo na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 417 habitantes, sendo 212 homes e 205 mulleres. Segundo o padr\u00f3n municipal de 2004 ti\u00f1a 457 habitantes (232 mulleres e 225 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 485 habitantes. \nPatrimonio.\nA aldea de Bas constit\u00fae unha boa mostra da arquitectura popular rural.\nA igrexa de Santo Estevo de Goi\u00e1ns \u00e9 de estilo barroco."}
{"id": "23404", "revid": "23204", "url": "https://gl.wikipedia.org/wiki?curid=23404", "title": "Lema, Carballo", "text": "San Cristovo de Lema \u00e9 unha parroquia que se localiza no norte do concello coru\u00f1\u00e9s de Carballo na comarca de Berganti\u00f1os. Segundo o IGE en 2019 ti\u00f1a 437 habitantes (217 mulleres e 220 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 560 habitantes.\nPatrimonio.\nLema int\u00e9grase dentro do espazo natural de Razo-Baldaio. A parroquia acolle a maior parte da zona das marismas que integran este complexo xunto \u00e1s dunas. Conf\u00f3rmase as\u00ed un ecosistema \u00fanico, no que se concentra abundante e diversa vexetaci\u00f3n que serve de refuxio a diferentes especies de aves, peixes e crust\u00e1ceos.\nS\u00e1bese da existencia de polo menos d\u00faas m\u00e1moas:"}
{"id": "23405", "revid": "5863", "url": "https://gl.wikipedia.org/wiki?curid=23405", "title": "Noicela, Carballo", "text": "Santa Mar\u00eda de Noicela \u00e9 unha parroquia que se localiza no norte do concello coru\u00f1\u00e9s de Carballo na comarca de Berganti\u00f1os. Segundo o IGE en 2019 ti\u00f1a 413 habitantes (211 mulleres e 202 homes), distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 508 habitantes.\nPatrimonio.\nNo monte das Chanceiras at\u00f3panse as M\u00e1moas de Carballedo, que consiste nunha necr\u00f3pole formada por tres t\u00famulos de arredor de vinte metros de di\u00e1metro cada un.\nA igrexa de Santa Mar\u00eda de Noicela \u00e9 de estilo barroco. O templo, dunha soa nave, presenta campanario lateral e motivos ornamentais na fachada."}
{"id": "23406", "revid": "5863", "url": "https://gl.wikipedia.org/wiki?curid=23406", "title": "Oza, Carballo", "text": "San Breixo de Oza \u00e9 unha parroquia que se localiza no norte do concello coru\u00f1\u00e9s de Carballo na comarca de Berganti\u00f1os. Segundo o IGE en 2019 ti\u00f1a 584 habitantes (275 homes e 309 mulleres) distribu\u00eddos en 14 entidades de poboaci\u00f3n. Segundo o padr\u00f3n municipal en 2004 ti\u00f1a 732 habitantes (383 mulleres e 350 homes), 66 menos ca en 1999.\nPatrimonio.\nA igrexa de San Breixo \u00e9 de estilo barroco, na s\u00faa fachada cons\u00e9rvase unha escultura do seu patr\u00f3n.\nPreto da igrexa at\u00f3pase un peto de \u00e1nimas e no lugar das Torres a cruz de San Ver\u00edsimo.\nAdemais, tense constancia das seguintes m\u00e1moas:"}
{"id": "23407", "revid": "5863", "url": "https://gl.wikipedia.org/wiki?curid=23407", "title": "Razo, Carballo", "text": "San Marti\u00f1o de Razo \u00e9 unha parroquia que se localiza no norte do concello coru\u00f1\u00e9s de Carballo na comarca de Berganti\u00f1os, o cal ocupa un pequeno val \u00e1 beira do mar. Segundo o IGE en 2019 ti\u00f1a 801 habitantes (395 mulleres e 406 homes), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 887 habitantes.\nLugares de interese.\nNesta parroquia, situada a 9\u00a0km da vila de Carballo, destaca a praia de Razo, un areal de 1300 metros de lonxitude e de area fina, moi co\u00f1ecido e visitado por turistas. Esta praia destaca polas actividades relacionadas co surf, debido a que ao ser unha praia de mar aberto, ten boas ondas para a s\u00faa pr\u00e1ctica. Ademais, est\u00e1 practicamente unida coa praia lindeira, a praia de Baldaio, conformando ambas as d\u00faas un espazo natural de enorme interese.\nTam\u00e9n merecen ser visitados a capela e o pequeno porto pesqueiro situados no lugar de Santa Mari\u00f1a ou a igrexa parroquial de San Marti\u00f1o, situada no lugar de N\u00e9toma.\nRazo ten ademais outros lugares de grande interese a poucos quil\u00f3metros, como poden ser as localidades de Malpica e Cai\u00f3n, ademais da xa mencionada praia de Baldaio ou a Pedra do Sal."}
{"id": "23408", "revid": "23204", "url": "https://gl.wikipedia.org/wiki?curid=23408", "title": "Rebordelos, Carballo", "text": "San Salvador de Rebordelos \u00e9 unha parroquia que se localiza no norte do concello coru\u00f1\u00e9s de Carballo, na comarca de Berganti\u00f1os. Segundo o IGE en 2019 ti\u00f1a 210 habitantes (102 homes e 104 mulleres), distribu\u00eddos en 7 entidades de poboaci\u00f3n (Rebordelos, A Pedra do Sal, Sambade, Vilar de Peres, Costenla, Cestro, Carballedo e Leira), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 237 habitantes.\nXeograf\u00eda.\nRebordelos est\u00e1 situada no extremo nororiental do concello. Conxuga unha zona de marismas pertencentes ao espazo natural de Razo-Baldaio co\u00f1ecida como o xuncal, e un litoral m\u00e1is abrupto en pleno arco \u00c1rtabro, preto da Costa da Morte. Seguindo a li\u00f1a costeira, esta parroquia est\u00e9ndese dende un marco natural situado no punto m\u00e1is alto da Pedra do Sal, demarcando con Lema ata outro que a separa do concello da Laracha. Limita polo norte co Oc\u00e9ano Atl\u00e1ntico, polo oeste coa parroquia de Lema, polo sur coa de Noicela na que est\u00e1 integrada como \"anexo\" e polo leste coa de Cai\u00f3n. O lugar da Imende \u00e9 un territorio \"enclavado\" sen sa\u00edda \u00f3 mar, pertencente \u00e1 parroquia de Noicela.\nDist\u00ednguense tres zonas, predominantemente de clima atl\u00e1ntico:\nA parroquia de Rebordelos est\u00e1 ba\u00f1ada polo oc\u00e9ano Atl\u00e1ntico: marismas de Baldaio, praias da Pedra do Sal, Arnela e Leira, Porto Loureiro e Pedra Furada (\"O Burato do Demo\" na serie de TVE, \"N\u00e9boa\") testemu\u00f1as de innumerables naufraxios.\nHistoria.\nRebordelos pertenceu \u00e1 xurisdici\u00f3n de Cai\u00f3n durante toda a Idade Media e parte da Idade Moderna e foi concello independente ata 1836.\nNo igrexario de Rebordelos s\u00e1bese da presenza do Conde de Graxal e o Convento de San Agust\u00edn.\nAs\u00ed mesmo houbo no lugar unha casa dos Rodr\u00edguez-Arij\u00f3n na que naceu o tatarav\u00f3 do Conde de Castillo de Tajo, Alfonso D\u00edez de Tejada Rodr\u00edguez-Arij\u00f3n. En 1816 Miguel Antonio Rodr\u00edguez-Arij\u00f3n, natural de Rebordelos fixo provisi\u00f3n e ga\u00f1ou executoria de nobreza na Real Chanceler\u00eda de Valladolid. Estes Rodr\u00edguez-Arij\u00f3n tam\u00e9n posu\u00edron soar en San Cristovo de Cerqueda, San Mamede de Seavia e San Pedro de Sorrizo.\nRespecto do territorio da Imende, a\u00ednda que este est\u00e1 adscrito \u00e1 parroquia de Noicela, historicamente pertenceu \u00e1 de Rebordelos, e a\u00ednda para a igrexa cat\u00f3lica forma parte da s\u00faa parroquia eclesi\u00e1tica pois os imendeses poden bautizarse, casar ou enterrarse en Rebordelos por raz\u00f3ns de proximidade ou antecedentes familiares. Como di o escritor Xos\u00e9 Pumar G\u00e1ndara, \u00e9 este un caso peculiar a\u00ednda vixente, pois outros semellantes tanto en parroquias como en dioceses xa se resolveron por decretos eclesi\u00e1sticos.\nEn abril de 1843 produciuse o naufraxio do \"RMS Solway\", que levantou as reclamaci\u00f3ns do goberno ingl\u00e9s \u00f3 espa\u00f1ol sobre a falta de sinais mar\u00edtimas en Galicia. A cat\u00e1strofe do \"Solway\" \u00f3 chocar nos baixos de Baldaio causou 35 mortos e foi a causa de que se aprobase a primeira Lei de Faros onde se sinalaba a colocaci\u00f3n de luces nos cabos Fisterra e Vil\u00e1n e nas Illas Sisargas. O desastre produciuse de noite, con bo tempo e l\u00faa clara. O escritor Jules Verne na s\u00faa obra \"Vinte mil leguas baixo dos mares\" fai referencia a este naufraxio fronte \u00e1s costas de Rebordelos.\nEn novembro de 1929 chocou cos baixos de Baldaio o mercante vasco \"Mar\u00eda Victoria\", que levaba nas s\u00faas adegas 3500 toneladas de carb\u00f3n. Os n\u00e1ufragos foron rescatados polos mari\u00f1eiros que faenaban na zona. Atrib\u00faese o naufraxio \u00e1 espesa n\u00e9boa.\nDurante a segunda guerra mundial un avi\u00f3n alem\u00e1n caeu \u00f3 mar e o corpo do seu piloto, atopado na praia da Arnela, foi enterrado no cemiterio de Rebordelos. Al\u00ed a\u00ednda existe a s\u00faa cruz e unha inscrici\u00f3n borrosa e deteriorada, co\u00f1ecida como a cruz do alem\u00e1n.\nPatrimonio.\nHai unha m\u00e1moa \u00f3 lado da estrada que vai \u00e1 praia da Pedra do Sal, no predio da Medo\u00f1a; un castro en Costenla, habitado no seu d\u00eda polo pobo dos Brigantinos, segundo o etn\u00f3grafo e historiador Xes\u00fas Taboada Chivite, mestizos de Oestrimnios e Celtas. En Vilar de Peres hai varias casas se\u00f1oriais, entre as que destaca a Casa da Tulla, onde ten orixe outra das ramas dos Rodr\u00edguez-Arij\u00f3n. Tam\u00e9n se pode ver a capela de San Xo\u00e1n co seu cruceiro en Leira.\nA igrexa de San Salvador, de estilo rom\u00e1nico, est\u00e1 no centro do lugar de Rebordelos cunha r\u00faa que a circunda. Hai un cruceiro a uns 150 metros. No informe do cardeal Jer\u00f3nimo del Hoyo de 1607, consta que esta parroquia era anexa \u00f3 mosteiro da orde de Santo Agosti\u00f1o de Cai\u00f3n. No catastro de Ensenada inf\u00f3rmanos que os d\u00e9cimos desta fregues\u00eda \u00edan destinados a este mosteiro, e a loitosa pag\u00e1base \u00f3 Conde de Graxal de Cai\u00f3n, t\u00edtulo correspondente \u00f3s Berm\u00fadez de Castro. A igrexa pasou a ser anexa de Noicela a comezos do s\u00e9culo XVII. Reedificouse desde a base no ano 1735, e levantouse de novo unha construci\u00f3n moi sobria tal e como a vemos na actualidade. Ten unha fachada lisa, na que se abre unha porta e unha pequena fiestra rectangulares, e coroando o conxunto, unha sinxela espadana dun so oco. O retablo maior e o lateral dereito pertencen \u00f3 primeiro barroco. Nos dous aparece no segundo corpo a imaxe do patr\u00f3n San Salvador. Isto d\u00e1nos a insinuar que este lateral deb\u00eda ser o que presid\u00eda a igrexa. O retablo da esquerda ardeu, e no seu lugar p\u00faxose un novo de comezos do s\u00e9culo XX. En 1865, o arcebispo de Santiago, o cardeal Miguel Garc\u00eda Cuesta, suprimiu o culto dominical en Rebordelos, obrigando \u00f3s fregueses a acudir a Noicela.\nDestacan asemade varias casas de labranza con elementos t\u00edpicos da arquitectura popular como son o h\u00f3rreo ou o pombal.\nFestas.\nCel\u00e9branse as festas do patr\u00f3n San Salvador e o Neno Xes\u00fas no mes de agosto, da Virxe da Candelaria e San Brais en febreiro, o 13 de decembro unha misa na honra a Santa Luc\u00eda, o 25 de abril a San Marcos e o 13 de xu\u00f1o a San Antonio de Padua. O 7 de decembro cel\u00e9brase a Vixilia da Inmaculada que re\u00fane a mozos de Rebordelos, Noicela e Cai\u00f3n. Estes acompa\u00f1an \u00e1 Virxe en procesi\u00f3n con fachos de noite dende a \"principal\" de Noicela ata o seu \"anexo\" de Rebordelos.\nNos solsticios de inverno e de ver\u00e1n existen d\u00faas tradici\u00f3ns co\u00f1ecidas como \"A noite do lume novo\" e \"A noite das cacharelas\". En canto a primeira, as familias col\u00f3canse arredor das lareiras e acenden un tronco novo de carballo. O tiz\u00f3n resultante g\u00e1rdase todo o ano e protexe contra as desgrazas. A segunda consiste en organizar fogueiras que hai que saltar para expulsar \u00f3s malos esp\u00edritos: demos, meigas e bruxas que segundo a tradici\u00f3n se xuntan para facer os seus conxuros no monte Nemeth (\"monte sagrado\" na antiga lingua celta). O 1 de novembro \u00e9 a \"Noite dos mortos\" cando se colocan farois acesos nos cemiterios en honor \u00f3s defuntos e entre as casas, nas silveiras e nas leiras cabazas para asustar a amigos e veci\u00f1os. O 1 de maio son \"As lumieiras do pan\" cando se lle pon lume \u00f3s feixes de folla de millo acumulados nas leiras durante todo o inverno. A borralla est\u00e9ndese coa intenci\u00f3n de atraer as boas colleitas. Despois bend\u00edcese a leira con auga e un ramo de oliveira ou loureiro."}
{"id": "23409", "revid": "98629", "url": "https://gl.wikipedia.org/wiki?curid=23409", "title": "Rus, Carballo", "text": "Santa Mar\u00eda de Rus \u00e9 unha parroquia que se localiza no sur do concello coru\u00f1\u00e9s de Carballo na comarca de Berganti\u00f1os. Segundo o IGE en 2019 ti\u00f1a 1.008 habitantes (499 mulleres e 509 homes), distribu\u00eddos en 40 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.377 habitantes. Con 28 quil\u00f3metros cadrados, \u00e9 a parroquia m\u00e1is extensa do concello de Carballo.\nPatrimonio.\nA igrexa de Santa Mar\u00eda de Rus local\u00edzase na zona de Ramil e \u00e9 de estilo barroco xeom\u00e9trico. No seu interior cons\u00e9rvase unha cruz procesional de prata realizada no s\u00e9culo XVI.\n\u00c9 a m\u00e1is ampla do concello e a pegada m\u00e1is importante do barroco na zona. Constru\u00eduse sobre un terreo a media ladeira entre 1606 e 1823 e nela participaron importantes mestres de obra e arquitectos da \u00e9poca. Supuxo un grande investimento de tempo e di\u00f1eiro, o que foi pos\u00edbel grazas \u00e1 iniciativa dos monxes de San Marti\u00f1o Pinario, en Compostela, de quen depend\u00edan estas terras.\nNon lonxe da igrexa de Santa Mar\u00eda est\u00e1 a capela de Santa Eufemia, xunto a unha \u00e1rea recreativa con randeeiras, merendeiros etc. Dise que a capela foi constru\u00edda por iniciativa dun cura, que quixo as\u00ed agradecer o seu escape dos carlistas.\nA 300 metros da capela enc\u00f3ntrase a f\u00e9rveda de Rus, que salta tam\u00e9n sobre a falla no terreo provocada pola Depresi\u00f3n Meridiana, importante fen\u00f3meno xeogr\u00e1fico que atravesa a fachada atl\u00e1ntica de Galiza de norte a sur e que divide a parroquia de Rus na Alta e a Baixa."}
{"id": "23410", "revid": "5863", "url": "https://gl.wikipedia.org/wiki?curid=23410", "title": "S\u00edsamo, Carballo", "text": "Santiago de S\u00edsamo \u00e9 unha parroquia que se localiza no oeste do concello coru\u00f1\u00e9s de Carballo na comarca de Berganti\u00f1os. Segundo o IGE, no 2019 a s\u00faa poboaci\u00f3n descendera ata os 771 habitantes, sendo 384 homes e 387 mulleres. Segundo o padr\u00f3n municipal de 2004 ti\u00f1a 890 habitantes (462 mulleres e 428 homes), distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 876 habitantes. \nPatrimonio.\nA igrexa de Santiago de S\u00edsamo \u00e9 basicamente de estilo neocl\u00e1sico, pero mant\u00e9n alg\u00fans trazos da arte rom\u00e1nica.\nMoi preto da igrexa parroquial est\u00e1 o pazo do Souto, unha casa se\u00f1orial constru\u00edda en 1833 que acolle hoxe un establecemento de turismo rural."}
{"id": "23411", "revid": "98629", "url": "https://gl.wikipedia.org/wiki?curid=23411", "title": "Sof\u00e1n, Carballo", "text": "San Salvador de Sof\u00e1n \u00e9 unha parroquia que se localiza no leste do concello coru\u00f1\u00e9s de Carballo na comarca de Berganti\u00f1os. Segundo o IGE en 2019 ti\u00f1a 1.437 habitantes (718 homes e 719 mulleres), distribu\u00eddos en 61 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.860 habitantes.\nHistoria.\nO 16 de febreiro de 1919 catro labregas foron abatidos a tiros por axentes da Garda Civil, cando ian na comitiva f\u00fanebre que pretend\u00eda soterrar un neno no cemiterio vello clausurado polas autoridades municipais. Son co\u00f1ecidas como as M\u00e1rtires de Sof\u00e1n.\nPatrimonio.\nA igrexa parroquial de San Salvador de Sof\u00e1n \u00e9 de principios do s\u00e9culo XVIII e reformada no XIX. Diante do templo at\u00f3pase un cruceiro que data de 1660.\nNa capela de San Adri\u00e1n da Pi\u00f1a cel\u00e9brase unha romar\u00eda tradicional.\nAsociaci\u00f3ns de Sof\u00e1n.\nNa parroqu\u00eda de Sof\u00e1n at\u00f3panse varias asociaci\u00f3ns de eido cultural, social ou deportivo das que se poden destacar as seguintes.\nEntre as m\u00e1is veteranas est\u00e1 a Sociedade Deportiva de Sof\u00e1n que ten como labor a pr\u00e1ctica deportiva do f\u00fatbol, conta cun equipo de veteranos e outro federado que se atopa actualmente na Liga de Preferente Norte, ou o Club de Caza e Tiro que defende a pr\u00e1ctica do deporte da caza e enc\u00e1rgase da xesti\u00f3n desta nos territorios de Sof\u00e1n e Aldemunde.\nEn 1991 cr\u00e9ase a asociaci\u00f3n de Mulleres Rurais que busca a participaci\u00f3n da muller en todos os \u00e1mbitos da sociedade, ofrecen formaci\u00f3n e cobren o tempo libre con actividades l\u00fadicas.\nEn 1998 f\u00fandase a Asociaci\u00f3n Democr\u00e1tica de Pensionistas, que naceu pensando nos maiores, para protexer e mellorar a s\u00faa calidade de vida.\nEntre as asociaci\u00f3ns m\u00e1is novas at\u00f3panse a de Motos Cl\u00e1sicas, de 2005, que pretende promover e divulgar as motos cl\u00e1sicas na comarca, as\u00ed como a Sociedade Deportiva e Cultural A Pi\u00f1a fundada en 2007, que busca dinamizar aos veci\u00f1os, especialmente aos m\u00e1is xoves, a trav\u00e9s de actividades culturais e deportivas. Dispo\u00f1en dunha pe\u00f1a que xoga na liga de pe\u00f1as e un equipo de veteranos.\nOutras asociaci\u00f3ns e non menos importantes son a ANPA do colexio a G\u00e1ndara, que defende a educaci\u00f3n dos m\u00e1is pequenos e a Asociaci\u00f3n de Veci\u00f1os sobre a que recae a responsabilidade de organizar as festas e outras actividades ao longo do ano."}
{"id": "23412", "revid": "5863", "url": "https://gl.wikipedia.org/wiki?curid=23412", "title": "Vilela, Carballo", "text": "San Miguel de Vilela \u00e9 unha parroquia que se localiza no norte do concello coru\u00f1\u00e9s de Carballo na comarca de Berganti\u00f1os. Segundo o IGE, no 2019 a s\u00faa poboaci\u00f3n era de 193 habitantes, sendo 100 homes e 93 mulleres. Segundo o padr\u00f3n municipal de 2004 ti\u00f1a 249 habitantes (126 mulleres e 123 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 250 habitantes. \nPatrimonio.\nNo Monte Vix\u00eda at\u00f3pase unha necr\u00f3pole formada por d\u00faas m\u00e1moas.\nEn Vilela quedan os restos dun castro que destaca pola s\u00faa estrutura.\nA igrexa de San Miguel de Vilela \u00e9 de estilo barroco e constit\u00fae un excelente miradoiro."}
{"id": "23414", "revid": "56817", "url": "https://gl.wikipedia.org/wiki?curid=23414", "title": "Ecuador (hom\u00f3nimos)", "text": "Ecuador ou Equador pode referirse a:"}
{"id": "23415", "revid": "5863", "url": "https://gl.wikipedia.org/wiki?curid=23415", "title": "Galicia. Diario de Vigo", "text": "Galicia. Diario de Vigo foi un xornal de ideolox\u00eda galeguista que se editou en Vigo entre o 25 de xullo de 1922 e o 15 de setembro de 1926.\nNacemento.\nO promotor do xornal foi don Ernesto C\u00e1diz Vargas, c\u00f3nsul honorario de Chile na Coru\u00f1a, que ofreceu o posto de Xefe de Redacci\u00f3n a Valent\u00edn Paz-Andrade a trav\u00e9s de Jos\u00e9 Garc\u00eda Acu\u00f1a e Villar Ponte.\nA xuntanza fundacional do \"Galicia\" tivo lugar no Hotel Continental de Vigo, na primavera de 1922, e a ela asistiron Ernesto C\u00e1diz Vargas, Valent\u00edn Paz Andrade, Alfonso Daniel Rodr\u00edguez Castelao, Ant\u00f3n Losada Di\u00e9guez e Manuel Lustres Rivas. Un dos puntos a debater nesa primeira reuni\u00f3n foi o nome do diario, e a\u00ednda que se pensou no nome \"Atl\u00e1ntico\", finalmente elixiuse o nome \"Galicia\". Como li\u00f1as ideol\u00f3xicas do novo xornal establec\u00e9ronse a independencia pol\u00edtica, a defensa dos intereses galegos e a rehabilitaci\u00f3n plena da personalidade de Galicia. Nesa primeira reuni\u00f3n tam\u00e9n se decidiu a data de sa\u00edda \u00e1 r\u00faa, que a proposta de Castelao, foi o 25 de xullo (D\u00eda de Galiza) dese mesmo ano.\nPara organizar o taller o impresor Manuel R. Moret, trasladouse durante un tempo dende a Coru\u00f1a a Vigo.\nO que \u00eda ser o primeiro editorial foi redactado por un funcionario retirado sen experiencia period\u00edstica, que Ernesto C\u00e1diz Vargas escollera para o posto de director: Felipe Lavandeira. Valent\u00edn Paz-Andrade tras ler ese editorial presentou a s\u00faa dimisi\u00f3n.\nO propietario aceptou as obxecci\u00f3ns do que \u00eda ser redactor xefe, e foi Felipe Lavandeira quen abandonou o xornal. Valent\u00edn Paz-Andrade foi nomeado director e escribiu un novo editorial para o n\u00famero de sa\u00edda. Manuel Lustres Rivas foi nomeado xefe de redacci\u00f3n.\nColaboradores.\nEntre os seus colaboradores m\u00e1is asiduos estiveron Ant\u00f3n Losada Di\u00e9guez, Ant\u00f3n Villar Ponte, Ram\u00f3n Villar Ponte, Vicente Risco, Xaime Quintanilla, Ram\u00f3n Cabanillas, Manuel Antonio, Xos\u00e9 N\u00fa\u00f1ez B\u00faa, Ferm\u00edn Bouza-Brey, Rafael Dieste ou Roberto Blanco Torres (Frei Roblanto) que foi xefe de redacci\u00f3n cando Manuel Lustres Rivas emigrou a Arxentina. Castelao publicou no xornal caricaturas baixo o t\u00edtulo de \"Cousas da Vida\", que se fixeron inmensamente populares en case toda Galicia.\nRelevancia no xornalismo galego.\nO xornal converteuse nun modelo para a prensa galega, con caracter\u00edsticas avanzadas para a s\u00faa \u00e9poca , cunha orientaci\u00f3n ideol\u00f3xica plural comprometido cos intereses galegos, logrando converterse no terceiro xornal de Galicia cunha tiraxe de 12\u00a0000 exemplares .\nAlgunhas das caracter\u00edsticas novedosas que o xornal \"Galicia\" incorporou para a prensa galega foron o editorial fixo (baixo a r\u00fabrica \"Los hechos y los d\u00edas\"), a caricatura diaria e contar cun importante cadro de persoal fixo de colaboradores.\nOs domingos publicaba un suplemento literario co t\u00edtulo de \"Letras e Artes\", no que colaboraron boa parte da intelectualidade galega da \u00e9poca.\nEnfrontamento coa ditadura de Primo de Rivera.\nO 13 de setembro de 1923, tras un golpe de estado, iniciouse a ditadura do Xeneral Primo de Rivera. O d\u00eda 14 o editorial de \"Galicia\" remataba con estas verbas:\nO novo r\u00e9xime pol\u00edtico impuxo a censura previa.\nO gobernador militar de Pontevedra, \u00c1ngel Rodr\u00edguez del Barrio, publicou un artigo no xornal \"El Pueblo Gallego\" combatendo un proxecto que demandaba un ferrocarril de Vigo \u00e1 fronteira francesa, defendendo que era preferible mellorar as comunicaci\u00f3ns con Madrid. O artigo foi contestado por un editorial no \"Galicia\", Valet\u00edn Paz-Andrade multado e enviado \u00e1 cadea por quince d\u00edas. Os traballadores de artes gr\u00e1ficas de Vigo fixeron unha folga de solidariedade por un d\u00eda no que ning\u00fan xornal sa\u00edu a r\u00faa.\nA finais de 1925 o Goberno Civil de Pontevedra decretou a suspensi\u00f3n indefinida de \"Galicia\". Pola intercesi\u00f3n de Xos\u00e9 Palacios Ramilo e Xos\u00e9 Berm\u00fadez Lapuente, conde de Castelo, fronte o Ministro da Gobernaci\u00f3n, xeneral Severiano Mart\u00ednez Anido, a orde de suspensi\u00f3n foi revocada.\nPeche.\nC\u00e1diz Vargas abandonou a empresa editora, o xornal continuaba a ser perseguido pola ditadura, atop\u00e1base descapitalizado e tivo conflitos cos traballadores de artes gr\u00e1ficas. Nesa situaci\u00f3n, por causas principalmente econ\u00f3micas desapareceu o 15 de setembro de 1926."}
{"id": "23417", "revid": "85894", "url": "https://gl.wikipedia.org/wiki?curid=23417", "title": "Cari\u00f1o, Cari\u00f1o", "text": "San Bartolomeu de Cari\u00f1o \u00e9 unha parroquia que se localiza no norte do concello de Cari\u00f1o. Segundo o IGE en 2010 ti\u00f1a 3.127 habitantes (1.593 mulleres e 1.534 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 3.514 habitantes.\nXeograf\u00eda.\nCari\u00f1o est\u00e1 situada no somonte que forman a Punta dos Aguill\u00f3ns e m\u00e1is a Punta do Limo no extremo do crebado Cabo Ortegal. Confina ao sur coa parroquia da Pedra. Dende o lugar dos Pedrouzos na mesma praia, sobe a divisoria polo cami\u00f1o que separa os lugares de Vilar e Cari\u00f1o de Arriba dos de Airado na parroquia da Pedra at\u00e9 o alto do Faroleiro e vix\u00eda do Limo, e dende aqu\u00ed descende ao mar, que de forma espectacular define os restantes lindes desta parroquia.\nA estrada de Mera a Cari\u00f1o remata no mesmo porto e dende aqu\u00ed sae outra secundaria que nos leva at\u00e9 a mesma Punta dos Aguill\u00f3ns ou do Cabo, pasando por San Xiao do Trebo. A altura m\u00e1is importante da parroquia \u00e9 o monte do Limo que ten 558 metros.\nHistoria.\nDado o auxe do n\u00facleo urbano situado no porto de Cari\u00f1o, no ano 1896 creouse a parroquia, segreg\u00e1ndose os seus lugares da da Pedra.\nPatrimonio.\nA igrexa parroquial, na honra de San Bartolomeu, \u00e9 de construci\u00f3n moderna e planta de cruz latina cunha soa nave e un campanario cadrado. \u00c9rguese no centro da vila na r\u00faa San Xos\u00e9. A zona vella da vila corresp\u00f3ndese co que foi unha antiga vila de pescadores, con r\u00faas estreitas e empinadas que descenden cara \u00e1 praia dende o pequeno alto do Castrill\u00f3n, onde houbo antigamente unha garita de vixilancia artillada. A vila nova \u00e9rguese ao longo da estrada que chega dende Mera para enlazar coa AC-862 ou Estrada da Costa.\nNa actualidade est\u00e1 consolidado como importante porto pesqueiro e tam\u00e9n de carga de mineral procedente das minas de serpentinita e de seixo das parroquias de Landoi e A Pedra. No lugar de San Xiao existe unha pequena capela na que se celebra unha romar\u00eda o derradeiro s\u00e1bado de xaneiro."}
{"id": "23418", "revid": "23204", "url": "https://gl.wikipedia.org/wiki?curid=23418", "title": "Fe\u00e1s, Cari\u00f1o", "text": "San Pedro de Fe\u00e1s \u00e9 unha parroquia que se localiza no sur do concello de Cari\u00f1o. Segundo o IGE en 2010 ti\u00f1a 201 habitantes (102 mulleres e 99 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 264 habitantes.\nToponimia.\nFe\u00e1s \u00e9 un fit\u00f3nimo que indica un lugar onde abunda o feo, do lat\u00edn , de (\"feo\") + o derivativo de abundancia .\nXeograf\u00eda.\nFe\u00e1s est\u00e1 situada no extremo sur do concello sobre a enseada de Susavila onde desemboca o r\u00edo Seixo que atravesa esta pequena parroquia. Linda polo norte e polo oeste coa parroquia de Landoi dende a Punta do Cepo na beira da r\u00eda at\u00e9 o curso alto do r\u00edo Seixo, polo sur limita coa parroquia de Veiga dende o monte da Franca at\u00e9 o rego do Mallo na enseada de Susavila e polo leste o l\u00edmite e a R\u00eda de Ortigueira, dende a Punta do Cepo at\u00e9 o rego do Mallo.\nA estrada de Mera a Cari\u00f1o cruza a parroquia de Sur a Norte pasando polos lugares de Susavila, A R\u00faa, Outeiro, Barral e Pi\u00f1eiro.\nPatrimonio.\nA igrexa parroquial, anexa da de Veiga, \u00e9 de construci\u00f3n moderna. Ten planta de cruz latina e ao seu car\u00f3n pegado ao adro est\u00e1 o cemiterio. Cel\u00e9brase a romar\u00eda da Virxe dos Remedios.\nO Castro da Cancela \u00e9 un poboado castrexo de chaira, formado por unha croa superior e terraza. Est\u00e1 rodeado parcialmente por unha muralla que desaparece no lado norte e un foxo que segue en direcci\u00f3n leste."}
{"id": "23419", "revid": "85894", "url": "https://gl.wikipedia.org/wiki?curid=23419", "title": "Landoi, Cari\u00f1o", "text": "Santiago de Landoi \u00e9 unha parroquia que se localiza no sur do concello de Cari\u00f1o. Segundo o IGE en 2010 ti\u00f1a 169 habitantes (84 mulleres e 85 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 218 habitantes.\nXeograf\u00eda.\nLandoi est\u00e9ndese pola aba oriental da Serra da Capelada co seu pico da Miranda como altura m\u00e1is destacada e chega at\u00e9 os lindes da R\u00eda de Ortigueira nas terras do lugar de Caban\u00e1n. Linda polo norte coas parroquias da Pedra dende a Pena do Monte da Herbeira at\u00e9 a Pena do Frade da Miranda e con Sismundi dende a Cova do Sisto at\u00e9 a Penarredonda da Curveira. Polo leste limita dende a punta anterior at\u00e9 a Punta do Cepo co litoral da r\u00eda. Polo sur limita coas parroquias de Fe\u00e1s e Veiga do concello de Ortigueira e R\u00e9goa do concello de Cedeira. Finalmente polo oeste linda coa anterior parroquia de Cedeira.\nA estrada de Mera a Cari\u00f1o atravesa a parroquia. Tam\u00e9n o r\u00edo Seixo ba\u00f1a as s\u00faas terras despois de captar auga de multitude de regatos que baixan dos montes da Capelada at\u00e9 desaugar na R\u00eda de Ortigueira en Esteiro.\nPatrimonio.\nA igrexa parroquial, na honra de Santiago, cunha soa planta e espadana no fronte est\u00e1 rodeada polo cemiterio e at\u00f3pase no lugar de Meleato.\nA Pena do Castelo conserva restos dun poboado castrexo, no que se aprecian vestixios dos muros."}
{"id": "23420", "revid": "785", "url": "https://gl.wikipedia.org/wiki?curid=23420", "title": "A Pedra, Cari\u00f1o", "text": "Santa Mar\u00eda da Pedra \u00e9 unha parroquia do concello de Cari\u00f1o. Segundo o IGE en 2010 ti\u00f1a 914 habitantes (463 mulleres e 451 homes), distribu\u00eddos en 30 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 990 habitantes.\nXeograf\u00eda.\n A Pedra est\u00e9ndese polas \u00faltimas ramificaci\u00f3ns orientais da Serra da Capelada montes da Herbeira e Montefaro, e os picos da Miranda. Confina polo norte coa parroquia de Cari\u00f1o dende a praia no lugar dos Pedrouzos at\u00e9 a outra beira do mar pasando polo alto de Montefaro (vix\u00eda do Limo). Polo leste a divisi\u00f3n vai dende a praia de Cari\u00f1o at\u00e9 o escoamento do regato Richoz na enseada da Caleira. Polo sur linda coa parroquia de Sismundi dende o anterior regato Richoz at\u00e9 a Fonte da Miranda e a Pena do Fraile, e tam\u00e9n coa parroquia de Landoi. Polo oeste o linde \u00e9 o mar.\nA estrada de Mera a Cari\u00f1o atravesa a parroquia polos lugares de Pousadoiro, A Ortigueira, A Cerca e Os Pedrouzos.\nO r\u00edo Lourido e os regatos Morela e Pousadoiro regan esta parroquia que ten nos cant\u00eds de Vix\u00eda Herbeira, con 613 metros a s\u00faa maior altitude.\nInstituci\u00f3ns.\nA parroquia conta cunha comunidade de montes veci\u00f1ais. A orixe desta instituci\u00f3n p\u00e9rdese no tempo, mais, como se acepta pola maior parte dos historiadores, a s\u00faa orixe m\u00e1is prob\u00e1bel sexan as invasi\u00f3ns xerm\u00e1nicas da Alta Idade Media. A comunidade administra unha superficie de 1400 hect\u00e1reas, entre monte e prader\u00edas.\nEtimolox\u00eda.\nA orixe do top\u00f3nimo v\u00e9n dada por unha lenda que d\u00e1 conta dunha imaxe da virxe Mar\u00eda realizada en pedra e atopada no lugar. A aparici\u00f3n foi atribu\u00edda a esta divindade. A imaxe a\u00ednda \u00e9 sacada en procesi\u00f3n cada 16 de agosto.\nHistoria.\nNa s\u00faa fundaci\u00f3n como parroquia, nos inicios do cristianismo en Galiza, era a m\u00e1is setentrional da pen\u00ednsula do Ortegal e inclu\u00eda o territorio da actual parroquia de Cari\u00f1o. A finais do s\u00e9culo XIX, o auxe do n\u00facleo urbano situado no porto de Cari\u00f1o provocou a creaci\u00f3n desta nova parroquia e a s\u00faa excisi\u00f3n da de Pedra.\nPatrimonio.\nA igrexa parroquial, na honra de Santa Mar\u00eda ten planta de cruz latina e a tradici\u00f3n dinos que o nome da parroquia d\u00e9bese a unha virxe en pedra de toelo que se atopou no lugar de Cabaneiro. No interior ten d\u00faas capelas rom\u00e1nicas interesantes pola s\u00faa antig\u00fcidade.\nNo lugar da Cerca os indianos constru\u00edron unha escola, que hoxe \u00e9 centro social dos veci\u00f1os.\nNa beiramar desta parroquia at\u00f3pase a Punta do Castro, que foi un asentamento castrexo t\u00edpico con murallas e foxo por un lado e cant\u00eds costeiros polo outro. Est\u00e1 catalogado como o Castro da Moura."}
{"id": "23421", "revid": "22570", "url": "https://gl.wikipedia.org/wiki?curid=23421", "title": "Sismundi, Cari\u00f1o", "text": "Santo Estevo de Sismundi \u00e9 unha parroquia do concello de Cari\u00f1o. Segundo o IGE en 2010 ti\u00f1a 119 habitantes (65 mulleres e 54 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 124 habitantes.\nXeograf\u00eda.\n Sismundi est\u00e1 situada \u00e1 beira da r\u00eda nas vertentes da Miranda de onde baixan os regatos Chancela e Mu\u00ed\u00f1os que atravesan esta parroquia. Limita ao norte coa parroquia da Pedra dende o regato Richoz na enseada da Caleira at\u00e9 a Fonte da Miranda e a Pena do Fraile. Polo leste linda coa R\u00eda de Ortigueira dende o anterior regato at\u00e9 a Pena da Corveira. Polo sur linda coa parroquia de Landoi dende a anterior pena o l\u00edmite vai cara o oeste pola Croa do Sisto, no chao de Li\u00f1ares, e polo oeste o linde tam\u00e9n \u00e9 coa parroquia de Landoi separada polo cami\u00f1o que vai dende o Chao de Li\u00f1ares at\u00e9 a Pena do Fraile da Miranda.\nA estrada de Mera a Cari\u00f1o atravesa a parroquia pola Cruz do Meix\u00f3n. Desta mesma estrada, no lugar de Soutochao, parte un ramal que remata na r\u00eda cunha pequena rampla embarcadoiro.\nPatrimonio.\nA igrexa parroquial, na honra de Santo Estevo, est\u00e1 erguida no lugar da Garita. Ten unha soa planta e un pequeno altar lateral g\u00f3tico. Unida a igrexa hai unha pequena capela que ten unha inscrici\u00f3n nunha l\u00e1pida que di:\n\u201cA\u00d1O DE 1708 SIENDO PONTIFICE CLEMENTE XI Y REY D FELIPE V FUNDARON ESTA CAPILLA DE NRA S DE LA PURIFICACION EL LDO D JV LOPEZ DE SAPO Y ARMADA ABOGADO EN EL TRIBUNAL DE ESTE REINO Y SU MUGER DA MARIA BENTURA DIAZ DE ROBLES GUSMAN Y VILLAR DIFUNTA\u201d\nDende o embarcadoiro dos Mu\u00ed\u00f1os sa\u00edan hai tempo as lanchas de pasaxe cara outro embarcadoiro que hai mesmo en fronte, na Punta de Cabalar, no concello de Ortigueira. Desta actividade de pasaxe vi\u00f1a o antigo nome da parroquia, \"San Esteban de la Pasaje\". Tam\u00e9n se levaban a cabo aqu\u00ed traballos de reparaci\u00f3n nos barcos de pesca a mediados de 1900 de cando a fren\u00e9tica actividade pesqueira na comarca."}
{"id": "23422", "revid": "98629", "url": "https://gl.wikipedia.org/wiki?curid=23422", "title": "Jo\u00e3o Pessoa", "text": "Jo\u00e3o Pessoa \u00e9 a capital do estado brasileiro da Para\u00edba. Sit\u00faase xunto \u00f3 oc\u00e9ano Atl\u00e1ntico, no punto extremo leste de Am\u00e9rica do Sur, a ponta do Seixas, a 34\u00ba 45' 54\" de lonxitude oeste.\nHoxe a cidade vive do turismo nas s\u00faas praias e construci\u00f3ns coloniais, xunto co comercio de artesan\u00edas, o comercio en xeral (\u00e9 a principal cidade comercial da Para\u00edba e unha das principais da Rexi\u00f3n Nordeste do Brasil), a industria (principalmente alimentos, bebidas e metalurx\u00eda), a construci\u00f3n civil e as actividades administrativas dunha capital de estado.\n\u00c9 sede dunha importante universidade brasileira, a \"Universidade Federal da Para\u00edba\" (UFPB) e dalgunhas instituci\u00f3ns de ensino superior privadas, que atraen estudantes do estado e de estados veci\u00f1os.\nHistoria.\nUnha das cidades m\u00e1is antigas do Brasil, foi fundada en 5 de agosto de 1585 co nome de \"Nossa Senhora das Neves\", e despois, nunha homenaxe \u00f3 rei Filipe II de Espa\u00f1a pasou a chamarse \"Filip\u00e9ia de Nossa Senhora das Neves\". Cando estivo baixo o dominio holand\u00e9s cambiou o seu nome por \"Frederikstadt\", pero cando retornou \u00f3 dominio de Portugal despois de que este recuperou a s\u00faa soberan\u00eda, volveu a chamarse \"Nossa Senhora das Neves\" ata 1817, cando foi rebautizada como \"Parahyba\", nunha homenaxe \u00e1 ent\u00f3n capitan\u00eda da Parahyba, da cal tornouse capital. Este nome permaneceu despois de que o Brasil se independizara (en 1822) e que se convertera nunha rep\u00fablica, en 1889.\nO nome actual, \"Jo\u00e3o Pessoa\", foi adoptado nunha homenaxe ao ent\u00f3n \"presidente da provincia da Parahyba\", o pol\u00edtico Jo\u00e3o Pessoa, despois do seu asasinato en 1930."}
{"id": "23424", "revid": "25871", "url": "https://gl.wikipedia.org/wiki?curid=23424", "title": "Lari\u00f1o, Carnota", "text": "San Marti\u00f1o de Lari\u00f1o \u00e9 unha parroquia situada ao sur do concello de Carnota. Segundo o IGE en 2018 ti\u00f1a 444 habitantes (221 homes e 223 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 646 habitantes. Nos \u00faltimos anos, a natalidade est\u00e1 a baixar mentres que a poboaci\u00f3n componse principalmente por persoas da terceira idade.\nPatrimonio.\nAdemais do seu patrimonio natural, como a s\u00faa praia de 1.870 m, ten diferentes construci\u00f3ns, tanto civ\u00eds (pombais, cabaceiras, o faro de Lari\u00f1o) como relixiosas (cruceiros e a igrexa parroquial). Dita igrexa lev\u00e1ntase sobre os restos dunha antiga ermida. Presenta planta de cruz latina cunha nave principal dividida en tres espazos por arcos de medio punto cun coro de grandes proporci\u00f3ns."}
{"id": "23425", "revid": "89787", "url": "https://gl.wikipedia.org/wiki?curid=23425", "title": "Lira, Carnota", "text": "Santa Mar\u00eda de Lira \u00e9 unha parroquia que se localiza no sur do concello de Carnota. Segundo o IGE en 2011 ti\u00f1a 952 habitantes (478 homes e 474 mulleres), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.115 habitantes.\nXeograf\u00eda.\nEst\u00e1 situada entre Lari\u00f1o e Carnota. Lira pos\u00fae numerosas praias, como a praia de Mar de Lira (bandeira azul), ou as de Ximpr\u00f3n, A Gavota, Susi\u00f1os e Ardileiro.\nA actividade econ\u00f3mica bas\u00e9ase no sector primario, sobre todo marisqueo e pesca, sendo moi famosos os ourizos da pedra mari\u00f1a. Hai un porto pesqueiro no lugar de Portocubelo, podendo atopar no seu peirao muxos, maragotas e santiagui\u00f1os.\nNos \u00faltimos anos, dende o afundimento do petroleiro \"Prestige\" vense a desenvolver unha importante actividade arredor da protecci\u00f3n e explotaci\u00f3n dos recursos mari\u00f1os da parroquia. Creouse a Reserva Mari\u00f1a dos Mi\u00f1arzos, co fin de evitar a deterioraci\u00f3n da costa e a sobreexplotaci\u00f3n pesqueira a que estaba sometida. As medidas tomadas foron a delimitaci\u00f3n da zona de protecci\u00f3n integral para mellorar a desova dos crust\u00e1ceos, e a protecci\u00f3n dos fondos rochosos e areentos, ademais dos mantos de laminarias, outras algas e esponxas para que os peixes, equinodermos, crust\u00e1ceos e moluscos se desenvolvan e reproduzan na reserva.\nCultura.\nCreouse a iniciativa Mardelira por parte da Confrar\u00eda de Pescadores de Lira para dinamizar o contorno social da comunidade pescadora coa creaci\u00f3n de talleres de pesca, o turismo mari\u00f1eiro, a pesca deportiva sostible."}
{"id": "23426", "revid": "85894", "url": "https://gl.wikipedia.org/wiki?curid=23426", "title": "Santa Comba de Carnota, Carnota", "text": "Santa Comba de Carnota \u00e9 unha parroquia que se localiza no centro do concello de Carnota. Segundo o IGE en 2018 ti\u00f1a 928 habitantes (503 mulleres e 425 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.299 habitantes.\nPatrimonio.\nA igrexa parroquial foi constru\u00edda en 1755, substitu\u00edndo unha rom\u00e1nica anterior, de reducidas dimensi\u00f3ns. Forma un conxunto monumental co h\u00f3rreo, a casa reitoral e o pombal de planta circular. \u00c9 de estilo barroco clasicista, de planta de cruz latina, con d\u00faas naves laterais. O retablo \u00e9 obra do escultor Ferreiro. A elevada torre engadiuse no s\u00e9culo XIX, e a s\u00faa autor\u00eda atrib\u00faese a Carlos Aboy."}
{"id": "23428", "revid": "54334", "url": "https://gl.wikipedia.org/wiki?curid=23428", "title": "1412", "text": ""}
{"id": "23430", "revid": "85894", "url": "https://gl.wikipedia.org/wiki?curid=23430", "title": "Beira, Carral", "text": "Santa Mari\u00f1a de Beira \u00e9 unha parroquia que se localiza no sur do concello de Carral. Segundo o IGE no 2016 ti\u00f1a 466 habitantes (237 homes e 229 mulleres), distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 613 habitantes.\nCultura.\nTop\u00f3nimo.\n\"Beira\" \u00e9 un top\u00f3nimo que se hipotetizou que indica a posici\u00f3n media de paso entre as cidades de Compostela e da Coru\u00f1a."}
{"id": "23431", "revid": "98629", "url": "https://gl.wikipedia.org/wiki?curid=23431", "title": "Ca\u00f1\u00e1s, Carral", "text": "Santa Baia de Ca\u00f1\u00e1s \u00e9 unha parroquia que se localiza no norte do concello de Carral. Segundo o IGE en 2017 ti\u00f1a 377 habitantes (188 mulleres e 189 homes), distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 2006 cando ti\u00f1a 353 habitantes.\nCultura.\nTop\u00f3nimo.\n\"Ca\u00f1\u00e1s\" poder\u00eda ser un fitotop\u00f3nimo que reflicte a presenza de canas, e que puido ter a s\u00faa orixe entre os s\u00e9culos X e XIII, inda que non existe documentaci\u00f3n que o confirme.\nEtnograf\u00eda.\nFestas.\nCelebran as festas na honra da Virxe do Carme na primeira fin de semana de agosto e na honra de Santa Baia en decembro."}
{"id": "23432", "revid": "1131", "url": "https://gl.wikipedia.org/wiki?curid=23432", "title": "Paleo, Carral", "text": "Santo Estevo de Paleo \u00e9 unha parroquia que se localiza no centro do concello de Carral e cont\u00e9n a s\u00faa capital administrativa. Segundo o IGE en 2018 ti\u00f1a 3.308 habitantes (1.604 mulleres e 1.704 mulleres), distribu\u00eddos en 20 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.002 habitantes. Ten unha \u00e1rea de 8,17\u00a0km\u00b2.\nHistoria.\nAparece citada no \"Documento Tructinio\", do ano 868, que fai referencia \u00e1s parroquias do territorio de Nemitos ou Nendos: \u00ab\"Noticia de ecclesiis que sunt in Nemitos de sede hyriense ex antiquo: id est., scm. Tirsum de Mauegondo; scm. Stephanum de Paleo; scm. Vincentium de Celia sea. Maria de Porcimilio; scm. Julianum de Mandagio; scm. Stephanum de Piauela; sea. Eulalia de Sepelunca sea. Eulalia de Avegondo; scm. Martinum de Bandogia sea. Mar\u00eda de Revoreda\"\u00bb.\nNo adro desta igrexa fusilaron en 1846 o coronel Miguel Sol\u00eds, un dos M\u00e1rtires de Carral.\nCultura.\nTop\u00f3nimo.\n\"Paleo\" poder\u00eda ser un top\u00f3nimo xerm\u00e1nico, inda que non se co\u00f1ece o seu significado."}
{"id": "23433", "revid": "54334", "url": "https://gl.wikipedia.org/wiki?curid=23433", "title": "Quembre, Carral", "text": "San Pedro de Quembre \u00e9 unha parroquia que se localiza no centro do concello de Carral. Segundo o IGE en 2016 ti\u00f1a 335 habitantes (173 mulleres e 162 homes), distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 381 habitantes.\nCultura.\nTop\u00f3nimo.\n\"Quembre\" \u00e9 un top\u00f3nimo posiblemente prerromano que indica a existencia dunha fortificaci\u00f3n, castro ou dunha altura. O seu uso xorde antes do s\u00e9culo III."}
{"id": "23434", "revid": "85894", "url": "https://gl.wikipedia.org/wiki?curid=23434", "title": "Sergude, Carral", "text": "San Xi\u00e1n de Sergude \u00e9 unha parroquia que se localiza no norte do concello de Carral. Segundo o IGE en 2016 ti\u00f1a 157 habitantes (79 homes e 78 mulleres), distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 147 habitantes.\nCultura.\nTop\u00f3nimo.\n\"Sergude\" \u00e9 un antrop\u00f3nimo xerm\u00e1nico coa s\u00faa orixe en \"Gude\", que \u00e9 algu\u00e9n bondadoso, e que aparece entre o s\u00e9culo VII e X."}
{"id": "23435", "revid": "22570", "url": "https://gl.wikipedia.org/wiki?curid=23435", "title": "Sumio, Carral", "text": "Santiago de Sumio \u00e9 unha parroquia que se localiza no sur do concello de Carral. Segundo o IGE en 2016 ti\u00f1a 380 habitantes (192 homes e 188 mulleres), distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n respecto do ano 1999 cando ti\u00f1a 521 habitantes.\nFestas.\nFesta e Romar\u00eda de San Pedro Grande, o 28 e 29 de xullo."}
{"id": "23437", "revid": "5868187", "url": "https://gl.wikipedia.org/wiki?curid=23437", "title": "Tabeaio, Carral", "text": "San Marti\u00f1o de Tabeaio \u00e9 unha parroquia que se localiza no norte do concello de Carral. Segundo o IGE en 2016 ti\u00f1a 834 habitantes (408 mulleres e 426 homes), distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 866 habitantes.\nCultura.\nTop\u00f3nimo.\n\"Tabeaio\" poder\u00eda ser un top\u00f3nimo latino ligado \u00e1 auga ou r\u00edos. Poder\u00eda facer referencia a \"tabeado\", ou pontes de madeira.\nPatrimonio.\nEn Tabeaio existiu un pazo do que procede o escudo dos Figueroa hoxe no Pazo de Reboredo. A igrexa de San Marti\u00f1o de Tabeaio ten un retablo tardo-barroco.\nFestas.\nA parroquia celebra as festas de santa Isabel a primeira semana de xullo e o san Marti\u00f1o o 11 de novembro."}
{"id": "23438", "revid": "5863", "url": "https://gl.wikipedia.org/wiki?curid=23438", "title": "Vigo, Carral", "text": "San Vicente de Vigo \u00e9 unha parroquia que se localiza no norte do concello de Carral. Segundo o IGE en 2016 ti\u00f1a 464 habitantes (230 mulleres e 234 homes), distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 450 habitantes.\nCultura.\nTop\u00f3nimo.\n\"Vigo\" \u00e9 un top\u00f3nimo latino para aqueles pequenos poboamentos, ou aldeas, e que xorde entre o s\u00e9culo III e VIII."}
{"id": "23439", "revid": "5863", "url": "https://gl.wikipedia.org/wiki?curid=23439", "title": "Cedeira, Cedeira", "text": "Santa Mar\u00eda do Mar de Cedeira \u00e9 unha parroquia que se localiza no concello de Cedeira, na comarca de Ferrol. Segundo o padr\u00f3n municipal de 2007 ti\u00f1a 4824 habitantes (2408 mulleres e 2416 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2007 cando ti\u00f1a 4998 habitantes.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nXeograf\u00eda.\nCedeira est\u00e9ndese pola aba oriental do monte Eixil, \u00e1 beira dereita do r\u00edo Condomi\u00f1as. Os l\u00edmites da parroquia son: polo norte a parroquia de Cervo, dende o Regueiro do Couto no r\u00edo Condomi\u00f1as, polo coto Monteagudoe e a Penalonga at\u00e9 a fonte de Eixil chegando \u00f3 mar. Polo leste linda coa r\u00eda de Cedeira e o r\u00edo Condomi\u00f1as, que a separan das parroquias de R\u00e9goa e Pi\u00f1eiro. Ao sur e polo oeste limita co mar.\nA parroquia conta cun antigo n\u00facleo de poboaci\u00f3n, a vila latina Cetaria, asentada na beira do r\u00edo Condomi\u00f1as, est\u00e9ndese na actualidade ao outro lado do r\u00edo en territorio xa da veci\u00f1a parroquia de Pi\u00f1eiro no mesmo cruzamento das estradas que chegan de Ferrol e do Campo do Hospital e que te\u00f1en continuidade nunha ponte de tres arcos que cruza o r\u00edo e une o n\u00facleo de poboaci\u00f3n. Un pouco m\u00e1is r\u00edo abaixo constru\u00eduse outra moderna ponte e m\u00e1is recentemente unhas modernas infraestruturas portuarias pesqueiras que fan desta vila un importante enclave neste sector econ\u00f3mico ao que contrib\u00fae tam\u00e9n a praia urbana da Madalena no sector tur\u00edstico e de ocio.\nPatrimonio.\nNa parte alta da vila at\u00f3pase a igrexa parroquial de Santa Mar\u00eda de mediados do s\u00e9culo XV, pero con varias reformas posteriores. Ten planta de cruz latina e unha nave lateral cunha b\u00f3veda de canter\u00eda. No seu interior atopamos alg\u00fans sepulcros de certa notoriedade. A torre do seu campanario, de forma cadrada foi constru\u00edda no ano 1839.\nNas proximidades do espig\u00f3n do porto quedan os restos dun castelo, o da Concepci\u00f3n, que foi erguido sobre os restos dun castro. Aparece inventariado en 1784 : \u201ccon oito can\u00f3ns en servizo e once inutilizados, todos de ferro fundido e conserva nove cure\u00f1as \u00fatiles e cinco inservibles\u201d."}
{"id": "23440", "revid": "22570", "url": "https://gl.wikipedia.org/wiki?curid=23440", "title": "\u00c1lbum N\u00f3s", "text": "N\u00f3s \u00e9 un \u00e1lbum de 49 estampas realizadas por Castelao entre 1916 e 1918, estampas que amosan un gran realismo e preocupaci\u00f3n polas condici\u00f3ns de vida do pobo. Incl\u00fae ademais un autorretrato.\nContidos.\nO contido do \u00e1lbum apareceu primeiro en exposici\u00f3ns, a primeira na Coru\u00f1a do 2 ao 22 de marzo de 1920. Posteriormente, exp\u00faxose nese ano en Madrid (setembro) e Ourense (novembro), en Vilagarc\u00eda de Arousa (finais de 1921), Monforte de Lemos (febreiro de 1922), Ferrol (abril), Pontevedra (maio e xu\u00f1o), Barcelona (xaneiro de 1923), Vigo (xu\u00f1o) e Santiago de Compostela (abril e maio de 1924).\nA exposici\u00f3n do \u00e1lbum \"N\u00f3s\" deu p\u00e9 a numerosas conferencias e actos culturais \u00f3 seu redor nas cidades onde se presentou. No caso da presentaci\u00f3n en Santiago serviu de feito para o reco\u00f1ecemento oficial do Seminario de Estudos Galegos, coa presenza do m\u00e1is selecto da intelectualidade galega e do propio arcebispo de Santiago, Manuel Lago.\nEn 1931 editouse en libro, no prelo de Hauser y Menet de Madrid, cunha moi boa calidade. E en 1975, a editorial Akal, tam\u00e9n de Madrid, publicou unha edici\u00f3n facsimilar.\nNo pr\u00f3logo, asinado por Castelao en 1931, este insiste na actualidade da mensaxe que quixo transmitir con esta serie de l\u00e1minas:\nEstampas orixinais.\nDurante d\u00e9cadas estiveron desaparecidos os orixinais das estampas. En xaneiro de 2021 a Deputaci\u00f3n de Pontevedra mercou as estampas por 650.000 \u20ac \u00e1 familia Dom\u00ednguez Lino de Pontevedra que os conservara e mesmo rexeitou ofertas econ\u00f3micas m\u00e1is altas para que puideran permanecer no Museo de Pontevedra cumprindo co desexo do propio Castelao. Jos\u00e9 Lino S\u00e1nchez, avogado, foi amigo de Castelao, coincidiu con el en moitas empresas e mesmo foi quen lle alugou a casa da r\u00faa Oliva onde viviron el e a s\u00faa muller, Virxinia. Foi el quen conservou as estampas que o mesmo Castelao lle regalara nunha visita. Cando o Museo de Pontevedra accedeu a elas descubriu que eran os orixinais tan buscados.\nAs\u00ed o \"\u00c1lbum N\u00f3s\" eng\u00e1dese ao rico patrimonio que o Museo conseva de Castelao."}
{"id": "23441", "revid": "85894", "url": "https://gl.wikipedia.org/wiki?curid=23441", "title": "Cervo, Cedeira", "text": "Santalla de Cervo \u00e9 unha parroquia que se localiza no concello de Cedeira, na comarca de Ferrol. Segundo o padr\u00f3n municipal de 2007 ti\u00f1a 210 habitantes (112 mulleres e 98 homes), distribu\u00eddos en 26 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 244 habitantes.\nXeograf\u00eda.\nA parroquia de Cervo est\u00e1 situada na parte alta do val do r\u00edo Condomi\u00f1as e na aba leste do monte Eixil que polo norte forma os elevados cant\u00eds de Punta Candieira. Os lindes desta parroquia son: Polo norte e oeste, o mar, dende a Boca da Ribeira \u00e1 Fonte da Ardillosa; polo leste a parroquia de R\u00e9goa e polo sur a parroquia de Cedeira, dende a desembocadura do rego do Couto no r\u00edo Condomi\u00f1as, at\u00e9 a fonte de Eixil e da Ardillosa.\nUnha estrada que sae da vila de Cedeira pasa por Ch\u00edmparra, polos altos da Capelada e chega at\u00e9 o concello de Cari\u00f1o, atravesa esta parroquia polo leste cruzando os lugares de Retorta, Magoira, Corredoira, Gra\u00f1a e Rabad\u00e1n.\nPatrimonio.\nNo lugar de Led\u00edn est\u00e1 a igrexa parroquial que ten a Santa Olalla coma patroa. Sobre o cantil da parte occidental do monte Eixil hai unha pequena ermida, a de Santo Ant\u00f3n do Corveiro, de tradicional romaxe polos cedeireses o d\u00eda da festa. Esta ermida de San Ant\u00f3n de Corveiro comezouse a constru\u00edr en 1661. Est\u00e1 sita nunha contorna dende a que se contempla unha panor\u00e1mica da entrada da r\u00eda. No interior, destaca o retablo barroco, procedente da igrexa parroquial. No campo que arrodea \u00e1 ermida, at\u00f3pase un cruceiro de pedra sepentina, que foi levado al\u00ed dende o antigo cemiterio de Cedeira."}
{"id": "23442", "revid": "5863", "url": "https://gl.wikipedia.org/wiki?curid=23442", "title": "Esteiro, Cedeira", "text": "San Fiz de Esteiro \u00e9 unha parroquia que se localiza no concello de Cedeira, na comarca de Ferrol. Segundo o padr\u00f3n municipal de 2007 ti\u00f1a 562 habitantes (284 homes e 278 mulleres), distribu\u00eddos en 31 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 588 habitantes.\nXeograf\u00eda.\nA parroquia de Esteiro est\u00e9ndese pola ribeira sur da r\u00eda de Cedeira e na marxe dereita do r\u00edo Porto do Cabo. Ten como lindes polo norte a parroquia de Pi\u00f1eiro separada polo regato de Cordobelas e o alto da Trabe; polo sur limita coas terras do concello de Cerdido no r\u00edo Porto do Cabo, e polo oeste o mesmo r\u00edo sep\u00e1raa das do concello de Valdovi\u00f1o.\nA estrada de Ferrol a Cedeira atravesa esta parroquia de norte a sur bordeando a r\u00eda polos lugares de Lamestra, S\u00e1a, Campo da Cruz e Cordobelas. Dende esta sae outra que vai at\u00e9 San Rom\u00e1n de Montoxo polos lugares de Vilela, Laxe, Sisalde e Noval\nPatrimonio.\nNa beira dereita do r\u00edo Lamestra ao pe da estrada que vai at\u00e9 San Rom\u00e1n de Montoxo \u00e9rguese a igrexa parroquial na honra de San Fiz."}
{"id": "23443", "revid": "85894", "url": "https://gl.wikipedia.org/wiki?curid=23443", "title": "Montoxo, Cedeira", "text": "San Xiao de Montoxo \u00e9 unha parroquia que se localiza no concello de Cedeira, na comarca de Ferrol. Segundo o padr\u00f3n municipal de 2007 ti\u00f1a 430 habitantes (219 mulleres e 211 homes), distribu\u00eddos en 39 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 504 habitantes.\nXeograf\u00eda.\nMontoxo est\u00e1 situada no extremo sueste do concello, na beira dereita do r\u00edo das Mestas e na aba occidental da serra da Capelada, o que fai que este territorio sexa un tanto escarpado. Limita ao norte coa parroquia de R\u00e9goa dende o alto da Capelada baixando polo rego do Feal at\u00e9 a ponte da Braxe; polo leste linda co concello de Ortigueira dende o rego do Feal polos altos da Capelada e baixando por Penido de Camporredondo, Pedrasmiudas, Peado e Sede\u00e1s, at\u00e9 a fonte do rego de Guit\u00edn; polo sur limita co concello Cerdido dende o anterior rego at\u00e9 a Pasada de Vagari\u00f1os no r\u00edo das Mestas; polo oeste o linde \u00e9 coa parroquia de San Rom\u00e1n de Montoxo, dende a anterior pasada at\u00e9 a Ponte de Braxe no rego de Ferrer\u00eda.\nA estrada de Cedeira que enlaza coa AC-862 de Ferrol a Ortigueira no Campo de Hospital cruza a parroquia polos lugares de Cheda, Teixoeira e Mund\u00edn.\nPatrimonio.\nNa beira do rego de Aneiros est\u00e1 a igrexa parroquial de San Xiao, e no lugar de Mund\u00edn \u00e9rguese a capela de Santo Ant\u00f3n e San Ignacio."}
{"id": "23444", "revid": "85894", "url": "https://gl.wikipedia.org/wiki?curid=23444", "title": "Pi\u00f1eiro, Cedeira", "text": "San Cosme de Pi\u00f1eiro \u00e9 unha parroquia que se localiza no concello de Cedeira, na comarca de Ferrol. Segundo o padr\u00f3n municipal de 2007 ti\u00f1a 437 habitantes (230 mulleres e 207 homes), distribu\u00eddos en 27 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 407 habitantes.\nXeograf\u00eda.\nPi\u00f1eiro sit\u00faase na parte oriental da r\u00eda de Cedeira, na beira dereita do r\u00edo Condomi\u00f1as e na esquerda do regato Pontigas. Polo norte o Pontigas xunto co seu afluente Candales sep\u00e1rana da parroquia de R\u00e9goa at\u00e9 a fonte da Balteira. Polo leste linda coa parroquia de San Rom\u00e1n de Montoxo, e polo sur con esta mesma parroquia na pena de Freixido e no lugar da Trave e coa de Esteiro dende este lugar at\u00e9 o regato Cordobelas na praia. E polo oeste o l\u00edmite e a praia de Cedeira e o r\u00edo Condomi\u00f1as.\nA estrada dende Ferrol atravesa a parroquia at\u00e9 enlazar no lugar da Area, cunha ponte de tres arcos que a une \u00e1 vila de Cedeira e coa estrada que chega ao Campo do Hospital pasando polos lugares de Campoalegre, Mosende, Casanova e Casagrande. Tam\u00e9n parte desta mesma encrucillada na Area outra estrada que chega at\u00e9 Ch\u00edmparra e os altos da Serra da Capelada.\nA esta parroquia pertence o chamado ensanche da vila de Cedeira, o lugar da Area, que hoxe \u00e9 a entidade da poboaci\u00f3n m\u00e1is importante.\nPatrimonio.\nA igrexa parroquial, na honra de San Cosme \u00e9 de cruz latina e nova construci\u00f3n. \u00c9rguese preto do comezo da estrada que vai at\u00e9 o Campo do Hospital. Tam\u00e9n se ergue preto da mesma estrada o edificio que acolleu as escolas e que foi costeado pola sociedade \u201cHijos de Cedeira en La Habana\u201d. \nNeste mesmo lugar da Area, co\u00f1ecido como ensanche da vila de Cedeira, \u00e9rguese o grupo escolar e outras edificaci\u00f3ns notables xa derru\u00eddas e constru\u00eddas ao longo dun peirao, nun recheo ga\u00f1ado \u00e1 ribeira do r\u00edo Condomi\u00f1as."}
{"id": "23445", "revid": "22570", "url": "https://gl.wikipedia.org/wiki?curid=23445", "title": "R\u00e9goa, Cedeira", "text": "Santa Mar\u00eda de R\u00e9goa \u00e9 unha parroquia que se localiza no concello de Cedeira, na comarca de Ferrol. Segundo o padr\u00f3n municipal de 2007 ti\u00f1a 398 habitantes (201 homes e 197 mulleres), distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 442 habitantes.\nXeograf\u00eda.\nA parroquia de R\u00e9goa est\u00e9ndese polas vertentes occidentais da Serra da Capelada, parte do val do r\u00edo Condomi\u00f1as at\u00e9 os cumes da dita Serra da Capelada e mesmo parte da vertente oriental at\u00e9 os afluentes do r\u00edo Seixo. Limita ao noroeste co oc\u00e9ano Atl\u00e1ntico, entre a Boca da Ribeira e os cant\u00eds do monte da Herbeira; polo leste as parroquias de Landoi dende o rego Couce do Arresto, afluente do Seixo, at\u00e9 o rego do Ameneiro na Pasada das Mestas e a de Veiga polos altos da Capelada; polo sur linda coa parroquias de Montoxo separada polo rego do Feal at\u00e9 a ponte de Braxe e coa de Pi\u00f1eiro na fonte da Balteira e o rego da Pontigas; polo oeste limita coas parroquias de Cedeira no r\u00edo Condomi\u00f1as e a de Cervo.\nA estrada que vai dende Cedeira at\u00e9 Ch\u00edmparra cruza a parroquia polos lugares de Pontigas, Nogueira, O Canaval, Igrexa, Barral e Malde.\nPatrimonio.\nNa beira dereita do regato do Barral e moi preto do Canaval est\u00e1 a igrexa parroquial na honra de Santa Mar\u00eda. Se ben ten moita m\u00e1is sona o santuario de Santo Andr\u00e9 de Teixido, erguido nun pequeno val pendurado do cantil, sobre unha antiga ermida pequena e que conta cun altar churrigueresco de certa notoriedade. Segundo Federico Maci\u00f1eira foi erguida no ano 1655 e reformada no 1785."}
{"id": "23446", "revid": "85894", "url": "https://gl.wikipedia.org/wiki?curid=23446", "title": "San Rom\u00e1n de Montoxo, Cedeira", "text": "San Rom\u00e1n de Montoxo \u00e9 unha parroquia que se localiza no concello de Cedeira, na comarca de Ferrol. Segundo o padr\u00f3n municipal de 2007 ti\u00f1a 447 habitantes (226 homes e 221 mulleres), distribu\u00eddos en 29 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 489 habitantes.\nXeograf\u00eda.\nSan Rom\u00e1n de Montoxo est\u00e9ndese pola marxe dereita do r\u00edo das Mestas e as abas do coto de Freixido e de Pen\u00e1guia. Limita polo norte coa parroquia de Pi\u00f1eiro, dende o lugar da Trabe at\u00e9 o rego de Candales, que a separa tam\u00e9n da parroquia de R\u00e9goa at\u00e9 a ponte de Braxe. Polo leste limita coa parroquia de Montoxo dende a dita ponte de Braxe e seguindo este regato, o coto de Aneiros e a pasada de Vagari\u00f1os e o r\u00edo das Mestas. Este mesmo r\u00edo sep\u00e1raa polo sur da parroquia de Cerdido. Por \u00faltimo polo oeste limita coa parroquia de Esteiro, dende o r\u00edo das Mestas at\u00e9 o lugar da Trabe.\nA estrada de Cedeira ao Campo do Hospital atravesa a parroquia de oeste a este por Vena, Venta da Cabra, Veci\u00f1eira, Costa, Silvela, Aneiros e Ar\u00f3n.\nPatrimonio.\nA igrexa parroquial, na honra de San Rom\u00e1n est\u00e1 situada no sur da parroquia, preto do r\u00edo das Mestas e conta tam\u00e9n cun cemiterio ao seu car\u00f3n."}
{"id": "23448", "revid": "25871", "url": "https://gl.wikipedia.org/wiki?curid=23448", "title": "Cognado", "text": "O cognado (\u00e1s veces tam\u00e9n chamado co\u00e9timo) \u00e9 o termo que se utiliza para denominar unha palabra que ten a mesma orixe etimol\u00f3xica ca outra dada, tanto da mesma lingua coma doutra distinta. Habitualmente apl\u00edcase para cando as d\u00faas palabras te\u00f1en a mesma categor\u00eda gramatical, pero esta restrici\u00f3n non \u00e9 sempre necesaria.\nCognados intraling\u00fc\u00edsticos.\nOs cognados dentro dunha mesma lingua son xeralmente m\u00e1is doados de identificar (hai unha maior transparencia sem\u00e1ntica ou polo menos formal), pois apl\u00edcanse as mesmas regras de evoluci\u00f3n fon\u00e9tica \u00e1s d\u00faas palabras. Uns exemplos no galego poder\u00edan ser:\nOutras veces, a \u00e9poca de incorporaci\u00f3n ou a lingua dende a que chega \u00f3 galego son diferentes, polo que se aprecia unha maior diferenza entre as distintas formas. No primeiro caso f\u00e1lase de que unhas palabras son patrimonais mentres que outras son cultismos ou semicultismos l\u00e9xicos:\nCognados interling\u00fc\u00edsticos.\nD\u00e1se cando unha palabra dunha lingua garda certo parecido e comparte significado cun voc\u00e1bulo pertencente a outra lingua diferente. Por exemplo, \"encyclopaedia\" (en ingl\u00e9s) \u00e9 un cognado de \"enciclopedia\" (en galego).\nOs cognados poden ser rastros do parentesco que gardan distintas linguas, ou da influencia dunha lingua sobre outra. Poden xurdir como consecuencia da adaptaci\u00f3n de pr\u00e9stamos ling\u00fc\u00edsticos. Por exemplo, a maior parte dos miles de cognados que existen entre a lingua galega e a lingua inglesa son debidos a que foron asimilados polo ingl\u00e9s (procedentes dunha lingua rom\u00e1nica como o franc\u00e9s) durante o s\u00e9culo XIII cando Inglaterra perdeu Normand\u00eda e os normandos que gobernaban a illa brit\u00e1nica, que ata ent\u00f3n falaban franc\u00e9s, comezaron a falar ingl\u00e9s. Neste caso, como en moitos outros, tr\u00e1tase da aprendizaxe imperfecta dunha segunda lingua e o recurso a termos da lingua natal o que provoca a aparici\u00f3n de cognados. O portugu\u00e9s que se fala no Brasil tam\u00e9n asimilou un n\u00famero considerable de palabras do ingl\u00e9s, diferenci\u00e1ndose as\u00ed do portugu\u00e9s de Portugal en expresi\u00f3ns como \"desapontado\" asimilado do ingl\u00e9s \"disappointed\". Ambos son cognados.\nAprender vocabulario pode resultar bastante m\u00e1is sinxelo aos estudantes de linguas se prestan atenci\u00f3n aos cognados que existen entre a s\u00faa lingua materna e a lingua que est\u00e1n aprendendo. No entanto, os falsos amigos poden confundir ao estudante."}
{"id": "23449", "revid": "23204", "url": "https://gl.wikipedia.org/wiki?curid=23449", "title": "Coma", "text": "A coma ou v\u00edrgula (,) \u00e9 un signo de puntuaci\u00f3n que sinala unha breve pausa que se produce dentro do enunciado.\nHistoria.\nNo s\u00e9culo III antes de Cristo, Arist\u00f3fanes de Bizancio inventou un sistema de puntos (\"distinctiones\") para separar versos e indicar a cantidade de aire que era preciso tomar para ler en voz alta o texto. As distintas lonxitudes das pausas eran sinaladas por un punto inferior, medio ou superior. O punto medio ou \"media distinctio\" (\u00a0\u00b7\u00a0) equival\u00eda ao concepto actual de coma.\nO s\u00edmbolo actual descenda da barra diagonal ou \"virgula suspensiva\" (\u00a0/\u00a0), empregada entre os s\u00e9culos XIII e XVII para representar unha pausa. A coma moderna foi empregada por primeira vez por Aldo Manuzio.\nOutros usos.\nEn Matem\u00e1ticas a coma empr\u00e9gase en moitos contextos:"}
{"id": "23452", "revid": "624", "url": "https://gl.wikipedia.org/wiki?curid=23452", "title": "Aglutinante", "text": ""}
{"id": "23453", "revid": "56817", "url": "https://gl.wikipedia.org/wiki?curid=23453", "title": "Conxunci\u00f3n", "text": "O termo conxunci\u00f3n pode referirse a:"}
