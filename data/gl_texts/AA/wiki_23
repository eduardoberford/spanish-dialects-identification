{"id": "11565", "revid": "98629", "url": "https://gl.wikipedia.org/wiki?curid=11565", "title": "Pedra de abalar", "text": "As pedras de abalar ou pedras abaladoiras son enormes pedras habitualmente situadas preto da costa que est\u00e1n apoiadas gravitacionalmente s\u00f3 en dous puntos de xeito que o centro de gravidade se pode modificar cun esforzo moi pequeno. O significado antropol\u00f3xico e etnogr\u00e1fico destas pedras \u00e9 grande, pois \u00e1s veces serven coma lugar de rito de iniciaci\u00f3n ou curaci\u00f3n. Son co\u00f1ecidas no noroeste da Pen\u00ednsula Ib\u00e9rica (principalmente en Galicia), Francia (principalmente na Breta\u00f1a e no Macizo Central: \"pierres branlantes\") e na Gran Breta\u00f1a (\"rocking\" ou \"logan stones\"), principalmente en Escocia, Gales e Cornualla.\nSon as m\u00e1is das veces de orixe natural, formadas pola erosi\u00f3n ou por efecto dos glaciares. \u00c9 por isto que son moi frecuentes preto do mar, pois responden a unha erosi\u00f3n salina que vai creando alv\u00e9olos nas s\u00faas rexi\u00f3ns m\u00e1is perif\u00e9ricas, e que lle van dando formas redondeadas \u00e1 rocha e eventualmente trasladan as forzas de apoio a puntos que non eran os iniciais. Noutros casos son meg\u00e1litos realizados polo ser humano.\nPlinio o Vello (23\u201379) xa escribira no s\u00e9culo I sobre un penedo preto de Harpasa (en Caria, Asia Menor) que se pod\u00eda abalar cun dedo, pero non se pod\u00eda desprazar coa forza de todo o corpo. Tolomeo (\"circa\" 90\u2013168) falaba da rocha xigonia, que, dic\u00eda, se pod\u00eda abalar co talo dunha abr\u00f3tea, mais non mover por toda a forza que fixeses.\nCrenzas.\nExiste unha ampla variedade de crenzas asociadas a estas pedras. Por mor da s\u00faa estra\u00f1a natureza, as pedras de abalar, \u00e1s veces, ti\u00f1an un culto m\u00e1xico-relixioso ao que se asociaban principalmente polos seus poderes adivi\u00f1atorios, mais tam\u00e9n por ritos de paso, curas, meigallos ou druidismo. As pedras mexidas polo vento pod\u00edanse utilizar nalg\u00fans casos para determinar a culpabilidade ou inocencia dun acusado.\nComo ocorre con outros elementos ligados a cultos pag\u00e1ns e de ritos celtas da Europa Atl\u00e1ntica, moitos dos lugares onde se atopan as pedras de abalar foron cristianizados. En Galicia as\u00f3cianse hoxe a santuarios e virxes. As pedras de Iona, en Escocia, chamadas al\u00ed: \"na clachan-br\u00e0th\", foron situadas nun cemierio e empregadas como p\u00e9s de cruceiros.\nGalicia.\nS\u00e1bese que en Galicia foron moi numerosas e espalladas por todo o territorio, sempre ligadas a ancestrais crenzas de iniciaci\u00f3n, semellantes \u00e1s outras tradici\u00f3ns da Europa Atl\u00e1ntica.\nEn agosto de 1922 public\u00e1base en \"La villa de Mug\u00eda\" un artigo chamado \"A Pedra da Barca\", baseado en escritos do s\u00e9culo XVII (El ideal Gallego. A Coru\u00f1a. 1797) onde se fala destes monumentos, que eran moi frecuentes en todo o Arco Atl\u00e1ntico:\nGran Breta\u00f1a.\nExisten moitas lendas sobre estes penedos, moitas veces semellantes aos galegos:"}
{"id": "11567", "revid": "197", "url": "https://gl.wikipedia.org/wiki?curid=11567", "title": "Plural tantum", "text": ""}
{"id": "11568", "revid": "22570", "url": "https://gl.wikipedia.org/wiki?curid=11568", "title": "Plurale tantum", "text": "Plurale tantum \u00e9 un fen\u00f3meno l\u00e9xico e morfol\u00f3xico que consiste en mencionar un obxecto coa forma plural, sexa referido a un ou a varios elementos. Isto adoita pasar cando o obxecto vai sempre en grupos (esqu\u00ed) ou como se \u00e9 un con d\u00faas partes sim\u00e9tricas (pantal\u00f3n, lente, tesoira, alicate). Esta circunstancia tam\u00e9n acontece noutras linguas indoeuropeas, e por exemplo, o feminino colectivo galego procede do plural do neutro latino en \"-a\": \"le\u00f1a\" procede do lat\u00edn \"legna\", plural de \"legnum\", \"le\u00f1o\".\nA expresi\u00f3n latina orixinal plurale tantum est\u00e1 en singular, e o seu plural \u00e9 pluralia tantum."}
{"id": "11569", "revid": "55340", "url": "https://gl.wikipedia.org/wiki?curid=11569", "title": "Ludovico Ariosto", "text": "Ludovico Ariosto, nado en Reggio Emilia en 1474 e finado en Ferrara en 1533, foi un poeta italiano, autor do poema \u00e9pico \"Orlando furioso\" (1516).\nTraxectoria.\nFillo do comandante da cidadela de Reggio, a\u00ednda que dende a s\u00faa mocidade ti\u00f1a unha forte inclinaci\u00f3n pola poes\u00eda, o seu pai obrigouno a estudar dereito, \u00e1\u00ednda que lle permit\u00eda ler cl\u00e1sicos baixo a tutela de Gregorio da Spoleto, ata que Gregorio marchou a Francia para ser o titor de Francesco Sforza, co que Ariosto perdeu a oportunidade de aprender grego como el quer\u00eda. Cando seu pai morreu contra 1500 Ariosto tivo que coidar dos seus 10 irm\u00e1ns.\nAriosto comeza a escribir \"Orlando furioso\" contra o 1505, o poema representa a culminaci\u00f3n da epopea renancetista, publicouna despois de vinte e cinco anos de traballo, como continuaci\u00f3n de \"Orlando enamorado\" de Matteo Maria Boiardo, e ata 1536 non se publica a a edici\u00f3n definitiva (a primeira edici\u00f3n publicouse no dialecto de Ferrara (pr\u00f3ximo ao v\u00e9neto) e a \u00faltima en florentino."}
{"id": "11570", "revid": "23204", "url": "https://gl.wikipedia.org/wiki?curid=11570", "title": "Nular", "text": "En morfosintaxe, o n\u00famero \"nular\" ref\u00edrese a cando a flexi\u00f3n num\u00e9rica dunha verba (artigo, nome, adxectivo etc.) ten unha forma especial para referirse a 0 obxectos. Igual que en galego o singular usado para s\u00f3 un obxecto aparece normalmente nunha forma distinta do plural que se aplica para varios, hai linguas (por exemplo o let\u00f3n) que utilizan outra forma flexiva distinta m\u00e1is para cando non hai obxectos. As\u00ed, o let\u00f3n usa o singular para un obxecto, o plural para m\u00e1is dun, e o nular para ning\u00fan. Poder\u00edan considerarse un caso especial disto os negadores en ingl\u00e9s \"no one\" ou \"none\", \"nobody\" e \"nowhere\".\nAs linguas sen n\u00famero nular botan man ou ben do singular ou ben do plural. O ingl\u00e9s e outras linguas xerm\u00e1nicas e a maior\u00eda das linguas rom\u00e1nicas aproveitan o plural (\"zero Fernstern\" en alem\u00e1n), mentres que o franc\u00e9s e o portugu\u00e9s no Brasil utilizan o singular (\"zero janela\" en brasileiro)."}
{"id": "11571", "revid": "197", "url": "https://gl.wikipedia.org/wiki?curid=11571", "title": "Pluralia tantum", "text": ""}
{"id": "11573", "revid": "5863", "url": "https://gl.wikipedia.org/wiki?curid=11573", "title": "Richard Arkwright", "text": "Richard Arkwright, nado en Preston en 1732 e finado en 1792, foi un mec\u00e1nico e industrial ingl\u00e9s. Inventou a primeira m\u00e1quina que fiaba o algod\u00f3n, dese\u00f1ada en 1769 e constru\u00edda en 1771, e estableceu fiadeiros en Nottingham, que permitiu a a fabricaci\u00f3n masiva de algod\u00f3n e foi a base da Revoluci\u00f3n Industrial."}
{"id": "11575", "revid": "5863", "url": "https://gl.wikipedia.org/wiki?curid=11575", "title": "R\u00edo Mandeo", "text": "O R\u00edo Mandeo nace no Marco das P\u00edas na vertente occidental do Alto dos Mosc\u00f3s, a uns 700 metros de altitude e preto do lugar do Mandeo. Atravesa os concellos de Sobrado, Curtis, Aranga, Irixoa, Coir\u00f3s, Paderne e Betanzos. Forma a r\u00eda de Betanzos xunto co r\u00edo Mendo.\nAfluentes.\nO afluente principal do r\u00edo Mandeo \u00e9 o r\u00edo Deo. X\u00fantanse entre os concellos de Curtis e Aranga, na Castellana. Os outros afluentes son: Portos, Lombaos, Dombrete, Ramalleiro, Lentemil, Portabenza e Zarzo.\nConservaci\u00f3n.\nParte da zona que percorre \u00e9 un espazo natural protexido desde 2004 co\u00f1ecido como zona especial de conservaci\u00f3n Betanzos - Mandeo.\nO Mandeo na cultura popular.\nRespecto \u00e1 orixe do nome do r\u00edo Mandeo (ou \"Mandeu\"), conta a lenda que os mouros acamparon na beira do r\u00edo para decidir cal cami\u00f1o e cal t\u00e1ctica deb\u00edan seguir. Dous caudillos discutiron defenderon posturas encontradas, sen chegar a un acordo, ata que un deles exclamou \"Aqu\u00ed mando eu\", de onde lle v\u00e9n o nome \u00f3 r\u00edo.\nNo r\u00edo Mandeo cel\u00e9brase en agosto a romar\u00eda dos Caneiros."}
{"id": "11576", "revid": "8354", "url": "https://gl.wikipedia.org/wiki?curid=11576", "title": "Marcel Arland", "text": "Marcel Arland, nado en Varennes-sur-Amance en 1899 e finado en 1986, foi un escritor franc\u00e9s. Orfo de pai, proced\u00eda da pequena burgues\u00eda rural. Membro da Academia francesa dende 1968."}
{"id": "11577", "revid": "98629", "url": "https://gl.wikipedia.org/wiki?curid=11577", "title": "Setentrional", "text": "Setentrional \u00e9 a posici\u00f3n orientada cara \u00f3 norte, tam\u00e9n chamada \u00e1rtico ou boreal. O nome procede do \u00e9timo en lat\u00edn \"septemtrion\", e polo tanto en contraposici\u00f3n \u00f3 meridional.\nA etimolox\u00eda desta verba latina non \u00e9 clara. D\u00faas das posibles etimolox\u00edas propostas son:"}
{"id": "11578", "revid": "98629", "url": "https://gl.wikipedia.org/wiki?curid=11578", "title": "Meridional", "text": "Unha orientaci\u00f3n meridional \u00e9 aquela situada cara \u00f3 sur, tam\u00e9n chamada ant\u00e1rtico ou austral.\nO nome procede do \u00e9timo en lat\u00edn \"meri dies\" ou de \"circulus meridianus\", e polo tanto en contraposici\u00f3n \u00f3 setentrional. A s\u00faa orixe procede de que estaba no \"c\u00edrculo medio\" que divid\u00eda \u00e1 Terra (o ecuador) ou ben a que era o lugar apuntado polo Sol no mediod\u00eda."}
{"id": "11579", "revid": "23204", "url": "https://gl.wikipedia.org/wiki?curid=11579", "title": "Arles", "text": "Arles ou Arle en occitano, , \u00e9 unha cidade costeira e unha municipio, subprefectura do departamento de Bocas do R\u00f3dano, na rexi\u00f3n de Provenza-Alpes-Costa Azul, na antiga provincia de Provenza, Francia.\nUnha gran parte da Camarga, a maior zona h\u00famida de Francia, est\u00e1 situada no territorio da comuna, polo que \u00e9 a comuna m\u00e1is grande da Francia metropolitana en canto ao territorio xeogr\u00e1fico.\n(Maripasoula, G\u00fciana Francesa, \u00e9 moito m\u00e1is grande que Arl\u00e9s). A cidade ten unha longa historia, e foi de considerable importancia na provincia romana da Gallia Narbonensis. Os Monumentos romanos e rom\u00e1nicos de Arles catalog\u00e1ronse como Patrimonio da Humanidade da UNESCO en 1981 polo seu testemu\u00f1o da historia da rexi\u00f3n.\nMoitos artistas viviron e traballaron nesta zona debido \u00e1 luz austral, inclu\u00edndo Pablo Picasso, Paul Gauguin, Jacques R\u00e9attu e Peter Brown. O pintor holand\u00e9s postimpresionista Vincent van Gogh viviu en Arles entre 1888 e 1889, e produciu m\u00e1is de 300 cadros e debuxos durante a s\u00faa etapa al\u00ed. Estes at\u00f3panse en museos e colecci\u00f3ns privadas co\u00f1ecidas internacionalmente de todo o mundo. Desde 1970 cel\u00e9brase anualmente na cidade un festival internacional de fotograf\u00eda.\nNome.\nO asentamento est\u00e1 testemu\u00f1ado como \"Arelate\" a mediados do s\u00e9culo I a.C. (C\u00e9sar), \"A\u0313rel\u00e1te\" (\u1f08\u03c1\u03b5\u03bb\u03ac\u03c4\u03b5) a principios do s\u00e9culo I. AD (Strabo), \"Arlate civitas\" en 954 e \"Arle\" no s\u00e9culo XIII. O top\u00f3nimo \"Arelate\" \u00e9 unha forma latinizada do galo *\"Arelati\", que significa 'a car\u00f3n do pantano', ou 'fronte \u00e1 marisma'.\nLocalizaci\u00f3n e caracter\u00edsticas.\nLocalizada nas beiras do r\u00edo R\u00f3dano, comun\u00edcase co Mediterr\u00e1neo por unha canle. \u00c9 a comuna m\u00e1is extensa de Francia con 759\u00a0km\u00b2, a\u00ednda que en 2013 s\u00f3 ti\u00f1a 52 566 habitantes (50 513 en 1999). \u00c9 a antiga Arelate, fundada por colonos marselleses, cons\u00e9rvanse ru\u00ednas romanas entre as que destacan o anfiteatro e o teatro.\nAdministraci\u00f3n.\nO alcalde de Arles \u00e9 Herv\u00e9 Schiavetti, do Partido Comunista Franc\u00e9s, que en 2014 sa\u00edu reelixido logo de vencer xa en 2008."}
{"id": "11580", "revid": "1131", "url": "https://gl.wikipedia.org/wiki?curid=11580", "title": "Isoglosa", "text": "Unha isoglosa \u00e9 unha li\u00f1a imaxinaria que divide xeograficamente a existencia de dous fen\u00f3menos ling\u00fc\u00edsticos distintos. Os trazos poden ser fon\u00e9ticos, fonol\u00f3xicos, morfol\u00f3xicos, sint\u00e1cticos e mesmo pragm\u00e1ticos.\nPartindo como exemplo do galego actual, as isoglosas dos principais fen\u00f3menos (plurais dos substantivos e adxectivos rematados en -n e -l, variantes no paradigma dos verbos, na estrutura fonol\u00f3xica, nas realizaci\u00f3ns fon\u00e9ticas, gheada, seseo, etc.) contrib\u00faen a delimitar o territorio dos tres bloques ling\u00fc\u00edsticos: occidental, central e oriental. Por\u00e9n, unha isoglosa pode internarse non s\u00f3 nas falas dun determinado idioma, sen\u00f3n en dominios pertencentes ao que se consideran linguas distintas. Este fen\u00f3meno tipifica as \u00e1reas ocupadas por dialectos procedentes dun tronco com\u00fan, de a\u00ed que cando se trata de describir tecnicamente as variantes desde o punto de vista sincr\u00f3nico non sexa apropiado referirse a linguas, sen\u00f3n a fen\u00f3menos dialectais que se van sucedendo a trav\u00e9s de \"continuum\" ling\u00fc\u00edsticos.\nOs problemas na definici\u00f3n de lingua proceden dunha s\u00faa caracter\u00edstica: a continuidade. En ling\u00fc\u00edstica f\u00e1lase de \"continuum ling\u00fc\u00edstico\" na Romania (onde se falan linguas rom\u00e1nicas ou neolatinas), debido a que existen trazos (chamados variantes) que xeograficamente se perden nun l\u00edmite e outros que se perden noutro. A estas fronteiras distribucionais ou isoglosas poden agruparse (e polo tanto se chamar\u00e1n substitutivas ou consecutivas) ou aparecer illadas (e se chaman constitutivas, difusas ou graduais):\nComo se ve, as isoglosas poden concentrarse en determinadas rexi\u00f3ns ou aparecer illadamente: no primeiro caso ch\u00e1manse fronteiras ling\u00fc\u00edsticas constitutivas e no segundo substitutivas ou consecutivas. As fronteiras das linguas rom\u00e1nicas na Pen\u00ednsula Ib\u00e9rica son constitutivas na s\u00faa parte setentrional (galego e asturiano, asturiano e castel\u00e1n ou castel\u00e1n e aragon\u00e9s) e substitutivas na s\u00faa parte meridional (portugu\u00e9s e castel\u00e1n. Isto pasa tam\u00e9n na fronteira entre as linguas iberorromances e a Galorromania, pois tam\u00e9n se d\u00e1 as\u00ed entre o aragon\u00e9s e o catal\u00e1n no norte ou castel\u00e1n e catal\u00e1n en Valencia no sur. Normalmente na Pen\u00ednsula Ib\u00e9rica, as fronteiras interling\u00fc\u00edsticas m\u00e1is importantes agr\u00fapanse na direcci\u00f3n norte-sur, mentres que as intraling\u00fc\u00edsticas se desenvolven na direcci\u00f3n este-oeste."}
{"id": "11582", "revid": "197", "url": "https://gl.wikipedia.org/wiki?curid=11582", "title": "Tipolox\u00eda ling\u00fc\u00edstica areal", "text": ""}
{"id": "11583", "revid": "47401", "url": "https://gl.wikipedia.org/wiki?curid=11583", "title": "Setestrelo", "text": "Setestrelo \u00e9 o nome tradicionalmente dado en Galicia \u00f3 asterismo da Osa Maior debido a que ten sete estrelas ben visibles. As estrelas que conforman este asterismo son Dubhe, Merak, Phecda, Megrez, Alioth, Mizar e Benetnasch. Noutras culturas este asterismo tam\u00e9n \u00e9 co\u00f1ecido polo nome de Gran Carro ou o Cazo.\n\u03b2 Ursae Majoris (Merak), xunto con \u03b1 Ursae Majoris Dubhe (as d\u00faas estrelas m\u00e1is a dereita na imaxe), sinalan a direcci\u00f3n da estrela polar do norte (Polaris, ou \"\u03b1 Ursae Minoris\"), e polo tanto sinalan tam\u00e9n o polo norte."}
{"id": "11584", "revid": "1987", "url": "https://gl.wikipedia.org/wiki?curid=11584", "title": "\u00c9timo", "text": "Concepto.\nPalabra dunha lingua orixinaria doutra palabra noutra lingua. Os \u00e9timos no galego son na s\u00faa maior\u00eda ben co\u00f1ecidos, pois unha boa parte do l\u00e9xico galego procede do lat\u00edn. Por\u00e9n, isto non evita que haxa palabras procedentes das linguas xerm\u00e1nicas, do \u00e1rabe, do castel\u00e1n ou mesmo do \u00e9uscaro (\"abur\" ou \"chapeu\").\nA subdisciplina ling\u00fc\u00edstica que se centra en buscar os \u00e9timos das palabras \u00e9 a etimolox\u00eda e na Pen\u00ednsula Ib\u00e9rica son ben co\u00f1ecidos o Padre Frei Mart\u00edn Sarmiento, Joan Corominas e Ram\u00f3n Men\u00e9ndez Pidal polo seu inicio das investigaci\u00f3ns cient\u00edficas neste campo.\nEtimolox\u00eda popular.\nAlgunhas palabras viron afectado o seu corpo f\u00f3nico debido a que os falantes interpretaron que pertenc\u00edan \u00e1 mesma familia l\u00e9xica (o cal implica que tivesen un \u00e9timo diferente) ca outra:\nListado de palabras galegas co seu \u00e9timo latino.\nAbadesa &lt; ABBAT\u012cSSA\nAbad\u00eda &lt; ABBATIA\nAberraci\u00f3n &lt; ABERRATIONEM\nAberto &lt; AP\u011aRTU\nAbril &lt; APR\u012aLE\nAbsoluto &lt; ABSOL\u016aTUS\nAbsolver &lt; ABSOLV\u011aRE\nAbster &lt; ABSTIN\u0112RE\nAcender &lt; ACCEND\u011aRE\nAceptaci\u00f3n &lt; ACCEPTATIONEM\nAceptar &lt; ACCEPTARE\nAceso &lt; ACCENSUM\nAclarar &lt; ACCLARARE\naclararen (fut) &lt; ACCLARA(V\u011a)RINT\nAcorrer &lt; ACC\u016cRR\u011aRE\nAcusar &lt; ACCUSARE\nAderezar &lt; *DIRECTIARE\nadmitir &lt; ADMITT\u011aRE\naduce &lt; ADD\u016aCIT\nAgudo &lt; ACUTU\nAguia &lt; AQU\u012cLA\nAgulla &lt; AC\u016aC\u016cLA\nAixada &lt; *ASCIATA\nAlegre &lt; ALACREM\nalentardes (fut) &lt; l.v. ALENITA(V\u011a)RITIS\nAllo &lt; ALIU\namara &lt; AM-A(V\u011a)RAT\namaras &lt; AM-A(V\u011a)RAS\nAmargo &lt; AM\u0100R\u012cCU\nAmeaza &lt; MINACIA\nandarmos (fut) &lt; *AMBITA(V\u011a)RIM\u016cS\nArado &lt; ARATRU\nArame &lt; AERAM\u012cNE\nArboredo &lt; ARBORETU\nArxila &lt; ARGILLA\nAsno &lt; AS\u012cNU\natribu\u00edr &lt; ATTRIB\u016c\u011aRE\nAvoa &lt; *AV\u014eLA&lt; AVI\u014cLA\nbatido &lt; BATT\u016aTO\nbebido &lt; BIBITU\nBicho &lt; B\u0112STIU\nBispo &lt; EPISCOPU\nBoca &lt; BUCCA\nBondade &lt; BONITATE\nBrazo &lt; BRACCHIU (n.)\nCabalgar &lt; CABALLICARE\nCabana &lt; CAPANNA\nCabido &lt; CAPITULU\nCabo &lt; CAPUT\nCadea &lt; CATENA\nCajon (med.) &lt; OCCAS\u012c\u014cNE\nCalza &lt; CALCEA\ncansaramos &lt; CAMPS-A(V\u011a)R\u0100M\u016cS\nCargar &lt; CARRICARE\nCascar &lt; *QUASSICARE\nCazar &lt; *CAPTIARE\nCedo &lt; CITO\nCela &lt; CELLA\nCella &lt; CILIA\nCerrar &lt; SERARE\nCervos &lt; CERVUS\nCesta &lt; CISTA\nChaga &lt; PLAGA\nChamar &lt; CLAMARE\nChegar &lt; PLICARE\nChorar &lt; PLORARE\nChoupo &lt; *POPPLU &lt; P\u014cPULUS\nChover &lt; l.v. PLOVERE\nCimento &lt; CAEMENTU\nCinta &lt; C\u012cNCTA\nC\u00f3bado &lt; C\u016cB\u012cTU\nCobra &lt; C\u014cL\u014eBRA\nCoidar &lt; COGITARE\ncomer\u00e1s &lt; COM\u011aD\u011aRE + *AS\ncompararan &lt; COMPAR-A(V\u011a)RANT\ncomunico &lt; COMM\u016aNIC\u014c\nConcello &lt; CONCILIU\nconduce &lt; COND\u016aCIT\nconfundir &lt; CONF\u016cND\u011aRE\nConsello &lt; CONS\u012cL\u012cU\nCopa &lt; C\u016cPPA\nCoroa &lt; CORONA\nCorrea &lt; CORRIGIA\ncorremos &lt; C\u011aCID\u012aMUS &gt; *curr\u00edimus\nCorrer &lt; CURRERE\ncorreron &lt; C\u011aCIDERUNT &gt; *curr\u00ederunt\ncorrestes &lt; C\u011aCID\u012aSTIS &gt; *curr\u00edistis\ncorreu &lt; C\u011aCID\u012aT &gt; *curr\u00edit\ncorriches &lt; C\u011aCID\u012aSTI &gt; *curr\u00edisti\ncorr\u00edn &lt; C\u011aCID\u012a &gt; *curr\u00edi\nCortiza &lt; CORTICEA\nCosa &lt; CAUSA\nCostura &lt; Consut\u016bra\ncoubeches &lt; CAPUISTI\ncoubemos &lt; CAPUIMUS\ncouben &lt; CAPUI\ncouberon &lt; CAPUERUNT\ncoubestes &lt; CAPUISTIS\ncoubo &lt; CAPUIT\nCouce &lt; CALCE\ncrido &lt; CR\u0112DITU\nCruel &lt; CR\u016aD\u0112LE\nCruz &lt; CR\u016cCEM (semic.)\ncuberto &lt; COOP\u011aRTU\nCulpa &lt; C\u016cLPA (semic.)\ncumprir &lt; COMPL\u0112RE\nCumprir &lt; COMPL\u0112RE\nCurar &lt; CURARE\nCurto &lt; C\u016cRTU (semic.)\nCurvo &lt; C\u016cRVU (semic.)\nCustar &lt; CONSTARE\nDano &lt; DAMNU\ndeambularades &lt; DEAMBUL-A(V\u011a)R\u0100TIS\ndeambulase P1 &lt; DEAMBULA(VI)SEM\ndebera &lt; D\u0112B-(\u016c)\u011aRAM\ndeberades &lt; D\u0112B-(\u016c)\u011aR\u0100TIS\ndeberamos &lt; D\u0112B-(\u016c)\u011aR\u0100M\u016cS\ndeberan &lt; D\u0112B-(\u016c)\u011aRANT\ndeches &lt; DEDISTI\ndei &lt; DEDI\nDeitar &lt; DE JECTARE\ndemos &lt; DEDIMUS\nderon &lt; DEDERUNT\ndestes &lt; DEDISTIS\ndeu &lt; DEDIT\ndi &lt; D\u012aCIT\ndicir &lt; D\u012aC\u011aRE\ndictar\u00e1 &lt; DICTARE + *AT\nDigno &lt; D\u012cGNU\ndin &lt; DICIUNT\ndis &lt; D\u012aCIS\ndiscernir &lt; DISCERN\u011aRE\ndiscutir &lt; DISC\u016cT\u011aRE\ndiscutir &lt; DISCUT\u011aRE\nDisimular &lt; DISSIMULARE\ndito &lt; DICTU\ndixeches &lt; DIXISTI\ndixemos &lt; DIXIMUS\ndixen &lt; DIXI\ndixeron &lt; DIXERUNT\ndixestes &lt; DIXISTIS\ndixo &lt; DIXIT\ndoe &lt; DOLET\ndou &lt; D\u014c\nDurmir &lt; D\u014eRMIRE\n\u00e9 &lt; \u011aST\nEfecto &lt; EFFECTU\nEmpuxa &lt; IMPULSAT\nEncher &lt; IMPL\u0112RE\nenchera &lt; IMPL-\u0112(V\u011a)RAT\nenchera &lt; IMPL-\u0112(V\u011a)RAM\nencherades &lt; IMPL-\u0112(V\u011a)R\u0100TIS\nencheramos &lt; IMPL-\u0112(V\u011a)R\u0100M\u016cS\nencheran &lt; IMPL-\u0112(V\u011a)RANT\nencheras &lt; IMPL-\u0112(V\u011a)RAS\nenchiches &lt; IMPLE(VI)STI\nEnsaio &lt; EXAGIU\nensalzar\u00edan &lt; *EXALTIARE-*EANT\nEnteiro &lt; l.v. INT\u00c9GRU\nEnxendrar &lt; INGENERARE\nErguer &lt; ERIG\u0112RE\nErmo &lt; EREMU\nes &lt; \u011aS\nEscoitar &lt; AUSC\u016cLTARE\nEscola &lt; SCHOLA\nEsconder &lt; ABSC\u014eND\u011aRE\nescribir &lt; SCR\u012aB\u011aRE\nescrito &lt; SCR\u012aPTU\nEscudo &lt; SCUTU\nEsmar &lt; AEST\u012cMARE\nEspaventar &lt; l.v. EXPAV\u011aNTARE\nEspello &lt; SPECULU\nEsperanza &lt; SP\u0112RANTIA\nEsperar &lt; SPERARE\nEspeso &lt; SP\u012cSSU\nEsp\u00eda &lt; Xerm. *SPAIHA\nEspi\u00f1a &lt; SP\u012aNA\nEstar &lt; STARE\nestive &lt; anal\u00f3xico con sive\nestou &lt; ST\u014c\nEstra\u00f1o &lt; EXTRANEU\nEstreito &lt; STRICTU\nExercer &lt; EXERC\u0112RE\nExercer &lt; EXERC\u0112RE\nfago &lt; FAC(I)\u014c ou anal\u00f3xico de trago\nfai &lt; FACiT\nfai (imperativo) &lt; FACE\nfan &lt; FACI\u016cNT\nfas &lt; FACIS\nFebre &lt; F\u011aBRE\nFedor &lt; FOETORE\nfeito &lt; FACTU\nFeixe &lt; FASCE\nFender &lt; F\u012cND\u011aRE\nFeo &lt; FOEDUS\nfere &lt; F\u011aRIT\nFerida &lt; F\u011aR\u012aTA\nFermoso &lt; F\u014cRMOSU\nFeroz &lt; F\u011aR\u014cCE\nFerreiro &lt; FERRARIU\nFesta &lt; F\u011aSTA\nFiel &lt; F\u012aD\u0112LE\nFiel &lt; FIDELE\nfinxir &lt; FING\u011aRE\nF\u00edo &lt; FILU\nfixeches &lt; FECISTI\nfixemos &lt; FECIMUS\nfixen &lt; FECI\nFixen &lt; FEC\u012a\nfixeron &lt; FECERUNT\nfixestes &lt; FECISTIS\nfixo &lt; FECIT\nflu\u00edr &lt; FL\u016c\u011aRE\nfoi &lt; F\u016cIT\nfolgar &lt; l.v. FOLLICARE\nFolgar &lt; F\u014eLL\u012cCARE\nfomos &lt; *F\u016cM\u016cS\nFonda &lt; F\u016cNDA\nfor &lt; F\u016c\u011aR\u014c\nforas &lt; F\u016c\u011aRAS\nForca &lt; F\u016cRCA\nForno &lt; F\u016cRNU\nforon &lt; *F\u016cR\u016cNT\nForte &lt; FORTEM 'valente'\nFortuna &lt; FORT\u016aNA\nfosemos &lt; F\u016cISS\u0112MUS\nfostes &lt; *F\u016cSTIS\nFouce &lt; FALCE\nFreixo &lt; FRAXINU\nFresco &lt; xerm. FR\u012cSK\nFr\u00edo &lt; FRIG\u012cDU\nfrito &lt; FR\u012aCTU\nfuches &lt; F\u016cIST\u012a\nFume &lt; F\u016aMU\nfun &lt; F\u016c\u012a\nfuxir &lt; F\u016cG\u011aRE\nGalgo &lt; (CANE) GALLICU\ngardar &lt; x. WARDAN\nGardar &lt; WARD\u00d4N\nGota &lt; GUTTA\nGozo &lt; GAUDIU\nGrea &lt; GREGE\nGritar &lt; QUIR\u012aTARE\nGroso &lt; GROSSU\nGuerra &lt; WERRA\nha &lt; *HAT\nhabedes &lt; HAB\u0112TIS\nhabemos &lt; HAB\u0112M\u016cS\nhabido &lt; HABITUS\nhai &lt; *HAT+IBI\nhan &lt; *HANT\nHarpa &lt; HARPA\nhas &lt; *HAS\nhaxamos &lt; HA(B)EAM\u016cS\nhei &lt; *HAIO\nH\u00f3spede &lt; HOSPITE\nhoubeches &lt; HABUISTI\nhoubemos &lt; HABUIMUS\nhouben &lt; HABUI\nhouberon &lt; HABUERUNT\nhoubestes &lt; HABUISTIS\nhoubo &lt; HABUIT\nHoxe &lt; HODIE\nIch\u00f3 &lt; OSTIOLU\nIdade &lt; AETATE\nides &lt; \u012aTIS\nIgual &lt; AEQU\u0100LE\nilumino &lt; ILL\u016aMIN\u014c\nimbu\u00edr &lt; IMB\u016c\u011aRE\nimos &lt; \u012aM\u016cS\nInchar &lt; INFLARE\nindo &lt; \u011a\u016cND\u016cM\n\u00cdngoa &lt; l.tar. \u012cNGU\u012cNA &lt; *\u012cNGU\u012cNE\nInverno &lt; HIBERNU\nIrto &lt; *ERCTU &lt; ERECTU\nLabio &lt; LABIU\nLado &lt; LATU\nlambemos &lt; LAMBIM\u016cS\nlambemos &lt; LAMBIMUS\nlamber &lt; LAMB\u011aRE\nLamer &lt; LAMBERE\nLecci\u00f3n &lt; LECTIONE\nLegere &lt; LER\nledes &lt; L\u011aG\u011aM\u016cS\nLeite &lt; LACTE\nlemos &lt; LEGIMUS\nlen &lt; L\u011aGUNT\nLento &lt; L\u011aNTU\nler &lt; L\u011aG\u011aRE\nleron &lt; LEGERUNT\nlestes &lt; LEGISTIS\nLetra &lt; LITTERA\nleu &lt; LEGIT\nLevar &lt; L\u011aV\u0100RE\nLeve &lt; L\u011aVEM\nl\u00eda &lt; L\u011aG\u0112BAM\nLibrar &lt; LIBERARE\nliches &lt; LEGISTI\nLide &lt; L\u012aTE\nlin &lt; LEGI\nLindar &lt; LIMITARE\nLixeiro &lt; *L\u011aV\u012c\u0100RIU\nLombo &lt; L\u016cMBU\nLuces &lt; L\u016aCES\nlucir &lt; L\u016aC\u0112RE\nlu\u00edr &lt; L\u016aDERE\nluiremos &lt; L\u016aD\u011aRE + *EMUS\nLume &lt; *L\u016aM\u012cNE\nLuz &lt; L\u016aCE\nMadeira &lt; MAT\u0112RIA\nMaduro &lt; MATURU\nmagoariamos &lt; MAC\u016cL\u0100RE-*EAM\u016cS\nMaio &lt; MAIU\nMarzo &lt; MARTIU\nMaz\u00e1 &lt; (MALA) MATTIANA\nMedir &lt; *M\u0112TIRE &lt; METIRI\nMeixela &lt; MAXILLA\nMerc\u00e9 &lt; MERC\u0112DE\nMermar &lt; MINIMARE\nMes &lt; MENSE\nmetido &lt; MISSUS\nMil &lt; MILLE\nMilitar &lt; M\u012aL\u012cTARE\nMinguar &lt; M\u012cN\u016cARE\nminguasemos &lt; l.v. MINUA(VI)SS\u0112M\u016cS\nminiarei &lt; MINIARE-*AIO\nmiraren (fut) &lt; MIRA(V\u011a)RITIS\nMistura &lt; M\u012cXT\u016aRA\nMoer &lt; M\u014eL\u011aRE\nMollar &lt; l.v. MOLLIARE\nMondar &lt; M\u016cNDARE\nMosca &lt; M\u016cSCA\nMudo &lt; MUTU\nMundo &lt; M\u016cNDU (semic.)\nmuxir &lt; M\u016cLGERE\nnado &lt; NATU\nNav\u00edo &lt; NAV\u012cG\u012cU\nNeboa &lt; NEBULA\nNegar &lt; NEGARE\nNegra &lt; NIGRA\nN\u00f3 &lt; N\u014cDU\nNogueira &lt; NUCARIA\nNoivo &lt; NOVIU\nNome &lt; *N\u014cM\u012cNE\nNomear &lt; N\u014cM\u012cNARE\nNovelo &lt; GLOB\u011aLLU\nOcasi\u00f3n &lt; OCCAS\u012c\u014cNE\no\u00edmos &lt; AUD\u012a(VI)M\u016cS\nO\u00edr &lt; AUD\u012aRE\nO\u00edron &lt; AUD\u012a(V\u011a)R\u016cNT\nO\u00edu &lt; AUD\u012a(VI)T\nOmage (arc.) &lt; \u012cMAG\u012cNE\nOmbro &lt; UMERU\nOso/\u00f3so &lt; URSUS / \u014eSSUM\nOutro &lt; ALTERU\nPacer &lt; PASCERE\npairo &lt; PAR\u012aO\npalparedes &lt; PALPARE + *EDES\nPan &lt; P\u0100NE\nPano &lt; PANNU\nParede &lt; PARIETE\npartiades &lt; PARTI\u0112B\u0100TIS\npartiamos &lt; PARTI\u0112B\u0100M\u016cS\npartiramos &lt; PART-\u012a(V\u011a)R\u0100M\u016cS\nPaxaro &lt; L.v. PASSARE\npedir &lt; P\u011aT\u011aRE\nPegar &lt; P\u012cCARE\nPeitear &lt; PECTINARE\nPeixe &lt; PISCE\nPel &lt; PELLE\nPena &lt; POENA\nPena &lt; PINNA\nperdoe &lt; P\u011aRD\u014cNET\nPescozo &lt; *POST COCCEU\nPeza &lt; *PETTIA\nPingar &lt; *P\u011aND\u012cCARE\nPo &lt; *P\u016cLU &lt; PULVU\npodedes &lt; *POT\u0112TIS\npodemos &lt; *POT\u0112M\u016cS\npoden &lt; *POT\u0112NT\npoder &lt; *POT\u0112RE\npodo &lt; *POT\u016cM\npoida &lt; anal\u00f3xica\nPomba &lt; PAL\u016cMBA\npo\u00f1a &lt; *P\u014cN\u011aAM\npo\u00f1en &lt; *P\u014cNENT\npo\u00f1en &lt; PON\u011aUNT\npo\u00f1o &lt; *P\u014cN\u011a\u014c\np\u00f3r &lt; P\u014cN\u011aRE\nPorco &lt; PORCU\npos &lt; P\u014cNIS\nPosar &lt; PAUSARE\nposto &lt; POSITU\nposu\u00edr &lt; POSSID\u0112RE\nPraia &lt; PLAGIA\nPraza &lt; PLATEA\nPreg\u00f3n &lt; PRAEC\u014cNE\nPreguiza &lt; PIGRITIA\nPremio &lt; PRAEMIU\nPrenda &lt; PIGN\u014eRA\nprender\u00eda &lt; *PREHEND\u011aRE + EAM\nProba &lt; PR\u014eBA\nProcurar &lt; PR\u014cC\u016aRARE\nprohibir &lt; PROHIB\u011aRE\nprougeches &lt; PLACUISTI\nprougemos &lt; PLACUIMUS\nprougen &lt; PLACUI\nprougeron &lt; PLACUERUNT\nprougestes &lt; PLACUISTIS\nprougo &lt; PLACUIT\nProveito &lt; PROFECTU\npuideches &lt; POTUISTI\npuidemos &lt; POTUIMUS\npuiden &lt; POT\u016c\u012a\npuiden &lt; POTUI\npuideramos &lt; POT\u016c\u011aRAMUS\npuideron &lt; POTUERUNT\npuidestes &lt; POTUISTIS\npuido &lt; POTUIT\npu\u00f1a &lt; P\u014cN\u0112BAM\nPu\u00f1o &lt; PUGNU\npuxeches &lt; POS\u016cIST\u012a\npuxeches &lt; POSUISTI\npuxemos &lt; POS\u016cIM\u016cS\npuxemos &lt; POSUIMUS\npuxen &lt; POSUI\npuxen &lt; POS\u016c\u012a\npuxeramos &lt; POS\u016c\u011aR\u0100M\u016cS\npuxeron &lt; POSUERUNT\npuxestes &lt; POSUISTIS\npuxo &lt; POSUIT\npuxo &lt; POS\u016cIT\nQuebrar &lt; CREP\u0100RE\nquebrariades &lt; CR\u011aP\u0100RE-*EATIS\nqueira &lt; *QUAERIAM\nqueren &lt; *QUAERENT\nQuince &lt; QU\u012aND\u011aCIM\nQui\u00f1entos &lt; QUINGENTOS\nquixeches &lt; QUAESIV-IST\u012a &gt; QU\u0112SISTI\nquixemos &lt; QUAESIV-IM\u016cS &gt; QU\u0112SIMUS\nquixen &lt; QUAESIV-\u012a &gt; QU\u0112S\u012a\nquixeron &lt; QUAESIV-\u011aR\u016cNT &gt; QU\u0112S\u011aR\u016cNT\nquixestes &lt; QUAESIV-ISTIS &gt; QU\u0112SISTIS\nquixo &lt; QUAESIV-IT &gt; QU\u0112SIT\nRabia &lt; RABIA\nRaiar &lt; RADIARE\nRa\u00ed\u00f1a &lt; REGINA\nRaio &lt; RADIU\nrecibir &lt; RECIP\u011aRE\nRecobrar &lt; RECUPERARE\nRedondo &lt; *ROTONDO &lt; ROT\u016aNDU\nRegar &lt; R\u012cCARE\nRego &lt; *REKU (prelat.)\nRella &lt; REG\u016dLA\nrespondo &lt; R\u011aSPOND\u011a\u014c\nRev\u00e9s &lt; REVERSU\nRexo &lt; R\u012cG\u012cDU\nr\u00edan &lt; R\u012aDAM\nRibeira &lt; RIPARIA\nrin &lt; R\u012aD\u012a\nr\u00edo &lt; R\u012aDO\nR\u00edo &lt; R\u012aVU\nrira &lt; R\u012aD\u011aRAM\nRoca &lt; *R\u014eCCA &lt; xerm. ROKKO\nRoda &lt; ROTA\nRoibo &lt; RUBEU\nroto &lt; R\u016cPTU\nroubar &lt; x. RAUBON\nRoupa &lt; Xerm. *RAUPA\nRozar &lt; *RUPTIARE\nRu\u00eddo &lt; R\u016cG\u012aTU\nsabedes &lt; SAP\u011aRITIS\nsacudir &lt; S\u016cCCUT\u011aRE\nsae &lt; SALIT\nsa\u00eddo &lt; SALITUS\nSalvaxe &lt; Cat. ou Occ. salvatge &lt; S\u012cLVAT\u012cCU\nSangue &lt; SANGU\u012cNE\nSa\u00fade &lt; SAL\u016aTE\nse (imp.) &lt; S\u011aDE\nSeco &lt; SICCU\nS\u00e9culo &lt; SAECULU\nsede &lt; S\u011aD\u0112TE\nSede &lt; S\u012cTE\nSeguro &lt; SECURU\nsei &lt; SAPIO\nSemana &lt; SEPTIMANA\nSemellar &lt; S\u012cM\u012cLIARE\nSenda &lt; SEMITA\nsentido &lt; SENSUS\nSentir &lt; SENTIRE\nsentirades &lt; SENT-\u012a(V\u011a)R\u0100TIS\nSe\u00f1a &lt; SIGNA\nSeparar &lt; S\u0112PARARE\nSepultura &lt; SEP\u016aLTURA\nSerm\u00f3n &lt; S\u011aRM\u014cNE\nSeta &lt; SAG\u012cTTA\nsexamos &lt; S\u011aD\u011aAMUS\nSinxelo &lt; S\u012cNG\u011aLLU\nSobrar &lt; S\u016cP\u011aRARE\nsodes &lt; *S\u016cTIS\nSoidade &lt; S\u014cL\u012cTATE\nsoir\u00edas &lt; SOL\u0112RE+ *EAS\nSolemne &lt; SOLLEMNE\nsomos &lt; S\u016cM\u016cS\nson &lt; S\u016cNT\nson &lt; S\u016cM\nSospeita &lt; SUSPECTA\nsoubeches &lt; SAPUISTI\nsoubemos &lt; SAPUIMUS\nsouben &lt; SAPUI\nsouberon &lt; SAPUERUNT\nsoubestes &lt; SAPUISTIS\nsoubo &lt; SAPUIT\nSubir &lt; S\u016cBIRE\nSucio &lt; S\u016aC\u012cDO\nSulco, suco &lt; SULCU\nsumir &lt; SUM\u011aRE\nTama\u00f1o &lt; TAM MAGNU\nTella &lt; TEGULA\ntemo &lt; TIMEO\nTemper\u00e1n &lt; TEMPORANU\nte\u00f1a &lt; T\u011aN\u011aAM\nte\u00f1en &lt; T\u011aNENT\nte\u00f1o &lt; T\u011aN\u011a\u014c\nTerreo &lt; T\u011aRR\u0112NU\ntes &lt; T\u011aNES\nTestemu\u00f1o &lt; T\u011aST\u012cMON\u012cU\ntinxir &lt; TING\u011aRE\nti\u00f1ades &lt; T\u011aN\u0112BATIS\ntomar\u00e1n &lt; *T\u016cM\u0100RE + *ANT\nTorcer &lt; TORCERE &lt; TORQUERE\nToro &lt; TAURU\nToro &lt; T\u014eRU\nTorpe &lt; T\u016cRPE\nTremer &lt; TREMULARE\nTributo &lt; TRIBUTU\nTristeza &lt; TRISTITIA\ntrouxeches &lt; *TRAXUISTI\ntrouxemos &lt; *TRAXUIMUS\ntrouxen &lt; *TRAXUI\ntrouxeron &lt; *TRAXUERUNT\ntrouxestes &lt; *TRAXUISTIS\ntrouxo &lt; *TRAXUIT\nUnlla &lt; \u016cNG\u016cLA\nUnxir &lt; \u016cNG\u011aRE\nVaca &lt; VACCA\nVac\u00edo &lt; VAC\u012aVU\nvai &lt; VADIT\nvaiades &lt; VADATIS\nVal &lt; VALLEM\nvallades &lt; VAL\u011aATIS\nvan &lt; VAD\u016cNT\nvas &lt; VADIS\nVasoira &lt; VERSORIA &lt; VERR\u011aRE\nVeci\u00f1o &lt; V\u012aC\u012aNU\nVello &lt; VECLUS &lt; VETULUS\nVeloz &lt; V\u0112L\u014cCE\nvencido &lt; VICTU\nvendemos &lt; V\u0112NDIMUS\nvender &lt; V\u0112ND\u011aRE\nVendima &lt; VIND\u0112MIA\nVer\u00e1n &lt; (TEMPU) VERANU\nVerdade &lt; VERITATE\nVerde &lt; V\u012cR\u012cDE\nVergo\u00f1a &lt; VERECUNDIA\nVermello &lt; VERMICULU\nVerza &lt; VIRDIA\nV\u00e9spera &lt; VESPERA\nVeta &lt; V\u012cTTA\nveu &lt; VENIT\nveu &lt; VENIT\nVez &lt; V\u012cCE\nviches &lt; VIDISTI\nVide &lt; VITE\nvido &lt; VENTUS\nvimos &lt; VIDIMUS\nvin &lt; VENI\nvin &lt; VIDI\nVingar &lt; VINDICARE\nVi\u00f1a &lt; VINEA\nvi\u00f1as &lt; V\u011aNI\u0112BAS\nvi\u00f1eches &lt; VENISTI\nvi\u00f1emos &lt; VENIMUS\nvi\u00f1eron &lt; VENERUNT\nvi\u00f1estes &lt; VENISTIS\nvirara &lt; *VIRA(V\u011a)RAM\nviron &lt; VIDERUNT\nVirtude &lt; VIRTUTE\nvistes &lt; VIDISTIS\nvisto &lt; V\u012aSTU\nviu &lt; VIDIT\nvivir &lt; V\u012aV\u011aRE\nVoda &lt; V\u014cTA\nVontade &lt; V\u014eL\u016cNTATE\nvou &lt; VAD\u014c\nVoz &lt; V\u014cCE\nXacer &lt; IAC\u011aRE\nxacer\u00edas &lt; IAC\u0112RE + EAS\nXax\u00fan &lt; \u012aAI\u016aNU\nXeito &lt; IACTU\nXenro &lt; GEN\u011aRU\nXogar &lt; IOCARE\nXogo &lt; IOCU\nXordo &lt; S\u016cRDU\nXoves &lt; IOVIS\nXud\u00eda &lt; IUDAEA\nXu\u00edces &lt; I\u016aD\u012cCES\nxunguir &lt; I\u016cNG\u011aRE\nXunto &lt; I\u016cNCTU\nchegar &lt; PLICARE\nchoer &lt; CLAUD\u0114RE\nconclu\u00edr &lt; CONCL\u016cD\u0114RE\ninclu\u00edr &lt; INCL\u016aD\u0114RE\nreclu\u00edr &lt; RECL\u016aD\u0114RE\nmeter &lt; M\u012cT\u0114RE\ndimitir &lt; DEM\u012cT\u0114RE\npremer &lt; PR\u0114M\u0114RE\nreprimir &lt; REPR\u012cM\u0114RE\ncomprimir &lt; COMPR\u012cM\u0114RE\ndeprimir &lt; DEPR\u012cM\u0114RE\npodrecer &lt; PUTRESC\u0114RE\npresentar &lt; PRAESENTARE\nrecadar &lt; l.v. RECAP\u012cTARE\nremedar &lt; RE\u012cM\u012cTARE\nsoprar &lt; S\u016cFFLARE\ncaer &lt; CAD\u0114RE\nfalar &lt; FABULARI\natreverse &lt; TR\u012cB\u016c\u0114RE\ndedicar &lt; DEDICARE\npuxar &lt; PULSARE\nagravar &lt; AGGRAVARE\napor &lt; APPONERE\nasentir &lt; ASSENTIRE\natender &lt; ATTEND\u0114RE\nregalar &lt; fr. Regaler\nadmirar &lt; ADMIRARI\nadministrar &lt; ADMINISTRARE\nV\u00e9xase tam\u00e9n.\nNota: corrixo os que me parecen erros, e introduzo as novidades que coido que deben figurar, a\u00ednda que son consciente de que a\u00ednda est\u00e1 incompleto ( mais tam\u00e9n pode non ser este o espazo ou presentaci\u00f3n axeitada)"}
{"id": "11586", "revid": "22570", "url": "https://gl.wikipedia.org/wiki?curid=11586", "title": "Sibilante", "text": "Dise sibilante da realizaci\u00f3n ou fonema fricativo con punto de articulaci\u00f3n entre alveolar e palatal. Entre os existentes no galego est\u00e1n os que se escriben destes xeitos:\nEn portugu\u00e9s e franc\u00e9s existen os seus hom\u00f3logos sonoros:\nExisten m\u00e1is e debido \u00f3 seu comportamento conxunto nos sistemas fonol\u00f3xicos reciben este nome colectivo. En galego, a realizaci\u00f3n sibilante coma fricativa alveolar xorda do fonema interdental xordo recibe o nome de seseo."}
{"id": "11587", "revid": "1131", "url": "https://gl.wikipedia.org/wiki?curid=11587", "title": "Edici\u00f3s do Castro", "text": "Edici\u00f3s do Castro \u00e9 unha editorial galega fundada en Sada, en 1963, ao amparo do Grupo Sargadelos como parte do complexo industrial Laboratorio de Formas impulsado por Isaac D\u00edaz Pardo. Edita libros en galego e castel\u00e1n, case sempre sobre temas relacionados con Galicia. Ditas publicaci\u00f3ns incl\u00faen narrativa, poes\u00eda, ensaio, econom\u00eda, teatro, etnograf\u00eda, arte e historia entre outras.\nTraxectoria.\nEdici\u00f3s do Castro nace en 1963 como parte do conxunto de proxectos do Laboratorio de Formas. Esta editorial foi creada como canle para reconstru\u00edr a memoria e rexenerar a identidade galega. Sup\u00f3n un medio de edici\u00f3n escrita no que plasmar o ideario do Laboratorio de Formas, os documentos da memoria hist\u00f3rica e difundir con ela traballos que seguramente doutro xeito non se ver\u00edan publicados dada a situaci\u00f3n pol\u00edtica nos anos 60. O grupo de escritores que conforman o cat\u00e1logo de Edici\u00f3s do Castro son autores que xa est\u00e1n asentados no mundo da creaci\u00f3n literaria, integrantes ou colaboradores do Seminario de Estudos Galegos e da revista N\u00f3s, escritores que est\u00e1n a comezar a s\u00faa carreira, autores que escriben dende o exilio e antifranquistas estabelecidos na pen\u00ednsula. Os m\u00e1is destac\u00e1beis son Castelao, Curros, Cabanillas e Pondal entre outros.\nPara levar a cabo esta nova dimensi\u00f3n editorial crean o Laboratorio de Industria e Comunicaci\u00f3n que funcionaba como unha galer\u00eda dos produtos de Sargadelos e integran a imprenta Moret da Coru\u00f1a que se encargaba da impresi\u00f3n das publicaci\u00f3ns de Edici\u00f3s do Castro.\nOs seus ISBN m\u00e1is habituais son 84-7492 e 84-8485.\nPublicaci\u00f3ns.\nOs x\u00e9neros que te\u00f1en maior representaci\u00f3n nesta editorial son os seguintes:\nEst\u00e1n presentes tam\u00e9n, a\u00ednda que gozan de menor protagonismo, as obras dram\u00e1ticas, entre as que podemos destacar \"Farsas Para T\u00edteres\" de Eduardo Blanco Amor e \"Os Irmandi\u00f1os\" de Daniel Cortez\u00f3n, que xorde da s\u00faa propia iniciativa por cubrir o d\u00e9ficit do teatro hist\u00f3rico en galego; as obras historiogr\u00e1ficas como \"Bajo las Luces de la Ilustraci\u00f3n\" e \"El Alba Flor de Lis\". \"Galicia en los Reinados de Felipe V, Luis I y Fernando VI\" de Emilio Gonz\u00e1lez L\u00f3pez; e, por \u00faltimo, as obras etnogr\u00e1ficas como \"Ribadeo Antigo\" de Francisco Lanza e \"Mariscos de Galicia\" de Lu\u00eds Villaverde."}
{"id": "11588", "revid": "98629", "url": "https://gl.wikipedia.org/wiki?curid=11588", "title": "Austral", "text": "Dise da localizaci\u00f3n orientada cara \u00f3 sur, tam\u00e9n chamada ant\u00e1rtico ou meridional. O nome procede do \u00e9timo en lat\u00edn \"australis\", e polo tanto en contraposici\u00f3n \u00f3 boreal. A s\u00faa orixe procede de que era o lugar de onde proced\u00eda o vento con nome \"Auster\".\nO hemisferio austral \u00e9 o hemisferio sur, a parte da Terra ou corpo astron\u00f3mico do que se estea a falar que queda por baixo do ecuador.\nDo seu nome procede a denominaci\u00f3n dun pa\u00eds: Australia"}
{"id": "11589", "revid": "23204", "url": "https://gl.wikipedia.org/wiki?curid=11589", "title": "\u00c1rtico", "text": "O \u00c1rtico (do grego \u1f04\u03c1\u03ba\u03c4\u03bf\u03c2 \"oso, osa\", en referencia \u00e1 constelaci\u00f3n da Osa Menor \u00e1 que pertence a Estrela Polar) \u00e9 a rexi\u00f3n que rodea o Polo Norte da Terra. Incl\u00fae partes do Canad\u00e1, Groenlandia (que \u00e9 un territorio dinamarqu\u00e9s), Noruega, Suecia e Finlandia, as\u00ed como o oc\u00e9ano \u00c1rtico.\nExisten numerosas definici\u00f3ns da rexi\u00f3n \u00e1rtica. Consid\u00e9rase xeralmente que o seu l\u00edmite est\u00e1 ao norte do C\u00edrculo Polar \u00c1rtico (66\u00b0 33\u2019N), que \u00e9 o l\u00edmite do sol de medianoite e a noite polar. Outras definici\u00f3ns bas\u00e9anse no clima e a ecolox\u00eda, como a isoterma 10\u00a0\u00b0C de xullo, que tam\u00e9n corresponde aproximadamente coa li\u00f1a de \u00e1rbores na maior parte do \u00c1rtico. Socialmente e politicamente, a rexi\u00f3n \u00e1rtica incl\u00fae os territorios setentrionais de oito estados, inclu\u00edndo Laponia, a\u00ednda que, segundo as definici\u00f3ns cient\u00edficas, moito deste territorio \u00e9 realmente sub\u00e1rtico.\nO \u00c1rtico \u00e9 fundamentalmente un oc\u00e9ano recuberto de xeo e rodeado de terra xeada e desprovista de \u00e1rbores. A vida \u00e9 abondosa e incl\u00fae organismos que viven no xeo, peixes e mam\u00edferos mari\u00f1os, paxaros, animais terrestres e comunidades humanas.\nA rexi\u00f3n \u00e1rtica \u00e9, pola s\u00faa natureza, unha \u00e1rea \u00fanica. As culturas da rexi\u00f3n e os pobos ind\u00edxenas do \u00e1rtico t\u00e9\u00f1ense adaptado \u00e1s s\u00faas condici\u00f3ns fr\u00edas extremas. Ten un papel relevante no equilibrio f\u00edsico, qu\u00edmico e biol\u00f3xico do mundo. Reacciona sensibelmente \u00e1s mudanzas no clima, que repercuten de volta na situaci\u00f3n global do ambiente. Desde a perspectiva da investigaci\u00f3n na mudanza clim\u00e1tica, a rexi\u00f3n \u00e1rtica consid\u00e9rase un sistema de aviso temper\u00e1n."}
{"id": "11590", "revid": "22570", "url": "https://gl.wikipedia.org/wiki?curid=11590", "title": "Sur", "text": "O sur \u00e9 un punto cardinal que v\u00e9n orientado pola oposici\u00f3n \u00e1 Estrela Polar ou en base \u00e1 Cruz do Sur. A orientaci\u00f3n determinada polo sur tam\u00e9n se adxectiva coma ant\u00e1rtico, austral ou meridional. O seu punto cardinal oposto \u00e9 o norte."}
{"id": "11591", "revid": "98629", "url": "https://gl.wikipedia.org/wiki?curid=11591", "title": "Boreal", "text": "Dise da localizaci\u00f3n orientada cara \u00f3 norte, tam\u00e9n chamada \u00e1rtico ou setentrional. O nome procede do \u00e9timo en lat\u00edn \"borealis\", e polo tanto en contraposici\u00f3n \u00f3 austral. A s\u00faa orixe procede de que era o lugar de onde procedia o vento chamado \"B\u00f3reas\".\nO hemisferio boreal \u00e9 o hemisferio norte, a zona da Terra (ou corpo celeste do que se estea a tratar) por riba do ecuador."}
{"id": "11592", "revid": "56817", "url": "https://gl.wikipedia.org/wiki?curid=11592", "title": "Ant\u00e1rtico", "text": "O sur \u00e9 un punto cardinal que v\u00e9n orientado pola oposici\u00f3n \u00e1 Estrela Polar ou en base \u00e1 Cruz do Sur. A orientaci\u00f3n determinada polo sur tam\u00e9n se adxectiva coma ant\u00e1rtico, austral ou meridional. O seu punto cardinal oposto \u00e9 o norte.\nAnt\u00e1rtico (do grego \"ante arcthos\", \"o lugar oposto (\"anti\") \u00f3 \"arcthos\" ou Osa Maior\", e polo tanto en contraposici\u00f3n \u00f3 \u00e1rtico), \u00e9 un sin\u00f3nimo do punto cardinal do Sur, que tam\u00e9n se adxectiva coma ant\u00e1rtico, austral ou meridional."}
{"id": "11594", "revid": "98629", "url": "https://gl.wikipedia.org/wiki?curid=11594", "title": "Enerx\u00eda mec\u00e1nica", "text": "En f\u00edsica a enerx\u00eda mec\u00e1nica describe o onxunto da enerx\u00eda cin\u00e9tica e a enerx\u00eda potencial dun corpo. \u00c9 a enerx\u00eda asociada co movemento e a posici\u00f3n dun obxecto. Nun sistema onde s\u00f3 act\u00faen forzas conservativas, c\u00famprese o principio de conservaci\u00f3n da enerx\u00eda mec\u00e1nica: \"en todo momento a suma da enerx\u00eda mec\u00e1nica de t\u00f3dolos corpos do sistema \u00e9 constante\", \u00e9 dicir, \"a enerx\u00eda mec\u00e1nica non se crea nin se destr\u00fae, simplemente transf\u00f3rmase ou pasa dun corpo a outro\". Isto s\u00f3 acontece en sistemas ideais, pois as forzas de rozamento ( fricci\u00f3n) impiden que existan sistemas conservativos puros. Inda as\u00ed, hai certas condici\u00f3ns (ausencia de atmosfera, rozamento case nulo) en que se pode facer esta aproximaci\u00f3n.\nSe un obxecto \u00e9 movido en sentido oposto a unha forza conservativa neta, a enerx\u00eda potencial incrementarase e se a celeridade do obxecto cambia, a a enerx\u00eda cin\u00e9tica do obxecto cambia asemade. Nun sistema real, non obstante, as forzas non conservativas como a, est\u00e1n presentes, mais con frecuencia con valores desprezables, e a constancia da enerx\u00eda mec\u00e1nica \u00e9 unha boa aproximaci\u00f3n. Nas colisi\u00f3ns el\u00e1sticas cons\u00e9rvase a enerx\u00eda mec\u00e1nica, pero non nas colisi\u00f3ns inel\u00e1sticas, nas que parte da enerx\u00eda \u00e9 convertida en calor ou en enerx\u00eda interna. O equivalente entre a enerx\u00eda mec\u00e1nica perdida (disipaci\u00f3n) e o incremento da temperatura foi descoberto por James Prescott Joule.\nMoitos aparellos te\u00f1en como finalidade a conversi\u00f3n da enerx\u00eda mec\u00e1nica noutros xeitos de enerx\u00eda ou doutras enerx\u00eda en mec\u00e1nica, por exemplo, un motor el\u00e9ctrico converte enerx\u00eda el\u00e9ctrica en enerx\u00eda mec\u00e1nica, un xerador el\u00e9ctrico converte enerx\u00eda mec\u00e1nica en enerx\u00eda el\u00e9ctrica e unha m\u00e1quina de vapor converte calor en enerx\u00eda mec\u00e1nica.\nXeral.\nA enerx\u00eda \u00e9 unha magnitude escalar e a enerx\u00eda mec\u00e1nica dun sistema \u00e9 a suma da enerx\u00eda potencial, dada pola posici\u00f3n das partes dun sistema, e a cin\u00e9tica, chamada asemade enerx\u00eda do movemento:\nA enerx\u00eda potencial, \"U\", depende da posici\u00f3n dun obxecto suxeto a unha forza conservativa. Est\u00e1 definida como a habilidade dun obxecto para facer traballo, e aumenta cando o obxecto m\u00f3vese en sentido oposto \u00f3 da forza. Se \"F\" representa a forza conservativa e \"x\" a posici\u00f3n, a enerx\u00eda potencial da forza entre d\u00faas posici\u00f3ns \"x1\" e \"x2\" est\u00e1 definida como a integral negativa de \"F\" entre \"x1\" e \"x2\":\nA enerx\u00eda cin\u00e9tica, \"K\", depende da celeridade dun obxecto e \u00e9 a capacidade dun obxecto m\u00f3bil de facer un traballo sobre outro obxecto cando choca con el. def\u00ednese como como un medio do produto da masa do obxecto polo cadrado da s\u00faa celeridade, e a enerx\u00eda cin\u00e9tica total dun sistema de obxectos \u00e9 a suma das enerx\u00edas cin\u00e9ticas dos obxectos respectivos:\nO Principio de conservaci\u00f3n da enerx\u00eda mec\u00e1nica establece que se un corpo ou sistema est\u00e1 suxeto s\u00f3 a forzas conservativas, a enerx\u00eda mec\u00e1nica de dito corpo ou sistema permanece constante. A diferenza entre unha forza conservativa e outra non conservativa \u00e9 que cando a forza conservativa move un obxecto dun lugar a outro, o traballo feito pola forza conservativa \u00e9 independente do cami\u00f1oa seguido entre ambos. Polo contrario, cando unha forz&lt;/ref&gt;"}
{"id": "11595", "revid": "1505", "url": "https://gl.wikipedia.org/wiki?curid=11595", "title": "Enerx\u00eda potencial", "text": "A enerx\u00eda potencial \u00e9 un tipo de enerx\u00eda mec\u00e1nica que procede da posici\u00f3n dun obxecto nun campo gravitacional. Como exemplo, a gravidade na superficie terrestre sup\u00f3n unha aceleraci\u00f3n sobre os corpos con masa e polo tanto unha forza. Se esta forza realiza un traballo nunha ca\u00edda libre, o sistema debe obter a enerx\u00eda da s\u00faa posici\u00f3n (pois canto m\u00e1is cae, m\u00e1is enerx\u00eda cin\u00e9tica ten): \u00e9 a enerx\u00eda potencial.\nO seu valor absoluto pode calcularse grazas \u00e1 lei de gravitaci\u00f3n universal asignada a Isaac Newton, que relaciona a forza de atracci\u00f3n entre dous corpos coas masas e inversamente proporcional \u00e1 distancia. As\u00ed valer\u00e1:\nformula_1\nonde G \u00e9 a constante da gravitaci\u00f3n universal, M e m as masas dos corpos e d a distancia entre os seus baricentros ou centro de gravidade.\nO seu valor relativo e pr\u00e1ctico na superficie terrestre calc\u00falase mediante a f\u00f3rmula:\nformula_2\nonde m \u00e9 a masa, g a aceleraci\u00f3n da gravidade na terra (aproximadamente 9'8 \u00f3 nivel do mar) e A a altura respecto a un punto tomado coma referencia, tam\u00e9n xeralmente o nivel do mar."}
{"id": "11607", "revid": "89787", "url": "https://gl.wikipedia.org/wiki?curid=11607", "title": "Florencio Delgado", "text": "Florencio Manuel Delgado Gurriar\u00e1n, nado en C\u00f3rgomo (Vilamart\u00edn de Valdeorras) o 27 de agosto de 1903 e finado en Fair Oaks (California) o 14 de maio de 1987, foi un avogado e poeta galego. En M\u00e9xico fundou a revista \"Vieiros\", con Lu\u00eds Soto e Carlos Velo, a Fundaci\u00f3n do Padroado da Cultura Galega, a Irmandade Galeguista e o Ateneo de Galicia. A s\u00faa obra est\u00e1 recollida nos libros \"Bebedeira\" (1934), \"Galicia infinda\" (1963), \"Cantarenas. Poemas (1934-1980)\" (1981) e \"O so\u00f1o do guieiro\" (1985). Encargouse da selecci\u00f3n e traduci\u00f3n de poemas franceses inclu\u00eddos en \"Poes\u00eda inglesa e francesa vertida ao galego\" (1949) e da traduci\u00f3n de \"Cemiterio mari\u00f1o\" de Paul Val\u00e9ry.\nA Real Academia Galega acordou dedicarlle o D\u00eda das Letras Galegas do ano 2022 tendo en conta catro aspectos fundamentais: a s\u00faa obra po\u00e9tica, catro libros con diferentes rexistros; a s\u00faa defensa e militancia a prol dos valores democr\u00e1ticos nun tempo adverso que el mantivo acesos mesmo nas angosturas do desterro; as terras de Valdeorras, coa s\u00faa cultura, tradici\u00f3ns, patrimonio hist\u00f3rico (material e inmaterial) e lingua; o entusiasmo, a colaboraci\u00f3n, a demanda expl\u00edcita que as instituci\u00f3ns e as xentes dos concellos e as asociaci\u00f3ns de Valdeorras lle transmitiron \u00e1 Academia para que o ano 2022 fose o Ano Florencio Delgado.\nUtilizou, en escritos de prensa ou revistas, varios pseud\u00f3nimos: Korgom\u00f3filo, Nadel, Porto do R\u00edo, Xan do Sil, Sil e R. Mi\u00f1o.\nTraxectoria.\nFillo de Florencio Delgado Prada e Consuelo Gurriar\u00e1n D\u00edaz. S\u00faa nai Consuelo Gurriar\u00e1n D\u00edaz provi\u00f1a de ferr\u00f3ns vasco-navarros con dedicaci\u00f3n \u00e1 vitivinicultura e aos labores ferreiros nas bocarribeiras do Sil e do Leira desde a Idade Media. O seu av\u00f3 paterno, Constantino Delgado Gurriar\u00e1n, era agrimensor e propietario de terras. O pai, perito agr\u00edcola (enxe\u00f1eiro t\u00e9cnico agr\u00edcola), foi profesor da Escola de Peritos Agr\u00edcolas de Valladolid. Amais, estivo destinado en Ourense, Palencia, Valladolid e A Coru\u00f1a como empregado de Fomento. Xubilouse o 9 de abril de 1929 e faleceu o 2 de abril de 1933.\nFlorencio estudou na aldea, en escolas particulares. Aos seis anos marcharon a Palencia onde estudou cos Maristas. Rematou o bacharelato en Valladolid e licenciouse en Dereito nesa universidade con 20 anos. Al\u00e1 espertou cara ao \u00abprotonacionalismo\u00bb ao ler o xornal \"A Nosa Terra\", voceiro das Irmandades da Fala. Anteriormente lera a Rosal\u00eda, Curros e Cabanillas na biblioteca familiar de C\u00f3rgomo, onde tan s\u00f3 acud\u00eda os ver\u00e1ns. Estas lecturas espertaran a s\u00faa vocaci\u00f3n po\u00e9tica.\nDe volta en C\u00f3rgomo, 1928, exerceu como avogado no Barco de Valdeorras mentres preparaba oposici\u00f3ns a Rexistros, que non aprobou. Tam\u00e9n participa nas estruturas asociativas de C\u00f3rgomo: organizaba festas, promov\u00eda actividades culturais...; e levaba preitos dos veci\u00f1os, pois traballaba de pasante nun bufete do Barco. \nCando botou a andar a Irmandade Galeguista Valdeorresa foi o representante de C\u00f3rgomo. En 1930, tam\u00e9n comezar\u00eda a celebrarse en Valdeorras a \u00abDiada de Galiza\u00bb, como festexo nacionalista, e editaron un manifesto na defensa da lingua. Enviou unha nota de adhesi\u00f3n \u00e1 Asemblea Galeguista de Pontevedra, na que xurdir\u00eda o Partido Galeguista. Naquel final de 1931, xa ti\u00f1a escrito poemas de ton socioling\u00fc\u00edstico e pol\u00edtico, e alg\u00fan traballo en prosa sobre pol\u00edtica caciquil e centralista, e avogando por \u00abunha Confederaci\u00f3n Ib\u00e9rica dentro da Confederaci\u00f3n Europea\u00bb. Comezou a colaborar con artigos e poemas no xornal \"Heraldo Orensano\" co pseud\u00f3nimo de \"Corgom\u00f3filo\", e tam\u00e9n en \"Heraldo de Galicia\" e \"A Nosa Terra\". Despois dun ano en Madrid para preparar as nunca consumadas oposici\u00f3ns, retorna a Valdeorras e af\u00edliase ao Partido Galeguista. En xaneiro de 1934 asistiu en Ourense \u00e1 III Asemblea anual do partido en representaci\u00f3n do grupo de C\u00f3rgomo-Portela, onde co\u00f1ece a Castelao. Tam\u00e9n se achegou ao Seminario de Estudos Galegos, do que foi socio protector.\nGuerra Civil.\nLogo do golpe de Estado do 18 de xullo de 1936 logrou escapar da represi\u00f3n franquista, iniciada na comarca de Valdeorras polo bando sublevado, coa axuda do seu irm\u00e1n Lucio, escollido como xefe dos falanxistas de C\u00f3rgomo. Entre os dous elaboraron un plan de fuxida para Florencio, na que contaron coa axuda de familiares e amigos. Inicialmente pasou por Zamora e Valladolid, volveu despois ata Ponferrada e cruzou a Portugal pola raia galega ata Tour\u00e9m e chegou a Porto, Portugal. Desde al\u00ed viaxou nun barco noruegu\u00e9s, escondido debaixo dunha cama, a Bordeos (Francia). Despois foi a Par\u00eds e a comezos de 1938 conseguiu chegar \u00e1 Barcelona republicana. Al\u00edstase no Ex\u00e9rcito, na Subsecretar\u00eda de Armamento. Ao pouco, xa como tenente, entra no Servizo de Informaci\u00f3n Perif\u00e9rico, dependente do Estado Maior, onde co\u00f1ece a Guerra da Cal e a L\u00edster, e se reencontra con Castelao, Santiago \u00c1lvarez e outros valdeorreses. Nese mesmo ano accedeu \u00e1 executiva do Partido Galeguista como Secretario de Propaganda. Colabora en \"Nueva Galicia\" con poemas de combate, baixo o pseud\u00f3nimo Nadel, que en alem\u00e1n significa \u201cagulla\u201d. En ocasi\u00f3ns foi \u00e1 fronte do Ebro, mais deseguida cambiaron os cometidos. Viaxou a Francia nos comezos de 1939 en misi\u00f3n oficial, con pasaporte republicano, visado polo goberno franc\u00e9s, o que lle permitiu mobilidade para preparar a evacuaci\u00f3n ante a inminente derrota do Ex\u00e9rcito republicano. Al\u00e1, entre Par\u00eds e a franxa sur, con Valenzuela, Pla e Ramiro Isla, sacaron galegos dos campos de concentraci\u00f3n do sur de Francia. Finalmente, entre outras axudas, as SHC (Sociedades Hispanas Confederadas) financiaron o \"Ipanema\", barco onde moitos galegos puideron recalar en Veracruz o d\u00eda de San Ferm\u00edn, con Florencio Delgado entre os mil pasaxeiros. Viaxaban con el, entre outros, Roxelio Rodr\u00edguez de Breta\u00f1a, Andr\u00e9s Val\u00edn Salvador, Carlos Tom\u00e9 Alonso, Joh\u00e1n L\u00f3pez Dur\u00e1, Seraf\u00edn Ferro ou Elixio Rodr\u00edguez. O Tribunal de Responsabilidades Pol\u00edticas abriulle expediente, que foi pechado en decembro de 1940 coa sanci\u00f3n do maior valor dos bens que lle embargaran.\nO exilio en M\u00e9xico.\nTrala guerra civil, exiliouse en M\u00e9xico. Traballou un tempo de organizador de explotaci\u00f3ns agrarias colectivas, como delegado do SERE (Servicio de Evacuaci\u00f3n de Refugiados Espa\u00f1oles) en Toluca. Despois, xa na capital, pasou por m\u00faltiples ocupaci\u00f3ns como vendedor de fertilizantes, zapatos ou aceites ata asentarse na farmac\u00e9utica Queralt Mir, onde se xubilou. En 1951 pasou a residir en Guadalaxara (Nueva Galicia, Xalisco). Desde 1940 tivo a nacionalidade mexicana.\nFoi un dos creadores da revista \"Vieiros\", con Lu\u00eds Soto e Carlos Velo. Tam\u00e9n fundou o Padroado da cultura galega de M\u00e9xico, a Irmandade Galeguista, a asociaci\u00f3n \"A nosa xente\", o Ateneo de Galicia e a audici\u00f3n radiof\u00f3nica \"Hora de Galicia\", que estivo en antena todos os domingos durante case d\u00faas d\u00e9cadas. Colaborou nas publicaci\u00f3ns \"Saudade - Verba galega das Am\u00e9ricas\", \"Galicia, Heraldo de Galicia, Nova Galicia\" e \"Opini\u00f3n Gallega\". \nCon Xo\u00e1n L\u00f3pez Dur\u00e1, negociou, redactou e asinou o pacto Galeuzca (1944), en nome do Partido Galeguista, pouco antes de po\u00f1erse a tr\u00e1mite o Estatuto de Galicia nas Cortes espa\u00f1olas celebradas na Praza do Z\u00f3colo de M\u00e9xico DF, en 1945. Segundo Elixio Rodr\u00edguez: \u00abFlorencio era un tipo moi especial no sentido de que todo o mundo o quer\u00eda e non ti\u00f1a roces con ningu\u00e9n, \u00e1s veces enfad\u00e1base un pouco cos comunistas, porque os comunistas eran moi aborazados, ti\u00f1amos un proxecto de algo e os comunistas sempre quer\u00edan a auga ao seu rego\u00bb.\nRecibiu a medalla Eduardo Pondal en 1975 da asociaci\u00f3n A Nosa Xente de M\u00e9xico.\nDurante a \u00e9poca de \"Vieiros\", mantivo especial relaci\u00f3n coa intelectualidade do exilio interior, como Francisco Fern\u00e1ndez del Riego e Valent\u00edn Paz-Andrade, e co Grupo Brais Pinto. Tam\u00e9n se relacionou con Rodolfo Prada e outros galeguistas da Arxentina.\nVolta a Galicia.\nDespois de verse pechada a s\u00faa causa pol\u00edtica en 1959 volveu temporalmente a Galiza en 1968 para ver a familia, logo de trinta e dous anos de exilio. Volveu en 1976 para contemplar como era o escenario posfranquista e albiscar as posibilidades de revitalizar o vello Partido Galeguista, logo de visitar aqu\u00ed os seus principais \u00abaxentes\u00bb. E en 1981 quixo contemplar a publicaci\u00f3n compilada dos seus poemas de loita e combate, que xa tardaban; marchou para non volver, cunha doenza card\u00edaca. Nese ano foi reco\u00f1ecido como membro correspondente da Real Academia Galega, e celebrouse un acto solemne no Casino do Barco, coa imposici\u00f3n da medalla. Foi apadri\u00f1ado polos acad\u00e9micos Xulio Francisco Ogando, Ram\u00f3n Pi\u00f1eiro e Valent\u00edn Paz-Andrade. O acto contou coa presenza de Lauro Olmo Gallego, Isaac D\u00edaz Pardo e o presidente da Xunta, Xos\u00e9 Quiroga Su\u00e1rez. As\u00ed homenaxeou O Barco de Valdeorras ao \"poeta do vi\u00f1o e a vi\u00f1a\", amais de ser pregoeiro na capital valdeorresa e membro de m\u00e9rito do Instituto de Estudos Valdeorreses.\nMorte.\nFinou o 14 de maio de 1987, cando se atopaba na casa dun dos seus fillos en California. As s\u00faas cinzas foron trasladadas a C\u00f3rgomo o 12 de xullo dese ano.\nO seu parente Ricardo Gurriar\u00e1n escribiu: \nObra po\u00e9tica.\n\"Bebedeira\".\nPublicado pola Editorial N\u00f3s en 1934, \u00e9 un poemario vinculado ao hilozo\u00edsmo de Lu\u00eds Amado Carballo. Por este libro pertence o autor \u00e1 Xeraci\u00f3n de 1922 ou 1925. Ricardo Carballo Calero descr\u00edbeo como \u00abunha turbulenta visi\u00f3n da dionis\u00edaca terra de Valdeorras. \u00c9 unha descrici\u00f3n po\u00e9tica de forte alento xe\u00f3rxico, dun ruralismo moi animista e sangu\u00edneo\u00bb.\n\"Galicia infinda\".\nPublicada na Colecci\u00f3n Saln\u00e9s da Editorial Galaxia en 1963, esta obra reuniu boa parte da s\u00faa poes\u00eda de posguerra. Est\u00e1 composta por cinco apartados: \"Cantarenas\", \"Valdeorras\", \"Casti\u00f1eiros\", \"Varia\" e \"Poemas mexicanos\". No libro conviven tendencias heterox\u00e9neas, como a adopci\u00f3n dunha arquitectura modernista, motivos neorrom\u00e1nticos e recreaci\u00f3ns de situaci\u00f3ns e presenzas pouco habituais ata ent\u00f3n na literatura galega. A obra ten tres tipos de poemas: \n\"Cantarenas. Poemas (1934-1980)\".\nPublicado por Edici\u00f3s do Castro en 1981 e con limiar de Xos\u00e9 Gayoso D\u00edaz, recolle os poemas de \"Bebedeira\" e engade outros novos: \"Valdeorresas\" e \"Dionisias\". O autor pon de novo o mundo do vi\u00f1o no centro do seu universo po\u00e9tico. Regresa \u00e1 terra da infancia que tanto o marcou, \u00e1 que homenaxeou empregando en ocasi\u00f3ns como pseud\u00f3nimo o nome \"Corgom\u00f3filo.\"\n\"O so\u00f1o do guieiro\".\nPublicado na Colecci\u00f3n Op\u00fasculos de poes\u00eda de Edici\u00f3s do Castro en 1986 e subtitulado \"Xeiras dun galeguista\", est\u00e1 dedicado a Castelao. Volve recoller poemas doutros momentos vitais, expresi\u00f3n xa da s\u00faa musa c\u00edvica, xa da elex\u00edaca. O volume incl\u00fae ademais alg\u00fans dos seus poemas socioling\u00fc\u00edsticos, unha das facetas m\u00e1is notables da s\u00faa po\u00e9tica. Recompilaci\u00f3n da poes\u00eda de loita, de combate, desde a guerra civil, a posguerra e o exilio. \u00c9 unha obra que se inspira nos valores da s\u00faa terra de Valdeorras, nas paisaxes, nos costumes, nos tipos humanos, mais que non renuncia a outros rexistros, en parte, froito das circunstancias vividas: poes\u00eda pol\u00edtica, denuncia e cr\u00edtica social\u2026\nNos dous \u00faltimos libros hai mostras elocuentes do seu talento sat\u00edrico, cando retrata o ditador Francisco Franco ou describe o desleixo ling\u00fc\u00edstico de certos falantes.\nTraduci\u00f3n.\nGa\u00f1ou o concurso de traduci\u00f3n convocado pola Federaci\u00f3n das Sociedades Galegas da Arxentina, verquendo ao galego poemas en lingua francesa. Os textos public\u00e1ronse no volume \"Poes\u00eda inglesa e francesa vertida ao galego\" (1949), con outras traduci\u00f3ns do franc\u00e9s e ingl\u00e9s de Pl\u00e1cido Castro e Lois Tob\u00edo Fern\u00e1ndez. Delgado Gurriar\u00e1n tam\u00e9n verteu ao galego a Arthur Rimbaud, St\u00e9phane Mallarm\u00e9 ou Paul Val\u00e9ry.\nVida persoal.\nCasou en M\u00e9xico en 1944 con Celia Teijeiro (\u20202022), filla de emigrantes galegos, e tiveron cinco fillos.\nD\u00eda das Letras Galegas 2022.\nEn 2021, o proxecto \u201cAs Letras de Florencio\u201d iniciou unha campa\u00f1a para que se lle dedicase o D\u00eda das Letras Galegas. A Real Academia Galega, no plenario do 2 de xullo de 2021, decidiu dedicarlle o D\u00eda das Letras Galegas de 2022::\nNo Plenario, a candidatura do valdeorr\u00e9s acadou 14 votos, fronte aos 4 de Fiz Vergara Vilari\u00f1o e os 4 da candidatura conxunta de \u00c1nxel Casal e Federico Garc\u00eda Lorca. A s\u00faa candidatura fora presentada polos acad\u00e9micos Xes\u00fas Alonso Montero, Ram\u00f3n Villares e Rosario \u00c1lvarez Blanco.\nA RAG decidiu desenvolver contidos para achegar a figura de Delgado Gurriar\u00e1n a toda a sociedade. Ademais, con este motivo, a s\u00faa obra foi obxecto de numerosas adaptaci\u00f3ns musicais, da man de artistas como F\u00e1tima Delgado, Babykatze, Xurxo Souto, Anxo Rei ou Dioivo."}
{"id": "11608", "revid": "15490", "url": "https://gl.wikipedia.org/wiki?curid=11608", "title": "Avelino D\u00edaz", "text": "Avelino D\u00edaz D\u00edaz, nado na \u00d3rrea (Riotorto), o 14 de novembro de 1897 e finado en Buenos Aires o 29 de marzo de 1971, foi un poeta e xornalista galego. No seu libro monogr\u00e1fico de 2003, Marivel Freire identif\u00edcao como \"unha voz comprometida na Galicia emigrante\". A s\u00faa outra faceta po\u00e9tica, m\u00e1is l\u00edrica e sensible, foi escrita toda na Arxentina, onde viviu case toda a vida. \u00c9 caracterizada polo sinal da perspectiva existencial da di\u00e1spora.\nTraxectoria.\nNaceu no lugar da Travesa, na parroquia de Santa Comba da \u00d3rrea, onde foi bautizado \u00f3s poucos d\u00edas. Foi fillo de Antonia D\u00edaz D\u00edaz e do poeta Manuel Mar\u00eda Garc\u00eda Castro, quen nunca o reco\u00f1eceu legalmente. Criouse coa nai e os av\u00f3s maternos na Travesa ata que \u00f3s dez anos a familia mudouse a Meira. En 1910, con tan s\u00f3 doce anos, emigrou cun irm\u00e1n de s\u00faa nai a Buenos Aires. \nVolveu a Galicia en 1916 sen cartos, mais coa educaci\u00f3n que conseguiu adquirir na maior cidade da Am\u00e9rica hispana. De volta en Meira, residiu no barrio da Pena, e exerceu, sen t\u00edtulo oficial, de mestre en tres escolas das aldeas veci\u00f1as. O que recib\u00eda en troco era tan pouco que se viu compelido, segundo confesou anos m\u00e1is tarde, a ir \u00e1s segas de Castela, das que cinco d\u00e9cadas antes se queixara Rosal\u00eda. \nAnte as escasas expectativas de progreso, e probablemente para evitar ser recrutado para as campa\u00f1as de Marrocos, en 1920 decidiu emigrar de novo, esta vez a Cuba. O traballo era tan inclemente que deixou a illa en breve. En 1921, un ano despois, viaxou de novo a Buenos Aires, onde se estableceu de forma definitiva. Pasou al\u00ed o resto da s\u00faa vida, ag\u00e1s por viaxes espor\u00e1dicas de traballo a Montevideo.\nOs primeiros anos na segunda estad\u00eda bonaerense foron de penuria econ\u00f3mica. Desempe\u00f1ou os m\u00e1is humildes traballos, pero cun afinco e honradez louvados por quen o co\u00f1eceron. Conseguiu finalmente estabilidade como contable e inspector de control de calidade da central leiteira bonaerense La Martona, en que se xubilou en 1965. \nCasou con Felisa Iduriaga, de orixe navarra, e tiveron catro fillos, Avelino (1927-1975), Armando (1932), Alfredo (1936) e Alberto (1940), nun fogar do que sempre se sentiu orgulloso.\nSegundo deixou escrito, comezou a escribir de moi novo, en castel\u00e1n. Non se interesou por empregar o galego ata que Ram\u00f3n Su\u00e1rez Picallo llo suxeriu contra 1925 e comezou a frecuentar os \"C\u00e9ltigos\". Os primeiros textos po\u00e9ticos que se co\u00f1ecen del public\u00e1ronse, de feito, en \"C\u00e9ltiga\", \"revista galega de arte, cr\u00edtica, literatura e actualidade\" en 1926. En 1927 comezou a colaborar en \"El Despertar Gallego\", voceiro da Federaci\u00f3n de Sociedades Gallegas Agrarias y Culturales. O ano seguinte foi membro da s\u00faa comisi\u00f3n de prensa. \nO seu activismo social e cultural xirou en torno da s\u00faa implicaci\u00f3n persoal na Federaci\u00f3n de Sociedades Gallegas Agrarias y Culturales, creada a principios da d\u00e9cada de 1920 coa integraci\u00f3n de varias decenas de sociedades agrarias e culturais. Unha das entidades que se incorporou \u00e1 Federaci\u00f3n foi, precisamente, a Sociedade do Concello de Meira, fundada en 1924 e animada por el mesmo e varios meiregos emigrados, entre eles, Jos\u00e9 Benito Abraira. A actividade recreativa e cultural que despregou con esta asociaci\u00f3n deulle o sobrenome con que foi co\u00f1ecido no \u00e1mbito,: \"o poeta de Meira\".\nChegou a acadar unha respectable posici\u00f3n no campo literario da di\u00e1spora galega grazas \u00e1s colaboraci\u00f3ns regulares en prosa e verso nos moitos xornais e revistas das comunidades galegas, como \"C\u00e9ltiga\", \"El Despertar Gallego\", \"Galicia\", \"Lugo\", \"Orz\u00e1n\", \"Alborada\", \"Opini\u00f3n Gallega\", \"Lar\", \"Aqu\u00ed\", \"Galicia Emigrante\", \"Aturuxo\", \"L\u00e9rez\", \"Vieiros\" ou \"Correo de Galicia\". Tivo unha participaci\u00f3n activa na vida cultural da colectividade galegoporte\u00f1a: fixo recitais, deu conferencias, traduciu \u00f3s amigos, creou pezas para teatro, colaborou con m\u00fasicos e coros e axudou en audici\u00f3ns de radio.\nA s\u00faa devoci\u00f3n pola poes\u00eda estendeuse \u00f3 longo de catro d\u00e9cadas de oficio continuado. Publicou un considerable n\u00famero de poemas de diversa \u00edndole, fundamentalmente na prensa. Amais, autoeditou tres libros de poemas:\nO seu libro p\u00f3stumo, \"11 poemas a Castelao\" (1975), \u00e9 unha homenaxe dupla do Centro Lucense \u00f3 labor dos dous galeguistas no 25 aniversario do pasamento do primeiro presidente do Consello de Galiza. Varias pequenas obras teatrais e polo menos 6 poemarios, deixados dispostos en cartafoles, permanecen in\u00e9ditos.\nO activismo pol\u00edtico aparece vencellado \u00f3 social e cultural. Era un convencido patriota galego, republicano e progresista. En 1930 estaba no grupo que constitu\u00edra a secci\u00f3n arxentina da ORGA. Cultivou a compa\u00f1\u00eda e amizade de Ram\u00f3n Su\u00e1rez Picallo, Ant\u00f3n Alonso R\u00edos, Rodolfo Prada, Francisco Regueira e Campos Couceiro. Chegou a dirixir o \"Galicia\" da Federaci\u00f3n, sucesor de \"El Despertar Gallego\", e un dos m\u00e1is importantes peri\u00f3dicos da colectividade galegoporte\u00f1a. En varias ocasi\u00f3ns, estivo \u00e1 fronte de \"Lugo\" e de \"Opini\u00f3n Gallega\". Participou nos consellos de redacci\u00f3n dos tres xornais e doutras publicaci\u00f3ns m\u00e1is espor\u00e1dicas coma \"Verba\", subtitulada \"revista oral e mural en galego\".\nTralo estalido da guerra civil espa\u00f1ola formou parte dos Comit\u00e9s de Axuda \u00e1 Espa\u00f1a leal e militou dentro da Uni\u00f3n Gallega (1938-1946) no Centro Galego. Derrotada a Rep\u00fablica, mant\u00edvose sempre fiel \u00f3s ideais que afianzara desde a s\u00faa volta \u00e1 capital arxentina. Contribu\u00edu de maneira moi destacada \u00f3s proxectos do galeguismo da Irmandade Galega. Formou parte da xunta directiva de \"A Nosa Terra\", refundada en 1942, e da comisi\u00f3n de Cultura do Consello de Galiza creada en 1944. Formou parte de varios xurados literarios e musicais do Centro Galego e do Centro Ourens\u00e1n.\nFoi membro do Consello de Galiza e do Centro Gallego de Buenos Aires e acad\u00e9mico correspondente da Real Academia Galega. O seu nomeamento en 1951 efectuouse por intermediaci\u00f3n dos Carr\u00e9, cos que manti\u00f1a correspondencia e lazos de amizade. Envioulle \u00e1 Real Academia os tres libros autoeditados. \nNo I Congreso da Emigraci\u00f3n Galega, celebrado na capital arxentina en 1956, desempe\u00f1ou o cargo de secretario.\nCase cego, viviu con Alzh\u00e9imer os \u00faltimos anos da s\u00faa vida, sempre \u00f3 coidado da s\u00faa muller e da familia do seu fillo, Alfredo. Morreu o 29 de marzo de 1971 no sanatorio do Centro Galego.\nFoi soterrado no pante\u00f3n do Centro Gallego, moi cerca de Castelao, a quen o un\u00eda un afecto mutuo, e de Ram\u00f3n Su\u00e1rez Picallo, quen o animara a escribir en galego. \"A Nosa Terra\" e a prensa da colectividade da \u00e9poca fix\u00e9ronse eco do seu pasamento e do respecto e agarimo merecidamente ga\u00f1ado no seu seo. En Galicia, con Franco a\u00ednda vivo, os xornais \"La Voz de Galicia\" e \"El Progreso\" s\u00f3 recolleron unhas breves li\u00f1as do poeta e xornalista.\nFelisa, a s\u00faa dona, finou en 1984."}
{"id": "11609", "revid": "89787", "url": "https://gl.wikipedia.org/wiki?curid=11609", "title": "Camilo D\u00edaz Bali\u00f1o", "text": "Camilo Buenaventura D\u00edaz Bali\u00f1o, nado en Ferrol o 14 de xullo de 1889 e asasinado en Saa (Meixide, Palas de Rei) o 14 de agosto de 1936, foi un escritor, pintor, debuxante, ilustrador de libros, muralista, cartelista, escen\u00f3grafo e vers\u00e1til artista gr\u00e1fico galego, membro da Real Sociedade Econ\u00f3mica de Amigos do Pa\u00eds de Santiago, das Irmandades da Fala desde 1918, do Seminario de Estudos Galegos desde 1926 e do Partido Galeguista. Colaborou nas colecci\u00f3ns Lar e C\u00e9ltiga e noutras obras da literatura galega.\nTraxectoria.\nFoi fillo de Germ\u00e1n D\u00edaz Teijeiro, comerciante natural e veci\u00f1o de Ortigueira, e Camila Bali\u00f1o L\u00f3pez, de Ferrol. Camilo estudou en Ferrol no Colexio Dequidt e al\u00ed compartiu aulas con Francisco Franco. En 1905 trasladouse a Madrid pensionado pola deputaci\u00f3n da Coru\u00f1a, pero como non chegou a axuda prometida traballou nun taller de escenograf\u00eda e regresou \u00e1 Coru\u00f1a onde ingresou na Escola de Artes e Oficios. En 1908 volveu a Madrid, contratado polo ministerio de Graza e Xustiza, e estudou escenograf\u00eda. Participou na Exposici\u00f3n Rexional de 1909, na que obtivo medalla de ouro. En 1916 iniciou a s\u00faa relaci\u00f3n profesional e persoal co empresario de cines Isaac Fraga (que ser\u00eda padri\u00f1o do seu fillo Isaac). Participou na Exposici\u00f3n Rexional de Arte Galega celebrada na Coru\u00f1a en 1917. En 1920 trasladouse a Santiago de Compostela onde estableceu na r\u00faa das Hortas o taller de escenograf\u00eda da Empresa de Espect\u00e1culos Fraga (1920-1924) coa que se trasladou a Madrid entre 1922 e 1924. Participou na Exposici\u00f3n Rexional Galega de Belas Artes de Santiago de 1923. En 1925 ingresou como delineante interino no concello de Santiago e despois obtivo o posto en propiedade. De xaneiro a maio de 1931 a Coral de Ruada fixo unha rolda de concertos pola Arxentina, o Uruguai e o Brasil na que D\u00edaz Bali\u00f1o foi o escen\u00f3grafo. Participou na Exposici\u00f3n de Arte Galega celebrada no Colexio de San Clemente no ver\u00e1n de 1926.\nFoi membro das Irmandades da Fala desde 1918 e do Seminario de Estudos Galegos desde 1926 e militante do Partido Galeguista (1931). Fixo relatos e ocasionalmente poes\u00edas que apareceron publicados na prensa galega da \u00e9poca, sobre todo en \"A Nosa Terra\", cun forte estilo patri\u00f3tico. Dese\u00f1ou a capa de varios libros, entre eles as obras publicadas na colecci\u00f3n \"Lar\". Da s\u00faa imprenta tam\u00e9n sa\u00edu o cartel en prol do 'Si' no plebiscito de 28 de xu\u00f1o de 1936 do Estatuto de Autonom\u00eda de Galicia.\nPertenceu \u00e1 masoner\u00eda, que foi perseguida polo seu propio irm\u00e1n Gonzalo, membro da milicia de \"Los Caballeros de La Coru\u00f1a\" e da \"Brigada de Investigaci\u00f3n y Vigilancia\".\nDetido ao comezo da guerra civil espa\u00f1ola, estivo na prisi\u00f3n de Santiago de Compostela, nos baixos do Pazo de Raxoi. Estando prisioneiro debuxou nun caderno retratos dos seus vinte e seis compa\u00f1eiros, o que foi o seu derradeiro traballo. Sen ser sometido a xu\u00edzo, foi trasladado ao c\u00e1rcere de Arz\u00faa, onde estivo s\u00f3 unhas horas; pouco despois tres falanxistas, o Solla, o Xerpe e o Baluxa, asasin\u00e1rono en Palas de Rei o 14 de agosto de 1936, cando contaba con corenta e sete anos de idade. O seu cad\u00e1ver apareceu, canda o de Sixto Aguirre, \u00e1 beira da estrada en Saa, na parroquia de Meixide (Palas de Rei).\nHai obra s\u00faa no Museo do Pobo Galego, no Museo das Peregrinaci\u00f3ns e de Santiago, no Museo Provincial de Lugo e no Museo Provincial de Pontevedra.\nVida persoal.\nFoi irm\u00e1n dos tam\u00e9n artistas Indalecio (1896-1952), Ramiro (1902-1972) e Mar\u00eda Dolores D\u00edaz Bali\u00f1o (1905-1963). En 1909 casou con Antonia Pardo M\u00e9ndez, coa que tivo tres fillos: Mar\u00eda del Milagro Antonia \"Marujita\" (1911-1917), Mercedes \"Chita\" (1916) e Isaac (1920-2012). Antonia, de familia anarquista, compart\u00eda o ideario galeguista de Camilo e afiliouse \u00e1s Irmandades da Fala. Tralo fusilamento do seu marido, perdeu a consciencia e finou de cancro dous anos despois que o seu marido, en decembro de 1938.\nObra belen\u00edstica.\nNa d\u00e9cada de 1920, D\u00edaz Bali\u00f1o recibiu a encarga para dese\u00f1ar un bel\u00e9n para a igrexa parroquial de Santa Marta de Ortigueira, que se rematou en 1924. \u00c9 un bel\u00e9n de dimensi\u00f3ns considerables, delimitado por lonas sostidas por bastidores de madeira, que aparenta un escenario con diversos planos. Os decorados reflicten imaxes do antigo Exipto, pero tam\u00e9n figuran paisaxes do Ortegal, terra de seu pai e que o propio Camilo visitou en diversas ocasi\u00f3ns. Posteriormente tam\u00e9n dese\u00f1ou os fondos do bel\u00e9n da Grande Obra de Atocha na Coru\u00f1a.\nLegado.\nO seu fillo, Isaac D\u00edaz Pardo, que ti\u00f1a quince anos cando mataron o pai, reuniu parte da s\u00faa obra no Instituto Galego de Informaci\u00f3n, fundado en 1977 e pertencente ao Grupo Sargadelos. O fondo foi cedido despois, para a s\u00faa clasificaci\u00f3n, custodia e difusi\u00f3n, \u00e1 Biblioteca de Galicia da Cidade da Cultura de Galicia e pode consultarse na biblioteca virtual Galiciana. Est\u00e1 composto por arredor de 200 fotograf\u00edas, relatos, unha pequena biblioteca e 10 \u00e1lbums que recollen toda a s\u00faa actividade profesional en Am\u00e9rica, ademais dun centenar de cartas e documentos persoais. Destacan tam\u00e9n os debuxos realizados na cadea.\nReco\u00f1ecementos.\nA cidade de Ferrol f\u00edxolle unha homenaxe en 1959, colocando o seu busto en bronce no Cant\u00f3n de Mol\u00edns. Unha praza de Santiago de Compostela, diante da estaci\u00f3n de autobuses, e unha r\u00faa de Oleiros, levan o seu nome.\nO escritor Manuel Rivas evocou a estad\u00eda dos represaliados no c\u00e1rcere do Pazo de Raxoi no seu libro \"O lapis do carpinteiro\" (1998, Xerais), novela da que se far\u00eda a pel\u00edcula hom\u00f3nima, estreada en 2003, dirixida por Ant\u00f3n Reixa, na que Carlos Blanco Vila interpreta a Gonzalo Rinc\u00f3n, \"o pintor\".\nEn 2018 dedic\u00f3uselle o D\u00eda da ilustraci\u00f3n a Camilo D\u00edaz Bali\u00f1o."}
{"id": "11610", "revid": "1888", "url": "https://gl.wikipedia.org/wiki?curid=11610", "title": "Xos\u00e9 Mar\u00eda D\u00edaz Castro", "text": "Xos\u00e9 Mar\u00eda D\u00edaz Castro, nado no lugar do Vilari\u00f1o (Os Vilares, Guitiriz) o 19 de febreiro de 1914 e finado en Lugo o 2 de outubro de 1990, foi un poeta e tradutor galego. O 4 de novembro de 1973 foi nomeado correspondente da RAG e o instituto de Guitiriz IES Poeta D\u00edaz Castro leva o seu nome.\nA Real Academia Galega decidiu adicarlle, coincidindo co centenario do autor, o D\u00eda das Letras Galegas do ano 2014. Os outros escritores propostos foron Ricardo Carballo Calero, Xos\u00e9 Filgueira Valverde, Fiz Vergara Vilari\u00f1o e Ram\u00f3n de Valenzuela.\nTraxectoria.\nFillo de Isidro D\u00edaz Calvo, escribente do concello de Trasparga, e Mar\u00eda Manuela Castro L\u00f3pez, terceiro de catro irm\u00e1ns (Antonio, Mar\u00eda e Seraf\u00edn), Xos\u00e9 Mar\u00eda naceu no seo dunha familia labrega. En 1929 ingresou no Seminario de Mondo\u00f1edo, onde co\u00f1eceu a Aquilino Iglesia Alvari\u00f1o.\nFoi chamado a filas pola s\u00faa quinta, destinado ao corpo de sanidade militar na Coru\u00f1a como padioleiro e practicante. Na guerra civil, tras unha semana na fronte de Asturias, pasou destinado \u00e1 cl\u00ednica militar do Hospital de Pontevedra.\nNo ano 1939 volveu \u00f3 seminario, por\u00e9n o abandona de contado. Iglesia Alvar\u00ed\u00f1o contou coa s\u00faa colaboraci\u00f3n como profesor no Colexio Le\u00f3n XIII, de Vilagarc\u00eda de Arousa, do que o de Abad\u00edn era o director.\nAbandonados os estudos eclesi\u00e1sticos fixo o bacharelato, acadando o t\u00edtulo en 1945, e logo licenciouse en Filosof\u00eda e Letras pola Universidade de Salamanca, especializ\u00e1ndose en linguas modernas. En 1948 trasladouse a Madrid, onde traballou como tradutor para organismos oficiais e privados, entre eles primeiramente o Ministerio de Gobernaci\u00f3n, en asuntos de seguridade e intelixencia. Despois exerceu a docencia como profesor de linguas cl\u00e1sicas e modernas. Traballou no Consello Superior de Investigaci\u00f3ns Cient\u00edficas, onde acadou o posto de xefe do Servizo de Informaci\u00f3n e Documentaci\u00f3n do Instituto do Fr\u00edo. No Instituto de Cultura Hisp\u00e1nica estivo ata 1966, encargado de servizos de traduci\u00f3n de franc\u00e9s, ingl\u00e9s, alem\u00e1n, italiano, portugu\u00e9s, holand\u00e9s e linguas escandinavas.\nO 10 de agosto de 1954 casou con Mar\u00eda Teresa Zubizarreta Bengoechea, natural de Urretxu (Guip\u00fascoa), con quen tivo tres fillos, Jos\u00e9 Mari, Maite e \u00cd\u00f1igo, todos eles nados, tam\u00e9n, en Urretxu.\nObra.\nD\u00edaz Castro publicou os seus primeiros versos \u00f3s dezasete anos na revista \"Lluvia de rosas\" de Tarragona, pero foi a s\u00faa entrada no seminario, e o contacto con Aquilino Iglesia Alvari\u00f1o, o que exerceu un est\u00edmulo decisivo na s\u00faa promoci\u00f3n como escritor e para comezar a escribir en galego , publicando en \"El Progreso Villalb\u00e9s\" o 6 de agosto de 1931 os seus primeiros versos en galego , \"Lembranzas e sospiros\". Logo sa\u00edron \"Baix'o o calor\" (14/10/31), \"L\u00e1 vou, amor\" (22/01/32), \"As formigas\" (28/06/32), \"Era un conti\u00f1o de fadas\" (8/8/32), e posteriormente escribiu dous cadernos de poes\u00eda, tam\u00e9n en galego, \"Follas verdes\" en 1934 e \"Follas \u00f4 aire\", que incl\u00fae versos de 1932 a 1935, que finalmente quedaron in\u00e9ditos. Tam\u00e9n publicou poemas en \"Vallibria\", \"Mundo de Ahora\" e \"Perla del Calvario\".\nLogo da guerra civil continuou compo\u00f1endo. O 16 de agosto de 1946 foi premiado nos Xogos Florais de Betanzos polo poema \"El C\u00e1ntico de la Ciudad\" en castel\u00e1n, e por \"Nascida d'un so\u00f1o\" (tres sonetos) en galego. Volveron sa\u00edr poemas seus en galego en publicaci\u00f3ns como \"La Noche\", \"Cartel\", \"Sonata Gallega\", \"Alba\" ou \"\u00cdnsula\".\nFrancisco Fern\u00e1ndez del Riego incl\u00faeo na s\u00faa \"Escolma da poes\u00eda Galega, IV, Os Contempor\u00e1neos\", publicada por Galaxia en Vigo en 1955, representado por sete poemas. En revistas e xornais diversos viron a luz outros poemas e artigos del en castel\u00e1n e en galego, co\u00f1ec\u00e9ndose arredor de 200 poemas escritos en galego polo autor.\n\"Nimbos\".\nCon todo, D\u00edaz Castro est\u00e1 considerado autor dunha soa obra, o poemario \"Nimbos\", editado en Vigo por Galaxia o 9 de xullo de 1961, que tivo moita influencia nos poetas posteriores pola s\u00faa perfecci\u00f3n, pola preocupaci\u00f3n por Galicia e polos problemas b\u00e1sicos do ser humano, a vida, a morte e o tempo. D\u00edaz Castro adoita ser encadrado dentro da Xeraci\u00f3n do 36 a car\u00f3n de poetas coma Carvalho Calero, Celso Emilio Ferreiro e Aquilino Iglesia Alvari\u00f1o. Na obra, que incl\u00fae revisados os poemas que escolmara Fern\u00e1ndez del Riego, m\u00f3strase unha reflexi\u00f3n sobre o destino humano a trav\u00e9s da preocupaci\u00f3n existencial e relixiosa e da comu\u00f1\u00f3n coa natureza. Nun dos seus poemas m\u00e1is co\u00f1ecidos, \"Pen\u00e9lope\", reflexiona sobre unha Galicia que permanece durmida, mais sen refugar \u00e1 esperanza para a s\u00faa terra.\nA voz po\u00e9tica de D\u00edaz Castro ap\u00f3iase nunha linguaxe rica e exacta, da que xorde a xusteza da imaxe e o fondo poder evocador que se desprende dos seus versos. Os temas, que aparecen sempre envoltos na roupaxe elegante dun clasicismo exemplar, son os da grande poes\u00eda universal: a dor do home, o amor, a paisaxe, os sentimentos relixiosos, a liberdade... Carvalho Calero dixo que \"Nimbos\" veu restaurar na literatura galega a poes\u00eda total.\nTradutor.\nDominaba m\u00e1is dunha ducia de linguas, e a\u00ednda que traduciu ao galego do alem\u00e1n os \"Poemas de Mar\u00eda\" de Rainer Maria Rilke fundamentalmente D\u00edaz Castro traduciu ao castel\u00e1n, lingua na que publicou obras de, entre outros, o sueco Verner von Heidenstam (Premio Nobel de Literatura en 1916), os dinamarqueses Henrik Pontoppidan e Johannes Vilhelm Jensen (premios Nobel de Literatura en 1917 e 1944 respectivamente), o austroh\u00fangaro Rilke, o irland\u00e9s William Butler Yeats (Nobel de Literatura en 1923), os estadounidenses T. S. Eliot e Walt Whitman, os ingleses G. K. Chesterton e Frederick Forsyth, o alem\u00e1n Friedrich Schiller ou os franceses Arthur Rimbaud, Paul Val\u00e9ry, Alphonse de Lamartine e Paul Claudel. Traduciu, tam\u00e9n, ao ingl\u00e9s a Federico Garc\u00eda Lorca e a Rafael Alberti.\nReco\u00f1ecemento.\nO 4 de novembro de 1973 foi nomeado correspondente da RAG e o instituto de Guitiriz IES Poeta D\u00edaz Castro leva o seu nome.\nA Real Academia Galega decidiu adicarlle, coincidindo co centenario do autor, o D\u00eda das Letras Galegas do ano 2014. Os outros escritores propostos foron Ricardo Carballo Calero, Xos\u00e9 Filgueira Valverde, Fiz Vergara Vilari\u00f1o e Ram\u00f3n de Valenzuela."}
{"id": "11611", "revid": "1505", "url": "https://gl.wikipedia.org/wiki?curid=11611", "title": "Xerardo D\u00edaz Fern\u00e1ndez", "text": "Xerardo D\u00edaz Fern\u00e1ndez, nado en Porto do Son o 18 de decembro de 1907 e finado en Montevideo o 3 de febreiro de 1992, foi un mestre e escritor galego. A s\u00faa obra \u00e9 un importante testemu\u00f1o sobre os c\u00e1rceres franquistas.\nTraxectoria.\nNaceu en Porto do Son, fillo de Venancio D\u00edaz, secretario do xulgado deste concello e de Felicidad Fern\u00e1ndez, mestra. Cursou os seus primeiros estudos na escola p\u00fablica de Porto do Son e posteriormente no colexio de C\u00e9sar Carre\u00f1o en Noia e na Escola Normal de Santiago de Compostela, onde se fixo mestre. Por\u00e9n nunca exerceu o maxisterio e traballou co seu pai at\u00e9 a s\u00faa morte en 1928. Foi o oficial do xulgado de Porto do Son at\u00e9 o golpe de Estado do 18 de xullo de 1936. Por mor da s\u00faa militancia en Izquierda Republicana foi detido os primeiros d\u00edas de agosto. A raz\u00f3n da s\u00faa detenci\u00f3n foi o feito de que o seu nome aparecese nun libro editado polo Sindicato Libertario Izquierda Republicana. O 30 de decembro dese ano foi condenado en consello de guerra a cadea perpetua. Pasou dous anos na cadea de Santiago de Compostela e outros dous na da Coru\u00f1a. En 1940 acadou a liberdade e en 1947 casou con Carmen Moreira Garc\u00eda, natural tam\u00e9n de Porto do Son e con quen tivo un fillo e unha filla. Tras distintos traballos, f\u00edxose procurador, mais non puido exercer polos seus antecedentes. Os recursos que presentou foron desestimados polo que o 29 de setembro de 1951 embarcou cara Montevideo. Malia ter familia na Arxentina, escolleu Uruguai por ser \"unha verdadeira democracia\". Na capital uruguaia comezou a traballar nunha empresa de importaci\u00f3ns e m\u00e1is tarde traballou nun comercio do departamento de Soriano. De volta en Montevideo traballou de sereno, porteiro, empregado nun supermercado e cont\u00e1bel. Canto \u00e1s s\u00faas relaci\u00f3ns coas asociaci\u00f3ns da emigraci\u00f3n, s\u00f3 colaborou coa Casa de Hijos del Puerto del Son, da que chegou a ser presidente e co Patronato da Cultura Galega de Montevideo, que en 1987 lle outorgou a Vieira de Prata. Colaborou como redactor de \"Guieiro. \u00d3rgao do Patronato de Cultura Galega\". Morreu no Cerro de Montevideo, e o 14 de abril de 1992 foi declarado fillo predilecto do Concello de Porto do Son."}
{"id": "11612", "revid": "1131", "url": "https://gl.wikipedia.org/wiki?curid=11612", "title": "Xos\u00e9 D\u00edaz J\u00e1come", "text": "Xos\u00e9 D\u00edaz J\u00e1come, nado en Mondo\u00f1edo o 19 de abril de 1910 e finado na Coru\u00f1a o 6 de setembro de 1998, foi un xornalista e escritor galego.\nTraxectoria.\nNado en Mondo\u00f1edo, onde foi Cronista Oficial e Fillo Predilecto, foi membro da denominada Xeraci\u00f3n do 36 e incorporouse ao neotrobadorismo da man de \u00c1lvaro Cunqueiro.\nComezou publicando poemas nos xornais locais, sobre todo en \"La Voz de Mondo\u00f1edo\" e \"Vallibria\", e noutros diarios galegos e asturianos, como a revista \"Galiza\" ou os peri\u00f3dicos \"La Comarca\", \"Las Riberas del Eo\", mais tam\u00e9n ocasionalmente en \"El Progreso\", \"El Compostelano\", a revista \"Resol\" ou a habanera \"Eco de Galicia\".\nEn 1939 trasladouse a Pamplona, onde foi redactor xefe de \"El Pensamiento Navarro\", creou a colecci\u00f3n de Poes\u00eda \"Albor\" (na que se deron a co\u00f1ecer Blas de Otero ou Luis L\u00f3pez Anglada e na que tam\u00e9n colaboraron Xos\u00e9 Filgueira Valverde e Dionisio Gamallo Fierros) e dirixiu a revista \"Preg\u00f3n\".\nEn 1949 trasladouse a Vigo, onde traballou como xefe de redacci\u00f3n de \"Faro de Vigo\". En 1963 pasou a dirixir en Oviedo o xornal \"La Voz de Asturias\", posto que desempe\u00f1ou durante 20 anos, ata a s\u00faa xubilaci\u00f3n.\nReco\u00f1ecementos.\nMembro correspondente da Real Academia Galega dende 1967, recibiu numerosos galard\u00f3ns, como o dos xogos florais de Santiago (1945), Certame Literario das Festas de Lugo (1948), Premio do Concurso Literario Anual do Centro Galego de Bos Aires (1949 e 1957), Festa Galega das Letras de Barcelona (1950), xogos florais de Vigo (1950), Premio da Casa de Galicia en Buenos Aires (1953), Concurso de Vilancicos do Centro Galego de Madrid (1959) ou Premio Tom\u00e1s Morales da Casa de Col\u00f3n en Las Palmas (1961), entre outros. En 1996 a Xunta de Galicia concedeulle a medalla Castelao.\nObra.\nSegundo Armando Requeixo\u02d0 \"Poeta por veces neopopularista, outras neovirxilianista, saudosista, neorrom\u00e1ntico e mesmo modernista, tam\u00e9n, neotrobadorista e ata puntualmente creacionista, a escrita elex\u00edaca, paisaxista, festiva, celebrativa, natalicia e mesmo social e antropol\u00f3xica de D\u00edaz J\u00e1come evidencia a pluralidade dos rexistros que dominou e a s\u00faa admirable capacidade para nutrirse das est\u00e9ticas coas que conviviu\".\nVida persoal.\n\u00c9 o pai do tam\u00e9n xornalista Juan Ram\u00f3n D\u00edaz, destacado xornalista galego que foi director de La Voz de Galicia (1977-1997), vicepresidente do Grupo La Capital e director de \"El Ideal Gallego\".\nLegado.\nO Concello de Mondo\u00f1edo e a Deputaci\u00f3n de Lugo convocan anualmente desde 2000 o premio de poes\u00eda D\u00edaz J\u00e1come para novos creadores co obxectivo de estimular a creaci\u00f3n po\u00e9tica entre a xente nova. Os traballos distinguidos neste certame foron recollidos no volume \"Versos fideis. Premios de Poes\u00eda D\u00edaz J\u00e1come para Novos Creadores 2000-2018\" (2019), obra publicada polo Concello de Mondo\u00f1edo e editada por Bel\u00e9n Bouzas Gorgal e Armando Requeixo."}
{"id": "11613", "revid": "89787", "url": "https://gl.wikipedia.org/wiki?curid=11613", "title": "Lois Di\u00e9guez", "text": "Lois Di\u00e9guez V\u00e1zquez, nado en Monforte de Lemos o 17 de abril de 1944, \u00e9 un escritor e pol\u00edtico galego.\nTraxectoria.\nFoi alumno de Manuel Mar\u00eda na s\u00faa vila natal. Estudou enxe\u00f1ar\u00eda topogr\u00e1fica en Madrid, e exerceu esa profesi\u00f3n no Concello de Lugo. Militante da UPG, foi un dos fundadores e voceiro da AN-PG e deputado polo BNPG no Parlamento de Galicia (1981-1985). Foi un dos deputados nacionalistas expulsados do Parlamento de Galicia en 1982. Membro da Asociaci\u00f3n de Escritores en Lingua Galega, traballa en secci\u00f3ns peri\u00f3dicas en distintos xornais, das propias agrupaci\u00f3ns culturais e da s\u00faa produci\u00f3n literaria.\nO seu poema \"Eu son a voz do pobo\", converteuse nunha das canci\u00f3ns emblem\u00e1ticas do grupo Voces Ceibes. Pertence ao Colectivo \"C\u00edrculos L\u00edticos\", integrado, entre outros, por Ant\u00f3n Fortes Torres e Isidro Novo."}
{"id": "11614", "revid": "56817", "url": "https://gl.wikipedia.org/wiki?curid=11614", "title": "Xos\u00e9 Dom\u00ednguez Gonz\u00e1lez", "text": "Xos\u00e9 Dom\u00ednguez Gonz\u00e1lez, nado en Casteligo (Chandrexa de Queixa) o 12 de decembro de 1958, \u00e9 un xornalista e escritor galego.\nTraxectoria.\nEstudou maxisterio na Escola Normal de Ourense. Dende 1981 dedicouse ao xornalismo. Foi correspondente de Europa Press, AGN e \"El Mundo\". Colaborou en \"Faro de Vigo\", \"Diario 16 de Galicia\" e \"Radio Ourense\", e foi xefe dos servizos informativos da Cadena SER en Ourense. Fundou a primeira publicaci\u00f3n dixital de actualidade local en Galicia \"Dios, que pa\u00eds\". Obtivo o premio Vicente Risco do concello de Ourense (1984) e o Jos\u00e9 Aurelio Carracedo de Xornalismo (1988)."}
{"id": "11616", "revid": "16946", "url": "https://gl.wikipedia.org/wiki?curid=11616", "title": "Sellapan Rama Nathan", "text": "Sellapan Ramanathan, nado o 3 de xullo de 1924, foi o 6\u00ba Presidente de Singapur dende o 18 de agosto de 1999. Normalmente referido como S. R. Nathan, xurou o seu cargo o 1 de setembro de 1999. En 1999 e 2005, foi elixido presidente nas elecci\u00f3ns sen oposici\u00f3n. En 2009, superou a Benjamin Sheares como o Presidente de Singapur con m\u00e1is anos no poder. O seu per\u00edodo de 12 anos rematou o 31 de agosto de 2011. Profesa a relixi\u00f3n hind\u00fa."}
{"id": "11617", "revid": "98629", "url": "https://gl.wikipedia.org/wiki?curid=11617", "title": "Ivan Ga\u0161parovi\u010d", "text": "Ivan Ga\u0161parovi\u010d, nado en Polt\u00e1r o 27 de marzo de 1941, \u00e9 un xurista e pol\u00edtico eslovaco, que foi presidente de Eslovaquia de 2004 a 2014.\nTraxectoria.\nO seu pai, Vladimir Ga\u0161parovi\u0107, inmigrara a Eslovaquia desde Croacia a finais da primeira guerra mundial.\nGa\u0161parovi\u010d estudou na facultade de leis da Universidade de Comenius, en Bratislava (a universidade central en Eslovaquia) entre 1959 e 1964.\nEn 1992, foi brevemente vicepresidente do Consello Lexislativo de Checoslovaquia, antes da desmembraci\u00f3n de Checoslovaquia na Rep\u00fablica Checa e Eslovaquia en xaneiro de 1993. Foi un dos autores da constituci\u00f3n de Eslovaquia a finais de 1992.\nEn 1964 Ga\u0161parovi\u010d casou con Silvia Ben\u00edkov\u00e1, coa que ten dous fillos. Practica h\u00f3ckey sobre xeo, o deporte nacional de Eslovaquia. De feito, foi vicepresidente da Comisi\u00f3n Internacional da Uni\u00f3n Checoslovaca do H\u00f3ckey sobre Xeo."}
{"id": "11618", "revid": "88215", "url": "https://gl.wikipedia.org/wiki?curid=11618", "title": "Janez Drnov\u0161ek", "text": "Janez Drnov\u0161ek, nado o 17 de maio de 1950 e finado o 23 de febreiro de 2008 en Zaplana, foi un pol\u00edtico esloveno, que foi primeiro ministro de Eslovenia en d\u00faas etapas (1992-2000 e 2000-2002) e presidente de Eslovenia dende 2003 ata 2007.\nTraxectoria.\nGraduouse en econ\u00f3micas en 1973, traballou unha construtora e nun banco, tam\u00e9n foi conselleiro econ\u00f3mico da embaixada iugoslava no Cairo. En 1986 foi elixido delegado no parlamento esloveno."}
{"id": "11619", "revid": "98629", "url": "https://gl.wikipedia.org/wiki?curid=11619", "title": "Abdullahi Yusuf Ahmed", "text": "Abdullahi Yusuf Ahmed (Cabdulaahi Yuusuf Axmed en somal\u00ed), nado o 15 de decembro de 1934 en Wardheer, Etiop\u00eda, foi o presidente provisorio de Somalia dende o 14 de outubro de 2004, elixido polo Parlamento transitorio nunha sesi\u00f3n celebrada en Nairobi.\nNado en Gaalkacyo, rexi\u00f3n de Mudug, participou, en 1978, nunha tentativa de golpe de estado contra Siad Barre. Co fracaso do movemento, fuxiu para Kenya. Despois tornouse presidente do estado do Puntland.\nEn 2004 derrotou en elecci\u00f3ns l\u00edderes importantes do pa\u00eds, como Cabdiqaasim Salaad Xasan (tam\u00e9n co\u00f1ecido como Abdiqasim Salad Hassan). O seu goberno, apoiado por forzas da Etiop\u00eda, derrotou forzas isl\u00e1micas comandadas por Hassan Dahir Aweys e entraron en Mogadiscio en 2006."}
{"id": "11621", "revid": "15490", "url": "https://gl.wikipedia.org/wiki?curid=11621", "title": "George Arliss", "text": "George Arliss, nado en 1868 e finado en 1946, foi un actor brit\u00e1nico.\nTraxectoria.\nComezou actuando no teatro, en 1921 marcha aos Estados Unidos e protagoniza o seu primeiro filme, \"The Devil\", seguido por \"Disraeli\". En 1929 protagonizou unha nova versi\u00f3n sonora de Disraeli, pola que ga\u00f1ou un Oscar. Protagonizou numerosos filmes hist\u00f3ricos como \"Alexander Hamilton\", \"Voltaire\" e \"Cardinal Richelieu\".\nPublicou en dous volumes a s\u00faa autobiograf\u00eda, \"Up the Years from Bloomsbury\" (1927) e \"My Ten Years in the Studios\" (1940)."}
{"id": "11623", "revid": "1576", "url": "https://gl.wikipedia.org/wiki?curid=11623", "title": "Lugares da Ba\u00f1a", "text": "Galicia \u2192 Parroquias de Galicia \u2192 Lugares de Galicia \u2192 Lugares da Ba\u00f1a"}
{"id": "11625", "revid": "54334", "url": "https://gl.wikipedia.org/wiki?curid=11625", "title": "Lugares de Bergondo", "text": "Galicia \u2192 Parroquias de Galicia \u2192 Lugares de Galicia \u2192 Lugares de Bergondo"}
{"id": "11627", "revid": "54334", "url": "https://gl.wikipedia.org/wiki?curid=11627", "title": "Lugares de Betanzos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Betanzos\nLugares de Betanzos.\n\"Pendentes lugares das parroquias de:\"\nBetanzos"}
{"id": "11628", "revid": "5863", "url": "https://gl.wikipedia.org/wiki?curid=11628", "title": "Edwin Armstrong", "text": "Edwin Howard Armstrong, nado en 1890 e finado en 1954, foi un enxe\u00f1eiro electricista e inventor norteamericano.\nArmstrong foi un dos inventores m\u00e1is prol\u00edficos da era da radio. Inventou a radio FM (1933), os circu\u00edtos rexenerativos (1914), superheterodinos e superrexenerativo."}
{"id": "11630", "revid": "54334", "url": "https://gl.wikipedia.org/wiki?curid=11630", "title": "Lugares de Boimorto", "text": "Galicia \u2192 Parroquias de Galicia \u2192 Lugares de Galicia \u2192 Lugares de Boimorto"}
{"id": "11632", "revid": "54334", "url": "https://gl.wikipedia.org/wiki?curid=11632", "title": "Lugares de Boiro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Boiro"}
{"id": "11634", "revid": "54334", "url": "https://gl.wikipedia.org/wiki?curid=11634", "title": "Lugares de Boqueix\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Boqueix\u00f3n"}
{"id": "11636", "revid": "54334", "url": "https://gl.wikipedia.org/wiki?curid=11636", "title": "Lugares de Bri\u00f3n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Bri\u00f3n"}
{"id": "11637", "revid": "785", "url": "https://gl.wikipedia.org/wiki?curid=11637", "title": "Camilo Nogueira Rom\u00e1n", "text": "Camilo Nogueira Rom\u00e1n, nado o 22 de novembro de 1936 na parroquia e -daquela- concello de Lavadores (hoxe integrado no de Vigo) \u00e9 un enxe\u00f1eiro e economista galego, m\u00e1is co\u00f1ecido pola s\u00faa faceta pol\u00edtica, historicamente vinculada a partidos nacionalistas galegos de esquerda e desde 1994 ao Bloque Nacionalista Galego (BNG).\nTraxectoria.\nVida persoal, formaci\u00f3n acad\u00e9mica e carreira profesional.\nNaceu en Lavadores, cando a\u00ednda era concello de seu, antes de ser integrado no de Vigo, logo da guerra civil. Fillo do escultor Camilo Nogueira Mart\u00ednez (dirixente local do Partido Galeguista) e da modista Teresa Rom\u00e1n, pasou a s\u00faa infancia nos barrios do Calvario e Riomao. Foi xogador de baloncesto co Estudiantes de Vigo en segunda e primeira divisi\u00f3n.\nEstudou no IES Santa Irene e na Escola de Enxe\u00f1ar\u00eda Industrial (ent\u00f3n co\u00f1ecida como Escola de Peritos Industriais) de Vigo e pasou polas escolas de Enxe\u00f1er\u00eda Industrial de Bilbao e de Madrid. Tam\u00e9n cursou a licenciatura de Ciencias Econ\u00f3micas na Universidade de Compostela (1969-1975).\nEn 1964 entrou a traballar na f\u00e1brica viguesa de Citro\u00ebn como enxe\u00f1eiro. Presidiu durante tres anos a Asociaci\u00f3n Cultural de Vigo. A s\u00faa participaci\u00f3n nas grandes folgas obreiras de 1972, desembocou na s\u00faa detenci\u00f3n e tortura e o seu despedimento de Citro\u00ebn. En 1973 estableceuse en Santiago de Compostela para traballar en SODIGA.\nEn 2010 recibiu, xunto con Ferm\u00edn Bouza \u00c1lvarez, o galard\u00f3n Pedr\u00f3n de Ouro por parte da fundaci\u00f3n hom\u00f3nima como reco\u00f1ecemento \u00e1 s\u00faa promoci\u00f3n da cultura nacional galega.\nA s\u00faa filla Alba foi tam\u00e9n militante activa do BNG e o seu xenro \u00e9 o ex-Portavoz Nacional do mesmo partido Xavier Vence.\nCarreira pol\u00edtica: franquismo - 1981.\nNa s\u00faa etapa como estudante en Madrid foi onde fixo os primeiros contactos pol\u00edticos, nas conferencias de Tierno Galv\u00e1n, Aranguren e Ruiz Gim\u00e9nez., en \"Cuadernos para el Di\u00e1logo\" e nas loitas contra o SEU. Al\u00f3 co\u00f1ecer\u00eda xente coa que formar\u00eda un grupo pol\u00edtico-cultural que, dalg\u00fan xeito, continuaba o de Brais Pinto. Nese grupo estaban Xan e Xaqu\u00edn L\u00f3pez Facal, Alfonso e Dar\u00edo \u00c1lvarez G\u00e1ndara, Xos\u00e9 Ant\u00f3n Arjona ou Pati\u00f1o. Naqueles tempos nos que non exist\u00edan partidos a actividade \u00e1 marxe da oficial estaba restrinxida \u00e1s asociaci\u00f3ns culturais.\nXa de volta en Galiza formou parte de Galicia Socialista, grupo que dar\u00eda orixe ao sindicalismo nacionalista galego e que acabar\u00eda fusion\u00e1ndose coa Uni\u00f3n do Povo Galego (UPG) en 1971, Camilo Nogueira quedou como militante de base desa formaci\u00f3n.\nLogo contribuir\u00eda a fundar a Asemblea Nacional Popular Galega (ANPG) e o Bloque Nacional Popular Galego, presentouse como candidato ao senado por Pontevedra en 1977 pero pouco antes das elecci\u00f3ns abandonou a UPG e despois a ANPG. Tam\u00e9n estivo implicado na creaci\u00f3n do Partido Obreiro Galego (POG) a fins de 1977, que evolucionou cara Esquerda Galega (EG), un partido nacionalista de esquerdas que chegou a acadar un deputado nas Auton\u00f3micas de 1981. Nesta \u00e9poca, Nogueira participou na redacci\u00f3n do anteproxecto do Estatuto de Autonom\u00eda de Galicia de 1981.\nCarreira pol\u00edtica: 1981-1994.\nEsquerda Galega fusionouse co Partido Socialista Galego (PSG) para dar lugar ao Partido Socialista Galego - Esquerda Galega (PSG-EG), do cal Camilo Nogueira pasaba ser o principal l\u00edder e sair\u00eda elixido deputado no Parlamento galego nas lexislaturas 1981-85, 1985-89 e 1989-93. Nas elecci\u00f3ns municipais de 1987 foi tam\u00e9n candidato do PSG-EG \u00e1 alcald\u00eda de Vigo.\nEn 1993 o PSG-EG formou con outras formaci\u00f3ns nacionalistas galegas unha nova Unidade Galega (UG), para pouco despois concorrer con Esquerda Unida (EU) \u00e1s elecci\u00f3ns \u00e1s Cortes Espa\u00f1olas e \u00e1s elecci\u00f3ns ao Parlamento de Galicia de 1993. Perante o fracaso desta coalici\u00f3n, parte da militancia de UG pasar\u00eda conflu\u00edr con EU para formar Esquerda Unida - Esquerda Galega. Pola contra, Nogueira permaneceu na UG que ao cabo haber\u00eda de se integrar no BNG a partir de 1994.\nCarreira pol\u00edtica: 1994-Actualidade.\nXa como candidato do BNG foi elixido deputado nas elecci\u00f3ns ao Parlamento de Galicia de 1997, posto que ocupar\u00eda at\u00e9 a s\u00faa elecci\u00f3n como deputado no Parlamento europeo (1999-2004), onde realizaba as s\u00faas intervenci\u00f3ns en galego reintegrado ou galego-portugu\u00e9s como membro do Grupo dos Verdes - Alianza Libre Europea. Foi unha das raz\u00f3ns para que en abril de 2005 fose nomeado membro de honra da Associa\u00e7om Galega da L\u00edngua (AGAL).\nO 19 de setembro 2003 UG disolver\u00edase como partido dentro do BNG para pasar a ser unha corrente de opini\u00f3n integrada na propia formaci\u00f3n. En novembro dese mesmo ano Camilo Nogueira encabezar\u00eda na XI Asemblea Nacional do BNG unha alternativa \u00e1 candidatura de Anxo Quintana para ser Portavoz Nacional.\nFoi membro da Executiva Nacional do BNG como responsable de Relaci\u00f3ns Internacionais desde 2002 e do Consello Nacional.\nNas Elecci\u00f3ns ao parlamento europeo de 2004 concorreu como terceiro na coalici\u00f3n Galeusca - Pobos de Europa, por tras dos candidatos de Converg\u00e8ncia i Uni\u00f3 e Partido Nacionalista Vasco, xa que a reduci\u00f3n do n\u00famero de eurodeputados correspondentes ao Espa\u00f1a incidira negativamente nas probabilidades de acadar representaci\u00f3n. De entrada, adxudic\u00f3uselle a acta a Nogueira, mais despois de que o Partido Popular (PP) recorrera, a Xunta Electoral Central deu por v\u00e1lidos alg\u00fans votos non considerados inicialmente, polo que, por unha marxe de 167 votos, concedeu o escano ao PP (fac\u00eda o n\u00famero 24). Posteriormente, o Tribunal Constitucional de Espa\u00f1a confirmou o fallo da Xunta Electoral Central.\nEn marzo de 2012 rexeitou volver ocupar un posto na Executiva que lle correspond\u00eda logo das baixas rexistradas tras a XIII Asemblea Nacional celebrada no Recinto feiral de Amio."}
{"id": "11639", "revid": "56817", "url": "https://gl.wikipedia.org/wiki?curid=11639", "title": "Braquigraf\u00eda", "text": "A Braquigraf\u00eda \u00e9 a t\u00e9cnica da escrita que consiste en reducir o n\u00famero de caracteres ou grafemas en comparaci\u00f3n coas normas ortogr\u00e1ficas habituais. Debido a isto, unha mesma palabra escrita braquigraficamente ten menos trazos e polo tanto escr\u00edbese m\u00e1is r\u00e1pido. Inda que \u00e9 t\u00edpico da sociedade contempor\u00e1nea onde o tempo \u00e9 ouro, non \u00e9 exclusivo: xa na \u00e9poca medieval se reduc\u00edan letras e mesmo palabras. Xa daquela non se escrib\u00eda completamente a conxunci\u00f3n \"que\", substitu\u00edndose con \"q\", e en realidade a letra \"\u00f1\" ou as nasais escritas coma en portugu\u00e9s (\"\u00e3\" e \"\u00f5\"), proceden da simplificaci\u00f3n das d\u00faas letras de \"nn\" ou \"an\" e \"on\" nunha soa, localizando o segundo \"n\" enriba da outra letra. Moito m\u00e1is anteriores, existen acr\u00f3nimos mesmo na \u00e9poca romana, como poden ser INRI ou SPQR. Outros co\u00f1ecidos na \u00e9poca medieval e sobre todo despois son AMDG para os xesu\u00edtas, QED nos textos de ciencia ou a mesma arroba, signo utilizado para representar a unidade de medida hom\u00f3nima.\nOs seus tipos principais son abreviatura, sigla e acr\u00f3nimo. Nesta idea baseouse o que se deu en chamar taquigraf\u00eda"}
{"id": "11641", "revid": "13949", "url": "https://gl.wikipedia.org/wiki?curid=11641", "title": "AMDG", "text": "Acr\u00f3nimo de \"Ad maiorem Dei gloriam\", \"para a maior gloria de Deus\", coa que os xesu\u00edtas remataban as s\u00faas obras e estudos teol\u00f3xicos."}
{"id": "11642", "revid": "98629", "url": "https://gl.wikipedia.org/wiki?curid=11642", "title": "O tempo \u00e9 ouro", "text": "O tempo \u00e9 ouro \u00e9 unha expresi\u00f3n metaf\u00f3rica coa que se expresa o enorme valor do tempo. A s\u00faa comparaci\u00f3n co ouro, o metal m\u00e1is valioso en tempos, indica unha asignaci\u00f3n do seu valor e util\u00edzase tam\u00e9n para indicar a preferencia pola eficacia: dende esta perspectiva, as actividades levadas a cabo en menor tempo (indistintamente do esforzo maior ou menor) son preferibles. Por iso, esta sentenza \u00e9 paralela a \"non era sen tempo\" ou \"o bo, se breve, d\u00faas veces bo\".\nNa actualidade, esta filosof\u00eda apl\u00edcase na xesti\u00f3n empresarial (sobre todo a produci\u00f3n) e na lox\u00edstica occidentais, pero non \u00e9 admitido universalmente: no Xap\u00f3n consid\u00e9rase que as negociaci\u00f3ns apresuradas son mal agoiro e no mundo musulm\u00e1n pref\u00edrese o pracer da tertulia ou o desfrute do cami\u00f1o antes c\u00f3 resultado final."}
{"id": "11644", "revid": "5863", "url": "https://gl.wikipedia.org/wiki?curid=11644", "title": "Novoa Santos", "text": ""}
{"id": "11646", "revid": "23204", "url": "https://gl.wikipedia.org/wiki?curid=11646", "title": "Hero\u00edna (droga)", "text": "A hero\u00edna \u00e9 unha droga obtida da s\u00edntese do extracto de opio semisint\u00e9tico que procede da durmideira (\"Papaver somniferum\"), coa que se elabora a morfina que logo se somete a un proceso de acetilaci\u00f3n co anh\u00eddrido ac\u00e9tico para obter a hero\u00edna.\nTipos e variedades.\nN\u00b43 e N\u00b44\nHistoria.\nEmpezouse a introducir na medicina en 1898, como un potente analx\u00e9sico e un bo remedio contra os trastornos respiratorios tuberculosos. A partir de 1920, en paralelo, pasouse do seu uso terap\u00e9utico a unha utilizaci\u00f3n toxic\u00f3mana. Actualmente fabr\u00edcase en laboratorios clandestinos do pr\u00f3ximo Oriente e M\u00e9xico.\nConsumo.\nF\u00famase (normalmente hero\u00edna n'3), c\u00f3mese, inh\u00e1lase ou inx\u00e9ctase (shoot) por v\u00eda subcut\u00e1nea, intravenosa ou intramuscular. Este \u00faltimo m\u00e9todo volveuse corrente."}
{"id": "11647", "revid": "1131", "url": "https://gl.wikipedia.org/wiki?curid=11647", "title": "Tesouro Medieval Informatizado da Lingua Galega", "text": "O Tesouro Medieval Informatizado da Lingua Galega (TMILG) \u00e9 un corpus ling\u00fc\u00edstico froito dun proxecto de investigaci\u00f3n hom\u00f3nimo realizado no Instituto da Lingua Galega, a cargo de Xavier Varela, en convenio coa Secretar\u00eda Xeral de Pol\u00edtica Ling\u00fc\u00edstica da Xunta de Galicia.\nEste recurso permite buscas variadas na documentaci\u00f3n galega medieval. Non ten parang\u00f3n na historia de ningunha das linguas rom\u00e1nicas. As obras que ofrece son moi variadas, e van dende a l\u00edrica profana ou relixiosa (l\u00edrica trobadoresca galego-portuguesa, \"Cantigas de Santa Mar\u00eda\") ata a prosa t\u00e9cnica (\"Arte de Trovar\", \"Tratado de Albeitaria\"), pasando pola prosa literaria (\"Cr\u00f3nica Troiana\", \"Historia Troiana\", \"Livro de Trist\u00e1n\"), a prosa hist\u00f3rica (\"Cr\u00f3nica Xeral e Cr\u00f3nica de Castela\", \"Xeral Historia\"), a prosa relixiosa (\"Miragres de Santiago\", \"Cr\u00f3nica de Santa Mar\u00eda de Iria\") e a prosa xur\u00eddica (\"Flores de Dereito\", fragmentos da \"Partidas\", \"Ordenamento de Alcal\u00e1 de Henares\"...). Lugar preferente \u00e9 o da prosa notarial, abranxente de copiosas colecci\u00f3ns relixiosas e civ\u00eds, entre as que destacan especialmente as mon\u00e1sticas.\nEquipo, historia e patrocinio.\nO equipo, dirixido por Xavier Varela, est\u00e1 formado por investigadores, bolseiros e colaboradores da Universidade de Santiago de Compostela e da Universidade de Vigo. Desde 1993, e en coordinaci\u00f3n co equipo do TILG, v\u00e9n enriquecendo permanentemente as s\u00faas bases textuais. Nestes anos modific\u00e1ronse en varias ocasi\u00f3ns os procedementos de etiquetaxe e de lematizaci\u00f3n para refinalos. Ao cabo da terceira revisi\u00f3n, incorp\u00f3ranse os textos ao recurso \"on-line\". O proxecto puido realizarse polo esforzo institucional do ILG e polo patrocinio da Direcci\u00f3n Xeral de Pol\u00edtica Ling\u00fc\u00edstica a trav\u00e9s da Secretar\u00eda Xeral de Pol\u00edtica Ling\u00fc\u00edstica da Xunta de Galicia.\nCaracter\u00edsticas e datos.\nEn outubro de 2005 a base do TMILG cont\u00e9n a totalidade das obras non notariais publicadas da Galicia medieval (literarias, hist\u00f3ricas, relixiosas, xur\u00eddicas e t\u00e9cnicas). Das obras notariais xa est\u00e1 inclu\u00edda unha boa parte das publicadas (aproximadamente o 85 % das co\u00f1ecidas) e est\u00e1n moi avanzados os traballos para a carga das restantes, prevista para mediados de 2006. En n\u00famero, os documentos colectados son m\u00e1is de 12.500. O arco cronol\u00f3xico vai do s\u00e9culo XIII a principios do XVI (con rexistros romances desde o VIII).\nOs textos non foron modificados, ag\u00e1s na uni\u00f3n de palabras cortadas ao final da li\u00f1a, polo que o usuario non queda eximido de bater cos erros inevitables na lectura e edici\u00f3n de textos medievais. Respect\u00e1ronse as graf\u00edas da edici\u00f3n impresa empregada como base (os diferentes tipos de \"s\", o signo tironiano ou o til de nasalidade sobre vogais e consoantes).\nO etiquetado dos textos axeitouse a cada tipolox\u00eda textual. Na versi\u00f3n para a internet exclu\u00edronse algunhas etiquetas para facela m\u00e1is homox\u00e9nea e manexable. Quedaron as seguintes: nome estandarizado, indicaci\u00f3ns para a localizaci\u00f3n dos exemplos (volume, cap\u00edtulo e p\u00e1xina), referencias cronol\u00f3xicas (ano ou rango de anos, s\u00e9culo e, no caso dos documentos notariais, tam\u00e9n o mes), autor\u00eda, localizaci\u00f3n xeogr\u00e1fica, tipolox\u00eda textual (ata tres niveis xer\u00e1rquicos), car\u00e1cter orixinal ou non do texto e lingua orixinal se se trata dunha traduci\u00f3n.\nConsultas e utilidade.\nO corpus \u00e9 de acceso libre, previo rexistro como usuario. O sistema de consulta permite buscar unha ou varias palabras, facer buscas booleanas e utilizar comod\u00edns. P\u00f3dense refinar as buscas facendo restrici\u00f3ns cronol\u00f3xicas, por x\u00e9nero, por subx\u00e9nero ou por obra.\nEste corpus foi fabricado para a elaboraci\u00f3n dunha gram\u00e1tica hist\u00f3rica. Ten utilidade en todas as ramas ling\u00fc\u00edsticas e literarias da filolox\u00eda, as\u00ed como en moitas outras disciplinas, entre as que destacan a historia, a paleograf\u00eda, a xeograf\u00eda, o dereito e a pol\u00edtica, a antropolox\u00eda, as ciencias da sa\u00fade, a n\u00e1utica, a bot\u00e1nica, a zoolox\u00eda etc."}
{"id": "11648", "revid": "89787", "url": "https://gl.wikipedia.org/wiki?curid=11648", "title": "Lira, Lira, Carnota", "text": "Lira \u00e9 un lugar da parroquia de Lira no concello de Carnota. Segundo o IGE en 2011 ti\u00f1a 102 habitantes (55 mulleres e 47 homes), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 157 habitantes.\nEn Lira est\u00e1 situada unha piscifactor\u00eda de rodaballo, na s\u00faa \u00e9poca a m\u00e1is grande do mundo."}
{"id": "11649", "revid": "1131", "url": "https://gl.wikipedia.org/wiki?curid=11649", "title": "Tesouro Informatizado da Lingua Galega", "text": "O Tesouro Informatizado da Lingua Galega (TILG) \u00e9 un recurso electr\u00f3nico de busca en textos etiquetados en lingua galega.\nCaracter\u00edsticas.\nEst\u00e1 levado a cabo polo Instituto da Lingua Galega en convenio coa Direcci\u00f3n Xeral de Pol\u00edtica Ling\u00fc\u00edstica e permite a busca l\u00e9xica nunha enorme cantidade de obras galegas modernas (dende Ram\u00f3n Otero Pedrayo e \u00c1lvaro Cunqueiro ata Manuel Rivas ou Suso de Toro) e antigas (dende a \u00e9poca de frei Mart\u00edn Sarmiento)."}
{"id": "11650", "revid": "98629", "url": "https://gl.wikipedia.org/wiki?curid=11650", "title": "Sarmiento", "text": "Sarmiento pode referirse a:"}
{"id": "11651", "revid": "5863", "url": "https://gl.wikipedia.org/wiki?curid=11651", "title": "Cunqueiro (hom\u00f3nimos)", "text": "O top\u00f3nimo galego Cunqueiro pode referirse a:\nAmais, como apelido pode referirse a:"}
{"id": "11652", "revid": "197", "url": "https://gl.wikipedia.org/wiki?curid=11652", "title": "Otero Pedrayo", "text": ""}
{"id": "11653", "revid": "1822", "url": "https://gl.wikipedia.org/wiki?curid=11653", "title": "Otero", "text": "O apelido Otero pode referirse a:\nO top\u00f3nimo Otero pode referirse a:"}
{"id": "11656", "revid": "15490", "url": "https://gl.wikipedia.org/wiki?curid=11656", "title": "Corpus Documentale Latinum Gallaeciae", "text": "O Corpus Documentale Latinum Gallaeciae (CODOLGA), \u00e9 un corpus ling\u00fc\u00edstico dos textos latinos da antiga Galiza.\nFormouse reunindo os textos dos mosteiros de Samos, Sobrado dos Monxes, Oseira (Cea), Celanova, Xuvia (Nar\u00f3n), Lourenz\u00e1, Carboeiro (Silleda), Caaveiro, San Paio de Antealtares, San Marti\u00f1o Pinario e os das s\u00e9s das catedrais de Santiago de Compostela, Mondo\u00f1edo, Lugo, Tui e Ourense.\nFoi levado a cabo polo Centro Ram\u00f3n Pi\u00f1eiro baixo a direcci\u00f3n de Jos\u00e9 Eduardo L\u00f3pez Pereira en convenio coa Universidade de Santiago de Compostela. Permite buscas segundo o tipo de documento, a data, o lugar e utilizar estratexias de busca. Para poder acceder a el, prec\u00edsase rexistrarse."}
{"id": "11659", "revid": "1576", "url": "https://gl.wikipedia.org/wiki?curid=11659", "title": "Lugares de Carnota", "text": "Galicia \u2192 Parroquias de Galicia \u2192 Lugares de Galicia \u2192 Lugares de Carnota"}
{"id": "11660", "revid": "27249", "url": "https://gl.wikipedia.org/wiki?curid=11660", "title": "Lira", "text": "O termo lira p\u00f3dese referir a:\nO top\u00f3nimo Lira pode referirse a:"}
{"id": "11664", "revid": "1131", "url": "https://gl.wikipedia.org/wiki?curid=11664", "title": "Vila Nova de Lourenz\u00e1", "text": ""}
{"id": "11665", "revid": "56817", "url": "https://gl.wikipedia.org/wiki?curid=11665", "title": "Campo el\u00e9ctrico", "text": "Denom\u00ednase campo el\u00e9ctrico \u00e1 deformaci\u00f3n do espazo arredor dunha rexi\u00f3n que cont\u00e9n carga, creada pola presenza dela, tam\u00e9n ao espazo onde se manifesta a atracci\u00f3n ou repulsi\u00f3n sobre outras cargas. A representaci\u00f3n matem\u00e1tica da intensidade de campo el\u00e9ctrico \u00e9:formula_1\nA intensidade do campo el\u00e9ctrico nun punto \u00e9 a forza que act\u00faa sobre a unidade de carga positiva colocada no punto dado a unha distancia r da carga considerada.\nSe colocamos un corpo electrizado no seo dun campo el\u00e9ctrico, aquel \u00e9 atra\u00eddo ou repelido, dependendo do tipo de carga, por unha forza que \u00e9 directamente proporcional \u00e1 carga do corpo formula_2 e \u00e1 intensidade do campo formula_1."}
{"id": "11667", "revid": "132", "url": "https://gl.wikipedia.org/wiki?curid=11667", "title": "Campos el\u00e9ctricos", "text": ""}
{"id": "11668", "revid": "1505", "url": "https://gl.wikipedia.org/wiki?curid=11668", "title": "Carga el\u00e9ctrica", "text": "Propiedade f\u00edsica intr\u00ednseca dalgunhas part\u00edculas que as caracteriza e pola cal sofren a interacci\u00f3n electromagn\u00e9tica.\nNo Sistema Internacional de Unidades m\u00eddese en culombios e nas f\u00f3rmulas f\u00edsicas acostuman representarse coas letras \"q\" ou \"Q\".\nClasif\u00edcase en carga positiva e negativa. As cargas do mesmo signo rep\u00e9lense mentres que as de signo contrario atr\u00e1ense.\nA carga el\u00e9ctrica aparece na natureza cuantizada, \u00e9 dicir, sempre \u00e9 m\u00faltiplo dunha cantidade fundamental: o valor absoluto da carga do electr\u00f3n ou do prot\u00f3n q = 1.6 10-19 culombios.\nC\u00f3mpre sinalar que se cre que a carga dos quarks (part\u00edculas que compo\u00f1en os n\u00facleos at\u00f3micos) toma valores fraccionarios desta cantidade fundamental. Por\u00e9n, nunca se observaron quarks libres. Para obxectos non puntuais, a carga el\u00e9ctrica \u00e9 a suma das cargas el\u00e9ctricas das part\u00edculas constitu\u00edntes.\nA carga el\u00e9ctrica cons\u00e9rvase. Isto quere dicir que en ning\u00fan proceso pode aparecer ou destru\u00edrse carga neta. Poden aparecer cargas el\u00e9ctricas onde antes non exist\u00edan, pero sempre o far\u00e1n de modo que a carga total do sistema permaneza invariante. Ademais esta conservaci\u00f3n \u00e9 local, ocorre en calquera rexi\u00f3n do espazo por pequena que sexa.\nA carga \u00e9 unha invariante relativista. A carga dun corpo \u00e9 a mesma independentemente da velocidade coa que se mova."}
{"id": "11671", "revid": "75439", "url": "https://gl.wikipedia.org/wiki?curid=11671", "title": "Coulomb", "text": "O coulomb ou culombio, con s\u00edmbolo C, \u00e9 unha unidade derivada do SI para a medida da magnitude f\u00edsica carga el\u00e9ctrica. Def\u00ednese como a cantidade de electricidade transportada nun segundo por unha corrente dun amperio de intensidade: \n\u00c9 arredor de 6.24\u00d71018 veces a carga dun electr\u00f3n. Nomeada en honor de Charles-Augustin de Coulomb (1736 - 1806). O seu plural \u00e9 coulombs.\nTam\u00e9n pode expresarse en relaci\u00f3n a capacidade e a voltaxe a partir da definici\u00f3n de faradio:"}
{"id": "11673", "revid": "181", "url": "https://gl.wikipedia.org/wiki?curid=11673", "title": "Amperio", "text": ""}
{"id": "11675", "revid": "1505", "url": "https://gl.wikipedia.org/wiki?curid=11675", "title": "Intensidade de corrente el\u00e9ctrica", "text": "A intensidade de corrente \u00e9 a cantidade de carga el\u00e9ctrica que circula por un condutor unidimensional por unidade de tempo, polo tanto o valor (\"i\") da intensidade instant\u00e1nea ser\u00e1:\nformula_1\nSe a intensidade permanece constante (en tal caso denotamos \"I\"), utilizando incrementos finitos de tempo, podemos definila como: \nformula_2\nSe polo contrario a intensidade \u00e9 variable a f\u00f3rmula anterior daranos o valor da intensidade media no intervalo de tempo considerado.\nA unidade de intensidade de corrente no Sistema internacional de unidades \u00e9 o ampere."}
{"id": "11677", "revid": "25871", "url": "https://gl.wikipedia.org/wiki?curid=11677", "title": "Lugares de Tomi\u00f1o", "text": "Galicia \u2192 Parroquias de Galicia \u2192 Lugares de Galicia \u2192 Lugares de Tomi\u00f1o"}
{"id": "11679", "revid": "6", "url": "https://gl.wikipedia.org/wiki?curid=11679", "title": "Fot\u00f3n", "text": "O fot\u00f3n \u00e9 o cuanto de radiaci\u00f3n electromagn\u00e9tica. V\u00e9n representado por unha funci\u00f3n de ondas sim\u00e9trica, polo que se di que \u00e9 un bos\u00f3n. Non pos\u00fae masa en repouso. Ten unha enerx\u00eda directamente relacionada coa s\u00faa frecuencia pola ecuaci\u00f3n:\nformula_1.\nAdemais pos\u00fae un momento:\nformula_2.\nA disciplina da f\u00edsica que trata o seu comportamento de xeito rigoroso \u00e9 a electrodin\u00e1mica cu\u00e1ntica.\nOutras ramas da f\u00edsica abordan este tratamento en determinadas condici\u00f3ns que permiten aproximaci\u00f3ns e a construci\u00f3n de modelos adecuados. Unha destas deriva do seu nome: a fot\u00f3nica. \u00c9 unha disciplina relacionada co estudo do seu comportamento no rango de frecuencias \u00f3pticas, especialmente os aspectos relacionados coa s\u00faa interacci\u00f3n coa materia, e que se pode considerar coma unha importante rama da \u00f3ptica. Conf\u00fandese coa denominada optoelectr\u00f3nica.\nSobre o nome.\nO termo foi usado por vez primeira por Gilbert Lewis nun artigo na revista Nature en decembro de 1926. "}
{"id": "11681", "revid": "289", "url": "https://gl.wikipedia.org/wiki?curid=11681", "title": "Newton", "text": ""}
{"id": "11682", "revid": "54334", "url": "https://gl.wikipedia.org/wiki?curid=11682", "title": "Tomi\u00f1o, Tomi\u00f1o", "text": "Santa Mar\u00eda de Tomi\u00f1o \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 3.998 habitantes (2.027 homes e 1.971 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo."}
{"id": "11684", "revid": "54334", "url": "https://gl.wikipedia.org/wiki?curid=11684", "title": "Quilogramo", "text": "O quilogramo (comunmente \"quilo\" cando se usa para quilogramo-forza) \u00e9 a unidade b\u00e1sica de masa do SI e o seu padr\u00f3n, que se conserva na Oficina Internacional de Pesos e Medidas. O seu s\u00edmbolo \u00e9 kg.\nUn quilogramo equivale a 1000 gramos pero, dado que no SI \u00e9 a unidade fundamental de masa, non debe ser considerado como derivado do gramo.\nTam\u00e9n \u00e9 com\u00fan que se utilice \u00e1 vez como unidade de peso, a\u00ednda que se deber\u00eda facer baixo o nome de quilogramo forza. O quilogramo-forza corresp\u00f3ndese, aproximadamente, co peso dunha masa de 1 quilogramo situada na superficie terrestre, a nivel do mar. A definici\u00f3n s\u00f3 \u00e9 correcta na Terra, por canto interv\u00e9n o valor da gravidade.\nNome e terminolox\u00eda.\nA palabra \"quilogramo\" deriva do franc\u00e9s \"kilogramme\", que \u00e1 s\u00faa vez se formou engadindo o prefixo \"kilo\" creado coa palabra grega \u03c7\u03af\u03bb\u03b9\u03bf\u03b9 \"khilioi\", que significa \"mil\" e \"gramma\", palabra latina que significa \"peso pequeno\" e que procede do grego \u03b3\u03c1\u03ac\u03bc\u03bc\u03b1. \nA palabra \"kilogramme\" foi incorporada \u00e1 lexislaci\u00f3n francesa en 1795, no \"Decreto do 18 de Xerminal\", que revisaba o sistema antigo de unidades introducido pola Convenci\u00f3n en 1793, cando \"gravet\" fora definido como o peso (\"poids\") dun cent\u00edmetro c\u00fabico de auga, igual \u00e1 mil\u00e9sima parte dun \"grave\". No decreto de 1795 o termo \"gramme\" substitu\u00edu a \"gravet\" e \"kilogramme\" a \"grave\". O termo \"quilo\" pode empregarse como forma abreviada de quilogramo.\nDurante o s\u00e9culo XIX o sistema de unidades est\u00e1ndar era o sistema cent\u00edmetro-gramo-segundo, considerando o gramo a unidade fundamental de masa e o quilogramo unha unidade derivada. Por\u00e9n, en 1901, tralos descubrimentos de James Clerk Maxwell de que as medidas el\u00e9ctricas non pod\u00edan expresarse en termos das tres unidades fundamentais, Giovanni Giorgi propuxo un novo sistema que incluir\u00eda unha cuarta unidade fundamental para medir cantidades en electromagnetismo. En 1935 foi adoptado pola Comisi\u00f3n Electrot\u00e9cnica Internacional como o \"sistema Giorgi\", agora co\u00f1ecido como sistema MKS, e en 1946 adoptouse tam\u00e9n o ampere como unidade electrom\u00e1gnetica do \"sistema MKSA\". Ambos os sistemas, CGS e MKS, coexistiron durante parte do s\u00e9culo XX, mais como resultado da decisi\u00f3n de adoptar o sistema Giorgi como base para o Sistema Internacional en 1960, o quilogramo \u00e9 a unidade b\u00e1sica de masa, mentres que a definici\u00f3n de gramo deriva da de quilogramo.\nHistoria.\nA primeira definici\u00f3n do quilogramo, decidida durante a Revoluci\u00f3n Francesa, especificaba que era a masa dun dec\u00edmetro c\u00fabico (un litro) de auga destilada a unha atmosfera de presi\u00f3n e 3,98\u00a0\u00b0C de temperatura. A elecci\u00f3n desta temperatura d\u00e9bese a que \u00e9 a que corresponde \u00e1 maior densidade da auga \u00e1 presi\u00f3n dunha atmosfera. Esta definici\u00f3n era complicada de reproducir con exactitude, porque a densidade da auga depende da presi\u00f3n, e as unidades da presi\u00f3n incl\u00faen a masa como factor, introducindo unha dependencia circular na definici\u00f3n.\nPara evitar estes problemas, o quilogramo foi redefinido mediante un obxecto, cuxa masa serviu como representaci\u00f3n da definici\u00f3n orixinal. Desde 1889, o Sistema Internacional de Unidades define que a unidade debe ser igual \u00e1 masa do \"prototipo internacional do quilogramo\" (IPK pola s\u00faa sigla en ingl\u00e9s, \"International Prototype Kilogram\"), fabricado cunha aliaxe de 90 % platino e 10 % iridio (porcentaxes en peso) e traballado en forma de cilindro circular recto de 39\u00a0mil\u00edmetros de altura, igual ao di\u00e1metro. O prototipo internacional at\u00f3pase na Oficina Internacional de Pesos e Medidas, en S\u00e8vres, nas proximidades de Par\u00eds. Realiz\u00e1ronse varias copias oficiais do prototipo do quilogramo, dispo\u00f1ibles como prototipos nacionais, que se comparan co prototipo de Par\u00eds cada 40\u00a0anos. Este prototipo internacional \u00e9 un dos tres cilindros feitos orixinalmente en 1879. En 1883 demostrouse que o IPK era indistinguible do quilogramo est\u00e1ndar de ent\u00f3n, e foi ratificado como \u201co\u201d quilogramo na primeira Conferencia Xeral de Pesos e Medidas en 1889.\nPor definici\u00f3n, o erro na medici\u00f3n da masa do IPK \u00e9 exactamente cero, pois o IPK \"\u00e9\" o quilogramo. Emporiso, ao longo do tempo detect\u00e1ronse pequenos cambios comparando o est\u00e1ndar fronte \u00e1s s\u00faas copias oficiais. Comparando as masas relativas entre os est\u00e1ndares nun certo prazo est\u00edmase a estabilidade do est\u00e1ndar: o prototipo internacional do quilogramo perdeu cerca de 50\u00a0microgramos nos \u00faltimos 100\u00a0anos, e a causa da perda segue sendo desco\u00f1ecida.\nDende principios do s\u00e9culo XX est\u00e1n a realizarse experimentos para definir o quilogramo mediante leis f\u00edsicas, xa que \u00e9 a \u00fanica unidade fundamental do Sistema Internacional definida mediante un obxecto. Establec\u00e9ronse d\u00faas li\u00f1as principais de investigaci\u00f3n: a primeira baseada en fixar o valor do n\u00famero de Avogadro, para despois materializar a unidade de masa cunha esfera de silicio, case perfecta na s\u00faa forma e composici\u00f3n isot\u00f3pica, cuxas caracter\u00edsticas dimensionais p\u00f3dense co\u00f1ecer cunha grande exactitude. Especificamente, determ\u00ednase o volume ocupado pola esfera e cada un dos seus \u00e1tomos, e finalmente, co n\u00famero de Avogadro, determ\u00ednase a masa. A outra alternativa consiste en fixar o valor da carga do electr\u00f3n ou o da constante de Planck e logo, mediante medici\u00f3ns el\u00e9ctricas, material\u00edzase o quilogramo empregando un dispositivo denominado balanza de Watt. Varios institutos nacionais de metrolox\u00eda est\u00e1n a traballar na posta a punto dun sistema deste tipo; por exemplo, o desenvolvido por Brian Kibble, do Laboratorio Nacional de F\u00edsica do Reino Unido. A principios de 2011, antes da celebraci\u00f3n da Conferencia Xeral de Pesos e Medidas dese ano, atopouse consenso en que o m\u00e9todo que se vai utilizar \u00e9 o da constante de Planck, pero ign\u00f3rase cando se adoptar\u00e1 o cambio, \u00e1 espera dunha conclusi\u00f3n un\u00e1nime de todos os laboratorios no que concirne \u00e1 reproducibilidade e exactitude deste m\u00e9todo, xa que \u00e9 necesario dispo\u00f1er primeiro de varias balanzas operativas."}
{"id": "11685", "revid": "98629", "url": "https://gl.wikipedia.org/wiki?curid=11685", "title": "Peso", "text": "En f\u00edsica, o peso dun corpo \u00e9 unha magnitude vectorial, o cal def\u00ednese como a forza coa cal un corpo act\u00faa sobre un punto de apoio, por mor da atracci\u00f3n deste corpo pola forza da gravidade.\nA situaci\u00f3n m\u00e1is corrente, \u00e9 a do peso dos corpos nas proximidades da superficie dun planeta como a Terra, ou dun sat\u00e9lite.\nO peso dun corpo depende da intensidade do campo gravitatorio e da masa do corpo.\nNas proximidades da Terra, todos os obxectos materiais son atra\u00eddos polo campo gravitatorio terrestre, estando sometidos a unha forza (\"peso\" no caso de que estean sobre un punto de apoio) que lles imprime un movemento acelerado, a menos que outras forzas act\u00faen sobre o corpo.\nPeso e masa.\nPeso e masa son dous conceptos e magnitudes f\u00edsicas ben diferenciadas, a\u00ednda que a\u00ednda nos nosos d\u00edas, na fala coti\u00e1, o termo \"peso\" util\u00edzase a mi\u00fado erroneamente como sin\u00f3nimo de masa.\nA masa dun corpo \u00e9 unha propiedade intima do mesmo, a cantidade de materia, independente da intensidade do campo gravitatorio e de calquera outro efecto. Representa a inercia ou resistencia do corpo \u00e1 aceleraci\u00f3n (masa inercial), ademais de facela sensible aos efectos dos campos gravitatorios (masa gravitatoria).\nO peso dun corpo, en cambio, non \u00e9 unha propiedade intima do mesmo, xa que depende da intensidade do campo gravitatorio no lugar do espazo ocupado polo corpo.\nPor exemplo: unha persoa de \"60 kg\" (6,118 UTM) de masa, pesa \"588.34 N\" (60 kgf) na superficie da Terra; pero, a mesma persoa, na superficie da L\u00faa pesar\u00eda s\u00f3 uns \"98.05 N\" (10 kgf); con todo, a s\u00faa masa seguir\u00e1 sendo de \"60 kg\" (6,118 UTM). Nota: En \"cursiva\", Sistema Internacional; (entre par\u00e9ntese), Sistema T\u00e9cnico de Unidades.\nBaixo a denominaci\u00f3n de peso aparente incl\u00faense outros efectos, ademais da forza gravitatoria, tales como o efecto centr\u00edfugo, a flotaci\u00f3n etc. O peso que mide o dinam\u00f3metro, \u00e9 en realidade o peso aparente.\nUnidades de peso.\nComo o peso \u00e9 unha forza, m\u00eddese en unidades de forza. Con todo, as unidades de peso e masa te\u00f1en unha longa historia compartida, en parte porque a s\u00faa diferenza non foi ben entendida cando devanditas unidades comezaron a utilizarse.\nEste sistema \u00e9 o prioritario ou o \u00fanico legal na maior parte das naci\u00f3ns (exclu\u00eddas Birmania, Liberia e os Estados Unidos) polo que nas publicaci\u00f3ns cient\u00edficas, nos proxectos t\u00e9cnicos, nas especificaci\u00f3ns de m\u00e1quinas etc, as magnitudes f\u00edsicas expr\u00e9sanse en unidades do sistema internacional de unidades (SI). As\u00ed, o peso expr\u00e9sase en unidades de forza do SI, isto \u00e9, en newtons (N):\nNo Sistema T\u00e9cnico de Unidades, o peso m\u00eddese en quilogramo-forza (kgf) ou quilopondio (kp), definido como a forza exercida sobre un quilogramo de masa por unha intensidade de gravidade est\u00e1ndar (g = 9,80665 m/s\u00b2 ). Ent\u00f3n:\nTam\u00e9n se adoita indicar o peso en unidades de forza doutros sistemas, como a dina, a l\u00edbra-forza, a onza-forza etc\u00e9tera.\nA dina \u00e9 a unidade CGS de forza e non forma parte do SI. Algunhas unidades inglesas, como a libra, poden ser de forza ou de masa. As unidades relacionadas, como o slug, forman parte de sub-sistemas de unidades.\nC\u00e1lculo do peso.\nO c\u00e1lculo do peso dun corpo a partir da s\u00faa masa p\u00f3dese expresar mediante a segunda lei da din\u00e1mica (segunda Lei de Newton):\nformula_1\nonde formula_2 \u00e9 o peso formula_3, formula_4 \u00e9 a masa, e o valor de formula_5 \u00e9 a aceleraci\u00f3n da gravidade no lugar no que se atopa o corpo. Esta, en primeira aproximaci\u00f3n, se consideramos \u00e1 Terra como unha esfera homox\u00e9nea, p\u00f3dese expresar en m\u00f3dulo coa seguinte f\u00f3rmula:"}
{"id": "11689", "revid": "5863", "url": "https://gl.wikipedia.org/wiki?curid=11689", "title": "Arco da vella", "text": "O arco da vella, arco iris ou contrasol \u00e9 un efecto \u00f3ptico que consiste na aparici\u00f3n no ceo dun arco con bandas de cores, desde o vermello at\u00e9 o violeta, cubrindo todo o espectro vis\u00edbel de luz, e que se produce como resultado da presenza simult\u00e1nea da luz directa do sol e m\u00e1is da chuvia.\nA explicaci\u00f3n deste meteoro at\u00f3pase na dispersi\u00f3n crom\u00e1tica que provocan as pingas de auga condensada presentes no aire, descompo\u00f1endo os raios policrom\u00e1ticos procedentes do sol, e desviando o raio correspondente a cada cor cun \u00e1ngulo diferente. Isto \u00e1 vez d\u00e9bese \u00e1 dependencia que exhibe o \u00edndice de refracci\u00f3n da auga respecto da frecuencia, longura de onda ou cor da luz, resultando en diferentes \u00e1ngulos de refracci\u00f3n para as diferentes cores.\nComo se pode ver no esquema seguinte, o arco da vella \u00e9 unha ilusi\u00f3n \u00f3ptica no senso de que a imaxe que resulta da descomposici\u00f3n espectral, f\u00f3rmase na zona onde se sit\u00faa o observador. Se un fai a proba e acode ao lugar onde semella repousar a parte vermella do arco da vella, non vai atopar luz vermella, s\u00f3 as pingas e a luz case a\u00ednda sen descompo\u00f1er.\nOutro fen\u00f3meno asociado a este \u00e9 o arco da vella secundario, que aparece a 50-53 graos respecto do primario (o habitual) e cuxa caracter\u00edstica m\u00e1is rechamante \u00e9 presentar as cores na orde inversa a este. \u00c9 debido \u00e1 luz que sofre unha reflexi\u00f3n adicional antes de sa\u00edr da pinga de auga (p\u00f3dese ilustrar trazando os raios na pinga da figura de enriba ou nun prisma se se prefire). S\u00f3 \u00e9 vis\u00edbel cando o primario \u00e9 moi intenso, sen\u00f3n a luz que sofre esta reflexi\u00f3n \u00e9 escasa e non se percibe. \nVisibilidade.\nOs arcos da vella p\u00f3dense observan sempre que haxa pingas de auga no aire e a luz solar ve\u00f1a por atr\u00e1s do observador nunha baixa altura. Os arcos da vella m\u00e1is espectaculares aparecen cando a metade do ceo est\u00e1 a\u00ednda escuro polas nubes de chuvia e o observador est\u00e1 situado nun punto co ceo claro na direcci\u00f3n do sol, o resultado \u00e9 un arco da vella luminoso que contrasta co fondo escuro.\nO efecto do arco da vella tam\u00e9n se ve frecuentemente preto de fervenzas ou fontes. Ademais, o efecto p\u00f3dese crear artificialmente dispersando pingas de auga no aire nun d\u00eda de calor. Os arcos da vella lunares son raros pero \u00e1s veces p\u00f3dense observar en noites de l\u00faa chea a\u00ednda que con cores m\u00e1is tenues, xa que a percepci\u00f3n visual dos humanos para as cores \u00e9 pobre con pouca luz e xa que logo os arcos da vella lunares perc\u00edbense como brancos.\nO arco da vella na cultura popular galega.\nXa aparece citado na Biblia, como representaci\u00f3n da paz que Deus mandou \u00f3s homes, e xa en Roma contaban que beb\u00eda a auga dos r\u00edos e dos mares, crenza que Eladio Rodr\u00edguez di que se manti\u00f1a na Galicia do s\u00e9culo XX e que defendera o padre Sobreira.\nCrese tam\u00e9n que a tal vella utilizaba o arco para baixar \u00e1 terra para levarse alg\u00fan meni\u00f1o o unha moza, de onde v\u00e9n a cantiga popular para defenderse: \"Arco da vella, vaite de a\u00ed, que as nenas bonitas non son pra ti\".\nFinalmente, outra crenza popular relacionada co arco da vella \u00e9 a existencia dun tesouro agochado al\u00ed onde o arco toca a terra.\nConstantino Garc\u00eda recolleu tam\u00e9n as variantes \"arco de vella\", \"arco das vellas\", \"arco de vellas\" e \"arco das bruxas\". Cando o arco da vella \u00e9 de maior tama\u00f1o denom\u00ednano \"arco das mozas\" ou \"arco das novas\"; e cando \u00e9 dobre, o de cores m\u00e1is tenues ch\u00e1mase \"arco novo\".\nOutras variantes son: \"arco de l\u00faas\", \"arco do ceo\", \"arco do trono\", \"circo da vella\", \"gancho da vella\", \"marco da vella\", \"marco das vellas\", \"risco da vella\", \"se\u00f1a da auga\", \"a ponte coloreada\" e \"as sete colores\"."}
{"id": "11690", "revid": "85894", "url": "https://gl.wikipedia.org/wiki?curid=11690", "title": "Antonio Dom\u00ednguez Rey", "text": "Antonio Dom\u00ednguez Rey, nado en Bur\u00e9s (Asados, Rianxo) o 5 de marzo de 1945, \u00e9 un xornalista e escritor galego.\nTraxectoria.\n\u00c9 doutor en Ling\u00fc\u00edstica Hisp\u00e1nica e profesor na UNED. Residiu en Francia entre 1979 e 1985."}
{"id": "11691", "revid": "23204", "url": "https://gl.wikipedia.org/wiki?curid=11691", "title": "Barrantes, Tomi\u00f1o", "text": "San Vicente de Barrantes \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 877 habitantes (451 homes e 426 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nA igrexa parroquial de San Vicente \u00e9 de orixe rom\u00e1nica, \u00e9 formou parte do mosteiro de San Salvador de Barrantes, fundado na terceira d\u00e9cada do s\u00e9culo XII.\nDe sur a norte, nesta parroquia se atopan:\nM\u00fasica.\nA Banda de Gaitas de San Vicente de Barrantes, dirixida por Hip\u00f3lito Cabezas, ga\u00f1ou a XVIII Liga Galega de Bandas de Gaitas.\nFestas.\nCel\u00e9branse tres festas: a de San Xos\u00e9 Obreiro, o 30 de abril e 1 de maio, a romar\u00eda de Grix\u00f3, o terceiro domingo de agosto, e a festa de San Miguel, o 29 de setembro.\nNo monte da Pedrada, o cumio m\u00e1is alto do concello, cel\u00e9brase en xullo unha romar\u00eda na honra da virxe da Magdalena."}
{"id": "11692", "revid": "89787", "url": "https://gl.wikipedia.org/wiki?curid=11692", "title": "Samuel Eij\u00e1n", "text": "Samuel Eij\u00e1n Lorenzo, nado en San Clodio (Leiro) o 10 de maio de 1876 e finado en Santiago de Compostela o 1 de decembro de 1945, foi un sacerdote franciscano e escritor galego.\nTraxectoria.\nSamuel Eij\u00e1n foi superior do convento do Santo Sepulcro en Xerusal\u00e9n, procurador xeral de Terra Santa, definidor provincial, ministro provincial e custodio da provincia de Ourense. Foi membro da Real Academia Galega, correspondente do Instituto Hist\u00f3rico do Minho, membro nato da Xunta do Padroado da Obra P\u00eda dos Santos Lugares e cabaleiro comendador con placa da orde de Isabel a Cat\u00f3lica.\nEscribiu unha extensa obra literaria na que tocou varios x\u00e9neros (poes\u00eda, narrativa, teatro...). Colaborou en revistas e dirixiu \"El Eco Franciscano\". A s\u00faa obra, en galego e castel\u00e1n, insp\u00edrase na relixi\u00f3n e no sentimento da terra."}
{"id": "11694", "revid": "55340", "url": "https://gl.wikipedia.org/wiki?curid=11694", "title": "Emilia Est\u00e9vez Villaverde", "text": "Emilia Est\u00e9vez Villaverde, nada en Ponteareas en 1921 e finada en 2000, foi unha escritora galega.\nTraxectoria.\nA s\u00faa obra situase f\u00f3ra dos circu\u00edtos comerciais, era a propia autora a que autoeditaba os seus libros e tam\u00e9n os distribu\u00eda en diversas librer\u00edas de Vigo e a s\u00faa contorna, e representa unha literatura de corte popular e tradicional.\nConcurso escolar Emilia Est\u00e9vez Villaverde.\nO Museo de Pontevedra convoca anualmente o Concurso escolar Emilia Est\u00e9vez Villaverde para fomentar a escritura entre os rapaces galegos."}
{"id": "11696", "revid": "197", "url": "https://gl.wikipedia.org/wiki?curid=11696", "title": "Xos\u00e9 Fari\u00f1a Jamardo", "text": "Xos\u00e9 Fari\u00f1a Jamardo, nado en Caldas de Reis o 26 de abril de 1919 e finado en Madrid o 19 de agosto de 2008, foi un escritor galego. Experto en Administraci\u00f3n Local, exerceu como Secretario Xeral en varios concellos e na Deputaci\u00f3n de Pontevedra. Publicou numerosos artigos sobre temas literarios e de administraci\u00f3n local na prensa de Madrid e de Galicia.\nTraxectoria.\nDurante a guerra civil espa\u00f1ola loitou co bando nacional en varios destinos, entre eles Madrid. Rematou estudos de Dereito e doutorouse con sobresaliente cum laude na Universidade Complutense de Madrid, e obtivo a diplomatura en Administraci\u00f3n Local. Foi mestre un breve tempo en Xix\u00f3n, at\u00e9 que obtivo praza de Secretario de Administraci\u00f3n Local. Exerceu como tal nos concellos de Vila de Cruces, O Carballi\u00f1o, C\u00e1ceres, Corral de Almaguer, Xetafe e a Deputaci\u00f3n de Pontevedra, onde se xubilou.\nNo Carballi\u00f1o exerceu como secretario do Concello entre os anos 1949 e 1959 e promoveu os encontros Tasca e Literatura, a primeira gu\u00eda tur\u00edstica da vila ou o \"Bolet\u00edn de Informaci\u00f3n Municipal\".\nNo eido da empresa privada, foi durante dez anos director administrativo en Madrid da empresa Barreiros Di\u00e9sel e despois de Chrysler Espa\u00f1a.\nCando se constitu\u00edu o Parlamento de Galicia foi designado Oficial Maior, e despois pasou a ser asesor. Foi membro correspondente da Real Academia Espa\u00f1ola da Historia, e Fillo Adoptivo e Cronista Oficial do municipio de Xetafe.\nFoi secretario e despois presidente do Colexio Nacional de Secretarios, Interventores e Depositarios de Espa\u00f1a. Tempo atr\u00e1s fora Vicepresidente do de Ourense e Presidente do de Madrid. Foi tam\u00e9n profesor e xefe de estudos do Instituto Nacional de Administraci\u00f3n Local, as\u00ed como membro numerario do Instituto de Estudios de Administraci\u00f3n Local.\nEstivo casado coa mestra Mar\u00eda Elena Tojo Barreiro.\nUsou os pesud\u00f3nimos Freitoso, Montemar, Chis-pum."}
{"id": "11697", "revid": "23204", "url": "https://gl.wikipedia.org/wiki?curid=11697", "title": "Curr\u00e1s, Tomi\u00f1o", "text": "San Marti\u00f1o de Curr\u00e1s \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 385 habitantes (197 homes e 188 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nSituaci\u00f3n.\nA parroquia sit\u00faase \u00e1 beira do r\u00edo Mi\u00f1o. Est\u00e1 atravesada pola estrada PO-552 (Tui - A Guarda).\nHistoria.\nEsta parroquia foi un anexo de San Salvador de Tebra ata o ano 1904, cando pasou a selo de Amor\u00edn.\nPatrimonio.\nA igrexa parroquial ten orixe no s\u00e9culo XVI, se ben o seu estilo denota a influencia portuguesa da \u00e9poca anterior. O retablo \u00e9 de 1803, que substitu\u00edu ao anterior, do s\u00e9culo XVIII, cando foi trasladado \u00e1 parroquia de Est\u00e1s.\nNa parroquia hai unhas necr\u00f3poles romanas, co\u00f1ecidas co nome de Medos. Tam\u00e9n hai vestixios dunha vila, datada entre os s\u00e9culos IV e VI, cun hipocausto (antigo sistema de calefacci\u00f3ns por tubos) de grande interese para o estudo e co\u00f1ecemento da cultura romano-xerm\u00e1nica en Galicia. Parte dos restos cons\u00e9rvanse no Museo Diocesano de Tui, e outra parte foi cuberta con area coa intenci\u00f3n de seguir no futuro coas escavaci\u00f3ns. Dende o ver\u00e1n de 2013 est\u00e1 en marcha un proxecto cient\u00edfico de recuperaci\u00f3n e posta en valor do asentamento romano."}
{"id": "11700", "revid": "23204", "url": "https://gl.wikipedia.org/wiki?curid=11700", "title": "Amor\u00edn, Tomi\u00f1o", "text": "San Xo\u00e1n de Amor\u00edn \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 1.314 habitantes (691 homes e 623 mulleres), o que sup\u00f3n un aumento respecto do ano 1999 cando ti\u00f1a 729 habitantes. Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nA igrexa de San Xo\u00e1n de Amor\u00edn foi constru\u00edda no ano 1780. Presenta trazos barrocos, pero conserva o car\u00e1cter rom\u00e1nico. Con anterioridade estaba emprazada no barrio de Baceiro. Na actualidade at\u00f3pase nunha explanada arredor do adro. Al\u00ed \u00e9rguense \u00e1rbores de distintas especies. Este recinto est\u00e1 presidido por un cruceiro de 1900.\nO castelo, do que s\u00f3 fican ru\u00ednas, foi constru\u00eddo enteiramente polo capit\u00e1n xeneral de Galicia Vicente Gonzaga cara o ano 1657. Foi ampliado, m\u00e1is tarde, cunha obra coroada por don Luis de Poderico. Tras a ampliaci\u00f3n, o primitivo edificio, viuse mellorado cun recinto de dous baluartes enteiros, dous medios e tres revel\u00edns de revestimento exterior, todo isto co seu correspondente foxo e cami\u00f1o cuberto. As\u00ed mesmo, constru\u00eduse unha plataforma de artiller\u00eda cara \u00f3 r\u00edo. Este castelo ti\u00f1a varias dependencias interiores, como a casa do Gobernador, cuarteis e corpos de garda. Tr\u00e1tase dunha fortaleza de construci\u00f3n terre\u00f1a con profundos foxos. Xa nos informes militares do s\u00e9culo XVIII descr\u00edbeno nun estado ruinoso. Na actualidade, esta fortificaci\u00f3n at\u00f3pase mergullada entre a vexetaci\u00f3n.\nAs areeiras de Amor\u00edn son un embarcadoiro fluvial as\u00ed denominado porque, antigamente, unha empresa adic\u00e1base \u00e1 extracci\u00f3n de area do r\u00edo neste lugar. Esta tarefa, moi expandida o longo do Mi\u00f1o, caeu en desuso. Aqu\u00ed, os pescadores do Mi\u00f1o, concentran unha pequena frota pesqueira de embarcaci\u00f3ns en forma de media l\u00faa, de orixe n\u00f3rdico que navegan a remo, a vela ou a motor. Cos trasmallos, lampreeiras, alcharifes e outras redes pescan peixes sabre, lampreas, salm\u00f3ns, meix\u00f3ns, e demais especies do r\u00edo."}
{"id": "11703", "revid": "54334", "url": "https://gl.wikipedia.org/wiki?curid=11703", "title": "Est\u00e1s, Tomi\u00f1o", "text": "Santiago de Est\u00e1s \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 413 habitantes (209 homes e 204 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nNesta parroquia at\u00f3pase un castelo medieval que na actualidade est\u00e1 desenterrado.\nFestas.\nA parroquia celebra as festas da Virxe Peregrina a \u00faltima fin de semana de agosto e a de San Sebasti\u00e1n o 20 de xaneiro. Na festa do ver\u00e1n, os nenos e nenas fan unha danza popular e d\u00faas cativas m\u00e1is pequenas sentadas no carro da virxe tiran flores acompa\u00f1adas doutras d\u00faas nenas vestidas de comu\u00f1\u00f3n que fan o mesmo."}
{"id": "11707", "revid": "89787", "url": "https://gl.wikipedia.org/wiki?curid=11707", "title": "Miguel Anxo Fern\u00e1n-Vello", "text": "Miguel Anxo El\u00edas Fern\u00e1ndez Bello, m\u00e1is co\u00f1ecido como Miguel Anxo Fern\u00e1n Vello, nado en Cospeito o 8 de outubro de 1958, \u00e9 un escritor, editor e pol\u00edtico galego. \u00c9 irm\u00e1n do comunicador, empresario e pol\u00edtico Fidel Fern\u00e1n.\nTraxectoria profesional.\nRealizou estudos de M\u00fasica (Guitarra Cl\u00e1sica) no Conservatorio Superior de M\u00fasica da Coru\u00f1a e de Psicolox\u00eda e Filolox\u00eda Hisp\u00e1nica na Universidade da Coru\u00f1a e na Universidade de Santiago de Compostela. Membro da Asociaci\u00f3n de Escritores en Lingua Galega e do Pen Clube de Galicia. Fundou a editorial Espiral Maior en 1991 e foi un dos fundadores das revistas \"Cen augas\" e \"Ag\u00e1lia\". Deuse a co\u00f1ecer ao ser premiado no VII\u00ba Concurso Modesto R. Figueiredo co relato \"Anti-mem\u00f3ria dun dia\". No ano 2001 estreouse, por encargo da Orquestra Sinf\u00f3nica de Galicia, a s\u00faa cantata \"Cantiga Finisterrae para m\u00faltiples voces de luz\".\nTraxectoria pol\u00edtica.\nMilitante do Bloque Nacionalista Galego desde os anos 80, deuse de baixa na primavera de 2008 e m\u00e1is tarde pasar\u00eda a militar en Anova, partido constitu\u00eddo en 2012.\nNas Elecci\u00f3ns xerais de Espa\u00f1a de 2015 e nas Elecci\u00f3ns xerais de Espa\u00f1a de 2016 foi cabeza de lista pola provincia de Lugo da candidatura En Marea, na que se integrou Anova. Sa\u00edu elixido deputado e foi Secretario Primeiro da Comisi\u00f3n de Cultura do Congreso dos Deputados. Tras a ruptura de En Marea e o nacemento de En Com\u00fan-Unidas Podemos, non concorreu \u00e1s elecci\u00f3ns xerais de Espa\u00f1a de abril de 2019. Foi cabeza de lista por Lugo de Galicia en Com\u00fan-Anova Mareas nas Elecci\u00f3ns ao Parlamento de Galicia de 2020."}
{"id": "11710", "revid": "5863", "url": "https://gl.wikipedia.org/wiki?curid=11710", "title": "Nan de Allariz", "text": "Alfredo Fern\u00e1ndez, co\u00f1ecido como Nan de Allariz, nado en Xinzo de Limia o 13 de maio de 1875 e finado en Madrid a finais de maio de 1927, foi un escritor galego.\nTraxectoria.\nEmigrou \u00e1 Arxentina onde se dedicou ao comercio. Foi colaborador de \"El Eco de Galicia\" destacando como poeta e dramaturgo. Regresou a Espa\u00f1a, conclu\u00edu os estudos de Bacharelato e iniciou a carreira de Dereito. Logo de facer un periplo por varias capitais americanas como actor e autor teatral, chegou a Cuba en 1904.\nNa Habana foi nomeado secretario da secci\u00f3n de propaganda do Centro Gallego e secretario da Asociaci\u00f3n Iniciadora y Protectora de la Academia Gallega. Foi director da Compa\u00f1\u00eda de Esperanza Iris nos seus primeiros tempos e administrador do Teatro Nacional da Habana, dependente do Centro Galego. En 1914 fundou na Habana o peri\u00f3dico \"O T\u00edo Marcos\". Ademais do seu labor xornal\u00edstico, foi propietario das f\u00e1bricas de tabaco La Flor de Lis e Galatea.\nDestacou tam\u00e9n como compositor musical de zarzuelas, pezas costumistas e operetas, como \"Sangre vienesa\". Foi autor da zarzuela \"O zoqueiro de Vilaboa: boceto de zarzuela gallega n\u00b4un acto e tres cuadros\".\nAbandonou Cuba arredor de 1920 e regresou a Espa\u00f1a, instal\u00e1ndose en Madrid e traballando nun teatro. Al\u00ed morreu en maio de 1927."}
{"id": "11711", "revid": "181", "url": "https://gl.wikipedia.org/wiki?curid=11711", "title": "Alfredo Fern\u00e1ndez", "text": ""}
{"id": "11713", "revid": "23204", "url": "https://gl.wikipedia.org/wiki?curid=11713", "title": "Figueir\u00f3, Tomi\u00f1o", "text": "San Marti\u00f1o e San Campio de Figueir\u00f3 \u00e9 unha parroquia do concello pontevedr\u00e9s de Tomi\u00f1o. Segundo o IGE, en 2022 ti\u00f1a 478 habitantes (235 homes e 243 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nDescrici\u00f3n.\nEst\u00e1 a cinco quil\u00f3metros da capital do concello. Situada nas abas da serra de Argallo, a regan as augas do r\u00edo Mi\u00f1o e varios regatos. A v\u00eda de comunicaci\u00f3n principal \u00e9 a estrada PO-552 (Vigo - Tui).\nLocaliz\u00e1ronse restos prehist\u00f3ricos de cultura paleol\u00edtica e castrexa.\nDa parroquia \u00e9 natural o pintor Mario Rodr\u00edguez G\u00f3mez (1931-).\nPatrimonio.\nO Santuario de San Campio de Figueir\u00f3 \u00e9 o templo parroquial, amais de lugar de peregrinaci\u00f3n.\nCruceiro de San Marti\u00f1o, feito en 1875 por Xos\u00e9 Ant\u00f3n Ara\u00fajo Ramallosa, mestre de canter\u00eda natural de Vila Nova de Cerveira. Peto de \u00c1nimas da Virxe do Carme e Peto de \u00c1nimas de Lago."}
{"id": "11715", "revid": "1131", "url": "https://gl.wikipedia.org/wiki?curid=11715", "title": "Asociaci\u00f3n Iniciadora y Protectora de la Academia Gallega", "text": "A Asociaci\u00f3n Iniciadora y Protectora de la Academia Gallega foi unha asociaci\u00f3n fundada co obxectivo de crear unha Academia Galega para promocionar a lingua galega.\nHistoria.\nFundouse en xu\u00f1o de 1905 na Habana por iniciativa de Manuel Curros Enr\u00edquez e Xos\u00e9 Fontenla Leal a ra\u00edz da reproduci\u00f3n dun artigo de Manuel Murgu\u00eda, \"Diccionario de la lengua gallega (Necesidad de su formaci\u00f3n y publicaci\u00f3n)\" na revista \"Galicia\" o 2 de abril de 1905 e a r\u00e9plica de Nan de Allariz afirmando que non exist\u00eda un patriotismo galego pola falta de fervor rexionalista do pobo galego, o que produciu unha reacci\u00f3n na emigraci\u00f3n galega que fixo que nese mes se constitu\u00edse unha xestora para fundar un \u00f3rgano que codificase a lingua e na que participaban os m\u00e1ximos dirixentes do Centro Gallego, do orfe\u00f3n Ecos de Galicia, da Beneficiencia de Naturales de Galicia e membros da xa desaparecida La Pe\u00f1a Gallega.\nEn 1917 ti\u00f1a 433 socios e en 1923 ti\u00f1a 120 asociados."}
{"id": "11717", "revid": "23204", "url": "https://gl.wikipedia.org/wiki?curid=11717", "title": "Forcadela, Tomi\u00f1o", "text": "Forcadela \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 697 habitantes (349 homes e 348 mulleres). Est\u00e1 situada \u00e1 beira do r\u00edo Mi\u00f1o. Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nHistoria.\nA parroquia aparece documentada nun documento do 10 de marzo de 1198, no que Fern\u00e1n G\u00f3mez fai doaz\u00f3n ao Mosteiro de Oia, de canto ti\u00f1a e lle pertenc\u00eda na Igrexa de San Pedro de Forcadela.\nO 28 de xu\u00f1o de 1331 o mosteiro deu en cambio ao prelado bispo Don Rodrigo esta Igrexa e outras do seu padroado pola de San Mamede de Pedornes. Daquela estaba habitada por 168 veci\u00f1os, rexidos polo contencioso polo xu\u00edz da propia parroquia, e polo pol\u00edtico e gobernativo polo de Barrantes. Ten d\u00e9cimos por valor de 14.400 reais, dos cales o p\u00e1rroco leva a metade con todas as primicias e dereituras parroquiais, o c\u00f3engo maxistral da Catedral de Tui unha cuarta parte, e o Beneficiado sen cura a outra cuarta parte. O c\u00f3engo ten casa reitoral e igrexario de 9 ferrados de pan en semente. A F\u00e1brica da Igrexa percibe de renda anual 1 ferrado de trigo, 1\u00bd de mi\u00fado e 329 reais con 20 marabed\u00eds de arrendos e foros. Pagaba antes \u00e1 Mitra de Tui medio Xantar, 1 libra de cera e 100 marabed\u00eds vellos, e agora fai entrega de 21 reais. O Beneficio con cura \u00e9 de presentaci\u00f3n do Cabido Catedral de Tui vacando nos 4 meses ordinarios, e se vaca nos outros 8 prov\u00edstao o Rei; e a sen cura \u00e9 de padroado Real e Ordinario.\nPatrimonio.\nA igrexa parroquial, constru\u00edda sobre a primitiva, foi reformada a finais do s\u00e9culo XVIII, sendo mandada edificar polo bispo Fern\u00e1ndez Angulo. A \u00faltima restauraci\u00f3n foi en 1974.\nConta cunha soa nave rectangular \u00e1 que se engadiu con posterioridade o actual presbiterio como prolongaci\u00f3n, e unha sancrist\u00eda no lado norte.\nA fachada principal \u00e9 de gran sinxeleza. Enmarca o eixe central nunha moldura a modo de pilastras pouco fondas estendida at\u00e9 a base da espadana. Neste encadramento est\u00e1 a porta moldurada e cunha cornixa a modo de viseira seguindo a curva da porta. Un gran ventanal rectangular e con moldura forma o conxunto desta r\u00faa central.\nNos extremos hai o mesmo estilo de pilastras, das que nace unha moldura c\u00f3ncavoconvexa que vai unirse coas centrais, apoian a cornixa da mesma forma que se remata con pin\u00e1culos. Unha balaustrada voada fai de protecci\u00f3n na espadana dun s\u00f3 corpo e dous ocos para sendas camp\u00e1s. Rem\u00e1tase con outra cornixa que sustenta d\u00faas pilastras extremas e un arco no que se basa a cruz de remate.\nNo interior hai cinco arcos de pedra apuntados que sustentan a cuberta de formig\u00f3n. Os paramentos e o teito est\u00e1n revocados e pintados. Unha moldura en pedra percorre toda a nave \u00e1 altura onde comeza a curvatura dos arcos. Tam\u00e9n ten un z\u00f3colo de pedra. O arco triunfal \u00e9 de medio punto e, na que ser\u00eda a clave, ten a data da s\u00faa construci\u00f3n: 1901. No centro da b\u00f3veda da capela maior ten un oct\u00f3gono do que parten nervios ata os paramentos laterais.\nO retablo maior, ao igual que o que ten na actualidade a Virxe do Carme, \u00e9 de estilo barroco. Catro columnas salom\u00f3nicas forman as r\u00faas laterais. A fornela central est\u00e1 presidida polo Coraz\u00f3n de Xes\u00fas sobre un escalonamento rematado por un pequeno baldaquino doutras 4 columnas salom\u00f3nicas. O patr\u00f3n, San Pedro, est\u00e1 na fornela da r\u00faa lateral dereita, e na esquerda San Xos\u00e9 co Neno.\nA r\u00faa central, ademais da gran fornela central, ten d\u00faas peanas que soste\u00f1en d\u00faas fermosas imaxes dentro de camp\u00e1s de vidro: o Neno Xes\u00fas de Praga e a Virxe co Neno. No \u00e1tico ten outras tres fornelas. Na nave conserva catro retablos m\u00e1is. Nun at\u00f3pase a Virxe do Carme, a\u00ednda que non \u00e9 o seu propio, xa que o seu escudo aparece no que acolle a Inmaculada. Nos outros dous est\u00e1n a Virxe da Escravitude e a Dolorosa. Neste \u00faltimo hai un relevo das \u00c1nimas do Purgatorio.\nDestacan tres tallas barrocas en madeira de moi boa factura, de San Pedro, San Bieito e Santo Ant\u00f3n de Padua.\nNo adro hai un cruceiro, inaugurado o 27 de agosto de 1995 segundo consta na s\u00faa base. Ten no p\u00e9 un relevo de San Pedro.\nFestas.\nCel\u00e9branse d\u00faas festas. A \u00faltima semana de xu\u00f1o faise a festa do patr\u00f3n, San Pedro. Por\u00e9n, ten m\u00e1is importancia e sona a festa da Escravitude, celebrada a primeira semana de setembro.\nPersoeiros.\nEsta \u00e9 a parroquia natal do escritor Manuel Santiago Fern\u00e1ndez \u00c1lvarez, m\u00e1is co\u00f1ecido polo seu pseud\u00f3nimo de Manuel Forcadela."}
{"id": "11719", "revid": "98629", "url": "https://gl.wikipedia.org/wiki?curid=11719", "title": "R\u00edo Volga", "text": "O r\u00edo Volga (en ruso \"\u0412\u043e\u0301\u043b\u0433\u0430\", t\u00e1rtaro \"\u0130del\", \"\u0418\u0434\u0435\u043b,\" moksha \"\u0420\u0430\u0432\", mari \"\u042e\u043b\", alem\u00e1n \"Wolga\") \u00e9 o r\u00edo m\u00e1is longo e caudaloso de Europa. Cos seus afluentes, rega m\u00e1is dun terzo da superficie da Rusia europea. O Volga nace nas cu\u00ed\u00f1as de Vald\u00e1i a 228 metros de altitude, entre Moscova e San Petersburgo e desemboca no mar Caspio logo dun longo percorrido de 3.690\u00a0km. O Volga \u00e9 navegable en case todo o seu percorrido grazas \u00e1s enormes obras de acondicionamento realizadas fundamentalmente durante a segunda metade do s\u00e9culo . A s\u00faa conca hidrogr\u00e1fica, cunha superficie de 1.350.000\u00a0km\u00b2, \u00e9 a 18\u00ba maior do mundo (por extensi\u00f3n \u00e9 maior que o Per\u00fa, o 19\u00ba pa\u00eds maior do mundo) re\u00fane un gran mosaico de pobos. O val do Volga concentra desde a segunda guerra mundial unha parte importante das actividades industriais de Rusia. O Volga desempe\u00f1a tam\u00e9n un gran papel no imaxinario ruso e inspirou numerosas novelas e canci\u00f3ns rusas.\nAdministrativamente, o r\u00edo discorre por doce dos \u00d3blasts federais da Federaci\u00f3n rusa, que seguindo o seu curso augas abaixo, son: \u00f3blast de Tver, \u00f3blast de Yaroslavl, \u00f3blast de Kostrom\u00e1, \u00f3blast de Nizhnii Novgorod, Rep\u00fablica dos Maris, rep\u00fablica dos Chuvaxos, rep\u00fablica de Tatarst\u00e1n, \u00f3blast de Uli\u00e1novsk, \u00f3blast de Samara, \u00f3blast de Sar\u00e1tov, \u00f3blast de Volgogrado e \u00f3blast de Astrak\u00e1n.\nAtravesa o centro de Rusia e \u00e9 amplamente considerado como o r\u00edo nacional de Rusia. En antigos tempos foi co\u00f1ecido como Atil, Itil or Idil. O Volga conx\u00e9lase tres meses por ano en gran parte.\nDrena a maior\u00eda de Rusia Occidental; os seus moitos grandes encoros prov\u00e9n dunha importante irrigaci\u00f3n e enerx\u00eda hidroel\u00e9ctrica. O sistema formado polo canal Moscova-Volga, o canal Volga-Don, e o canal Mariinsk forman unha v\u00eda navegable conectando Moscova co Mar Branco, o mar B\u00e1ltico, o mar Caspio, o mar de Azov e o Mar Negro. \n \n \nCurso superior do Volga.\nO r\u00edo Volga nace nas cu\u00ed\u00f1as de Vald\u00e1i, a 228 m sobre o nivel do mar, preto da localidade de Volgo-Verjovie, na parte occidental do \u00f3blast de Tver, nun lugar situado a uns 300\u00a0km ao noroeste de Moscova e a uns 320\u00a0km ao sueste de San Petersburgo.No primeiro tramo ten o nome de Selizh\u00e1rovka e \u00e9 un curso curto de auga de 36\u00a0km que desauga no lago Seliger (que ten unha superficie de 212\u00a0km\u00b2 e est\u00e1 a unha cota de 205 m). O Volga dir\u00edxese primeiro en direcci\u00f3n sueste, atravesando a rexi\u00f3n de Vald\u00e1i ata alcanzar a localidade de Rzhev (63.729 hab. en 2002 ), pasada o cal xira cara ao noroeste e a partir da que poden navegar polo r\u00edo pequenas embarcaci\u00f3ns de transporte de mercanc\u00edas. O r\u00edo, tras algo m\u00e1is de 100\u00a0km, alcanza Tver (a antiga Kalinin 1931-1990), fundada en 1135, con 408.903 hab., \u00e9 a capital do \u00f3blast de Tver localizada na estrada que une Moscova con San Petersburgo.\nO Volga describe unha nova curva e xira cara ao suroeste, discorrendo polo primeiro dos moitos tramos en que as s\u00faas augas estar\u00e1n encoradas, est\u00e1 vez polo encoro de Ivankovo, onde recibe pola dereita o r\u00edo Shosha. Xira logo cara ao oeste, e penetra no encoro de Dubna, constru\u00eddo para abastecer Moscova (\u00e9 o tramo m\u00e1is pr\u00f3ximo \u00e1 capital, apenas a 100\u00a0km). Neste encoro recibe ao r\u00edo Dubna, e, moi pr\u00f3ximo \u00e1 presa, conecta coa canle de Moscova, unha canle artificial de 128\u00a0km constru\u00eddo en 1932 que une o r\u00edo Volga co r\u00edo Moscova. Deixada atr\u00e1s a presa, o Volga ba\u00f1a a localidade de Dubn\u00e1 (60.951 hab.), e logo xira cara ao noroeste, nun tramo no que atravesa a cidade de Kimry (58.500 hab.) e segue polo encoro de \u00daglich, un novo tramo no que recibe os seus primeiros afluentes de importancia, os r\u00edos Medveditsa e Nerl. Segue o r\u00edo en direcci\u00f3n cada vez m\u00e1is norte, franqueando o l\u00edmite co \u00f3blast de Yaroslavl, atravesando a cidade de \u00daglich (38.900 hab.) e chegando ata o gran lago do encoro de Rybinsk (que con 4.580\u00a0km\u00b2, \u00e9 co\u00f1ecido como o mar de Rybinsk, e que est\u00e1 a unha cota de 102 m). \u00c9 a m\u00e1is antiga das presas constru\u00eddas no r\u00edo (1935-41) e tam\u00e9n o punto m\u00e1is setentrional polo que discorre o Volga. Neste lago desembocan dous importantes afluentes, o r\u00edo Mologa (456\u00a0km) e o r\u00edo Cheksna. Tam\u00e9n enlaza a v\u00eda navegable Volga-B\u00e1ltico, que atravesando o lago Onega e o lago Ladoga, conecta co golfo de Finlandia e, a trav\u00e9s da canle Mar Branco-B\u00e1ltico, o mar Branco.\nO Volga sae do lago polo mesmo lado meridional polo que entra, emprendendo direcci\u00f3n sueste. Ao p\u00e9 da presa at\u00f3pase a cidade industrial de Rybinsk (222.653 hab., anteriormente rebautizada como Andropov) que \u00e9 o gran porto de transbordo do curso superior do Volga. Segue o r\u00edo cara ao sueste e alcanza Yaroslavl (613.088 hab.), unha das cidades m\u00e1is antigas da Rusia central, fundada no s\u00e9culo XI. O r\u00edo encam\u00ed\u00f1ase cada vez m\u00e1is en direcci\u00f3n leste, traspasando o l\u00edmite co \u00f3blast de Kostroma. A uns 70\u00a0km augas abaixo de Yaroslavl at\u00f3pase a cidade de Kostrom\u00e1 (278.750 hab.), localizada ao pouco da confluencia co r\u00edo Kostroma, outra antiga cidade (fundada en 1152). A partir de aqu\u00ed, o Volga vaise convertendo cada vez m\u00e1is nun r\u00edo de chanzura, ancho e de discorrer lento. Atravesa pronto o \u00f3blast de Kostroma pola s\u00faa banda meridional e internase no \u00f3blast de Iv\u00e1novo, que cruza pola s\u00faa banda nororiental. Chega enseguida a K\u00edneshma (95.233 hab.) e augas abaixo atopa un novo gran lago artificial, o do encoro de Gorki (1.591\u00a0km\u00b2), cunha cola de 430\u00a0km de lonxitude, creado pola presa de Nizhnii Novgorod (constru\u00edda en 1955). Na parte norte do encoro desaugan os r\u00edos Nemda e Unzha (426\u00a0km). Seguindo o grande encoro augas abaixo en direcci\u00f3n sur, \u00e9ntrase no \u00f3blast de Nizhnii Novgorod, e recibe pola esquerda ao r\u00edo Uzola. O Volga deixa atr\u00e1s a presa e at\u00f3pase na ribeira dereita a cidade de Nizhnii Novgorod (1.311.252 hab.), na confluencia cun dos seus afluentes m\u00e1is importantes, o r\u00edo Ok\u00e1 (1.500\u00a0km). Este \u00e9 o punto en que tradicionalmente considerouse que acaba o curso alto do Volga. Al\u00e9n do r\u00edo, na marxe esquerda, en fronte, local\u00edzase a cidade industrial de Bor (61.525 hab.).\nCurso medio do Volga.\nO curso medio do Volga discorre en direcci\u00f3n leste-sueste, cruzando a parte central da Rusia europea, e com\u00e9zase a observar xa a disimetria, das s\u00faas ribeiras, que se manifesta m\u00e1is claramente no curso baixo, coa beira dereita m\u00e1is alta e escarpada, por mor da presenza dos contrafortes das alturas do Volga, en contraposici\u00f3n a unha beira esquerda m\u00e1is baixa. Ao sa\u00edr de Nizhnii Novgorod, o r\u00edo xira en direcci\u00f3n leste, pasando fronte a Kstovo e recibindo pola esquerda ao r\u00edo Kerzhenets. Chega m\u00e1is abaixo a outro longo encoro, o de Cheboksary, de m\u00e1is de 131\u00a0km, do que unha parte est\u00e1 no obl\u00e1st de Nizhnii Novgorod, a parte central na rep\u00fablica dos Maris (na que recibe pola esquerda os r\u00edos Vetluga e Rutka) e a parte final na rep\u00fablica dos Chuvaxos, onde est\u00e1 tam\u00e9n a presa, constru\u00edda na d\u00e9cada dos 1980 (e para a que deberon de ser realoxadas unhas 20.000 persoas). Augas abaixo da presa at\u00f3panse as cidades de Cheboksary (440.621 hab.) e Novocheboksarsk (125.857 hab.). Daquela o Volga forma durante un tramo o l\u00edmite natural entre as rep\u00fablicas dos Chuvaxos e dos Maris, un treito no que recibe pola esquerda os r\u00edos Bolshaya Kokshaga, Malaya Kokshaga e Ilet, e pola dereita ao Tsivil e no que, tam\u00e9n na marxe esquerda, est\u00e1 a localidade de Volzhsk (58.987 hab.). A continuaci\u00f3n o r\u00edo internase, a\u00ednda en direcci\u00f3n leste, na rep\u00fablica de Tartarist\u00e1n, ba\u00f1ando primeiro a cidade de Zelenodolsk (100.139 hab.) e logo Kaz\u00e1n (1.105.289 hab.), a capital da rep\u00fablica, ambas na marxe esquerda.\nPasada Kaz\u00e1n, o r\u00edo (xa noutro tramo encorado) xira cara ao sur. A cidade est\u00e1 situada ao principio doutro longo encoro, o encoro de Kuibyshev, con 550\u00a0km de lonxitude, creado pola presa de Samara, que coas seus 6.450\u00a0km\u00b2 de superficie, \u00e9 o maior lago artificial de retenci\u00f3n de Europa. O r\u00edo Kama (1.850\u00a0km), o principal dos afluentes do Volga, incorp\u00f3rase pola esquerda desaugando neste gran lago artificial, nun punto que foi considerado de forma habitual o inicio do curso baixo do Volga, a\u00ednda que agora, co encoro, perdeu parte da s\u00faa relevancia xeogr\u00e1fica.\nCurso inferior do Volga.\nO encoro adentrase en direcci\u00f3n sur no \u00f3blast de Ulyanovsk, unha provincia que o Volga atravesa na s\u00faa parte oriental e na que se atopa na beira dereita a capital, Ulyanovsk (antigamente Simbirsk, con 635.947 hab.). M\u00e1is ao sur, o lago penetra no \u00f3blast de Samara e logo forma unha curva case pechada na cal se sit\u00faan, na marxe esquerda, as cidades de Togliatti (702.879 hab.) e Samara (antes \"Kuibyshev\", localizada na confluencia co r\u00edo Samara, que conta con 1.157.880 hab.) e Novok\u00faibychevsk (112.973 hab.) onde desemboca o r\u00edo Chapayevka; e, na marxe dereita, ao final da curva, a cidade de Syzran (188.107 hab). Pasada Samara comeza pronto a cola doutro longo encoro, o encoro de Saratov (1.831\u00a0km\u00b2), situado 357\u00a0km augas abaixo.\nSempre en direcci\u00f3n sur, o encoro penetra no \u00f3blast de Saratov, e tras pasar a presa, ao p\u00e9, na s\u00faa marxe esquerda, o r\u00edo ba\u00f1a a cidade industrial de Balakovo (200.470 hab.). Ao pouco, tam\u00e9n pola esquerda, o Volga recibe as augas do r\u00edo Irgiz, nun dos poucos tramos intactos do antigo curso, e no que na marxe esquerda sit\u00faase a cidade de Volsk (71.124 hab.). As formas caracter\u00edsticas da paisaxe, constitu\u00eddo por prados e outeiros ao oeste e por unha beira plana ao leste, son a\u00ednda perceptibles entre Kaz\u00e1n e Volgogrado, a\u00ednda que os lagos dos encoros mergullaron as antigas beiras.\nO Volga xira cara ao sueste, e pasa, na marxe esquerda, fronte \u00e1 pequena cidade de Marks (32.849 hab.), e logo pola de Engels (200.800 hab.). Fronte a esta \u00faltima, na outra ribeira, at\u00f3pase a cidade de Saratov (873.055 hab.), un importante centro universitario. A partir de Marks, comeza xa a cola doutro longo encoro, o da presa de Volgogrado (3.117\u00a0km\u00b2), cunha lonxitude duns 540\u00a0km. A rexi\u00f3n pola que discorre o r\u00edo comeza a facerse cada vez m\u00e1is des\u00e9rtica. O encoro segue case en direcci\u00f3n sur, e penetra no \u00f3blast de Volgogrado e ao pouco ba\u00f1a a cidade de Kamyshin (127.891 hab.), situada na beira esquerda do lago. M\u00e1is abaixo da presa, at\u00f3panse as cidades de Volzhski (313.169 hab.), \u00e1 esquerda, e 80\u00a0km augas abaixo, \u00e1 dereita, Volgogrado (antes Zarizyn, daquela Stalingrado, con 1.011.417 hab.). Preto de Svetly Yar, comeza o canle Volga-Don, inaugurado en 1952 e que, tras 101\u00a0km, permite alcanzar o mar Negro.\nO Volga describe unha curva en direcci\u00f3n suroeste e emprende o seu longo tramo final. Ao pouco internase no \u00faltimo dos \u00f3blast polos que discorre: o \u00f3blast de Astrakhan, e ao pouco, der\u00edvase un brazo, o r\u00edo Akhtouba, que seguir\u00e1 o seu propio curso paralelo \u00e1 canle principal polo lado esquerdo ata desaugar no mar Caspio. Neste tramo, no curso do Volga, est\u00e1 a localidade de Akhtubinsk (45.542 hab.), na ribeira esquerda, e ao final do tramo, na marxe dereita, ao principio do delta formado polo r\u00edo, at\u00f3pase o \u00faltimo dos centros urbanos de importancia que ba\u00f1a o r\u00edo, Astrak\u00e1n (antes Itil, con 504.501 hab.). Unha parte do delta est\u00e1 protexido xa que a rexi\u00f3n \u00e9 un lugar de tr\u00e1nsito para as aves migratorias. O r\u00edo Volga, os seus brazos m\u00e1is importantes, o Bakhtemir e o Tabola, e tam\u00e9n o brazo Akhtouba, m\u00e1is ao leste, desembocan todos no mar Caspio, o lago m\u00e1is grande do mundo.\nHidrolox\u00eda.\nO Volga \u00e9 alimentado nun 60% por augas procedentes da fusi\u00f3n das neves, un 30% por augas subterr\u00e1neas e un 10% pola auga da choiva. O Volga pos\u00fae un r\u00e9xime pouco regular, xa que a metade da auga que anualmente leva o r\u00edo faio nun per\u00edodo de soamente seis semanas: de finais de abril a principios de xu\u00f1o, no momento do desxeo, que comeza na parte sur da conca, para propagarse rapidamente a continuaci\u00f3n cara ao norte. O nivel (altura da auga) do r\u00edo est\u00e1 sometido a importantes flutuaci\u00f3ns anuais: alcanza os 11 m en Tver; os 16 m antes do punto de confluencia co r\u00edo Kama; e os 3 m na desembocadura, en Astrak\u00e1n. Con todo, a construci\u00f3n de encoros no seu curso e no dos seus afluentes permitiu reducir considerablemente estas flutuaci\u00f3ns.\nA produci\u00f3n media interanual ou m\u00f3dulo do r\u00edo \u00e9 de 182 m\u00b3/s en Tver; de 1.110 m\u00b3/s en Yaroslavl; de 2.970 m\u00b3/s en Nizhnii Novgorod; de 7.720 m\u00b3/s en Samara; e de 8.060 m\u00b3/s en Volgogrado. Augas abaixo de Volgogrado, o r\u00edo non recibe m\u00e1is tributarios significativos e a evaporaci\u00f3n determina unha diminuci\u00f3n da s\u00faa caudal nun 2%. O caudal do r\u00edo pod\u00eda alcanzar antes como m\u00e1ximo 67.000 m\u00b3/s augas abaixo da confluencia co r\u00edo Kama e 52.000 m\u00b3/s en Volgogrado, vert\u00e9ndose unha parte das augas nas chairas inundables dos arredores. A precipitaci\u00f3n anual na conca \u00e9 de 187\u00a0mm en Volgogrado, para un total de precipitaci\u00f3ns recibidas de 662\u00a0mm. Antes da creaci\u00f3n dos encoros, o Volga vert\u00eda nun ano na s\u00faa desembocadura 25 mill\u00f3ns de toneladas de sedimentos e de 40 a 50 toneladas de minerais disoltos. As augas do Volga alcanzan unha temperatura de 20-25\u00a0\u00b0C en xullo e permanecen libres de xeo 260 d\u00edas ao ano en Astrak\u00e1n.\nColonizaci\u00f3n do r\u00edo.\nO pobos ind\u00edxenas do curso superior do Volga son os finlandeses meryas que est\u00e1n hoxe d\u00eda asimilados polos rusos. Outros grupos finlandeses, como os mari e os mordves residen ao longo do curso medio do Volga. As poboaci\u00f3ns turcas apareceron cara ao ano 600 e absorberon alg\u00fans grupos finlandeses e indoeuropeos instalados sobre o curso medio e inferior do r\u00edo: en consecuencia, convert\u00e9ronse nos chuvaxos cristi\u00e1ns e os t\u00e1rtaros musulm\u00e1ns, as\u00ed como os nogayos hoxe d\u00eda reinstalados en Daguest\u00e1n. Os mongois budistas calmucos colonizaron o Volga no s\u00e9culo XVII. A rexi\u00f3n do Volga alberga tam\u00e9n Rusos Alem\u00e1ns que foran alentados por Catarina II de Rusia a instalarse nestas terras para cultivalas e tam\u00e9n para crear unha rexi\u00f3n tamp\u00f3n contra os ataques das hordas mongois do leste. Os Alem\u00e1ns vi\u00f1eron en gran n\u00famero. Baixo o r\u00e9xime sovi\u00e9tico, unha parte da rexi\u00f3n converteuse na Rep\u00fablica socialista sovi\u00e9tica dos Alem\u00e1ns do Volga. Logo da II guerra mundial, Stalin disolveu a Rep\u00fablica e desprazou parte da s\u00faa poboaci\u00f3n a outras rexi\u00f3ns.\nEconom\u00eda.\nO f\u00e9rtil val do r\u00edo incl\u00fae unha rexi\u00f3n de grande cultivo de trigo. Unha grande industria petrol\u00edfera c\u00e9ntrase sobre o val do Volga. Outros minerais incl\u00faen gas natural, sal, e potasio.\nVolgogrado e Nizhnii Novgorod son importante cidades manufactureiras sobre os bancos do Volga. Durante o r\u00e9xime sovi\u00e9tico, Nizhnii Novgorod foi pechada para os estranxeiros. Outras cidades importantes sobre o r\u00edo incl\u00faen Saratov, Kazan, Tolyatti, e Samara. Hai nove centrais hidroel\u00e9ctricas principais e varios grandes lagos artificiais ao longo do Volga. Os maiores lagos son, de norte a sur, o Rybinsk, Nizhnii Novgorod, Samara, e encoros no Volgogrado.\nNon foi ata logo da segunda guerra mundial cando a rexi\u00f3n desenvolveuse realmente: constru\u00edronse m\u00e1is de 200 f\u00e1bricas (ferramenta, autom\u00f3bil) nas principais aglomeraci\u00f3ns. Emprend\u00e9ronse xigantescos traballos de adaptaci\u00f3ns sobre o Volga e o seu afluente o Kama, para facer arterias de comunicaci\u00f3n permanentes, producir electricidade e irrigar as terras de seca\u00f1o situadas ao longo do curso inferior. A explotaci\u00f3n logo da segunda guerra mundial de xacementos de petr\u00f3leo e gases importantes ao longo da conca (90 Mtes de petr\u00f3leo e 28 mds de m\u00b3 producidos durante o ano 2001) favoreceron a creaci\u00f3n dunha importante industria petroqu\u00edmica din\u00e1mica, a\u00ednda que os xacementos te\u00f1en tendencia hoxe en d\u00eda a esgotarse. A parte central da conca do r\u00edo \u00e9 relativamente f\u00e9rtil, a\u00ednda que as precipitaci\u00f3ns sexan moi irregulares dun ano para outro. Pola contra, as tentativas de rego das terras situadas m\u00e1is ao sur non deron os resultados esperados. Ademais unha parte das terras cultivables, situadas na beira do mar Caspio inund\u00e1ronse nos anos oitenta, tralo aumento do nivel do mar Caspio, que colleu aos especialistas de improviso. A conca do Volga \u00e9 rica en recursos mineiros como a potasa e a sal. O delta do Volga, as\u00ed como os accesos do mar Caspio, son ricos en peixe. Astrak\u00e1n, situada sobre o delta do Volga, \u00e9 o centro da industria de caviar.\nEtimolox\u00eda do nome do r\u00edo.\nO nome ruso \"\u0412\u043e\u0301\u043b\u0433\u0430\" aprox\u00edmase a palabras eslavas que designan o car\u00e1cter \u201cmollado\u201c, \u201ch\u00famido\u201c (\"\u0432\u043b\u0430\u0433\u0430\" , \"\u0432\u043e\u043b\u043e\u0433\u0430\"). Este nome trad\u00facese en franc\u00e9s e en ingl\u00e9s por \"Volga\" e en alem\u00e1n por \"Wolga\". O nome poder\u00eda tam\u00e9n ter orixes finlandesas.\nAs poboaci\u00f3ns turcas que viven a bordo do r\u00edo ch\u00e1mano \"Itil\" ou \"Atil\". Atila o Huno poder\u00eda deber o seu nome ao r\u00edo. Hoxe en d\u00eda nas linguas vinculadas co turco, o Volga co\u00f1\u00e9cese baixo o nome de \"\u0130del\" (\u0418\u0434\u0435\u043b) en t\u00e1rtaro, \"\u0410\u0442\u0103\u043b\" (At\u0103l) en chuvaxo e \" \u0130dil\" en turco. En lingua mari o r\u00edo ch\u00e1mase \"\u042e\u043b\" (Jul) utilizando a mesma ra\u00edz.\nSe nos remontamos m\u00e1is lonxe a\u00ednda no tempo, os escitas daban ao r\u00edo o nome de \" Rha\" que pode asociarse \u00e1 antiga palabra do s\u00e1nscrito \"Rasah\" designando un r\u00edo sagrado. Esta orixe cons\u00e9rvase no nome dado polos mordves ao r\u00edo: \"\u0420\u0430\u0432\" (Raw).\nAcondicionamento do curso fluvial.\nNo curso do Volga constru\u00edronse numerosos encoros para o aproveitamento hidroel\u00e9ctrico e a regulaci\u00f3n do caudal, de modo que practicamente apenas quedan tramos inalterados do curso do r\u00edo. Seguindo augas abaixo o r\u00edo, as presas son as seguintes (con ano de entrada en servizo, superficie de auga, volume embalsado, produci\u00f3n el\u00e9ctrica):\nAfluentes do r\u00edo Volga.\nO r\u00edo Volga ten moit\u00edsimos afluentes, sendo os m\u00e1is importantes os que recolle a t\u00e1boa seguinte, ordenada en direcci\u00f3n auga abaixo. (Os tributarios dos afluentes, ord\u00e9nanse en sentido inverso, desde a boca \u00e1 fonte)\nHistoria.\nOs antigos gregos co\u00f1ec\u00edan o Volga baixo o nome de \"r\u00edo Rha\". O antigo Tolomeo de Alexandr\u00eda mencionou o Volga na s\u00faa \"Geographia\". No folclore ruso, o Volga co\u00f1\u00e9cese co nome de \"Nai Volga\" debido \u00e1 s\u00faa importancia. O r\u00edo constitu\u00edu durante varios s\u00e9culos a fronteira oriental de Rusia. O r\u00edo xogou un importante papel nos grandes movementos de xente de Asia a Europa. \nNa alta Idade Media, os pobos eslavos establec\u00e9ronse no seu curso superior, mentres que os b\u00falgaros establec\u00edanse no seu curso medio (os b\u00falgaros do Volga, do s\u00e9culo VIII ao s\u00e9culo XIV) e os x\u00e1zaros no seu curso inferior. Estes \u00faltimos estableceron en Itil, cerca do delta do Volga, a capital dun \u201cimperio\u201d transitorio (s\u00e9culo VIII - s\u00e9culo X) que se estendeu desde K\u00ediv aos montes Urais, en detrimento dos eslavos orientais e dos b\u00falgaros do Volga. Co\u00f1\u00e9cense sobre todo por converterse a xuda\u00edsmo, antes de ser vencidos polos ex\u00e9rcitos do Gran Duque de K\u00ediv Sviatoslav I no ano 965.\n\u00c9 durante este per\u00edodo cando o Volga se converteu na principal v\u00eda comercial ao leste de Europa. Controlada polos mongois da Horda de Ouro augas abaixo de Nizhnii Novgorod no s\u00e9culo XIII. Foi disputada no s\u00e9culo XV polos khanatos de Astrac\u00e1n e de Kaz\u00e1n. Nos s\u00e9culos XVI e XVII o Volga sobre o que se atopaba a capital da Horda de Ouro -Sara\u00ef, preto da actual Volgogrado xogou un papel preponderante nas conquistas dos cosacos que a fixeron pasar baixo o control de Moscova. Logo da toma de Kaz\u00e1n por Iv\u00e1n o Terrible en 1552 e logo a de Astrak\u00e1n en 1556, todo o curso do r\u00edo pasou baixo o control do imperio ruso. Para sentar a s\u00faa influencia sobre a rexi\u00f3n, constru\u00edronse numerosos kremlins na beira dereita m\u00e1is escarpada. Entre estes, alg\u00fans pasaron a ser grandes aglomeraci\u00f3ns: Saratov creada en 1590, Tsaritsyn (hoxe d\u00eda Volgogrado) en 1589, Simbirsk (hoxe en d\u00eda Ulianovsk) en 1648, Samara en 1648. O poboamento da rexi\u00f3n foi encargado a colonos rusos, aos cosacos e aos alem\u00e1ns que fux\u00edan da s\u00faa terra superpoboada e atra\u00eddos pola oferta de instalaci\u00f3n da ra\u00ed\u00f1a Catarina II de Rusia (1767). O Volga converteuse nun eixe de comunicaci\u00f3ns que facilitou a extensi\u00f3n rusa por Siberia e polo mar Caspio en particular, baixo Stenka Razin. Nesta \u00e9poca, a rexi\u00f3n do baixo Volga estaba ocupada principalmente por poboaci\u00f3ns mongois, turcas e finlandesas.\nO ferrocarril, no s\u00e9culo XIX consolidou a preponderancia das cidades constru\u00eddas ao longo do r\u00edo. As actividades destes centros urbanos relacion\u00e1banse co comercio: os almac\u00e9ns de fari\u00f1a, a industria de peixe; a construci\u00f3n naval e o mantemento do material ferroviario. Pero a rexi\u00f3n permaneceu globalmente \u00e1 marxe da revoluci\u00f3n industrial ata os anos trinta, data na cal construiose o primeiro complexo metal\u00farxico e unha f\u00e1brica de tractores (en Stalingrado).\nColonizaci\u00f3n do r\u00edo.\nOs pobos ind\u00edxenas do curso superior do Volga son os finlandeses meryas que est\u00e1n hoxe en d\u00eda asimilados polos rusos. Outros grupos finlandeses, como os maris e os mordves residen ao longo do curso medio do Volga. As poboaci\u00f3ns turcas apareceron cara ao ano 600 e absorberon alg\u00fans grupos finlandeses e indoeuropeos instalados sobre o curso medio e inferior do r\u00edo: en consecuencia, convert\u00e9ronse nos chuvaxos cristi\u00e1ns e os t\u00e1rtaros musulm\u00e1ns, as\u00ed como os nogayos hoxe en d\u00eda reinstalados en Daguest\u00e1n. Os mongois budistas calmucos colonizaron o Volga no s\u00e9culo XVII. A rexi\u00f3n do Volga alberga tam\u00e9n rusos alem\u00e1ns que foran alentados por Catarina II de Rusia a instalarse nestas terras para cultivalas e tam\u00e9n para crear unha rexi\u00f3n tamp\u00f3n contra os ataques das hordas mongois do leste. Os alem\u00e1ns vi\u00f1eron en gran n\u00famero. Baixo o r\u00e9xime sovi\u00e9tico, unha parte da rexi\u00f3n converteuse na Rep\u00fablica socialista sovi\u00e9tica dos Alem\u00e1ns do Volga. Logo da II guerra mundial, Stalin disolveu a rep\u00fablica e desprazou parte da s\u00faa poboaci\u00f3n a outras rexi\u00f3ns.\nVolgogrado foi testemu\u00f1a da batalla de Stalingrado, a principal vitoria da Uni\u00f3n Sovi\u00e9tica sobre Alema\u00f1a na segunda guerra mundial.\nOs profundos sentimentos rusos para co Volga a mi\u00fado at\u00f3panse reflectidos nas s\u00faas canci\u00f3ns e literatura.\nDemograf\u00eda.\nA rexi\u00f3n do Volga \u00e9 tam\u00e9n fogar para un grande grupo minoritario alem\u00e1n, os alem\u00e1ns do Volga. Baixo a Uni\u00f3n Sovi\u00e9tica un grande anaco da rexi\u00f3n converteuse na Rep\u00fablica Aut\u00f3noma Socialista Sovi\u00e9tica Alem\u00e1 do Volga para fogar dos alem\u00e1ns do Volga."}
{"id": "11720", "revid": "23204", "url": "https://gl.wikipedia.org/wiki?curid=11720", "title": "Goi\u00e1n, Tomi\u00f1o", "text": "San Cristovo de Goi\u00e1n \u00e9 unha parroquia do concello de Tomi\u00f1o. Segundo o IGE, en 2022 ti\u00f1a 2.115 habitantes (1.045 homes e 1.070 mulleres), distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.560 habitantes. Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nXeograf\u00eda.\nGoi\u00e1n pertence \u00e1 comarca do Baixo Mi\u00f1o, situada no extremo suroeste de Galiza. Esta zona est\u00e1 constitu\u00edda xeoloxicamente por ali\u00f1aci\u00f3ns monta\u00f1osas que alternan granitos e xistos paleozoicos, e a elas acar\u00f3anse tres terrazas cuaternarias que descenden ata o actual leito do r\u00edo Mi\u00f1o.\nHistoria.\nPreto do Mi\u00f1o a\u00ednda quedan terreos enlamados lindeiros coa veiga chamada da Lamam\u00e1. Tam\u00e9n \u00f3 sur da antiga parroquia de Tollo hai terreos enchoupados, de feito este top\u00f3nimo de orixe celta \u00e9 un sin\u00f3nimo de \"barreira\". Aquelas terrazas foron asento durante o Plistoceno dunha poboaci\u00f3n que posu\u00eda unha cultura paleol\u00edtica, e da que quedaron gran cantidade de instrumentos tallados en cuarcita abbevillense e principalmente acheuliano. Tam\u00e9n hai alg\u00fan petr\u00f3glifo, que parecen ser da Idade de Bronce e restos de varios castros: San Roque, Atalaia, Soutelo, Tollo.\nAs\u00ed mesmo atop\u00e1ronse restos romanos na beira da serra Argallo, como anacos de t\u00e9gulas, mu\u00ed\u00f1os de man e restos dos alicerces dun muro relacionados quizais coas explotaci\u00f3ns mineiras de esta\u00f1o, pola cantidade de calicatas existentes pr\u00f3ximas \u00f3 lugar dos achados. Tam\u00e9n \u00e9 moi posible que o cami\u00f1o real que atravesaba a parroquia de Tollo ata o s\u00e9culo XIX tivera a s\u00faa orixe nunha v\u00eda romana.\nIdade Media.\nNada se co\u00f1ece desta parroquia na alta Idade Media. A primeira vez que aparece o seu nome \u00e9 nun documento privado do 7 de setembro de 1258, no que o mosteiro de Santa Mar\u00eda de Oia aforaba a Mar\u00eda P\u00e9rez, alcumada a Cerveira, un casal que ti\u00f1a \"in ipsa villa de Goyhan\". O mesmo nome de Goi\u00e1n parece ser de orixe xerm\u00e1nica, procedente dun \"possesor\" dunha \"villa\" ou granxa que recibiu o seu nome, \"Gaudila -anis\".\nO mosteiro de Oia, por sucesivas doaz\u00f3ns reais e de particulares e por compras, foi conseguindo unha gran cantidade de unidades agrarias ata finalizar o s\u00e9culo XIII, que se estend\u00edan dende o Val Mi\u00f1or ata mais ala do r\u00edo Mi\u00f1o en Portugal. Fundouse nas terras que posu\u00eda en Goi\u00e1n un priorado \u00f3 p\u00e9 da serra do Argallo, no lugar de San Lourenzo, do que queda a capela do seu nome. Nunha pedra da fachada \u00e1 dereita figura a inscrici\u00f3n 1517 A, e noutra \u00e1 esquerda figura XP S M.\nA familia Correa.\nDesde o s\u00e9culo XIV a vila de Goi\u00e1n estivo ligada e vinculada \u00e1 familia Correa. Segundo a \u00e1rbore xeneal\u00f3xica desta familia comeza con Lorenzo Correa, se\u00f1or dos castelos de Cerveira e Goi\u00e1n, casado con Mar\u00eda Su\u00e1rez de Deza no s\u00e9culo XIV. O seu fillo cham\u00e1base tam\u00e9n Lorenzo Correa, casado con Leonor de Z\u00fa\u00f1iga. Non obstante, Felgueiras Gayo no seu nobiliario, considera \u00f3 segundo coma o se\u00f1or de Cerveira e Goi\u00e1n.\nFrei Filipe de la G\u00e1ndara, no seu libro \"Armas y triunfos de los hijos del Reyno de Galicia\", di que Paio P\u00e9rez Correa (1205-1275), fillo de Pedro P\u00e9rez e Dordia de Aguiar, foi nomeado d\u00e9cimo cuarto Mestre da Orde de Santiago en 1242, \"hall\u00e1ndose en las conquistas a los moros de los Reynos de Murcia y Ja\u00e9n, as\u00ed como Triana en los arrabales de Sevilla, el Rey Fern\u00e1ndo III de Le\u00f3n y Castilla (Fern\u00e1ndo III el Santo) dice que este caballero fu\u00e9 el que mayor explendor le di\u00f3 a la orden\". Frei Filipe de la G\u00e1ndara sinala este cabaleiro como comezo da li\u00f1axe dos Correa, pois o terreo m\u00e1is antigo estaba en Salvaterra de Mi\u00f1o \"en donde son se\u00f1ores\".\nPor outra banda, o conde Pedro no seu cat\u00e1logo, refer\u00edndose ao cerco de Sevilla en 1247, cita a Paio Correa o \"vello\", neto de Paio Ram\u00edrez, como un dos cabaleiros que tomaron parte na s\u00faa conquista: \"este caballero fu\u00e9 uno de los hombres m\u00e1s ilustres de Espa\u00f1a, el cual destaco durante el reynado de Alfonso VI\". Segundo o Conde, con el comeza a li\u00f1axe. Foi fillo de Urraca Heriz e av\u00f3 do mestre de Santiago Paio P\u00e9rez Correa.\nDeste se\u00f1or\u00edo queda a casa-pazo chamada da Torre, constru\u00edda no s\u00e9culo XVII e reconstru\u00edda no XVIII, co escudo da familia na s\u00faa portada.\nIdade Moderna.\nDurante a Guerra de Restauraci\u00f3n, no reinado de Filipe IV, Goi\u00e1n foi escenario de varios feitos de armas. O primeiro ataque portugu\u00e9s \u00e1 vila de Goi\u00e1n tivo lugar o 3 de marzo de 1664. Daquela contaba cuns 200 habitantes e outras tantas casas \u00e1 beira do r\u00edo Mi\u00f1o. Durante o ataque a vila foi saqueada e queimada e os seus moradores dispersados. A \u00fanica defensa da vila eran unhas trincheiras de pedra e a casa-forte dos Correa. A ra\u00edz destes feitos, o Capit\u00e1n Xeneral de Galicia, o Marqu\u00e9s de T\u00e1bara, en carta do 23 de maio de 1664 \u00e1 xunta de guerra de Espa\u00f1a, sinalaba a conveniencia de constru\u00edr un forte naquela parte. Noutra do 27 de agosto do mesmo ano, dic\u00eda que o forte se estaba constru\u00edndo, pero que non estaba acabado por falta de cartos.\nO 26 de outubro de 1663 o Gobernador de armas de Entre Douro e Minho, Conde de Prado, ocupou o forte de Goi\u00e1n. En menos de dous meses quedaron acabadas as fortificaci\u00f3ns portuguesas, compostas polo forte de Nosa Se\u00f1ora da Concepci\u00f3n (duns 50.000 m\u00b2 do que quedan alg\u00fans restos e unha capela adicada a San Roque, constru\u00edda en 1674), o forte das Chagas, a torre dos Correa e a torre dos Ratones, e unha ponte de barcas no Mi\u00f1o. Desde aqu\u00ed os portugueses ocuparon A Guarda o 22 de novembro de 1665. Outra columna de tropas entrou polo Rosal ata Gondomar, que foi destru\u00eddo, e saquearon e incendiaron Bouzas. Unha terceira columna de tropas tomou o alto de San Colmado baixando ata O Porri\u00f1o, que tam\u00e9n foi saqueado e incendiado. Non existen rexistros da retirada das tropas portuguesas de Goi\u00e1n, pero seguramente ser\u00eda logo da paz acordada en Lisboa o 13 de febreiro de 1668.\nNa entrada principal hai unha l\u00e1pida flanqueada polos escudos de Gir\u00f3n \u00e1 esquerda e o de Castillo \u00e1 dereita. Na l\u00e1pida figura a seguinte inscrici\u00f3n:\nIdade Contempor\u00e1nea.\nA \u00faltima vez que se usou o forte de San Lourenzo para actos de guerra foi cando as tropas do Baixo Mi\u00f1o se concentraron nel, mandadas polo portugu\u00e9s Serpa, para dende al\u00ed axudar \u00e1 reconquista de Tui, no ano de 1811. Na Guerra da Independencia espa\u00f1ola tomaron parte os tres fillos de Mar\u00eda del Carmen Correa y Acevedo: o maior, Antonio Cadaval Correa, era Comandante Xeneral da provincia de Tui; Jos\u00e9 Mar\u00eda, que ingresara en 1800 no ex\u00e9rcito e foi Mariscal de Campo, Inspector Xeral dos Ex\u00e9rcitos de Cuba e Alcalde Ordinario da Habana; o m\u00e1is novo, Manuel, perdeu a vida nesa guerra sendo tenente.\nNa constituci\u00f3n de 1812 establec\u00eda que \"se pondr\u00e1 ayuntamiento en los pueblos que no lo tengan, y en el que convenga lo haya, no pudiendo dejar de haberle en los que por s\u00ed o con su comarca lleguen a las mil almas\". Por ese motivo foron creados os concellos de Barrantes, Goi\u00e1n e Sobrada. Esta etapa de Goi\u00e1n como concello s\u00f3 durou ata 1814, cando \u00f3 regresar Fernando VII a Espa\u00f1a restaurou o r\u00e9xime absolutista. Pero \u00f3 restablecerse en 1820 a Constituci\u00f3n de 1812, Goi\u00e1n figura como Concello Constitucional.\nDurante un tempo relativamente longo (o reinado de Amadeu de Savoia, I Rep\u00fablica e Restauraci\u00f3n) Goi\u00e1n foi declarada entidade local menor.\nEmigraci\u00f3n.\nXa no s\u00e9culo XVIII, hab\u00eda unha emigraci\u00f3n temporal a Castela para traballar na construci\u00f3n. Na \u00faltima d\u00e9cada do s\u00e9culo XIX a emigraci\u00f3n mudou cara Brasil, sobre todo \u00f3 estado de S\u00e3o Paulo, \u00f3 ser abolida a escravitude en 1888. Recordo daqueles emigrados quedan na parroquia varias casas de estilo colonial. Entre 1955 e 1960 a emigraci\u00f3n comezou a orientarse cara pa\u00edses de Europa como Su\u00edza, Francia, Alema\u00f1a, Inglaterra ou Pa\u00edses Baixos.\nPatrimonio hist\u00f3rico.\nNa arquitectura relixiosa, ademais da igrexa parroquial de San Cristovo, destacan as capelas de San Roque, San Lourenzo e a do Esp\u00edrito Santo. Igualmente son de interese a casa indiana da Familia Ortega ou a Casa das do Correo, antiga parada da dilixencia de correos a comezos do s\u00e9culo XIX.\nLingua.\nA lingua de Goi\u00e1n constit\u00fae por si propia unha forma dialectal do galego. Pertence \u00e1 \u00e1rea ling\u00fc\u00edstica occidental e pos\u00fae unha caracter\u00edstica moi peculiar: a chamada ditongaci\u00f3n goianesa. Este aspecto foi estudado en fondura por Manuel Fern\u00e1ndez Rodr\u00edguez (\"CEG\", 1969), Mar\u00eda Jes\u00fas P\u00e9rez Alonso (1969) e Helena Pousa Ortega (tese de 1987). e despois profundado por ela mesma en 1991 e 2004 e comentado por Francisco Fern\u00e1ndez Rei (1990) e Xos\u00e9 Manuel S\u00e1nchez Rei (2011)."}
{"id": "11721", "revid": "89787", "url": "https://gl.wikipedia.org/wiki?curid=11721", "title": "Manuel Forcadela", "text": "Manuel Santiago Fern\u00e1ndez \u00c1lvarez, m\u00e1is co\u00f1ecido polo pseud\u00f3nimo de Manuel Forcadela, nado en Forcadela (Tomi\u00f1o) o 25 de xullo de 1958, \u00e9 un escritor galego.\nTraxectoria.\nLicenciado en Filolox\u00eda Galego-Portuguesa en xullo de 1985, \u00e9 Catedr\u00e1tico de Lingua Galega e Literatura de Ensino Medio en excedencia e, na actualidade, exerce como Profesor Titular na Facultade de Filolox\u00eda e Traduci\u00f3n da Universidade de Vigo. Doutorouse en Filolox\u00eda Galaico-Portuguesa pola Universidade de Santiago de Compostela cunha tese sobre a poes\u00eda de Eduardo Pondal. Traballou como profesor invitado no Graduate Center da CUNY (\"City University of New York\").\nColabora habitualmente en revistas e xornais, e \u00e9 autor de m\u00e1is dunha trintena de obras que abranguen a poes\u00eda, a narrativa e o ensaio literario."}
{"id": "11722", "revid": "181", "url": "https://gl.wikipedia.org/wiki?curid=11722", "title": "Manuel Santiago Fern\u00e1ndez \u00c1lvarez", "text": ""}
{"id": "11723", "revid": "23204", "url": "https://gl.wikipedia.org/wiki?curid=11723", "title": "Pi\u00f1eiro, Tomi\u00f1o", "text": "San Salvador de Pi\u00f1eiro \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 326 habitantes (158 homes e 168 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nNo lugar de Tabordela est\u00e1 situado o edificio do centro \"Uni\u00f3n del Porvenir\", fundado en Nova York polos emigrantes das parroquias de Pi\u00f1eiro e Taborda o 24 de decembro de 1918. Nel exerceu como mestre Ant\u00f3n Alonso R\u00edos cando funcionaba como colexio."}
{"id": "11724", "revid": "89787", "url": "https://gl.wikipedia.org/wiki?curid=11724", "title": "Rafael Fern\u00e1ndez Casas", "text": "Rafael Fern\u00e1ndez Casas, nado en Buenos Aires o 3 de agosto de 1901 e finado en Trasanquelos (Concello de Cesuras) o 20 de agosto de 1936, foi un mestre e escritor galego.\nTraxectoria.\nNado en Buenos Aires, en 1903 regresou con s\u00faa nai e os seus dous irm\u00e1ns a Galicia. A nai ingresounos no hospicio de Santiago de Compostela, onde se criaron. Fixo os estudos de maxisterio na Escola Normal de Santiago de Compostela e traballou como mestre en Palas de Rei e nas escolas de indianos de Veiga e Devesos (Ortigueira). Foi Venerable Mestre da loxa Agarimo n\u00ba 78. Colaborou en \"El Pueblo Gallego\", \"Heraldo Guard\u00e9s\", \"El Compostelano\", \"El Tea\", \"La Libertad\", \"La Democracia\", \"La Voz de la Verdad\", \"La Provincia\" e \"La Voz de Ortigueira\". Autor dunha \u00fanica obra, a novela \"Loita\", publicada en 1927. Nos anos finais da Rep\u00fablica exerceu de mestre na escola de Souto, en Carnoedo (Sada), desenvolvendo unha grande actividade dentro do Ateneo de Cultura Pol\u00edtica y Social daquela vila, que presidiu en 1936.\nCo golpe de Estado do 18 de xullo de 1936 foi detido e paseado na estrada Agolada-Betanzos en Trasanquelos o 20 de agosto de 1936."}
{"id": "11725", "revid": "23204", "url": "https://gl.wikipedia.org/wiki?curid=11725", "title": "Pinz\u00e1s, Tomi\u00f1o", "text": "Santa Mar\u00eda de Pinz\u00e1s \u00e9 unha parroquia do concello de Tomi\u00f1o, na Comarca do Baixo Mi\u00f1o, na provincia de Pontevedra. Segundo o IGE, en 2022 ti\u00f1a 179 habitantes (91 homes e 88 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nEntre o seu patrimonio hai varios petr\u00f3glifos. En 2012 foi destru\u00edda unha m\u00e1moa por unha escavadora."}
{"id": "11726", "revid": "1987", "url": "https://gl.wikipedia.org/wiki?curid=11726", "title": "Mar Caspio", "text": "O Mar Caspio \u00e9 a masa de auga pechada m\u00e1is grande do mundo, a mi\u00fado descrita como o lago m\u00e1is grande do mundo ou un mar en toda regra. \u00c9 unha conca endorreica situada entre Europa e Asia: ao leste do C\u00e1ucaso, ao oeste da ampla estepa da Asia Central, ao sur das f\u00e9rtiles chairas do sur de Rusia na Europa Oriental e ao norte da monta\u00f1osa meseta iraniana da Asia Occidental. \nTen unha superficie de 371 000 km2 (exclu\u00edda a lagoa altamente salina de Kara Bogaz Gol, ao leste), unha superficie aproximadamente igual \u00e1 de Xap\u00f3n, cun volume de 78 200 km3 con caracter\u00edsticas com\u00fans tanto cos mares como cos lagos. A mi\u00fado \u00e9 considerado o lago maior do mundo, a\u00ednda que non \u00e9 de auga doce sen\u00f3n salgada. \nTen numerosas Illas, a maior das cales \u00e9 a de Ogurja Ada, que ten 47 quil\u00f3metros de lonxitude; cara ao norte a maior\u00eda das illas son pequenas e deshabitadas. \nTen unha salinidade de aproximadamente o 1,2% (12 g/L), ao redor dun terzo da salinidade media da auga do mar. \nLimita ao nord\u00e9s con Casaquist\u00e1n, ao noroeste con Rusia, ao suroeste con Acerbaix\u00e1n, ao sur con Ir\u00e1n e ao sueste con Turcomenist\u00e1n.\nO mar est\u00e9ndese 1200 km de norte a sur, cunha anchura media de 320 km. A s\u00faa cobertura bruta \u00e9 de 386 400 km2 e a superficie est\u00e1 a uns 27 m por baixo do nivel do mar. O seu principal caudal de auga doce \u00e9 o Volga, o r\u00edo m\u00e1is longo de Europa, entra polo extremo norte, pouco profundo. D\u00faas concas profundas forman as s\u00faas zonas central e meridional. Estas dan lugar a diferenzas horizontais de temperatura, salinidade e ecolox\u00eda. O fondo mari\u00f1o do sur alcanza os 1023 m por baixo do nivel do mar, o que constit\u00fae a segunda depresi\u00f3n natural non oce\u00e1nica m\u00e1is baixa da Terra despois do lago Baikal (-1180 m). Os relatos escritos dos antigos habitantes da s\u00faa costa percib\u00edan o mar Caspio como un oc\u00e9ano, probablemente debido \u00e1 s\u00faa salinidade e gran tama\u00f1o. Cunha superficie de 371 000 km2, o mar Caspio \u00e9 case cinco veces m\u00e1is grande que o lago Superior, 82 000 km2. O mar Caspio alberga unha gran variedade de especies e \u00e9 famoso polas s\u00faas industrias do caviar e do petr\u00f3leo. A contaminaci\u00f3n provocada pola industria petroleira e as presas dos r\u00edos que desembocan nel prexudicaron a s\u00faa ecolox\u00eda. Prevese que durante o s\u00e9culo XXI a profundidade do mar diminuir\u00e1 entre 9 e 18 m debido ao quecemento global e ao proceso de desertizaci\u00f3n, provocando un ecocidio.\nNa antig\u00fcidade, co\u00f1ec\u00edase como o \"oc\u00e9ano Hircaniano\" ou tam\u00e9n \"mar Khazar\" e \"mar Khvalisian\".\nEtimolox\u00eda.\nSegundo o historiador grego Estrab\u00f3n, o nome do Mar Caspio suponse que derivou da palabra s\u00e1nscrita Kashyap, nome dun antigo sabio indio, tal como cren os hind\u00fas .\nEntre os gregos e os persas antigos era co\u00f1ecido como o \"oc\u00e9ano Hircania\". Para os persas antigos, as\u00ed como no moderno Ir\u00e1n, \u00e9 co\u00f1ecido como o \"mar Gilan\" (en persa: \u06af\u06cc\u0644\u0627\u0646). Os indios cham\u00e1banlle \"Kashyap Sagar\". Nos pa\u00edses de lingua turca co\u00f1\u00e9cese como o \"mar X\u00e1zaro\". Antigas fontes rusas refer\u00edanse como o \"mar Khvalyn (Khvalynian)\" (\u0425\u0432\u0430\u043b\u044b\u043d\u0441\u043a\u043e\u0435 \u043c\u043e\u0440\u0435 / \u0425\u0432\u0430\u043b\u0438\u0441\u0441\u043a\u043e\u0435 \u043c\u043e\u0440\u0435) e despois os habitantes de Khwarezm como mar Khvalis. As antigas fontes \u00e1rabes ref\u00edrense a el como \u0628\u062d\u0631 \u062c\u06cc\u0644\u0627\u0646 \"Gilan Bahr\".\nO nome do mar deriva da palabra \"caspiano\" (arameo: Kspy, grego: Kaspioi, persa: \u06a9\u0627\u0633\u067e\u06cc) nome do xentilicio dun antigo pobo que habitaba ao suroeste do lago, na actual Transcaucasia. O xe\u00f3grafo e historiador grego Estrab\u00f3n escribiu do territorio caspio na Albania cauc\u00e1sica chamada as\u00ed en honor \u00e1 tribo caspiana, como tam\u00e9n o foi co lago; pero que esta xente xa non existe. \u00c9 m\u00e1is, as \"portas Caspias\", nome dunha rexi\u00f3n da Provincia de Teher\u00e1n en Ir\u00e1n poder\u00eda indicar que a tribo emigr\u00f3 ao sur do mar. A cidade iraniana Qazv\u00edn comparte a ra\u00edz do seu nome co do mar. De feito, o nome tradicional en \u00e1rabe para o mar \u00e9 Bahr al-Qazwin (Mar de Qazvin).\nA denominaci\u00f3n do mar Caspio nas linguas turcas \u00e9 \"Hazar Denz\" en turcom\u00e1n, \"X\u0259z\u0259r d\u0259nizi\" en azer\u00ed, e \"Hazar Deniz\" en turco. En todos estes idiomas, a segunda palabra simplemente significa \"mar\" e a primeira ref\u00edrese aos hist\u00f3ricos x\u00e1zaros turcos, que tiveron un extenso imperio ao norte do mar Caspio, entre os s\u00e9culos VII e X.\nCaracter\u00edsticas.\nO mar Caspio \u00e9 un dos menores mares do mundo. Segundo os cient\u00edficos, ten caracter\u00edsticas tanto dun lago coma dun mar. Cunha superficie de case 400 mil km\u00b2, ten 1.200 qui\u00f3metros de longo e 450 de largura m\u00e1ximas, representa o m\u00e1is importante mar interior do mundo. A pesar diso, non ten o estatuto xur\u00eddico dun mar. A s\u00faa profundidade media \u00e9 de 180 metros, cunha cota m\u00e1xima de 1.025 metros, e a s\u00faa extensi\u00f3n costeira \u00e9 de case 7.000\u00a0km.\nO mar Caspio cont\u00e9n unha gran cantidade de esturi\u00f3n, do cal se extraen as ovas para as transformar en caviar. Como consecuencia, a s\u00faa pesca excesiva ameaza esa poboaci\u00f3n. Recentes investigaci\u00f3ns anunciaron a presenza de reservas de petr\u00f3leo nas profundidades deste mar.\nOs r\u00edos Volga e mais Ural desaugan no mar Caspio, que se conecta ao mar de Azov pola canle Volga-Don.\nMais o mar Caspio non recibe soamente auga da cunca do Volga: a contaminaci\u00f3n resultante de case a metade da poboaci\u00f3n rusa e dun terzo da produci\u00f3n industrial e agr\u00edcola das \u00e1reas do r\u00edo Volga explica os elevados niveis de contaminaci\u00f3n en case toda a cunca hidrogr\u00e1fica. A falta de preocupaci\u00f3n ambiental no per\u00edodo sovi\u00e9tico foron un dos factores da degradaci\u00f3n do mar Caspio.\nFormaci\u00f3n.\nO mar Caspio \u00e9 na s\u00faa conca sur, do mesmo xeito que o mar Negro, un vestixio do antigo mar Paratethys. O seu leito mari\u00f1o \u00e9, xa que logo, un basalto oce\u00e1nico est\u00e1ndar e non un corpo de granito continental Calc\u00falase que ten uns 30 mill\u00f3ns de anos, e quedou encaixonado no Mioceno tard\u00edo, fai uns 5,5 mill\u00f3ns de anos, debido ao levantamento tect\u00f3nico e ao descenso do nivel do mar. O mar Caspio era un lago endorreico relativamente pequeno durante o Plioceno, pero a s\u00faa superficie quintuplicouse na \u00e9poca da transici\u00f3n Plioceno-Plistoceno. Durante os per\u00edodos clim\u00e1ticos c\u00e1lidos e secos, o mar sen sa\u00edda o mar case se secou, depositando sedimentos evapor\u00edticos como a halita que quedaron cubertos por dep\u00f3sitos impulsados \u200b\u200bpolo vento e selaban como sumidoiro de evaporita cando os climas frescos e h\u00famidos ench\u00edan a cunca. (No mar Mediterr\u00e1neo subxacen xacementos evapor\u00edticos comparables.) Debido \u00e1 afluencia actual de auga doce no norte, a auga do mar Caspio \u00e9 case doce nas s\u00faas porci\u00f3ns setentrionais, volv\u00e9ndose m\u00e1is salobre cara ao sur. \u00c9 m\u00e1is salina na beira iraniana, onde a conca de captaci\u00f3n achega pouco caudal. Actualmente, a salinidade media do Caspio \u00e9 un terzo da dos oc\u00e9anos da Terra. O Garabogazk\u00f6l que se secou cando se bloqueou o fluxo de auga desde o Caspio principal na d\u00e9cada de 1980, pero que se restableceu desde ent\u00f3n, supera de forma rutineira a salinidade oce\u00e1nica nun factor de 10.\nXeograf\u00eda.\n O mar Caspio \u00e9 a maior masa de auga interior do mundo por superficie e representa entre o 40 e o 44% do total das augas lacustres do planeta, e ocupa unha superficie maior que Alema\u00f1a. As costas do Caspio son compartidas por Acerbaix\u00e1n, Ir\u00e1n, Casaquist\u00e1n, Rusia e Turkmenist\u00e1n. O Caspio div\u00eddese en tres rexi\u00f3ns f\u00edsicas distintas: o Caspio setentrional, o Caspio medio e o Caspio meridional.. O l\u00edmite norte-medio \u00e9 o limiar de Mangyshlak e atravesa a Illa de Chechena e o cabo Tiub-Karagan. O l\u00edmite medio-sur \u00e9 o limiar de Apsheron, un limiar de orixe tect\u00f3nica entre o continente euroasi\u00e1tico e un remanente oce\u00e1nico, que atravesa a illa de Zhiloi e o cabo Kuuli. A ba\u00eda de Garabogazk\u00f6l \u00e9 a entrada salina oriental do Caspio, que forma parte de Turkmenist\u00e1n e en ocasi\u00f3ns foi un lago por dereito propio debido ao istmo que a separa do Caspio.\nAs diferenzas entre as tres rexi\u00f3ns son dram\u00e1ticas. O Caspio setentrional s\u00f3 incl\u00fae a plataforma do Caspio, e \u00e9 moi pouco profundo; representa menos do 1% do volume total da auga, cunha profundidade media de s\u00f3 5 a 6 m. O mar descende notablemente cara ao Caspio Medio, onde a profundidade media \u00e9 de 190 m. O Caspio meridional \u00e9 o m\u00e1is profundo, con profundidades oce\u00e1nicas de m\u00e1is de 1000 m, superando amplamente a profundidade doutros mares rexionais, como o Golfo P\u00e9rsico. O Caspio Medio e o Caspio Meridional representan o 33% e o 66% do volume total da auga, respectivamente. A parte setentrional do mar Caspio adoita conxelarse no inverno, e nos invernos m\u00e1is fr\u00edos tam\u00e9n se forma xeo no sur..\nMorfolox\u00eda.\nA morfolox\u00eda do mar Caspio div\u00eddese en tres partes principais: \nEvoluci\u00f3n do nivel.\nO Volga \u00e9 responsable da maior parte do fluxo de auga que chega ao mar Caspio. As\u00ed, esta v\u00eda fluvial \u00e9 fundamental para que se mante\u00f1a o equilibrio acu\u00e1tico, a constituci\u00f3n biol\u00f3xica e qu\u00edmica e maila oscilaci\u00f3n do nivel da auga. Deste xeito, o que acontece arredor do val do Volga repercute no mar Caspio.\nO nivel do mar Caspio subiu e desceu ao longo dos s\u00e9culos. Alg\u00fans historiadores apoian as teor\u00edas segundo a cal, durante a Idade Media, un aumento do nivel das augas ter\u00eda provocado a inundaci\u00f3n de cidades litorais da rexi\u00f3n de Khazaria, como a cidade de Atil. No s\u00e9culo XX ocorreron polo menos tres grandes per\u00edodos de troco no nivel xeral da superficie do Caspio. Entre os anos de 1900 e 1929, practicamente non ocorreran variaci\u00f3ns significativas de nivel. Entre 1930 e 1978, o nivel das augas presentou unha diminuici\u00f3n continuada, principalmente entre 1930 e 1941. A causa principal dese fen\u00f3meno foi a diminuici\u00f3n do fluxo de auga vida dos r\u00edos que al\u00ed te\u00f1en a s\u00faa foz.\nA partir do 1978, o nivel medio do Caspio subiu cerca de 2,5 metros. As oscilaci\u00f3ns de nivel, t\u00edpicas en lagos ou mares pechados, causan impactos tanto no aspecto ambiental como na econom\u00eda das \u00e1reas ribeir\u00e1s. Tal escenario aconteceu no mar Caspio durante a prolongada queda do nivel das augas (1930/1977), cando especialistas acreditaban que esa era unha tendencia irrevers\u00edbel. As\u00ed, o goberno sovi\u00e9tico realizou planexamentos econ\u00f3micos, considerando a continua baixa do nivel do mar. Cando o nivel subiu de novo, unha parte considerable do que fora constru\u00eddo, os danos do aumento do nivel acu\u00e1tico acabaran sendo maiores nos territorios chans da costa norte e nordeste, \u00e1reas pertencentes a Rusia. Os especialistas a\u00ednda non te\u00f1en explicaci\u00f3ns para o recente aumento do nivel, nin unha previs\u00f3n do que poder\u00e1 ocorrer nun futuro pr\u00f3ximo.\nCidades ribeiregas.\nAs principais cidades \u00e1 beira do mar Caspio son:\nAs cidades hist\u00f3ricas \u00e1 beira do mar Caspio:\nHistoria.\nXeolox\u00eda.\nDo mesmo xeito que o mar Negro, o mar Caspio \u00e9 un dos restos do antigo mar Paratetis. O mar Caspio quedou sen sa\u00edda ao mar fai 5,5 mill\u00f3ns de anos debido \u00e1 elevaci\u00f3n tect\u00f3nica e unha ca\u00edda do nivel do mar. Durante os per\u00edodos clim\u00e1ticos c\u00e1lidos e secos, chegou a case a secarse, depositando no chan sedimentos evapor\u00edticos como a halita. Debido \u00e1 actual afluencia de auga doce, o mar Caspio \u00e9 un lago de auga doce no norte. Ten un \u00edndice de salinidade maior na costa de Ir\u00e1n, onde a conca hidrogr\u00e1fica ten pouco caudal. Actualmente a salinidade media do mar Caspio \u00e9 unha terceira parte da media dos oc\u00e9anos da Terra. No golfo de Kara Bogaz Gol, o cal se secou temporalmente na d\u00e9cada de 1980 a\u00ednda que desde ent\u00f3n foise recuperando, multiplica por dez a salinidade oce\u00e1nica.\nAsentamento temper\u00e1n nas proximidades.\nOs primeiros restos de hom\u00ednidos achados nos arredores do mar Caspio proceden de Dmanisi e datan de ao redor de 1,8\u00a0Ma e conti\u00f1an varios restos \u00f3seos de Homo erectus ou Homo ergaster. Outras probas m\u00e1is tard\u00edas da ocupaci\u00f3n humana da rexi\u00f3n proceden de varias covas de Xeorxia e Acerbaix\u00e1n, como as de Kudaro e Azykh. Existen probas de ocupaci\u00f3n humana do Paleol\u00edtico inferior ao sur do Caspio desde o Alburz occidental. Tr\u00e1tase dos xacementos de Ganj Par e da cova de Darband.\nTam\u00e9n se descubriron restos neandertales nunha cova de Xeorxia. Os descubrimentos na cova de Hotu e nas adxacentes cova de Kamarband, preto da cidade de Behshahr (Mazandar\u00e1n), ao sur do Caspio, en Ir\u00e1n, suxiren a presenza humana na zona desde hai 11.000 anos. Os antigos gregos centr\u00e1ronse na civilizaci\u00f3n da beira sur, \u00e1 que chamaron mar de (H)yr(c/k)ania. (, con fontes que sinalan que esta \u00faltima palabra evolucionou ata a actual Thelessa: (grego antigo tardio \u03b8\u03ac\u03bb\u03b1\u03c3\u03c3\u03b1.)\nL\u00edmite m\u00e1ximo chin\u00e9s.\nM\u00e1is tarde, na dinast\u00eda Tang (618-907), este mar foi o l\u00edmite occidental do Imperio chin\u00e9s.\nCombustible f\u00f3sil.\nA zona \u00e9 rica en combustibles f\u00f3siles. Xa no s\u00e9culo X escav\u00e1banse pozos petrol\u00edferos na rexi\u00f3n para obter petr\u00f3leo \"para o seu uso na vida coti\u00e1, tanto con fins medicinais como para a calefacci\u00f3n e a iluminaci\u00f3n dos fogares\". No s\u00e9culo XVI, os europeos xa co\u00f1ec\u00edan os ricos xacementos de petr\u00f3leo e gas da zona. Os comerciantes ingleses Thomas Bannister e Jeffrey Duckett describiron os arredores de Bak\u00fa como \"algo estra\u00f1o de contemplar, xa que da terra sae unha marabillosa cantidade de petr\u00f3leo, que serve a todo o pa\u00eds para queimar nas s\u00faas casas. Este aceite \u00e9 negro e ch\u00e1mase nafta. Tam\u00e9n hai na cidade de Bak\u00fa outra clase de aceite que \u00e9 branco e moi precioso [\u00e9 dicir, petr\u00f3leo].\"\nHoxe abundan as plataformas petrol\u00edferas e de gas nos bordos do mar.\nEstudos de xeograf\u00eda, xeolox\u00eda e navegaci\u00f3n.\nDurante o reinado de Pedro I o Grande, Fedor I. Soimonov foi un explorador pioneiro do mar. Foi un hidr\u00f3grafo que cartografou e ampliou enormemente o co\u00f1ecemento do mar. Debuxou un conxunto de catro mapas e escribiu \"Piloto do mar Caspio\", o primeiro informe extenso e os primeiros mapas modernos. Estes foron publicados en 1720 pola Academia Rusa das Ciencias."}
{"id": "11727", "revid": "23204", "url": "https://gl.wikipedia.org/wiki?curid=11727", "title": "Sobrada, Tomi\u00f1o", "text": "San Salvador de Sobrada \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 986 habitantes (483 homes e 503 mulleres).\nPatrimonio.\nA igrexa parroquial \u00e9 de finais do s\u00e9culo XVIII, pero conserva sobre o lintel da porta do muro norte d\u00faas mochetas con cabezas de b\u00f3vidos da primitiva portada rom\u00e1nica. Nela cel\u00e9brase o luns de Pascua o Lance da Cruz, no que participan p\u00e1rrocos e pescadores das d\u00faas beiras do r\u00edo Mi\u00f1o.\nFestas.\nCel\u00e9brase a festa do Cristo do Socorro a segunda fin de semana de agosto, e tam\u00e9n se conta coa Festa do lanz\u00f3 da Cruz, que se celebra o Domingo e Luns de Pascua.\nDivisi\u00f3n eclesi\u00e1stica.\nEclesiasticamente, pertence \u00f3 arciprestado de Tui-Entenza, na diocese de Tui-Vigo."}
{"id": "11728", "revid": "23204", "url": "https://gl.wikipedia.org/wiki?curid=11728", "title": "Taborda, Tomi\u00f1o", "text": "San Miguel de Taborda \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 503 habitantes (239 homes e 264 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo."}
{"id": "11729", "revid": "25871", "url": "https://gl.wikipedia.org/wiki?curid=11729", "title": "Tebra, Tomi\u00f1o", "text": "Santa Mar\u00eda de Tebra \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 813 habitantes (409 homes e 404 mulleres). Situada \u00f3 norte do concello de Tomi\u00f1o, fai l\u00edmite cos concellos de Gondomar e Tui. Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nPatrimonio.\nSituados no monte Tet\u00f3n at\u00f3panse uns petr\u00f3glifos.\nNo lugar do Outeiro est\u00e1 situado o Castelo de Tebra.\nFestas e romar\u00edas.\nAs festas parroquiais te\u00f1en lugar entre o 6 e o 8 de setembro, na honra de Santa Mar\u00eda.\nA festa na honra da virxe de Grix\u00f3 ten lugar o terceiro domingo de agosto, celebr\u00e1ndose unha romar\u00eda a car\u00f3n da capela de Grix\u00f3. Conta a lenda que \u00f3 lado desta capela apareceu a imaxe da Virxe, polo que esta foi constru\u00edda. A virxe s\u00f3 est\u00e1 na capela ese d\u00eda en concreto, e o resto do ano alt\u00e9rnanse entre o lugar de Cristelos (Barrantes) e Santa Mar\u00eda de Tebra para gardala na s\u00faa respectiva igrexa. A romar\u00eda comeza pola ma\u00f1\u00e1 cando se oficia unha misa en cada igrexa e de cada parroquia sae unha procesi\u00f3n cara ao monte de Grix\u00f3. A xente pasa al\u00ed o d\u00eda e a romar\u00eda est\u00e1 amenizada por dous grupos, un para cada parroquia. \u00d3 final do d\u00eda a xente baixa nunha nova procesi\u00f3n e \u00e1 Virxe l\u00e9vana a parroquia a que lle corresponde ese ano."}
{"id": "11730", "revid": "56817", "url": "https://gl.wikipedia.org/wiki?curid=11730", "title": "Volga", "text": "Volga pode referirse a:"}
{"id": "11731", "revid": "23204", "url": "https://gl.wikipedia.org/wiki?curid=11731", "title": "Vilame\u00e1n, Tomi\u00f1o", "text": "San Bieito de Vilame\u00e1n \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 353 habitantes (175 homes e 178 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "11732", "revid": "25871", "url": "https://gl.wikipedia.org/wiki?curid=11732", "title": "San Salvador de Tebra, Tomi\u00f1o", "text": "San Salvador de Tebra \u00e9 unha parroquia do concello de Tomi\u00f1o na provincia de Pontevedra. Segundo o IGE, en 2022 ti\u00f1a 342 habitantes (175 homes e 167 mulleres). Eclesiasticamente, pertence \u00f3 arciprestado da Guarda-Tebra, na diocese de Tui-Vigo."}
{"id": "11733", "revid": "22570", "url": "https://gl.wikipedia.org/wiki?curid=11733", "title": "N\u00famero gramatical", "text": "Categor\u00eda ling\u00fc\u00edstica que diferencia a cantidade de persoas que forman parte dunha entidade sem\u00e1ntica: en galego, temos singular e plural, pero estes non son os \u00fanicos n\u00fameros. En linguas coma o \u00e1rabe, hai outro n\u00famero dual, que diferencia \u00e1s entidades que en galego ser\u00edan plurais pero que est\u00e1n formadas por s\u00f3 d\u00faas cousas. Do mesmo xeito, hai linguas que pos\u00faen un n\u00famero chamado trial, e mesmo outras que te\u00f1en quatrial. O caso que pode parecer estra\u00f1o \u00e9 o nular.\nUn n\u00famero distinto destes \u00e9 o paucal, que especifica entidades plurais que est\u00e1n formadas por varias partes pero que non chegan a sumar unha cantidade excesiva: as\u00ed un enxame pedir\u00eda un plural mentres que o n\u00famero de fiestras dunha casa esixir\u00eda usar o paucal.\nA tipolox\u00eda ling\u00fc\u00edstica demostrou que a existencia de determinadas variantes clasificadoras do n\u00famero segue un universal ling\u00fc\u00edstico con forma de xerarqu\u00eda:\nAs\u00ed establ\u00e9cese unha orde: singular \u2192 plural \u2192 dual \u2192 trial \u2192 paucal."}
{"id": "11734", "revid": "22570", "url": "https://gl.wikipedia.org/wiki?curid=11734", "title": "Tempo gramatical", "text": "O tempo gramatical \u00e9 unha categor\u00eda ling\u00fc\u00edstica que traduce diversas categorizaci\u00f3ns do tempo \"real\" ou \"natural\", permitindo situar unha acci\u00f3n no eixo do tempo da enunciaci\u00f3n en relaci\u00f3n a tres momentos: o pasado, o presente ou o futuro. Esta categor\u00eda as\u00f3ciase habitualmente ao verbo.\nOponse \u00f3 tempo f\u00edsico (continuum que carece en si de delimitaci\u00f3ns. Os lindes que nel observamos son percepci\u00f3ns alleas \u00f3 seu ilimitado decorrer), e \u00f3 tempo cronol\u00f3xico (tempo dos sucesos que implica par\u00e1metros como d\u00eda, estaci\u00f3n..., xa que a duraci\u00f3n dos acontecementos e mensurable.\nO tempo gramatical (ou temporalidade verbal) \u00e9 o tempo interno do acto de fala, refire todo o que se transmite nun relato a un punto orixinario que frecuentemente \u00e9 o instante en que se produce a emisi\u00f3n da mensaxe: a diferenza entre o tempo cronol\u00f3xico e ling\u00fc\u00edstico consiste en que os termos cronol\u00f3xicos son par\u00e1metros fixos que fraccionan o tempo f\u00edsico, o tempo ling\u00fc\u00edstico implica que un suceso poida ser amentado con temporalidades diferentes, dependendo de cando se dea o momento \u00f3 cal a s\u00faa temporalidade faga referencia con respecto \u00f3 acto de fala).\nO tempo gramatical expr\u00e9sase normalmente mediante a conxugaci\u00f3n verbal (nas linguas indoeuropeas, por exemplo), a\u00ednda que existen outros medios (os adverbios exclusivamente en mandar\u00edn, o caso gramatical ou os adxectivos cualificativos (en funci\u00f3n predicativa) en xapon\u00e9s).\nO tempo verbal vai acompa\u00f1ado doutras informaci\u00f3ns gramaticais, como son o modo, a voz ou a persoa, e todas estas categor\u00edas son moi diferentes nas distintas linguas. O \u00fanico tempo com\u00fan a todas as linguas \u00e9 o \"presente simple\", a\u00ednda que o seu uso var\u00eda.\nGuillermo Rojo atende \u00e1 temporalidade verbal do seguinte xeito:\nInterpretaci\u00f3n da t\u00e1boa:"}
{"id": "11735", "revid": "56817", "url": "https://gl.wikipedia.org/wiki?curid=11735", "title": "Persoa gramatical", "text": "A persoa gramatical \u00e9 a categor\u00eda ling\u00fc\u00edstica que toman o verbo e o pronome para distinguir quen participa nos feitos. En \"el fuma\" o pronome e o verbo est\u00e1n en terceira persoa. En galego distinguir\u00edanse seis persoas (ou tres persoas subdivisibles en dous n\u00fameros: o singular e o plural). Mais non t\u00f3dalas linguas funcionan as\u00ed:\nExiste un certo debate sobre se o galego ten tres ou seis persoas (no fondo igual que o espa\u00f1ol, de onde parte a nosa tradici\u00f3n terminol\u00f3xica): a primeira alternativa obriga a considerar un n\u00famero singular e plural e a segunda faino innecesario, pero o certo \u00e9 que a cuarta persoa \"n\u00f3s\" non pode proceder da duplicaci\u00f3n ou multiplicaci\u00f3n da primeira (\u2192 \"n\u00f3s\" = \"eu\" + \"eu\")."}
{"id": "11736", "revid": "98629", "url": "https://gl.wikipedia.org/wiki?curid=11736", "title": "Aceleraci\u00f3n", "text": "A aceleraci\u00f3n \u00e9 unha magnitude f\u00edsica vectorial que mide a variaci\u00f3n da velocidade respecto \u00e1 variaci\u00f3n do tempo. Descrito en termos diferenciais, dada unha funci\u00f3n da posici\u00f3n dun m\u00f3bil respecto \u00f3 tempo, a aceleraci\u00f3n ser\u00e1 a segunda derivada desta funci\u00f3n respecto \u00e1 variable temporal.\nNo contexto da mec\u00e1nica vectorial newtoniana repres\u00e9ntase normalmente como formula_1 ou formula_2 e o seu m\u00f3dulo como formula_3. As s\u00faas dimensi\u00f3ns son formula_4. M\u00eddese en m/s2 no Sistema Internacional.\nA magnitude da aceleraci\u00f3n dun obxecto, tal e como a describe a segunda lei de Newton, \u00e9 o efecto combinado de d\u00faas causas:\nNa mec\u00e1nica newtoniana, para un corpo con masa constante, a aceleraci\u00f3n do corpo \u00e9 proporcional \u00e1 forza que act\u00faa sobre o mesmo (segunda lei de Newton):\n&lt;/math&gt;\nonde F \u00e9 a forza resultante que act\u00faa sobre o corpo, \"m\" \u00e9 a masa do corpo, e a \u00e9 a aceleraci\u00f3n. A relaci\u00f3n anterior \u00e9 v\u00e1lida en calquera sistema de referencia inercial.\nAs s\u00faas dimensi\u00f3ns son formula_4. A s\u00faa unidade no Sistema Internacional \u00e9 m/s\u00b2.\nPor exemplo, cando un veh\u00edculo arrinca estando detido (velocidade cero, nun marco de referencia inercial) e viaxa en li\u00f1a recta a velocidades crecentes, est\u00e1 a acelerar na direcci\u00f3n da marcha. Se o veh\u00edculo vira, prod\u00facese unha aceleraci\u00f3n cara \u00e1 nova direcci\u00f3n e cambia o seu vector de movemento. A aceleraci\u00f3n do veh\u00edculo na s\u00faa direcci\u00f3n actual de movemento ch\u00e1mase aceleraci\u00f3n lineal (ou tanxencial durante os movementos circulares), a reacci\u00f3n que experimentan os pasaxeiros a bordo como unha forza que os empuxa cara a atr\u00e1s nos seus asentos. Ao cambiar de direcci\u00f3n, a aceleraci\u00f3n que efect\u00faa ch\u00e1mase aceleraci\u00f3n radial (ortogonal durante os movementos circulares), a reacci\u00f3n que experimentan os pasaxeiros como unha forza centr\u00edfuga. Se a velocidade do veh\u00edculo dimin\u00fae, isto \u00e9 unha aceleraci\u00f3n na direcci\u00f3n oposta e matematicamente negativa, \u00e1s veces chamada desaceleraci\u00f3n, e os pasaxeiros experimentan a reacci\u00f3n \u00e1 desaceleraci\u00f3n como unha forza inercial que os empuxa cara a adiante. Estas aceleraci\u00f3ns negativas a mi\u00fado l\u00f3granse mediante a combusti\u00f3n de retrocohetes en naves espaciais. Tanto a aceleraci\u00f3n como a desaceleraci\u00f3n tr\u00e1tanse da mesma maneira, ambos son cambios de velocidade. Os pasaxeiros senten cada unha destas aceleraci\u00f3ns (tanxencial, radial, desaceleraci\u00f3n) ata que a s\u00faa velocidade relativa (diferencial) neutral\u00edzase con respecto ao veh\u00edculo.\nEnfoque intuitivo.\nAs\u00ed como a velocidade describe a modificaci\u00f3n da posici\u00f3n dun obxecto no tempo, a aceleraci\u00f3n describe a \u00abmodificaci\u00f3n da velocidade no tempo\u00bb (que as matem\u00e1ticas formalizan coa noci\u00f3n de derivada). Na vida coti\u00e1, hai tres casos que o f\u00edsico agrupa baixo o concepto \u00fanico de aceleraci\u00f3n:\ndesde un punto de vista matem\u00e1tico, a aceleraci\u00f3n \u00e9 positiva, \u00e9 dicir que o vector de aceleraci\u00f3n ten un compo\u00f1ente na direcci\u00f3n da velocidade;\na aceleraci\u00f3n \u00e9 negativa, ou o vector de aceleraci\u00f3n ten un compo\u00f1ente oposta \u00e1 direcci\u00f3n da velocidade;\no vector de aceleraci\u00f3n ten un compo\u00f1ente perpendicular \u00e1 velocidade; aqu\u00ed inter\u00e9sanos a variaci\u00f3n da direcci\u00f3n do vector velocidade, non a variaci\u00f3n da s\u00faa norma.\nCando unha persoa est\u00e1 sometida a unha aceleraci\u00f3n, sente un esforzo: forza que preme contra o asento cando o coche acelera (vai m\u00e1is r\u00e1pido), forza que empuxa cara ao parabrisas cando o coche frea, forza que empuxa ao car\u00f3n cando o coche frea ou est\u00e1 a virar (forza centr\u00edfuga). sente esta tensi\u00f3n de maneira similar ao peso. A relaci\u00f3n entre aceleraci\u00f3n e esforzo \u00e9 o dominio da din\u00e1mica ; pero a aceleraci\u00f3n \u00e9 unha noci\u00f3n de cinem\u00e1tica, \u00e9 dicir que se define s\u00f3 a partir do movemento, sen involucrar as forzas.\nIntroduci\u00f3n.\nEn conformidade coa mec\u00e1nica newtoniana, unha part\u00edcula non pode seguir unha traxectoria curva a menos que sobre ela act\u00fae unha certa aceleraci\u00f3n, como consecuencia da acci\u00f3n dunha forza, xa que se esta non existise, o seu movemento ser\u00eda rectil\u00edneo. As\u00ed mesmo, unha part\u00edcula en movemento rectil\u00edneo s\u00f3 pode cambiar a s\u00faa velocidade baixo a acci\u00f3n dunha aceleraci\u00f3n na mesma direcci\u00f3n da s\u00faa velocidade (dirixida no mesmo sentido se acelera; ou en sentido contrario se desacelera).\nAlg\u00fans exemplos do concepto de aceleraci\u00f3n ser\u00edan:\nAceleraci\u00f3n en cinem\u00e1tica puntual.\nO caso m\u00e1is com\u00fan.\nAceleraci\u00f3n e cantidades relacionadas.\nO vector de aceleraci\u00f3n dun punto material en calquera momento at\u00f3pase mediante unha diferenciaci\u00f3n temporal \u00fanica do vector velocidade dun punto material (ou diferenciaci\u00f3n dobre do vector radio)\nSe se co\u00f1ecen as coordenadas do punto na traxectoria formula_7 e o vector de velocidade formula_8 en calquera momento do tempo , as\u00ed como a dependencia da aceleraci\u00f3n no tempo formula_9 ao integrar esta ecuaci\u00f3n, p\u00f3dense obter as coordenadas e a velocidade do punto en calquera momento do tempo (tanto antes como despois do momento )\nA derivada temporal da aceleraci\u00f3n, \u00e9 dicir, o valor que caracteriza a taxa de cambio na aceleraci\u00f3n, ch\u00e1mase \"arrancada\":\nAceleraci\u00f3n media e instant\u00e1nea.\nCada instante, ou sexa, en cada punto da traxectoria, queda definido un vector velocidade que, en xeral, cambia tanto en m\u00f3dulo como en direcci\u00f3n ao pasar dun punto a outro da traxectoria. A direcci\u00f3n da velocidade cambiar\u00e1 debido a que a velocidade \u00e9 tanxente \u00e1 traxectoria e esta, polo xeral, non \u00e9 rectil\u00ednea. Na Figura repres\u00e9ntanse os vectores velocidade correspondentes aos instantes \"t\" e \"t\"+\u0394\"t\", cando a part\u00edcula pasa polos puntos P e Q, respectivamente. O cambio vectorial na velocidade da part\u00edcula durante ese intervalo de tempo est\u00e1 indicado por \u0394v, no tri\u00e1ngulo vectorial ao p\u00e9 da figura. Def\u00ednese a aceleraci\u00f3n media da part\u00edcula, no intervalo de tempo \u0394\"t\", como o cociente: \n= \\frac{\\Delta \\mathbf v}{\\Delta t}&lt;/math&gt;\nque \u00e9 un vector paralelo a \u0394v e depender\u00e1 da duraci\u00f3n do intervalo de tempo \u0394t considerado. A aceleraci\u00f3n instant\u00e1nea def\u00ednese como o l\u00edmite ao que tende o cociente incremental \u0394v/\u0394\"t\" cando \u0394\"t\"\u21920; isto \u00e9, a derivada do vector velocidade con respecto ao tempo:\nPosto que a velocidade instant\u00e1nea v \u00e1 s\u00faa vez \u00e9 a derivada do vector posici\u00f3n r respecto ao tempo, a aceleraci\u00f3n \u00e9 a derivada segunda da posici\u00f3n con respecto do tempo:\nDe igual forma p\u00f3dese definir a velocidade instant\u00e1nea a partir da aceleraci\u00f3n como:\nP\u00f3dese obter a velocidade a partir da aceleraci\u00f3n mediante integraci\u00f3n:\nMedici\u00f3n da aceleraci\u00f3n.\nA medida da aceleraci\u00f3n pode facerse cun sistema de adquisici\u00f3n de datos e un simple aceler\u00f3metro. Os aceler\u00f3metros electr\u00f3nicos son fabricados para medir a aceleraci\u00f3n nunha, d\u00faas ou tres direcci\u00f3ns. Contan con dous elementos condutivos, separados por un material que varia a s\u00faa condutividade en funci\u00f3n das medidas, que \u00e1 s\u00faa vez ser\u00e1n relativas \u00e1 aceleraci\u00f3n do conxunto.\nUnidades.\nAs unidades da aceleraci\u00f3n son:\nValores de aceleraci\u00f3n nalg\u00fans casos.\nValores das aceleraci\u00f3ns de varios movementos:\nCompo\u00f1entes intr\u00ednsecos da aceleraci\u00f3n: aceleraci\u00f3n tanxencial e aceleraci\u00f3n normal.\nEn tanto que o vector velocidade v \u00e9 tanxente \u00e1 traxectoria, o vector aceleraci\u00f3n a pode descompo\u00f1erse en dous compo\u00f1entes (chamados compo\u00f1entes intr\u00ednsecos) mutuamente perpendiculares: un compo\u00f1ente tanxencial at (na direcci\u00f3n da tanxente \u00e1 traxectoria), chamado aceleraci\u00f3n tanxencial, e un compo\u00f1ente normal an (na direcci\u00f3n da normal principal \u00e1 traxectoria), chamado aceleraci\u00f3n normal ou centr\u00edpeta (este \u00faltimo nome en raz\u00f3n a que sempre est\u00e1 dirixida cara ao centro de curvatura).\nDerivando a velocidade con respecto ao tempo, tendo en conta que o vector tanxente cambia de direcci\u00f3n ao pasar dun punto a outro da traxectoria (isto \u00e9, non \u00e9 constante) obtemos\n\\frac{d}{dt}(v \\,\\mathbf{\\hat{e}}_t) =\n\\frac{dv}{dt}\\mathbf{\\hat{e}}_t + v \\frac{d\\mathbf{\\hat{e}}_t}{dt} =\na_t \\mathbf{\\hat{e}}_t + v(\\boldsymbol{\\omega} \\times \\mathbf{\\hat{e}}_{\\text{t}})\n&lt;/math&gt;\nsendo formula_14 o vector unitario tanxente \u00e1 traxectoria na mesma direcci\u00f3n que a velocidade e formula_15 a velocidade angular. Resulta conveniente escribir a expresi\u00f3n anterior na forma\na_t \\mathbf{\\hat{e}}_t + \\frac{v^2}{\\rho} \\mathbf{\\hat{e}}_n =\na_t \\mathbf{\\hat{e}}_t + a_n \\mathbf{\\hat{e}}_{\\text{n}}&lt;/math&gt;\nsendo \nAs magnitudes destes dous compo\u00f1entes da aceleraci\u00f3n son:\nCada un destes dous compo\u00f1entes da aceleraci\u00f3n ten un significado f\u00edsico ben definido. Cando unha part\u00edcula se move, a s\u00faa velocidade pode cambiar e este cambio m\u00eddeo a aceleraci\u00f3n tanxencial. Pero se a traxectoria \u00e9 curva tam\u00e9n cambia a direcci\u00f3n da velocidade e este cambio m\u00eddeo a aceleraci\u00f3n normal.\nOs vectores que aparecen nas expresi\u00f3ns anteriores son os vectores do triedro de Fr\u00eanet que aparece na xeometr\u00eda diferencial de curvas do seguinte xeito:\nMovemento circular uniforme.\nUn movemento circular uniforme \u00e9 aquel no que a part\u00edcula percorre unha traxectoria circular de raio \"R\" con velocidade constante, \u00e9 dicir, que a distancia percorrida en cada intervalo de tempo igual \u00e9 a mesma. Para ese tipo de movemento o vector de velocidade mant\u00e9n o seu m\u00f3dulo e vai variando a direcci\u00f3n seguindo unha traxectoria circular. Se se aplican as f\u00f3rmulas anteriores, tense que a aceleraci\u00f3n tanxencial \u00e9 nula e a aceleraci\u00f3n normal \u00e9 constante: esta aceleraci\u00f3n normal ch\u00e1mase \"aceleraci\u00f3n centr\u00edpeta\". Neste tipo de movemento a aceleraci\u00f3n simplemente modifica a traxectoria do obxecto e non a s\u00faa velocidade.\n\\frac{dv}{dt}\\mathbf{\\hat{e}}_t + \\frac{v^2}{R} \\mathbf{\\hat{e}}_n = 0 \\cdot \\mathbf{\\hat{e}}_t + \\frac{v^2}{R} \\hat{\\mathbf{e}}_n = \\omega^2 R \\ \\hat{\\mathbf{e}}_n &lt;/math&gt;\nMovemento rectil\u00edneo acelerado.\nSe se aplican as f\u00f3rmulas anteriores ao movemento rectil\u00edneo, no que s\u00f3 existe aceleraci\u00f3n tanxencial, ao estar todos os vectores contidos na traxectoria, podemos prescindir da notaci\u00f3n vectorial e escribir simplemente:\nXa que nese tipo de movemento os vectores formula_21 e formula_22 son paralelos, satisfacendo tam\u00e9n a relaci\u00f3n:\nAs coordenadas de posici\u00f3n ve\u00f1en dada neste caso por:\nUn caso particular de movemento rectil\u00edneo acelerado \u00e9 o movemento rectil\u00edneo uniformemente acelerado, onde a aceleraci\u00f3n \u00e9 ademais constante e polo tanto, a velocidade e as coordenadas de posici\u00f3n ve\u00f1en dadas por:\nAceleraci\u00f3n en mec\u00e1nica relativista.\nRelatividade especial.\nO an\u00e1logo da aceleraci\u00f3n en mec\u00e1nica relativista ch\u00e1mase cuadriaceleraci\u00f3n e \u00e9 un cuadrivector cuns tres compo\u00f1entes espaciais que para pequenas velocidades coinciden cos da aceleraci\u00f3n newtoniana (o compo\u00f1ente temporal para pequenas velocidades resulta proporcional \u00e1 potencia da forza divida pola velocidade da luz e a masa da part\u00edcula).\nEn mec\u00e1nica relativista a cuadrivelocidade e a cuadriaceleraci\u00f3n son sempre ortogonais, iso v\u00e9n de que a cuadrivelocidade ten un (pseudo)m\u00f3dulo constante:\n2\\mathbf{U}\\cdot \\mathbf{A} = 0 &lt;/math&gt;\nonde \"c\" \u00e9 a velocidade da luz e o produto anterior \u00e9 o produto asociado \u00e1 m\u00e9trica de Minkowski:\nRelatividade xeral.\nNa teor\u00eda xeral da relatividade o caso da aceleraci\u00f3n \u00e9 m\u00e1is complicado, xa que debido a que o propio espazo-tempo \u00e9 curvo (ver curvatura do espazo-tempo), unha part\u00edcula sobre a que non act\u00faa ningunha forza pode seguir unha traxectoria curva, de feito a li\u00f1a curva que segue unha part\u00edcula sobre a que non act\u00faa ningunha forza exterior \u00e9 unha li\u00f1a xeod\u00e9sica, de feito en relatividade xeral a forza gravitatoria non se interpreta como unha forza sen\u00f3n como un efecto da curvatura do espazo-tempo que fai que as part\u00edculas non sigan traxectorias rectas sen\u00f3n li\u00f1as xeod\u00e9sicas. Neste contexto a aceleraci\u00f3n non xeod\u00e9sica dunha part\u00edcula \u00e9 un vector cuxos catro compo\u00f1entes se calulan como:\nAqu\u00ed formula_23 (compo\u00f1ente temporal e tres compo\u00f1entes espaciais). Apr\u00e9ciase que cando os s\u00edmbolos de Christoffel formula_24 unha part\u00edcula pode ter aceleraci\u00f3n cero a\u00ednda que o seu cuadrivelocidade non sexa constante, iso sucede cando a part\u00edcula segue unha li\u00f1a xeod\u00e9sica dun espazo-tempo de curvatura non nula.\nImportancia da aceleraci\u00f3n na enxe\u00f1er\u00eda mec\u00e1nica.\nA enxe\u00f1er\u00eda mec\u00e1nica \u00e9 o dese\u00f1o e fabricaci\u00f3n de m\u00e1quinas, \u00e9 dicir, sistemas que realizan movementos. Unha parte importante \u00e9 o dimensionamento, \u00e9 dicir a elecci\u00f3n de actuadores (gatos, motores) e pezas que soportan as forzas. Se as masas postas en movemento e/ou as aceleraci\u00f3ns son grandes, os efectos din\u00e1micos -as forzas necesarias para crear as aceleraci\u00f3ns, ou as forzas resultantes das aceleraci\u00f3ns- non son desprezables. Xa que logo, determinar a aceleraci\u00f3n instant\u00e1nea durante un movemento \u00e9 fundamental para que as pezas resistan e para determinar o consumo enerx\u00e9tico do sistema.\nEn moitos casos, a especificaci\u00f3n \u00e9 \"levar un obxecto do punto A ao momento B nun tempo \"t\", co tempo \"t\" \u00e1s veces expresado como unha taxa (realizando o movemento \"n\" veces por hora). O dese\u00f1o consiste en :"}
{"id": "11737", "revid": "23204", "url": "https://gl.wikipedia.org/wiki?curid=11737", "title": "Celestino Fern\u00e1ndez de la Vega", "text": "Celestino Fern\u00e1ndez de la Vega Pardo, nado en Friol o 23 de setembro de 1914 e finado no R\u00edo Mi\u00f1o, en Lugo, en marzo de 1986, foi un escritor galego, fil\u00f3sofo e ensa\u00edsta. \u00c9 co\u00f1ecido sobre todo polo seu tratado sobre o humor titulado \"O segredo do humor\", de 1963.\nTraxectoria.\nFoi o sexto de oito fillos do notario Higinio Fern\u00e1ndez de la Vega Pasar\u00edn, de Castroverde, e \u00c1nxela Pardo Saavedra, de Friol. Con once anos de idade abandonou a s\u00faa vila natal para mudarse a Lugo coas s\u00faas irm\u00e1s mais vellas e estudar o bacharelato. En 1930, para compracer os desexos do seu pai, comezou a carreira de dereito na Universidade de Santiago de Compostela e despois de catro anos foi rematala a Madrid. Al\u00ed co\u00f1eceu a P\u00edo Baroja. Pouco despois de realizar os \u00faltimos exames foi mobilizado e combateu no bando nacional durante a Guerra civil espa\u00f1ola, pasando por Estremadura, Teruel e Asturias.\nRematado o conflito, comezou a preparar as oposici\u00f3ns a t\u00e9cnico da Administraci\u00f3n, que ga\u00f1ou en 1940, e foi destinado ao Goberno Civil de Lugo. Al\u00ed foi asiduo de varios parladoiros con Lu\u00eds Pimentel, \u00c1nxel Fole, Antonio Figueroa, Luciano Penedo e Ram\u00f3n Pi\u00f1eiro. Foi un dos socios fundadores da Editorial Galaxia e colaborou en publicaci\u00f3ns como \"El Progreso\", \"La Noche\", \"Grial\" ou \"Galicia Emigrante\".\nFern\u00e1ndez de la Vega tratou de p\u00f3r en valor o que entend\u00eda como caracter\u00edsticas fundamentais do ser galego: a saudade, o sentimento da paisaxe e o humorismo. Importantes obras s\u00faas que tratan estes temas son \"Abrente e solpor da paisaxe\" de 1958 e mais \"O segredo do humor\". Foi autor de numerosos artigos xornal\u00edsticos. Formou parte da comisi\u00f3n do patrimonio hist\u00f3rico-monumental de Lugo e foi o encargado de escribir sobre Lugo na \"Gran Enciclopedia Galega\".\nO humor, segundo a concepci\u00f3n do autor estaba entre medias do lado serio do c\u00f3mico e o rid\u00edculo do serio. Para Fern\u00e1ndez de la Vega o humorista m\u00e1is relevante das literaturas hisp\u00e1nicas do s\u00e9culo XX foi o nacionalista Alfonso Daniel Rodr\u00edguez Castelao.\nFoi nomeado Membro de honra da Asociaci\u00f3n de Escritores en Lingua Galega.\nNo ano 1980 sufriu un infarto e entrou nun estado de forte aprehensi\u00f3n. Tras desaparecer do seu domicilio o 25 de marzo de 1986, o seu corpo foi achado no r\u00edo Mi\u00f1o o d\u00eda 15 de abril.\nObra.\nTraduci\u00f3ns.\nTraduciu, do alem\u00e1n ao castel\u00e1n, manuais de dereito administrativo que lle foron encargados polo Estado espa\u00f1ol."}
{"id": "11738", "revid": "5863", "url": "https://gl.wikipedia.org/wiki?curid=11738", "title": "Heliodoro Fern\u00e1ndez Gasta\u00f1aduy", "text": "Heliodoro Fern\u00e1ndez Gasta\u00f1aduy, nado en Pontevedra o 29 de setembro de 1859 e finado na mesma cidade o 15 de marzo de 1917, foi un m\u00e9dico e escritor galego.\nTraxectoria.\nFillo de Francisco Fern\u00e1ndez Anciles. Licenciado en Medicina pola Universidade de Santiago de Compostela (1878), foi m\u00e9dico en Pontevedra. Foi redactor de \"El Independente\" e \"Diario de Pontevedra\" e colaborou en \"Galicia\" e \"Suevia\". En 1882 firmou a circular para publicar a coroa f\u00fanebre de Andr\u00e9s Muruais e formou parte do xurado cualificador nos Xogos Florais de Lugo (1907). Foi elixido numerario da Real Academia Galega, pero non chegou a tomar posesi\u00f3n."}
{"id": "11739", "revid": "56817", "url": "https://gl.wikipedia.org/wiki?curid=11739", "title": "Ernst Moritz Arndt", "text": "Ernst Moritz Arndt, nado en Schoritz en 1769 e finado en Bonn en 1860, foi un escritor alem\u00e1n.\nTraxectoria.\nNaceu na illa de R\u00fcgen, que ent\u00f3n pertenc\u00eda a Suecia. Viaxou por Austria, Hungr\u00eda, Italia, Francia e B\u00e9lxica antes de se instalar en Greifswald, onde se estableceu como profesor, en 1806. Veuse obrigado a se exiliar a Estocolmo polas s\u00faas obras, Berl\u00edn e Bonn.\nCoas s\u00faas composici\u00f3ns b\u00e9licas e nacionalistas contribu\u00edu a sublevar a Alema\u00f1a contra Napole\u00f3n."}
{"id": "11740", "revid": "34681", "url": "https://gl.wikipedia.org/wiki?curid=11740", "title": "Thomas Arne", "text": "Thomas Augustine Arne, nado en Londres en 1710 e finado en 1778, foi un compositor ingl\u00e9s, co\u00f1ecido sobre todo polas s\u00faa canci\u00f3n patri\u00f3tica, \"Rule Britannia\". Tam\u00e9n \u00e9 o autor da m\u00fasica de moitas obras de William Shakespeare e dez \u00f3peras, a m\u00e1is co\u00f1ecida \u00e9 \"Artaxerxes\"."}
{"id": "11741", "revid": "56817", "url": "https://gl.wikipedia.org/wiki?curid=11741", "title": "Alpha Leporis", "text": "Alpha Leporis (\"\u03b1 Leporis\" / \"\u03b1 Lep\"), co\u00f1ecida tam\u00e9n coma Arneb \u00e9 unha estrela, a m\u00e1is brillante da constelaci\u00f3n de Lepus, situada a 1.300 anos luz da Terra. \u00c9 unha estrela vella e moribunda, que poida que pasara a fase de superxigante e agora se estea contraendo e pasando as \u00faltimas fases da evoluci\u00f3n estelar ou quizais a\u00ednda est\u00e1 en expansi\u00f3n na fase de superxigante."}
{"id": "11742", "revid": "85894", "url": "https://gl.wikipedia.org/wiki?curid=11742", "title": "Arnhem", "text": "Arnhem (Ernum en baixo sax\u00f3n) \u00e9 unha cidade de 145.417 habitantes da provincia de G\u00fceldres, nos Pa\u00edses Baixos.\nHistoria.\nA primeira referencia da cidade data de 893 como Arnoldi Villa, a\u00ednda que a s\u00faa orixe real data de 1233 cando Oto II, conde de Guelders, lle deu o t\u00edtulo de cidade. En 1443 entrou na Liga Hanse\u00e1tica. En 1473 Carlos de Borgo\u00f1a capturouna. En 1514 Carlos de Egmond liberouna dos espa\u00f1ois, en 1543 conquistouna Carlos V. Uniuse \u00e1 Uni\u00f3n de Utrecht en 1579. Francia ocupou a cidade entre 1672 e 1674 e desmantelou as s\u00faas fortificaci\u00f3ns. Entre 1795 e 1813 foi de novo ocupada polos franceses.\nNa segunda guerra mundial, durante operaci\u00f3n Market Garden en setembro de 1944 a cidade foi duramente castigada."}
{"id": "11743", "revid": "51526", "url": "https://gl.wikipedia.org/wiki?curid=11743", "title": "Turkmenist\u00e1n", "text": "Turkmenist\u00e1n, tam\u00e9n chamado Turcomenist\u00e1n, ou oficialmente a Rep\u00fablica de Turkmenist\u00e1n (en turcom\u00e1n: \"T\u00fcrkmenistan Riespublikasy\") \u00e9 un pa\u00eds de Asia central, que limita con Afganist\u00e1n, o Ir\u00e1n, o mar Caspio, Casaquist\u00e1n e Uzbekist\u00e1n.\nHistoria.\nO territorio de Turkmenist\u00e1n estivo poboado desde a antig\u00fcidade. Tribos turcom\u00e1s dedicadas \u00e1 cr\u00eda de cabalos chegaron ao territorio en tempos remotos, posiblemente procedentes das Monta\u00f1as Alt\u00e1i, e establec\u00e9ronse nos arredores do deserto de Karakum, chegando ata Persia, Siria e Anatolia.\nO ex\u00e9rcito ruso fixo a s\u00faa entrada no territorio entre as d\u00e9cadas de 1860 e 1870. En 1869, cr\u00e9ase o porto de Krasnovodsk, e xa en 1874 se consolidou a presenza rusa coa creaci\u00f3n do distrito militar do Transcaspio. Anexado polo Imperio Ruso entre 1865 e 1885, en 1890 o control ruso sobre Turkmenist\u00e1n era completo.\nVentos de revoluci\u00f3n chegar\u00edan en 1917, e durante a guerra civil (1918-1920) Turkmenist\u00e1n tam\u00e9n estivo nas frontes de pelexa. Establecida a Uni\u00f3n Sovi\u00e9tica, o territorio do Transcaspio (desde 1921 reorganizado como Turquest\u00e1n) \u00e9 establecido como unha rep\u00fablica aut\u00f3noma, para pasar ese mesmo ano a ser unha das rep\u00fablicas constitu\u00edntes da Uni\u00f3n.\nDurante esta \u00e9poca, f\u00edxanse as fronteiras da rep\u00fablica sovi\u00e9tica, e desenv\u00f3lvense ambiciosos proxectos para aproveitar os seus recursos naturais para o beneficio da Uni\u00f3n Sovi\u00e9tica. Cr\u00e9anse tam\u00e9n sistemas de irrigaci\u00f3n e, aos poucos, a produci\u00f3n de algod\u00f3n e petr\u00f3leo conv\u00e9rtense nas actividades econ\u00f3micas principais.\nTrala disoluci\u00f3n da Uni\u00f3n Sovi\u00e9tica, Turkmenist\u00e1n converteuse nun estado independente. O controvertido presidente Separmurat Niyazov dominou a vida pol\u00edtica do pa\u00eds ata o seu falecemento o 21 de decembro de 2006.\nO seu sucesor, Kurbanguly Berdymukhamedov, convocou a elecci\u00f3ns o 11 de febreiro de 2007, nas cales resultar\u00eda electo polo 89,2% dos votos. Segundo datos oficiais, participou o 98,65% dos electores. Con todo, a oposici\u00f3n pol\u00edtica denunciou a existencia de fraude. Berdymukhamedov puxo en funcionamento algunhas reformas \u00e1s pol\u00edticas aplicadas ata o momento, como a eliminaci\u00f3n do nome do seu predecesor da bandeira nacional e a derrogaci\u00f3n dunha lei que esix\u00eda dous anos de traballos antes para poder ingresar na universidade, con todo ratificou a continuidade do rumbo pol\u00edtico encarado por Niyazov.\nPol\u00edtica.\nTurkmenist\u00e1n \u00e9 unha rep\u00fablica presidencialista integrada na Comunidade de Estados Independentes.\nDespois da morte do presidente Separmurat Niyazov, o ent\u00f3n primeiro ministro Kurbanguly Berdymukhamedov asumiu o poder e iniciou tentativas de abrir o pa\u00eds. A constituci\u00f3n do pa\u00eds, aprobada no 2008, permite a formaci\u00f3n de partidos pol\u00edticos e a libre asociaci\u00f3n de persoas. A anterior, de 1993, establec\u00eda un r\u00e9xime de partido \u00fanico.\nO goberno de Niyazov, morto no 2006, chegou a esaxeraci\u00f3ns coma a prohibici\u00f3n da \u00f3pera e do circo por \"non seren dabondo turcom\u00e1ns\". Niyazov gobernaba de maneira absoluta sobre o pa\u00eds e non toleraba ningunha oposici\u00f3n. No seu goberno hab\u00eda un moi importante culto \u00e1 s\u00faa personalidade, atop\u00e1base o seu rostro por todo o pa\u00eds, desde os billetes de banco ata as botellas de vodka. Era chamado o \"Turkmenbachi\" (ou en galego a \u00abCabeza dos turcom\u00e1ns\u00bb). A festa nacional correspond\u00eda ao aniversario do presidente, o 19 de febreiro. Unha estatua del, en ouro fino, atop\u00e1base na capital Achkhabad.\nXeograf\u00eda.\nTurkmenist\u00e1n \u00e9 un pa\u00eds de Asia central situado ao norte da cadea de monta\u00f1as Kopet-Dag entre o mar Caspio e mailo r\u00edo Amu-Daria. O pa\u00eds ten fronteiras con Casaquist\u00e1n e Uzbekist\u00e1n ao norte e ao nordeste, co Ir\u00e1n e Afganist\u00e1n ao sur e ao sueste. A caracter\u00edstica xeogr\u00e1fica m\u00e1is significativa \u00e9 o deserto do Karakorum que \u00e9 o deserto m\u00e1is grande do mundo, cubrindo o 80 por cento da superficie do pa\u00eds. A maior parte das monta\u00f1as de Turkmenist\u00e1n son inacces\u00edbeis. Os vestixios da antiga ruta da seda van da China central ata a costa mediterr\u00e1nea, pasando polo Turkmenist\u00e1n.\nO pa\u00eds est\u00e1 situado nunha das rexi\u00f3ns s\u00edsmicas m\u00e1is elevadas do mundo.\nO clima \u00e9 des\u00e9rtico subtropical con pouca chuvia.\nOrganizaci\u00f3n pol\u00edtico-administrativa.\nTurkmenist\u00e1n est\u00e1 dividido en cinco provincias (\"welayatlar\",singular \"welayat\"): (Balkan, Ahal, Da\u015foguz, Lebap e Mary) e unha cidade Aut\u00f3noma Achkhabad."}
{"id": "11744", "revid": "98629", "url": "https://gl.wikipedia.org/wiki?curid=11744", "title": "Vietnam", "text": "Vietnam (en vietnamita: \"Vi\u1ec7t Nam\" ), oficialmente Rep\u00fablica Socialista de Vietnam (en vietnamita \"C\u1ed9ng h\u00f2a X\u00e3 h\u1ed9i ch\u1ee7 ngh\u0129a Vi\u1ec7t Nam\" ) \u00e9 o pa\u00eds m\u00e1is oriental da Pen\u00ednsula de Indochina, no sueste asi\u00e1tico. Cunha poboaci\u00f3n estimada de 90 mill\u00f3ns de habitantes, \u00e9 o d\u00e9cimo terceiro pa\u00eds m\u00e1is poboado do mundo, e o oitavo de Asia. O nome Vietnam, que se traduce por \"Viet do sur\" (sin\u00f3nimo do termo antigo Nam Viet), foi oficialmente adoptado en 1802 polo Emperador Gia Long, e foi recuperado de novo en 1945 coa fundaci\u00f3n da Rep\u00fablica Democr\u00e1tica de Vietnam baixo Ho Chi Minh. O pa\u00eds limita con China \u00f3 norte, Laos \u00f3 noroeste, Camboxa \u00f3 suroeste e o mar da China Meridional \u00f3 leste. A capital \u00e9 Hanoi dende a reunificaci\u00f3n de Vietnam do Norte e do Sur en 1976.\nVietnam foi parte da China Imperial por m\u00e1is dun s\u00e9culo, dende o -111 ata o 938. Os vietnamitas conseguiron a independencia despois de conseguir a vitoria na Batalla do r\u00edo B\u1ea1ch \u0110\u1eb1ng. Floreceron sucesivas dinast\u00edas reais, e a naci\u00f3n estendeuse xeograficamente e politicamente no sueste asi\u00e1tico, ata que a Pen\u00ednsula de Indochina foi colonizada polos franceses a mediados do s\u00e9culo XIX. Despois da ocupaci\u00f3n xaponesa na d\u00e9cada de 1940, os vietnamitas loitaron contra o goberno franc\u00e9s na primeira guerra de Indochina, expuls\u00e1ndoos en 1954. Vietnam foi dividida politicamente en dous estados, Vietnam do Norte e do Sur. Os conflitos entre os dous intensific\u00e1ronse, coa forte intervenci\u00f3n dos Estados Unidos, na que se co\u00f1ece como guerra de Vietnam. A guerra rematou coa vitoria norvietnamita en 1975.\nVietnam foi unificado baixo un goberno comunista pero permaneceu empobrecida e politicamente illada. En 1986, o goberno iniciou unha serie de reformas econ\u00f3micas e pol\u00edticas que significaron para Vietnam o cami\u00f1o da integraci\u00f3n no mundo econ\u00f3mico. No 2000, estableceu relaci\u00f3ns diplom\u00e1ticas con moitas naci\u00f3ns. Dende o 2000, o crecemento econ\u00f3mico de Vietnam situouse entre os m\u00e1is altos do mundo, e, no 2011, tivo os m\u00e1is altos indicadores de crecemento entre as 11 meirandes econom\u00edas. As reformas econ\u00f3micas deron como resultado a s\u00faa uni\u00f3n \u00e1 Organizaci\u00f3n Mundial do Comercio no 2007.\nPor\u00e9n, malia os avances que experimentou nos \u00faltimos anos, o pa\u00eds a\u00ednda padece de altos niveis de desigualdade, disparidade de acceso \u00e1 asistencia sanitaria, e falta de igualdade de x\u00e9nero.\nHistoria.\nIntroduci\u00f3n.\nA maior parte da s\u00faa historia estivo gobernada por varias dinast\u00edas do Imperio Chin\u00e9s e propias. Vietnam obtivo a s\u00faa independencia nos inicios do s\u00e9culo X e a s\u00faa autonom\u00eda total un s\u00e9culo despois. O per\u00edodo de goberno das dinast\u00edas nativas rematou a mediados do s\u00e9culo XIX, cando o pa\u00eds foi colonizado por Francia. Durante a segunda guerra mundial, o Xap\u00f3n ocupou Vietnam; pero respectou a autoridade francesa por ser o Goberno de Vichy colaboracionista coa s\u00faa aliada, a Alema\u00f1a nazi. Foi cara a fin deste conflito cando os xaponeses trataron de exterminar o poder franc\u00e9s por sospeitar dun apoio a unha invasi\u00f3n aliada. Nesta situaci\u00f3n, Ho Chi Minh proclamou a Rep\u00fablica Democr\u00e1tica de Vietnam.\n\u00d3 rematar a guerra, Francia intentou restablecer o seu control; pero fallou e comezou a guerra de Indochina que finalmente perdeu. A Conferencia de Xenebra de 1954 dividiu o pa\u00eds en dous: Vietnam do Norte e Vietnam do Sur. Durante a guerra fr\u00eda, o norte recibiu o apoio da Rep\u00fablica Popular da China e a Uni\u00f3n Sovi\u00e9tica, mentres que o Sur obtivo o apoio dos Estados Unidos. Axi\u00f1a as tensi\u00f3ns levaron \u00e1 guerra de Vietnam, que terminou coa retirada das tropas estadounidenses en marzo de 1973 e a toma de Saig\u00f3n en abril de 1975. En 1976, Vietnam unificouse baixo o goberno de Vietnam do Norte e tomou o nome de \"Rep\u00fablica Socialista de Vietnam\".\nEn 1978, Vietnam invadiu a Kampuchea Democr\u00e1tica de Pol Pot e precipitou a ca\u00edda do seu r\u00e9xime. Mantivo uns 100.000 soldados durante toda a d\u00e9cada dos oitenta. A finais da d\u00e9cada dos noventa, comezaron as negociaci\u00f3ns para restabelecer relaci\u00f3ns diplom\u00e1ticas cos Estados Unidos e a comezos do s\u00e9culo XXI, Vietnam comezou a recibir axuda estadounidense co que se considera superado o \"Trauma Vietnam\".\nEra predin\u00e1stica.\nDe acordo coas lendas vietnamitas, membros de varias tribos naceron do matrimonio entre L\u1ea1c Long Qu\u00e2n (rei drag\u00f3n) e \u00c2u C\u01a1 (deusa madri\u00f1a), e a historia de Vietnam data de hai m\u00e1is de 4.000 anos. Por\u00e9n, as fontes fiables indican que os vietnamitas ou a historia do seu pa\u00eds data de hai uns 2.700 anos. No ano de -258, Thuc Phan fundou o reino \u00c1u Lac (formado pola uni\u00f3n de \u00c1u Viet e Lac Viet - Van Lang), no norte de Vietnam.\nMoitos historiadores consideran que a civilizaci\u00f3n Dong Son \u00e9 com\u00fan a moitos pobos do Sueste asi\u00e1tico. No 208 a.C., a Dinast\u00eda Qin, chamada tam\u00e9n \"Tri\u1ec7u \u0110\u00e0\", estableceu un estado co\u00f1ecido como \"Nam Vi\u1ec7t\", o cal estaba localizado \u00f3 sur da China e do Delta do r\u00edo Vermello. O significado hist\u00f3rico da orixe de Nam Vi\u1ec7t \u00e9 motivo de controversias xa que para alg\u00fans estudosos o devantido territorio estaba baixo rexencia chinesa, mentres que para outros constit\u00fae xa un per\u00edodo de independencia. Dende o -111 a.C. ata o s\u00e9culo X Vietnam estivo baixo o mando de diferentes dinast\u00edas chinesas.\nEra din\u00e1stica.\nEn 938, Ng\u00f4 Quy\u1ec1n logrou derrotar \u00e1s forzas chinesas na Batalla do r\u00edo B\u1ea1ch \u0110\u1eb1ng e logrou a independencia despois dun milenio baixo control dos chineses. Denominada \u0110\u1ea1i Vi\u1ec7t, a naci\u00f3n viviu a s\u00faa idade de ouro durante as Dinast\u00edas L\u00fd e Tr\u1ea7n. Durante o reinado desta \u00faltima, \u0110\u1ea1i Vi\u1ec7t puido defenderse de tres intentos de invasi\u00f3n dos mongois en 1257, 1284-85 e 1287-88. Despois da breve Dinast\u00eda H\u1ed3, a independencia de \u0110\u1ea1i Vi\u1ec7t foi brevemente interrrompida pola dinast\u00eda Ming da China, pero foi restaurada por L\u00ea L\u1ee3i, o fundador da dinast\u00eda L\u00ea.\nNo s\u00e9culo XV, o feudalismo acadou o seu m\u00e1ximo esplendor, especialmente durante o reinado do Emperador L\u00ea Th\u00e1nh T\u00f4ng. Entre os s\u00e9culos XI e XVIII, os vietnamitas expand\u00edronse \u00f3 sur nun proceso que chamaron nam ti\u1ebfn (\"expansi\u00f3n sur\" e que os levou a conquistar o Reino de Champa (o cal desapareceu definitivamente como estado) e parte do imperio Khmer (Kampuchea Krom).\nA finais da dinast\u00eda L\u00ea, Vietnam sufriu conflitos civ\u00eds, primeiro co apoio que os chineses deron \u00e1 Dinast\u00eda Mac, a cal desafiou o poder da dinast\u00eda L\u00ea, e despois, coa derrota da dinast\u00eda Mac que supuxo o retorno da anterior. Daquela, o poder foi dividido entre os Se\u00f1ores Tr\u1ecbnh do norte e os Se\u00f1ores Nguy\u1ec5n do sur, o que levou \u00f3 pa\u00eds a un novo conflito: a guerra civil Tr\u1ecbnh-Nguy\u1ec5n que durou m\u00e1is dun s\u00e9culo. A guerra rematou cando os irm\u00e1ns T\u00e2y S\u01a1n derrotaron \u00f3s se\u00f1ores e estableceron unha nova dinast\u00eda. Por\u00e9n, o seu goberno non durou e foron derrotados polos remanentes dos Se\u00f1ores Nguy\u1ec5n coa axuda dos franceses, quen estableceron a Dinast\u00eda Nguy\u1ec5n.\nDominio franc\u00e9s (1887 \u2014 1954).\nA independencia de Vietnam rematou a mediados do s\u00e9culo XIX, cando o pa\u00eds foi colonizado polo Imperio franc\u00e9s. A administraci\u00f3n francesa impuxo significativos cambios pol\u00edticos e culturais na sociedade vietnamita. Imp\u00faxose un sistema de educaci\u00f3n moderna occidental, o cristianismo, desenvolveuse o cultivo de tabaco, t\u00e9 e caf\u00e9. Os franceses ignoraron o clamor pola independencia e os dereitos civ\u00eds, o que deu lugar \u00f3 xurdimento de movementos pol\u00edticos nacionalistas e l\u00edderes como Phan Boi Chau, Phan Chu Trinh, o Emperador Ham Nghi e Ho Chi Minh. Os franceses mantiveron o dominio das s\u00faas colonias ata a segunda guerra mundial, cando os xaponeses invadiron a Pen\u00ednsula Indochina. Os recursos naturais de Vietnam foron explotados polo Xap\u00f3n para as s\u00faas campa\u00f1as militares en Myanmar, Malaisia e a India.\nNos \u00faltimos anos da guerra, o movemento nacionalista de Ho Chi Minh desafiou \u00f3s franceses. Despois da derrota do Xap\u00f3n, as forzas nacionalistas de Indochina enfront\u00e1ronse a Francia no que se chamou a primeira guerra de Indochina (1945 - 1954). Os franceses foron derrotados e fixeron unha retirada das s\u00faas colonias. Por\u00e9n, os pa\u00edses que combateran nesta primeira Guerra de Vietnam, dividiron o pa\u00eds polo paralelo 17 en Vietnam do Norte e Vietnam do Sur.\nPol\u00edtica.\nVietnam \u00e9 unha rep\u00fablica socialista. O dereito de voto \u00e9 dado aos cidad\u00e1ns de m\u00e1is de 18 anos. O presidente \u00e9 o xefe do estado, mentres que o primeiro ministro \u00e9 o xefe do goberno. O presidente \u00e9 nomeado polo parlamento. Nguy\u1ec5n Ph\u00fa Tr\u1ecdng \u00e9 o presidente de Vietnam desde o ano 2016.\nO sistema xudicial bas\u00e9ase sobre o dereito franc\u00e9s e sobre as teor\u00edas comunistas. O poder lexislativo \u00e9 exercido por unha soa c\u00e1mara composta de 450 asentos renovados cada 5 anos.\nVietnam \u00e9 membro da ASEAN (Asociaci\u00f3n das Naci\u00f3ns de Asia do sueste).\nLinguas.\nVietnam ten unha gran diversidade ling\u00fc\u00edstica, pois conta con 55 linguas, repartidas en 6 a 7 grupos etnoling\u00fc\u00edsticos. A lingua oficial \u00e9 o vietnamita, que se escribe con caracteres latinos. O vietnamita \u00e9 unha das poucas linguas de Extremo Oriente que pasou dun sistema ideogr\u00e1fico (pr\u00f3ximo \u00e1 graf\u00eda chinesa) ao alfabeto latino. A utilizaci\u00f3n desta transcrici\u00f3n latina est\u00e1 en vigor no ensino dende 1918 e oficial\u00edzase a partir da independencia.\nProvincias.\nVietnam est\u00e1 dividido en 58 provincias (\"tinh\") e 5 municipalidades controladas polo goberno central ao mesmo nivel que as provincias (th\u00e0nh ph\u1ed1 tr\u1ef1c thu\u1ed9c trung \u01b0\u01a1ng).\nAs provincias div\u00eddense en distritos (\"huy\u1ec7n\"), cidades provinciais (th\u00e0nh ph\u1ed1 tr\u1ef1c thu\u1ed9c t\u1ec9nh), e cidades (th\u1ecb x\u00e3), que se subdividen en cidades (th\u1ecb tr\u1ea5n) ou concellos (x\u00e3). \nMunicipalidades.\nCan Tho, Da Nang, Haifong, Hanoi, Cidade Ho Chi Minh (antes chamada Saigon), Nha Trang.\nXeograf\u00eda.\nVietnam \u00e9 un pa\u00eds do sueste de Asia. Rodeado polo golfo de Tailandia, o golfo de Tonk\u00edn, o mar da China, China, Laos e Camboxa. Ocupa unha superficie de 329.560\u00a0km\u00b2, con 4.200\u00a0km\u00b2 de augas territoriais.\nNo sur, o clima \u00e9 tropical mentres que no norte \u00e9 un clima de monz\u00f3n. Ngoc Linh, con 3.143 m, \u00e9 o punto cumio do pa\u00eds.\nDemograf\u00eda.\nNo ano 2007, Vietnam ti\u00f1a unha poboaci\u00f3n de 85.262.000 habitantes. A esperanza de vida \u00e9 de 71 anos. O 94.3% da poboaci\u00f3n est\u00e1 alfabetizada. A media de fillos por muller \u00e9 de 1,89.\nA etnia Kihn representa o 87 por cento da poboaci\u00f3n e \u00e9 a principal habitante das cidades e das terras chairas, deixando ao resto dos grupos \u00e9tnicos o predominio das \u00e1reas monta\u00f1osas.\nO 50 % da poboaci\u00f3n \u00e9 menor de 25 anos.\nCultura.\nGastronom\u00eda.\nA coci\u00f1a vietnamita caracter\u00edzase polo uso de salsas de peixe e o emprego de vexetais. Alg\u00fans dos pratos m\u00e1is com\u00fans son o \"ch\u1ea3 gi\u00f2\" (Roli\u00f1o de primavera), \"g\u1ecfi cu\u1ed1n\" (Rolo de ver\u00e1n), \"ph\u1edf\" ou o \"canh chua\".\nPatrimonio da Humanidade.\nVietnam conta con oito lugares declarados Patrimonio da Humanidade, cinco culturais, dous naturais e un mixto:"}
{"id": "11746", "revid": "1987", "url": "https://gl.wikipedia.org/wiki?curid=11746", "title": "Achim von Arnim", "text": "Ludwig Achim von Arnim, nado en Berl\u00edn en 1781 e finado en Schloss Wiepersdorf en 1831, foi un escritor alem\u00e1n.\nTraxectoria.\nProcedente dunha familia da nobreza prusiana, estudou dereito e ciencias naturais en Halle. Entre 1801 e 1804 emprendeu unha viaxe de estudos por Europa e escribiu unha serie de artigos cient\u00edficos relatando as s\u00faas impresi\u00f3ns.\nPero o seu interese virou cara a literatura. Coas lecturas de Goethe e Herder aprendeu a apreciar as belezas das lendas e folclore alem\u00e1n. Co seu amigo Clemens Brentano publicou unha colecci\u00f3n de \"Volkslieder\" (cantos populares) en catro volumes entre 1806 e 1808. Nese ano tam\u00e9n fundou o xornal rom\u00e1ntico \"Zeitung f\u00fcr Einsiedler\" en Heidelberg. En 1809 instalouse en Berl\u00edn, onde colaborou co \"Berliner Abendbl\u00e4tter\" e fundou en 1811 a agrupaci\u00f3n pol\u00edtica Deutsche Tischgesellschaft"}
{"id": "11747", "revid": "624", "url": "https://gl.wikipedia.org/wiki?curid=11747", "title": "Arnobio", "text": "Arnobio de Sicca, morto contra o ano 330, foi un escritor latino-africano convertido ao cristianismo.\nTraxectoria.\nAntes da s\u00faa conversi\u00f3n era un co\u00f1ecido ret\u00f3rico en Sicca Veneria (El Kef, Tunisia). Tras un so\u00f1o premonitorio converteuse ao cristianismo. Para convencer ao bispo da cidade da s\u00faa verdadeira conversi\u00f3n escribiu unha obra apolox\u00e9tica en sete libros, \"Adversus Gentes\", \u00fanica obra s\u00faa que se conserva."}
{"id": "11748", "revid": "8354", "url": "https://gl.wikipedia.org/wiki?curid=11748", "title": "Benedict Arnold", "text": "Benedict Arnold (1741 \u2013 1801). Xeneral norteamericano.\n\u00c9 o m\u00e1is co\u00f1ecido traidor da historia americana. Como xeneral no Ex\u00e9rcito Continental, pasouse ao bando brit\u00e1nico, durante a Guerra de Independencia Americana, convert\u00e9ndose en xeneral do ex\u00e9rcito brit\u00e1nico. Do lado dos independentistas el fora ben co\u00f1ecido polas s\u00faas exitosas campa\u00f1as e batallas ga\u00f1adas. En 1780, estando ao mando de West Point trazou un complot cos brit\u00e1nicos ao mando de John Andr\u00e9 para render a fortaleza, ao que lles dar\u00eda o control do r\u00edo Hudson e dividir\u00eda pola metade \u00e1s colonias, o complot non tivo \u00e9xito, pero Arnold conseguiu fuxir ao territorio dominado polos brit\u00e1nicos, que lle deron o rango de xeneral. Nos Estados Unidos o seu nome, coloquialmente, \u00e9 sin\u00f3nimo de traidor."}
{"id": "11749", "revid": "8354", "url": "https://gl.wikipedia.org/wiki?curid=11749", "title": "Edwin Arnold", "text": "Edwin Arnold, nado en Gravesend o 10 de xu\u00f1o de 1832 e finado o 24 de marzo de 1904, foi un xornalista e escritor brit\u00e1nico.\nTraxectoria.\nFormou parte da direcci\u00f3n do \"Daily Telegraph\", e foi un dos que m\u00e1is apoiou, cos propietarios do seu peri\u00f3dico e o \"New York Herald\", a viaxe de Stanley a \u00c1frica para descubrir o curso do r\u00edo Congo, en agradecemento Stanley deulle o seu nome a unha monta\u00f1a. Arnold foi tam\u00e9n o primeiro que tivo a idea dunha li\u00f1a de ferrocarril que atravesase o continente africano e o primeiro en empregar a frase, en 1874, \"Cape to Cairo railway\" (Ferrocarril de Cidade do Cabo a O Cairo), popularizada posteriormente por Cecil Rhodes.\nA s\u00faa principal obra \"The Light of Asia\" (1879), unha epopea india, na que versifica a vida e ensinanzas de Buda, tivo un inmediato \u00e9xito en Gran Breta\u00f1a e os Estados Unidos."}
{"id": "11750", "revid": "15490", "url": "https://gl.wikipedia.org/wiki?curid=11750", "title": "Matthew Arnold", "text": "Matthew Arnold, nado en Laleham, Middlesex, en 1822 e finado en Liverpool en 1888, foi un poeta e cr\u00edtico ingl\u00e9s, t\u00edo av\u00f3 de Aldous Huxley.\nTraxectoria.\nMathhew Arnold traballou como inspector de escolas de 1851 a 1883 e estudou os problemas do ensino. De 1857 a 1867 ocupou a c\u00e1tedra de poes\u00eda en Oxford. Escribiu durante a \u00e9poca vitoriana e compartiu a reacci\u00f3n contra o materialismo da sociedade burguesa. Alg\u00fans consideran a s\u00faa poes\u00eda unha ponte entre o romanticismo e o modernismo: O seu uso de paisaxes simb\u00f3licas son t\u00edpicas do romanticismo, mentres que a s\u00faa mirada negativa cara todo \u00e9 m\u00e1is t\u00edpica do modernismo, as\u00ed como a tendencia racionalista. A s\u00faa poes\u00eda \u00e9 de ton elex\u00edaco, en contrastre cos seus intentos de representaci\u00f3n cr\u00edtica. Nos ensaios afirmou os valores \u00e9ticos da literatura e os est\u00e9ticos da relixi\u00f3n."}
{"id": "11751", "revid": "15490", "url": "https://gl.wikipedia.org/wiki?curid=11751", "title": "Arnolfo di Cambio", "text": "Arnolfo di Cambio, tam\u00e9n co\u00f1ecido como Arnolfo di Lapo, nado en 1245 e finado en 1310, foi un arquitecto e escultor florentino.\nTraxectoria.\nO seu traballo arquitect\u00f3nico incl\u00fae o dese\u00f1o do Santa Maria del Fiore (1294), a igrexa da Santa Croce de Florence e a catedral de Orvieto. Entre as s\u00faas esculturas est\u00e1n o Monumento ao Cardeal Annibaldi (1276), a estatua de Robert Anjou (1277) e a tumba do Cardeal de Braye en San Domenico (Orvieto, 1282)"}
{"id": "11752", "revid": "181", "url": "https://gl.wikipedia.org/wiki?curid=11752", "title": "Arnolfo di Lapo", "text": ""}
{"id": "11753", "revid": "23204", "url": "https://gl.wikipedia.org/wiki?curid=11753", "title": "Arnstadt", "text": "Arnstadt \u00e9 un cidade de 26.121 habitantes do distrito de Ilm-Kreis, Turinxia, Alema\u00f1a. A primeira referencia \u00e1 cidade data do ano 704, o que a converte no m\u00e1is antigo lugar mencionado en Turinxia. En 1204 recibiu dereitos de cidade."}
{"id": "11754", "revid": "23204", "url": "https://gl.wikipedia.org/wiki?curid=11754", "title": "Raymond Aron", "text": "Raymond Aron, nado en Par\u00eds en 1905 e finado en 1983, foi un fil\u00f3sofo e xornalista franc\u00e9s.\nTraxectoria.\nFillo dun avogado xudeu, en 1930, Aron doutorouse en filosof\u00eda da historia. Ao comezar a segunda guerra mundial deixa o seu posto de profesor na Universidade de Tolosa e entra na forza a\u00e9rea, despois da rendici\u00f3n de Francia, marcha a Londres para se unir \u00e1s forzas da Francia Libre, entre 1940 e 1944 editou o seu xornal \"France Libre\". Despois da guerra volveu a Francia para ensinar sociolox\u00eda na \u00c9cole Nationale d'Administration. Entre 1955 e 1968 ensinou na Sorbona, e logo de 1970 no Coll\u00e8ge de France. Como xornalista dende 1947 escribe artigos en \"Le Figaro\" e dende 1977 en \"l'Express\" escribe unha columna sobre a situaci\u00f3n pol\u00edtica ata a s\u00faa morte.\nEn 1983 foi galardoado co Premio Erasmus."}
{"id": "11755", "revid": "23204", "url": "https://gl.wikipedia.org/wiki?curid=11755", "title": "Arona, Italia", "text": "Arona \u00e9 unha comuna de 14.310 habitantes da provincia de Novara, no Piemonte, Italia. Situada nas beiras do lago Maggiore.\nLugares.\nDagnente, Mercurago, Montrigiasco, Campagna, San Carlo e Arona.\nHistoria.\nO descubrimento de restos arqueol\u00f3xicos na localidade de Lagoni, preto de Mercurago, testemu\u00f1a a existencia dun asentamento de palafitas entre os s\u00e9culos XVIII e XIII a.C.\nNo s\u00e9culo XI fundouse unha abad\u00eda bieita que ser\u00eda a orixe da cidade actual.\nCando Frederico I Barbarroxa destr\u00fae Mil\u00e1n en 1162 o castelo de Arona, que depend\u00eda do arcebispo de Mil\u00e1n, serviu de refuxio a boa parte dos habitantes da cidade."}
{"id": "11756", "revid": "65337", "url": "https://gl.wikipedia.org/wiki?curid=11756", "title": "Hans Arp", "text": "Jean Arp, co\u00f1ecido tam\u00e9n como Hans Arp, nado en Estrasburgo en 1886 e finado en Basilea en 1966, foi un pintor, escultor e poeta franc\u00e9s dada\u00edsta e logo surrealista.\nTraxectoria.\nChamado Hans ao nacer, despois do retorno de Alsacia a Francia despois da primeira guerra mundial, a lei francesa obrigou a que o seu nome mudase a Jean. Foi un dos fundadores do movemento Dada en Z\u00fcrich en 1916. E en 1925 o seu traballo aparece na primeira exhibici\u00f3n do grupo surrealista na Galer\u00eda Pierre de Par\u00eds.\nArp combina as t\u00e9cnicas do automatismo e as on\u00edricas desenvolvendo unha iconograf\u00eda de formas org\u00e1nicas, denominada escultura biom\u00f3rfica, no que se trata de representar o org\u00e1nico como principio formativo da realidade."}
{"id": "11757", "revid": "181", "url": "https://gl.wikipedia.org/wiki?curid=11757", "title": "Jean Arp", "text": ""}
{"id": "11758", "revid": "98629", "url": "https://gl.wikipedia.org/wiki?curid=11758", "title": "Arpino", "text": "Arpino \u00e9 un concello italiano da provincia de Frosinone, na rexi\u00f3n do Lacio. Ten 7.684 habitantes (en 2007) e est\u00e9ndese por unha \u00e1rea de 55\u00a0km\u00b2 cunha densidade de poboaci\u00f3n de 140 hab/km\u00b2.\nFai fronteira cos concellos de: Broccostella, Casalattico, Casalvieri, Castelliri, Fontana Liri, Fontechiari, Isola del Liri, Monte San Giovanni Campano, Santopadre e Sora.\nHistoria.\nConquistada polos romanos en 305 a.C. cham\u00e1rona Arpinum, e al\u00ed naceron Mario e Cicer\u00f3n."}
{"id": "11759", "revid": "47401", "url": "https://gl.wikipedia.org/wiki?curid=11759", "title": "Giovanni Arpino", "text": "Giovanni Arpino, nado en Pula, Croacia, en 1927 e finado en Tur\u00edn en 1987, foi un escritor e xornalista italiano.\nTraxectoria.\nColaborou nos xornais \"La Stampa\" e \"Il Giornale\", como cr\u00edtico e xornalista deportivo, describiu o mundo do f\u00fatbol e o deporte en xeral con iron\u00eda e paix\u00f3n, elevando un x\u00e9nero que moitos consideraban de segunda categor\u00eda a fen\u00f3meno cultural."}
{"id": "11760", "revid": "89787", "url": "https://gl.wikipedia.org/wiki?curid=11760", "title": "Arras, Francia", "text": "Arras (Arro na lingua tradicional da cidade o picardo e Atrecht en neerland\u00e9s ) \u00e9 un concello de 43.567 habitantes, capital do departamento do Paso de Calais.\nHistoria.\nEn orixe foi un asentamento da tribo celta dos atrebates, posteriormente os romanos convert\u00e9rona nunha gornici\u00f3n co nome de Atrebatum.\nDurante s\u00e9culos Arras estivo na fronteira entre Francia e os Pa\u00edses Baixos, e frecuentemente cambiou de donos antes de se vencellar permanentemente a Francia en 1654. A Uni\u00f3n de Atrecht asinouse aqu\u00ed en xaneiro de 1579 polos estados dos Pa\u00edses Baixos leais a Filipe II de Espa\u00f1a, o que provocou a declaraci\u00f3n da Uni\u00f3n de Utrecht a fins dese mes.\nDurante a primeira guerra mundial, Arras estivo na primeira li\u00f1a de fronte e unha longa serie de batallas co\u00f1\u00e9cense como a Batalla de Arras e a cidade foi fortemente danada e tivo que se reconstru\u00edr despois da guerra. Na segunda guerra mundial os alem\u00e1ns ocuparon a cidade e executaron a 240 franceses sospeitosos de pertencer \u00e1 Resistencia francesa.\nAdministraci\u00f3n.\nO alcalde de Arras \u00e9 Fr\u00e9d\u00e9ric Leturque, do centrista Uni\u00f3n dos Dem\u00f3cratas e dos Independentes, que en 2014 substitu\u00edu o retirado alcalde do MoDem Jean Marie Vanlerenberghe."}
{"id": "11761", "revid": "23204", "url": "https://gl.wikipedia.org/wiki?curid=11761", "title": "Svante Arrhenius", "text": "Svante August Arrhenius, nado en Wijk en 1859 e finado en Estocolmo en 1927, foi un qu\u00edmico sueco, Premio Nobel de Qu\u00edmica en 1903.\nTraxectoria.\nFormulou a teor\u00eda da disociaci\u00f3n electrol\u00edtica, que se converteu nun dos alicerces da qu\u00edmica f\u00edsica e a electroqu\u00edmica actuais, e unha cosmogon\u00eda para explicar a mec\u00e1nica da evoluci\u00f3n dos astros.\nEstudou na escola da catedral de Uppsala e logo na universidade desa cidade ata que pasou \u00e1 de Estocolmo, onde deu clases entre 1891 e 1904. Dende 1904 dirixiu o Instituto Nobel de Qu\u00edmica e F\u00edsica ata 1927."}
{"id": "11762", "revid": "85894", "url": "https://gl.wikipedia.org/wiki?curid=11762", "title": "Etoumbi", "text": "Etoumbi \u00e9 unha vila da provincia de Cuvette-Ouest, no noroeste da Rep\u00fablica do Congo. A maior\u00eda dos seus habitantes viven da caza nos bosques pr\u00f3ximos.\nHistoria.\nA comezos do s\u00e9culo XXI a vila foi o foco de catro epidemias do virus \u00c9bola, p\u00e9nsase que se propagou polo consumo de animais procedentes da caza. En 2003 morreron 120 persoas, e estivo en corentena despois dunha nova epidemia en maio de 2005."}
{"id": "11767", "revid": "132", "url": "https://gl.wikipedia.org/wiki?curid=11767", "title": "Phi", "text": ""}
{"id": "11768", "revid": "132", "url": "https://gl.wikipedia.org/wiki?curid=11768", "title": "Alpha", "text": ""}
{"id": "11769", "revid": "55340", "url": "https://gl.wikipedia.org/wiki?curid=11769", "title": "Nepal", "text": "O Nepal, cuxo nome oficial \u00e9 Rep\u00fablica Federal Democr\u00e1tica do Nepal (en nepal\u00e9s: \u0938\u0919\u094d\u0918\u0940\u092f \u0932\u094b\u0915\u0924\u093e\u0928\u094d\u0924\u094d\u0930\u093f\u0915 \u0917\u0923\u0924\u0928\u094d\u0924\u094d\u0930 \u0928\u0947\u092a\u093e\u0932), \u00e9 un pa\u00eds do sur de Asia, con fronteiras coa China (T\u00edbet) ao norte e a India ao sur. A s\u00faa capital e Katmand\u00fa; a lingua oficial \u00e9 o nepal\u00e9s e a moeda \u00e9 a rupia nepalesa. O pa\u00eds foi unha monarqu\u00eda ata 2008, sendo Gyanendra o seu derradeiro rei.\nXeograf\u00eda.\nNepal ten, m\u00e1is ou menos, a forma dun trapecio irregular, formando un pequeno pa\u00eds que de leste a oeste ten unha lonxitude duns 800\u00a0km e de norte e sur unha anchura m\u00e1xima duns 200\u00a0km, cubrindo unha \u00e1rea de 147.181\u00a0km\u00b2.\nDesde unha perspectiva fisiogr\u00e1fica, Nepal pode ser dividido en tres zonas, que dun xeito groseiro, est\u00e1n orientadas de leste a oeste: a zona monta\u00f1osa, a zona dos outeiros e a rexi\u00f3n do Terai. Estas tres zonas est\u00e1n irrigadas polos maiores cursos de auga do pa\u00eds. A altitude var\u00eda desde os 60 metros no Terai, at\u00e9 os 8.848 metros na cima do Everest. Este gradiente tan enorme entra\u00f1a unha diversidade de climas e de terras.\nClimas.\nA grandes trazos hai tres variedades clim\u00e1ticas b\u00e1sicas:\nSoamente un 20 % da superficie total do pa\u00eds \u00e9 cultiv\u00e1bel, de xeito que as necesidades acrecentadas unha poboaci\u00f3n que medra, tanto en combust\u00edbel como en arroz, o alimento b\u00e1sico, arrastran a unha deforestaci\u00f3n preocupante.\nTerremoto de 2015.\nO 25 de abril de 2015 produciuse o devastador terremoto de magnitude 7,8 na escala de Richter. O terremoto rexistrouse \u00e1s 06:11 GMT, e o seu epicentro localizouse no distrito de Lamjung, a 81 quil\u00f3metros ao noroeste da capital, Katmand\u00fa, e a unha profundidade de 15 quil\u00f3metros. O n\u00famero de mortos superou os 8.700 e o total de feridos foi de 20.000, sen inclu\u00edr o total de desaparecidos, que ascendeu a 273 persoas, entre elas 80 estranxeiros. A maior\u00eda dos falecidos concentr\u00e1ronse nos distritos de Sindhupalchowk, ao norte da capital nepalesa, e no distrito administrativo de Katmand\u00fa, mentres que outras persoas morreron en Nuwakot.\nO Centro Nacional de Operaci\u00f3ns de Emerxencia de Nepal indicou que o terremoto destru\u00edu totalmente 10.744 edificios e causou danos parciais en 14.741. As vivendas irrecuperables superan as 191.000, mentres que outras 175.000 sufriron graves danos. O Goberno considerou que se necesitar\u00edan uns 2.000 mill\u00f3ns de d\u00f3lares para a reconstruci\u00f3n. O terremoto causou unha destruci\u00f3n xeneralizada en todo o pa\u00eds e cuantiosos danos materiais. Unha parte importante dos edificios m\u00e1is emblem\u00e1ticos e hist\u00f3ricos do chamado Val de Katmand\u00fa, declarado Patrimonio da Humanidade, quedaron reducidos a cascallos.\nDemograf\u00eda.\nRelixi\u00f3n.\nSegundo o censo do ano 2001, o 80,6 % dos habitantes do Nepal son hindu\u00edstas. Os budistas constit\u00faen o 10,7 %, os musulm\u00e1ns o 4,2 % e outras relixi\u00f3ns o 3,5 %, tam\u00e9n existen minor\u00edas de ateos e cristi\u00e1ns.\nLinguas.\nSegundo o censo do 2001, f\u00e1lanse 92 linguas no Nepal. As principais (porcentaxes como lingua nai) son: nepal\u00e9s (49%), maithili (12%), bhojpuri (8%), Tharu (6%), Tamang (5%), Newari/Nepal Bhasa (4%), Magar (3%), awadhi (2%), Bantawa (2%), Limbu (1%), e Bajjika (1%). As restantes 81 son faladas por menos do 1%.\n&lt;br&gt;"}
{"id": "11772", "revid": "5863", "url": "https://gl.wikipedia.org/wiki?curid=11772", "title": "R\u00edo Guadalquivir", "text": "O r\u00edo Guadalquivir \u00e9 un r\u00edo andaluz. O seu nome procede do \u00e1rabe \"wadi al-Kabir\" (\"r\u00edo grande\"), chamado Betis (\"Baetis\") desde a era prerromana ata a invasi\u00f3n \u00e1rabe.\nPercorrido.\nNace no concello de Quesada, na serra de Cazorla, na provincia de Xa\u00e9n, e desemboca en Sanl\u00facar de Barrameda (provincia de C\u00e1diz) no oc\u00e9ano Atl\u00e1ntico, pasando polas cidades de Sevilla e C\u00f3rdoba. A s\u00faa lonxitude \u00e9 de 657\u00a0km. \u00c9 navegable desde a s\u00faa foz ata Sevilla, uns 80\u00a0km aproximadamente. Desde esta cidade ata o mar est\u00e9ndese unha ampla chaira, co\u00f1ecida como as marismas do Guadalquivir.\nO Guadalquivir \u00e9 o \u00fanico r\u00edo de Espa\u00f1a con tr\u00e1fico fluvial significativo. Na actualidade s\u00f3 \u00e9 navegable ata Sevilla. En tempos dos romanos era navegable ata C\u00f3rdoba e mesmo ata And\u00fajar. As augas do Guadalquivir viron pasar algunhas das civilizaci\u00f3ns que determinaron o curso hist\u00f3rico da Pen\u00ednsula Ib\u00e9rica, como os fenicios, tartessos, iberos, romanos ou \u00e1rabes.\nAfluentes.\nPola beira esquerda: Guadiana Menor, Guadalbull\u00f3n, Guadajoz, Genil, Corbones, Guadaira.\nPola beira dereita: Guadalimar, J\u00e1ndula, Yeguas, Guadalmellato, Guadiato, Bemb\u00e9zar, Viar, Rivera de Huelva, e Guadiamar.\nLocalidades importantes nas beiras.\nProvincia de Xa\u00e9n: Meng\u00edbar, Villanueva de la Reina, And\u00fajar, Marmolejo e Santo Tom\u00e9.\nProvincia de C\u00f3rdoba: Villa del R\u00edo, Montoro, El Carpio, C\u00f3rdoba e Palma del R\u00edo.\nProvincia de Sevilla: Pe\u00f1aflor, Lora del R\u00edo, Villaverde del R\u00edo, Brenes, Alcal\u00e1 del R\u00edo, La Rinconada, La Algaba, Camas, Sevilla, San Juan de Aznalfarache, Gelves, Coria del R\u00edo e La Puebla del R\u00edo.\nProvincia de C\u00e1diz: Sanl\u00facar de Barrameda e Trebujena.\nProtecci\u00f3n medioambiental.\nNa cabeceira da conca do Guadalviquir sit\u00faase o Parque Natural das Serras de Cazorla, Segura e Las Villas, nas que o r\u00edo percorre uns 50\u00a0km, pero encadra ademais os vales altos doutros afluentes. No estuario da desembocadura, est\u00e1 asentado, en parte, o Parque nacional de Do\u00f1ana.\nOutros.\nNa d\u00e9cada dos 2020 a necesidade de auga para regad\u00edo fai que a profundidade a que se est\u00e1 a perforar pozos no val supere os 100 m, atop\u00e1ndose \u00e1s veces con bolsas de gas natural."}
{"id": "11775", "revid": "23204", "url": "https://gl.wikipedia.org/wiki?curid=11775", "title": "T\u00edbet", "text": "O T\u00edbet (\u0f56\u0f7c\u0f51\u0f0b \"Bodo\" tibetano e \"Xizang\" \u897f\u85cf en chin\u00e9s) \u00e9 unha rexi\u00f3n xeogr\u00e1fica de Asia, que designa tres entidades distintas:\nO nome occidental \"Tibet\", v\u00e9n do nome mongol \"T\u00f6b\u00fct\"; non est\u00e1 ligado ao nome tibetano \"bode\". En chin\u00e9s, o nome antigo do T\u00edbet \u00e9 Tufan \u5410\u8543 (incorrectamente pronunciado Tubo por moitos chineses), mais o nome actual da rexi\u00f3n Xizang \u897f\u85cf significa literalmente \"gTsang\" occidental, facendo referencia a esta rexi\u00f3n do T\u00edbet.\nHistoria.\nAntigo reino dos conf\u00edns e das monta\u00f1as nevadas (\"himals\", en nepal\u00e9s), inacces\u00edbel e estrat\u00e9xica entre o mundo chin\u00e9s e o mundo indio, o T\u00edbet ten co\u00f1ecido unha historia movida, interrompida por longos per\u00edodos de illamento.\nNo s\u00e9c. VII unha monarqu\u00eda estabeleceuse sobre o territorio do T\u00edbet actual, marcando o nacemento do T\u00edbet como entidade pol\u00edtica unificada. A administraci\u00f3n inst\u00e1lase en Lhasa. Desenv\u00f3lvese unha escritura, inspirada no alfabeto indio devanagar\u00ee. No 670, os tibetanos conquistan Tarim.\nO budismo, introducido no T\u00edbet no 747, convertese en relixi\u00f3n de Estado \u00e1 fin do s\u00e9c. VIII en concorrencia co bon-po, unha crenza tradicional fundada sobre a idea da transmigraci\u00f3n das \u00e1nimas. Desenv\u00f3lvense os mosteiros Budistas e forman a base do r\u00e9xime feudal. Mais as disensi\u00f3ns ao seo do clero facilitan a penetraci\u00f3n dos mongois, quen, xa donos dunha parte da China, obte\u00f1en a soberan\u00eda sobre o T\u00edbet no s\u00e9c. XII. A seita dos Bonetes amarelos medra en influencia. No seu seo xorde o Dalai-lama, xefe relixioso e temporal do pa\u00eds.En 1720, o T\u00edbet conv\u00e9rtese en estado vasalo dos emperadores da dinast\u00eda manch\u00fa das Qing. En 1904, unha expedici\u00f3n militar conducida por lord Curzon chega a Lhasa. A Gran Breta\u00f1a atrib\u00faese privilexios comerciais no T\u00edbet, que ser\u00e1n reco\u00f1ecidos dous anos m\u00e1is tarde polo emperador en contrapartida do mantemento da s\u00faa soberan\u00eda sobre o pa\u00eds. En 1908, os Brit\u00e1nicos ret\u00edranse. En 1910, o Dalai-lama \u00e9 destitu\u00eddo polos chineses, xusto antes da queda do imperio no 1911. Atopa refuxio na India, antes de volver para Lhasa en 1912. En 1924, o Panchen-lama, quen conservara o seu poder no T\u00edbet oriental, \u00e9 obrigado a se refuxiar en Nankin. En 1929, a China acepta reco\u00f1ecer a autoridade do Dalai-lama, mais obt\u00e9n certas vantaxes en troques.\nEn 1949, a \"Ex\u00e9rcito Popular de Liberaci\u00f3n\" invade o T\u00edbet que se converte nunha provincia da China, oficialmente gobernada polo Dalai-lama e o Panchen-lama. O poder central chin\u00e9s oc\u00fapase da defensa, dos asuntos estranxeiros, das finanzas e da educaci\u00f3n.\nNo 1958 os autonomistas tibetanos op\u00f3\u00f1ense ao poder central, o Dalai Lama ref\u00faxiase na India con 100 000 fieis e forma un goberno no exilio en 1959. No T\u00edbet, o Panchen-lama dirixiu o goberno, antes de ser destitu\u00eddo en 1965.\nOs chineses impo\u00f1en no 1961 a colectivizaci\u00f3n da econom\u00eda tibetana. En 1966, a Revoluci\u00f3n Cultural trad\u00facese en represi\u00f3n anti-budista e de numerosos vestixios do pasado e da influencia relixiosa sobre os tibetanos son destru\u00eddos polos Gardas Vermellos.\nRelaci\u00f3ns entre a Rep\u00fablica Popular da China e os Tibetanos.\nOs tibetanos no exilio e os que est\u00e1n no seu pa\u00eds, ou que voltan da India e do Nepal, qu\u00e9ixanse a mi\u00fado dunha perda da cultura propia e do feito que de numerosos chineses han, a etnia maioritario da China, ve\u00f1en a se instalar dentro do seu pa\u00eds.\nXeograf\u00eda.\nEst\u00e9ndese de leste a oeste sobre unha distancia de aproximadamente 2400\u00a0km, e do norte ao sur sobre aproximadamente 1000\u00a0km, a meseta do T\u00edbet sit\u00faase entre as lonxitudes 78\u00b024' e 104\u00b047' e as latitudes 26\u00b02' e 40\u00b03' norte ao cerne do continente asi\u00e1tico. \u00c9 un pa\u00eds xigantesco de aproximadamente 2,5 mill\u00f3ns de km\u00b2 cunha altitude media de 4200 metros.\nDivisi\u00f3n administrativa.\nConta cunha prefectura de nivel de cidade: Lhasa e seis prefecturas.\nExtensi\u00f3n xeogr\u00e1fica.\nA superficie do T\u00edbet var\u00eda segundo a acepci\u00f3n do termo de 1.221.600\u00a0km\u00b2, pola rexi\u00f3n administrativa, a 2.500.000\u00a0km\u00b2, o T\u00edbet hist\u00f3rico. C\u00f3ntanse 6 mill\u00f3ns de tibetanos dos mais de 7,5 mill\u00f3ns de chineses de implantaci\u00f3n recente. A capital hist\u00f3rica \u00e9 Lhasa, centro que tradicionalmente concentra a autoridade relixiosa e temporal do T\u00edbet.\nAntes da s\u00faa uni\u00f3n \u00e1 Rep\u00fablica Popular da China no 1949, o T\u00edbet estaba gobernado por un Dalai Lama (xefe relixioso con poder secular) e estaba composto de tres rexi\u00f3ns:\nO T\u00edbet como area de poboamento dos tibetanos pos\u00fae fronteiras com\u00fans co Turquest\u00e1n Oriental, Mongolia, a China, Birmania, a India, But\u00e1n, e mailo Nepal.\nOs tibetanos falan tibetano, unha lingua da familia t\u00edbeto-birmana, e comparten unha relixi\u00f3n Budista, o lama\u00edsmo, presente desde o s\u00e9culo VIII e maioritario desde o s\u00e9culo XI.\nClima.\nA gran cobertura de vexetaci\u00f3n infl\u00fae tam\u00e9n na terra e nas temperaturas atmosf\u00e9ricas que participan na regulaci\u00f3n do monz\u00f3n. A deforestaci\u00f3n a tan grande escala entra\u00f1a serias preocupaci\u00f3ns entre os climatoloxistas, que coidan que o clima mundial pode quedar perigosamente desestabilizado.\nEcosistemas, flora e fauna.\nO T\u00edbet cont\u00e9n unha gran diversidade de h\u00e1bitats, unha fauna e unha biodiversidade con interese de conservaci\u00f3n. \u00c9 unha rexi\u00f3ns clim\u00e1tica que ten altas estepa glaciares, desertos de altas mesetas, bosques tropicais e prados alpinos. O T\u00edbet \u00e9 a fonte dos r\u00edos m\u00e1is grandes de Asia, como o Mekong, o Brahmaputra, o Yang-tse-kiang. Son alimentados por unha precipitaci\u00f3n media de 100 m no norte do pa\u00eds ata m\u00e1is de 1000 m no sueste.\nEconom\u00eda.\nA econom\u00eda do T\u00edbet \u00e9 pouco desenvolta. As principais actividades son a crianza de ovellas, cabras e do iacs, o cultivo de cereais (dentro dos vales do Sur e do Sueste) e a explotaci\u00f3n do bosque (no Sur). O turismo \u00e9 pos\u00edbel hoxe en d\u00eda e, a\u00ednda que limitado, representa unha parte importante da econom\u00eda.\nRecursos sobreexplotados.\nCos seus numerosos recursos naturais, o T\u00edbet sofre as consecuencias dunha explotaci\u00f3n comercial intensiva. O T\u00edbet e rico en minerais, ten reservas consider\u00e1beis de ouro, petr\u00f3leo, gas natural, bauxita, cobre, esta\u00f1o e litio, que son \u00e1s veces extra\u00eddos sen consideraci\u00f3n polo medio. O resultado diso refl\u00edctese nos niveis alarmantes de contaminaci\u00f3n que afectan a hidrograf\u00eda, a atmosfera e os solos."}
{"id": "11776", "revid": "1987", "url": "https://gl.wikipedia.org/wiki?curid=11776", "title": "Kenneth Arrow", "text": "Kenneth Joseph Arrow, nado en Nova York en 1921, \u00e9 un economista norteamericano, ga\u00f1ador do Premio Nobel de Econom\u00eda en 1972.\nTraxectoria.\nEst\u00e1 considerado un dos fundadores da econom\u00eda neocl\u00e1sica moderna.\nOs seus traballos m\u00e1is significativos son as s\u00faas contribuci\u00f3ns \u00e1 teor\u00eda da escolla social, especialmente o seu teorema da imposibilidade e a an\u00e1lise do equilibrio xeral na microeconom\u00eda."}
{"id": "11777", "revid": "1131", "url": "https://gl.wikipedia.org/wiki?curid=11777", "title": "D'Artagnan", "text": "Charles de Batz-Castelmore, conde d'Artagnan, nado en Gascu\u00f1a cara a 1611 e finado en Maastricht o 25 de xu\u00f1o de 1673, foi un militar franc\u00e9s.\nTraxectoria.\nServiu baixo Lu\u00eds XIV como capit\u00e1n de mosqueteiros e morreu no sitio de Maastricht na Guerra Franco-Holandesa. A biograf\u00eda fant\u00e1stica da s\u00faa vida feita por Gatien de Sandras, formou a base para as novelas de Alexandre Dumas protagonizadas por d'Artagnan\nV\u00e9xase tam\u00e9n.\nLigaz\u00f3ns externas.\n[[Categor\u00eda:Finados en 1673]]\n[[Categor\u00eda:Personaxes da literatura]]\n[[Categor\u00eda:Militares de Francia]]\n[[Categor\u00eda:Nados en Gascu\u00f1a]]"}
{"id": "11778", "revid": "181", "url": "https://gl.wikipedia.org/wiki?curid=11778", "title": "Charles de Batz de Castelmore", "text": ""}
{"id": "11781", "revid": "1576", "url": "https://gl.wikipedia.org/wiki?curid=11781", "title": "Lugares de Mondariz", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mondariz"}
{"id": "11783", "revid": "98629", "url": "https://gl.wikipedia.org/wiki?curid=11783", "title": "Vilasobroso, Mondariz", "text": "San Marti\u00f1o de Vilasobroso (antes co\u00f1ecido co nome de San Marti\u00f1o de Portela) \u00e9 unha vila e parroquia do concello de Mondariz, na Comarca do Condado. Segundo o padr\u00f3n municipal ti\u00f1a en 2013 366 habitantes (165 homes e 201 mulleres), distribu\u00eddos en 5 lugares, o que sup\u00f3n unha diminuci\u00f3n continuada en relaci\u00f3n \u00f3s anos 2004, cando ti\u00f1a 380 habitantes, e 1999, con 416. Hoxe \u00e9 unha das nove entidades locais menores que existen en Galiza. Foi reco\u00f1ecida o 13 de setembro de 1924 polo concello de Mondariz, e considerada a segunda vila do Concello. Conserva os seus hist\u00f3ricos s\u00edmbolos identificadores, como o seu escudo de armas e a s\u00faa bandeira.\nXeograf\u00eda.\nEn Vilasobroso at\u00f3pase o outeiro de Land\u00edn, onde est\u00e1 situado o castelo de Sobroso. O territorio parroquial est\u00e1 cruzado polo antigo cami\u00f1o real ou de postas a Castela, que serve de gu\u00eda de peregrinos ao santuario cisterciense de Santa Mar\u00eda da Franqueira. Dende mediados do s\u00e9culo XIX Vilasobroso foi un n\u00f3 de comunicaci\u00f3ns comarcal, ao cruzar por ela a estrada N-120 que un\u00eda Vigo con Logro\u00f1o e que aproveitaba parte do itinerario do antigo cami\u00f1o real. Pasan tam\u00e9n pola vila outras estradas provinciais, como a PO-262 de Vilasobroso a Mondariz, a PO-402 de Vilasobroso a Salvaterra e \u00e1s Neves, a PO 4402 de Vilasobroso a Mondariz-Balneario e tam\u00e9n outras estradas locais menores, na sombra de todas estas estradas configurouse o n\u00facleo actual.\nO territorio de Vilasobroso ten unha extensi\u00f3n de 5,18\u00a0km\u00b2. O r\u00edo principal \u00e9 o Xabri\u00f1a, que en parte do seu curso serve de l\u00edmite parroquial con Queimadelos e Mondariz.\nHistoria.\nOs primeiros habitantes que deixaron pegada foron os castrexos, concretamente no lugar das Chans. O castelo de Sobroso foi constru\u00eddo nun espor\u00f3n do Monte Land\u00edn, tendo como precedente un castelo altomedieval nun outeiro mais arriba, do que s\u00f3 quedan unha fonte e un muro.\nO castelo de Sobroso foi un centro de poder feudal no sur de Galicia. Vilasobroso aparece citada por primeira vez no ano 1170 nun documento de doaz\u00f3n real outorgado polo rei Fernando II de Le\u00f3n ao bispo de Tui. Nela, esta poboaci\u00f3n aparece escrita baixo o t\u00edtulo de \"Vila San Martini de Portela subcastelo de Sobroso\", xa que ao seu p\u00e9 pasaba o vello cami\u00f1o Real entre Vigo e Castela e se cobraba o port\u00e1dego aos transe\u00fantes.\nVilasobroso foi a orixe e cabeza do se\u00f1or\u00edo do seu nome. O marquesado de Sobroso foi concedido o 18 de maio de 1625 polo rei Filipe IV ao se\u00f1or de Sobroso, Garc\u00eda Sarmiento de Sotomayor. Daquela \u00e9poca queda o castelo, restaurado sen axuda econ\u00f3mica do Estado entre 1923 e 1967 baixo a direcci\u00f3n do daquela propietario o xornalista local Alejo Carrera Mu\u00f1oz, que tam\u00e9n conseguiu mudarlle o nome ao lugar. As\u00ed, en 1924 San Marti\u00f1o da Portela constitu\u00eduse como entidade local menor, e en 1926 pasou a se denominar Vilasobroso.\nCultura e deporte.\nMonumentos.\nCons\u00e9rvanse os seguintes monumentos:\nFestas e romar\u00edas.\nEn Vilasobroso cel\u00e9branse ao longo do ano diversas romar\u00edas. \nXornais.\nEn 1931 Vilasobroso tivo o seu primeiro xornal, titulado \"El Sobroso\". Tivo unha duraci\u00f3n de tres anos, era distribu\u00eddo pola bisbarra e na numerosa colonia de sobrose\u00f1os de Lisboa. Foi fundado polo xornalista de Vilasobroso Alejo Carrera Mu\u00f1oz, e Jos\u00e9 Est\u00e9vez Alfaya e Ramiro Vidal Carrera.\nA Asociaci\u00f3n Cultural Recreativa Casino de Vilasobroso, nos anos da posguerra (1949), publicaba o \"Bolet\u00edn de informaci\u00f3n do Casino de Vilasobroso\", con informaci\u00f3n da asociaci\u00f3n e m\u00e1is datos de interese para a toda a colectividade.\nNo ano 2000 publicouse \"O Sobroso\" de informaci\u00f3n diversa, foron publicados varios n\u00fameros.\nRutas de sendeirismo.\nNo territorio de Vilasobroso at\u00f3panse diferentes rutas, tales como o cami\u00f1o dende o Castelo de Soutomaior a Vilasobroso, do Castelo de Sobroso ao santuario da Franqueira, o Cami\u00f1o Real de Sobroso e outros como o da Picara\u00f1a e o de Mondariz-Balneario tam\u00e9n \u00e1 fortaleza de Sobroso."}
{"id": "11791", "revid": "98629", "url": "https://gl.wikipedia.org/wiki?curid=11791", "title": "Revoluci\u00f3n Francesa", "text": "A Revoluci\u00f3n Francesa de 1789 xurdiu a consecuencia das ideas da Ilustraci\u00f3n e en contra do Antigo R\u00e9xime e o poder do clero e da nobreza no Reino de Francia. A Revoluci\u00f3n Americana servir\u00eda de exemplo aos ideais de liberdade e igualdade.\nA revoluci\u00f3n d\u00e1 inicio \u00e1 era moderna en Francia. Acabou co feudalismo en Francia e proclama os principios de \"Liberdade, Igualdade e Fraternidade\" (\"Libert\u00e9, Egalit\u00e9, Fraternit\u00e9\"). Acabou tam\u00e9n cos privilexios da nobreza e de castas e comezaron a imperar os ideais igualitarios.\nAntecedentes ideol\u00f3xicos.\nOs escritores ilustrados do s\u00e9culo XVIII, fil\u00f3sofos, politic\u00f3logos, cient\u00edficos e economistas, denominados comunmente \"philosophes\" e, a partir de 1751, os enciclopedistas, contribu\u00edron a minar as bases do dereito divino dos reis. Pero xa no racionalismo de Ren\u00e9 Descartes poder\u00eda quizais encontrarse o fundamento filos\u00f3fico da Revoluci\u00f3n. Deste modo, a s\u00faa proposici\u00f3n \"Penso, logo existo\" levar\u00eda impl\u00edcito o proceso contra Lois XVI.\nA corrente de pensamento vixente en Francia era a Ilustraci\u00f3n, cuxos principios se baseaban na raz\u00f3n, a igualdade e a liberdade. A Ilustraci\u00f3n ter\u00eda servido de pulo \u00e1s \"Trece Colonias\" norteamericanas para a independencia da s\u00faa metr\u00f3pole europea. Tanto a influencia da Ilustraci\u00f3n coma o exemplo dos Estados Unidos serviron de impulso ideol\u00f3xico para o inicio da revoluci\u00f3n en Francia.\nAs causas da Revoluci\u00f3n.\nEn 1789 gobernaba en Francia Lu\u00eds XVI, e baixo o seu reinado aumentou o descontento contra a monarqu\u00eda absoluta e o Antigo R\u00e9xime. As causas desta crise foron variadas:\nAntigo R\u00e9xime.\nFrancia pasaba por un per\u00edodo de crise econ\u00f3mica despois de anos de prosperidade. A participaci\u00f3n francesa na guerra da Independencia dos Estados Unidos de Am\u00e9rica e mailos elevados custos da corte do rei Lu\u00eds XVI deixaran as finanzas do pa\u00eds en mal estado, o tesouro estaba practicamente baldeiro e os campesi\u00f1os e artes\u00e1ns afund\u00edanse na miseria como consecuencia dos impostos e de varios anos de malas colleitas, ao que se xuntaba os intereses da burgues\u00eda francesa que quer\u00eda participar no poder pol\u00edtico e rematar co r\u00e9xime absolutista.\nA decisi\u00f3n do rei de facer pagar impostos \u00e1 nobreza para evitar a bancarrota do Estado obrigou a que o rei convocara os Estados Xerais, asemblea de orixe medieval que non se xuntaba desde s\u00e9culos antes, co fin de anunciar o aumento dos impostos para facer fronte a aquelas dificultades financeiras acabar\u00eda por desencadear a revoluci\u00f3n, xa que era a oportunidade que estaba a agardar a burgues\u00eda que estaba tam\u00e9n representada nos Estados Xerais como terceiro estado.\nOs burgueses de Par\u00eds provocaron unha serie de grandes manifestaci\u00f3ns populares, a m\u00e1is importante foi a que rematou no asalto \u00e1 Bastilla o 14 de xullo de 1789, que asustaron ao rei e obrigaron a ceder aos seus desexos; os Estados Xerais convert\u00e9ronse na Asemblea Constitu\u00ednte, xa controlada pola burgues\u00eda, que suprimiu os privilexios da nobreza, deu fin ao absolutismo e instaurou a monarqu\u00eda constitucional; decretou que o poder resid\u00eda no pobo e proclamou as liberdades pol\u00edticas, o cal deu orixe \u00e1 aparici\u00f3n dos partidos pol\u00edticos.\nOs m\u00e1is importantes foron os xirondinos, representantes dos intereses da alta burgues\u00eda que consideraba que a revoluci\u00f3n triunfara e non deb\u00eda seguir adiante e os xacobinos, representantes da clase media que aspiraban a seguir cunha revoluci\u00f3n que destitu\u00edra ao rei e proclamara unha rep\u00fablica.\nAdemais destas d\u00faas forzas xurdiron clubs, organizaci\u00f3ns populares que agrupaban cidad\u00e1ns de ideolox\u00eda e condici\u00f3n social semellante, o club dos xacobinos foi o m\u00e1is importante, formado por membros do partido xacobino, e o club dos cordeliers que promoveu numerosas manifestaci\u00f3ns populares.\nMonarqu\u00eda constitucional.\nCa\u00edda da Bastilla.\nDespois da Asemblea Nacional, o rei cesou o ministro Jacques Necker, co\u00f1ecido polas s\u00faas posici\u00f3ns reformistas. Como resultado, a poboaci\u00f3n de Par\u00eds mobilizouse e sa\u00edu \u00e1s r\u00faas da cidade. Os esp\u00edritos m\u00e1is acalorados instaron a todos a tomar armas. O rei decidiu reaccionar pechando a Asemblea, mais foi impedido por un levantamento popular en Par\u00eds, que despois se reproduciu noutras cidades e no campo. O conde de Artois (futuro Carlos X) e outros l\u00edderes reaccionarios, enfrontados a tales ameazas, fuxiron do pa\u00eds, convert\u00e9ndose no grupo de emigrantes. A burgues\u00eda parisiense, temendo que a poboaci\u00f3n da cidade aproveitase a ca\u00edda do antigo sistema de goberno para recorrer \u00e1 acci\u00f3n directa, apresurouse a establecer un goberno provisional local, a Comuna. Este goberno popular organizou, o 13 de xullo, a Garda Nacional, unha milicia burguesa para resistir tanto a un posible regreso do rei como a unha posible poboaci\u00f3n civil m\u00e1is violenta, cuxo mando reca\u00eda no deputado da Asemblea e heroe da independencia dos Estados. Unidos, Marie Joseph Motier, marqu\u00e9s de La Fayette. A bandeira borb\u00f3nica foi substitu\u00edda por unha bandeira vermella, azul e branca, que se converteu na bandeira nacional. E en toda Francia form\u00e1ronse unidades miliciais e gobernos provisionais.\nMentres tanto, os acontecementos aceler\u00e1ronse e o malestar tomou as r\u00faas: o 13 de xullo, form\u00e1ronse as Milicias de Par\u00eds, organizaci\u00f3ns populares de car\u00e1cter militar. O 14 de xullo, as forzas armadas populares invadiron o Arsenal dos Inv\u00e1lidos, na procura de munici\u00f3ns e logo invadiron a Bastilla, fortaleza que fora transformada en prisi\u00f3n pol\u00edtica, pero que xa non era a terrible prisi\u00f3n doutros tempos. No interior da prisi\u00f3n, s\u00f3 hab\u00eda sete condenados: catro por roubo, dous nobres por comportamento inmoral e outro por asasinato. A intenci\u00f3n inicial dos rebeldes de tomar a Bastilla era apoderarse da p\u00f3lvora almacenada al\u00ed. As\u00ed caeu un dos s\u00edmbolos do absolutismo. A ca\u00edda da Bastilla provocou unha fonda emoci\u00f3n nas provincias e acelerou a ca\u00edda dos administradores. Organiz\u00e1ronse novos municipios e gardas nacionais.\nDende ent\u00f3n, a revoluci\u00f3n estendeuse ao campo, con maior violencia: os campesi\u00f1os saquearon as leiras feudais, invadiron e queimaron os castelos e os notarios, para destru\u00edr os t\u00edtulos de terra (fase do Gran Medo). Temendo o radicalismo, na noite do 4 de agosto, a Asemblea Nacional Constitu\u00ednte aprobou a abolici\u00f3n dos dereitos feudais, de xeito gradual e mediante amortizaci\u00f3n, ademais de que as terras da Igrexa foron confiscadas. A partir de ent\u00f3n, a igualdade legal ser\u00eda a regra.\nAsemblea Nacional Constitu\u00ednte.\nO per\u00edodo da Asemblea Constitu\u00ednte vai do 9 de xullo de 1789 ao 30 de setembro de 1791. As primeiras acci\u00f3ns dos revolucionarios tiveron lugar cando, o 17 de xu\u00f1o, a reuni\u00f3n do Terceiro Estado foi proclamada \"Asemblea Nacional\" e, pouco despois, \"Asemblea Nacional Constitu\u00ednte\". O 12 de xullo comezan os disturbios en Par\u00eds, culminando o 14 de xullo coa incautaci\u00f3n da prisi\u00f3n de Bastilla, s\u00edmbolo do poder real e do dep\u00f3sito de armas. Baixo a proposta de dous arist\u00f3cratas, o vizconde de Noailles e o duque de Aiguillon, a Asemblea aboliu todos os privilexios de comunidades e individuos, inmunidades provinciais e municipais, banalidades e dereitos feudais. Pouco despois aprobouse a solemne \"Declaraci\u00f3n dos dereitos do home e do cidad\u00e1n\", mais a Declaraci\u00f3n dos dereitos da muller e da cidadan\u00eda non foi aprobada pola mesma asemblea e a creadora, Olympe de Gouges, foi executada.\nFin do feudalismo e ascenso do laicismo.\nA Asemblea Nacional Constitu\u00ednte aprobou unha lexislaci\u00f3n pola que se abol\u00eda o r\u00e9xime feudal e se\u00f1or\u00edo e se suprim\u00eda o d\u00e9cimo. Outras leis prohibiron a venda de cargos p\u00fablicos e a exenci\u00f3n fiscal de estratos privilexiados. E, para continuar o traballo, decidiu redactar unha Constituci\u00f3n. Na introduci\u00f3n, que se chamar\u00eda Declaraci\u00f3n dos dereitos do home e do cidad\u00e1n (D\u00e9claration des Droits de l'Homme et du Citoyen), os delegados formularon os ideais da Revoluci\u00f3n, resumidos en tres principios: \"Liberdade, Igualdade, Fraternidade\" (Libert\u00e9, Egalit\u00e9, Fraternit\u00e9). Inspirado na Declaraci\u00f3n de Independencia dos Estados Unidos e liberada o 26 de agosto, a primeira Declaraci\u00f3n dos Dereitos do Home e do Cidad\u00e1n (\u00e1 que a acci\u00f3n do ent\u00f3n embaixador dos Estados Unidos en Par\u00eds, Thomas Jefferson, non fora estra\u00f1a) foi a s\u00edntese de pensamento liberal e burgu\u00e9s iluminado. Nese documento, no que se pode ver claramente a influencia da Revoluci\u00f3n americana, defend\u00edase o dereito de todos \u00e1 liberdade, a propiedade, a igualdade (igualdade legal, non igualdade social ou econ\u00f3mica) e a resistencia \u00e1 opresi\u00f3n. A desigualdade social e de riqueza seguiu a existir. O nacemento, a tradici\u00f3n e o sangue xa non pod\u00edan seguir sendo os \u00fanicos criterios empregados para distinguir socialmente os homes. Na pr\u00e1ctica, estes criterios foron substitu\u00eddos por cartos e bens que, a partir de ent\u00f3n, garantiron o prestixio social dos seus titulares.\nPola presi\u00f3n da opini\u00f3n p\u00fablica, Lu\u00eds XVI abandonou Versalles, instal\u00e1ndose no Palacio das Tuller\u00edas, en Par\u00eds (outubro de 1789). Al\u00ed, o monarca era m\u00e1is accesible para as masas parisienses. Os clubs estaban aumentando: a prensa tivo un papel crecente nos acontecementos pol\u00edticos. Jean-Paul Marat e H\u00e9bert escribiron artigos incendiarios. A nobreza conservadora e o alto clero abandonaron Francia, refuxi\u00e1ndose en pa\u00edses a\u00ednda absolutistas, dende onde conspiraron contra a revoluci\u00f3n. Como reacci\u00f3n contra os privilexios do clero e buscando recursos para superar o d\u00e9ficit p\u00fablico, o goberno expropiou os bens da Igrexa, p\u00faxoos \u00e1 venda e, co produto, emitiu bonos do tesouro, os asignados, que se empregaron como cartos en papel, que logo se depreciou. As propiedades da Igrexa pasaron principalmente \u00e1s mans da burgues\u00eda, deixando aos campesi\u00f1os as propiedades m\u00e1is pequenas, que se pod\u00edan adquirir mediante facilidades. \nEn agosto de 1790 votouse a Constituci\u00f3n Civil do clero, separando igrexa e estado e transformando o clero en empregados do goberno, aos que deb\u00edan obediencia. Tam\u00e9n determinou que os bispos e os p\u00e1rrocos ser\u00edan elixidos por todos os electores, independentemente da afiliaci\u00f3n relixiosa. O papa op\u00faxose a isto. Os cl\u00e9rigos deb\u00edan xurar a nova constituci\u00f3n. Os que o fixeron foron os xurados; os que se negaron chegaron a chamarse refractarios e ampliaron o campo da contrarrevoluci\u00f3n. Na procura de frear o movemento popular, a Asemblea Nacional Constitu\u00ednte, a trav\u00e9s da lei de Le Chapelier, prohibiu as asociaci\u00f3ns profesionais e coalici\u00f3ns (sindicatos) baixo pena de morte.\nNo palacio real, conspiraron abertamente. O rei, a ra\u00ed\u00f1a, os seus asesores, os embaixadores de Austria e Prusia foron os principais nomes de tal conspiraci\u00f3n. Austria e Prusia, pa\u00edses absolutistas, invadiron Francia, que foi derrotada porque oficiais ligados \u00e1 nobreza permitiron que o ex\u00e9rcito franc\u00e9s fracasase. Denunciouse a traiz\u00f3n na Asemblea. En xu\u00f1o de 1791, a familia real intentou escapar a Austria, mais o rei foi descuberto na fronteira en Varennes e obrigado a volver. A Asemblea Nacional, con todo, acabou por absolver a Lu\u00eds XVI, mantendo a monarqu\u00eda. Para xustificar esta decisi\u00f3n, afirmou que o rei, no canto de fuxir, fora secuestrado. A Garda Nacional, comandada por La Fayette, reprimiu violentamente a multitude que quer\u00eda depositar o rei.\nEn setembro de 1791 promulgouse a primeira Constituci\u00f3n francesa, que resum\u00eda os logros da Revoluci\u00f3n. Implantouse unha monarqu\u00eda constitucional, \u00e9 dicir, o rei perdeu os seus poderes absolutos e creouse unha separaci\u00f3n efectiva entre os poderes lexislativo, executivo e xudicial. Ademais, aos cidad\u00e1ns d\u00e9uselles os dereitos civ\u00eds completos. A poboaci\u00f3n divid\u00edase en cidad\u00e1ns activos e pasivos. Na vida pol\u00edtica participaron s\u00f3 cidad\u00e1ns activos, que pagaban impostos e posu\u00edan cartos ou bens. Foi o voto censual. O pasivo non ti\u00f1a voto, como as mulleres, os traballadores desempregados e outros. A\u00ednda que limitaba os poderes do rei, a\u00ednda ti\u00f1a dereito de nomear os seus ministros. Ademais, a constituci\u00f3n aboliu o feudalismo, nacionalizou os bens eclesi\u00e1sticos e reco\u00f1eceu a igualdade civil e legal entre os cidad\u00e1ns. En resumo, a Constituci\u00f3n de 1791 estableceu, en Francia, as directrices xerais para a aparici\u00f3n dunha sociedade burguesa e capitalista en lugar da sociedade feudal e aristocr\u00e1tica anterior.\nA pesar diso, o proxecto non tivo moito apoio. Alg\u00fans sectores urbanos quer\u00edan continuar co proceso revolucionario, mentres que os nobres fuxiron e se refuxiaron no estranxeiro, planificando, dende lonxe, organizar violentamente a vinganza armada. Os emigrantes contaron co apoio de Estados absolutos como Austria e Prusia, que v\u00edan o resultado do movemento revolucionario franc\u00e9s como perigoso para os seus dominios. En agosto de 1791, tralo intento infrutuoso de fuxir da familia real a Austria, os pa\u00edses que ata ent\u00f3n apoiaban Francia lanzaron a Declaraci\u00f3n de Pillnitz, que afirmou (e apoiou) a restauraci\u00f3n da monarqu\u00eda francesa como un proxecto de interese com\u00fan para todos os estados europeos. A poboaci\u00f3n francesa estaba enfurecida, xa que v\u00edan esta acci\u00f3n como unha intrusi\u00f3n directa nos asuntos de pa\u00eds.\nAsemblea lexislativa.\nEn 1791 comezou a fase denominada Monarqu\u00eda Constitucional. Nas elecci\u00f3ns de outubro de 1791, os escanos da Asemblea lexislativa estaban ocupados principalmente por elementos da burgues\u00eda. A Asemblea Lexislativa, que comezou as s\u00faas sesi\u00f3ns o 1 de outubro, estaba formada por 750 membros sen experiencia pol\u00edtica. A\u00ednda que a burgues\u00eda tivo que enfrontarse, dentro da Asemblea, \u00e1 oposici\u00f3n da aristocracia, cuxos deputados ocuparon o lado dereito dos que entraron no lugar de encontro, e tam\u00e9n dos dem\u00f3cratas, que ocuparon o lado esquerdo, as maiores dificultades estaban f\u00f3ra da Asemblea. Na extrema dereita, o rei e a aristocracia neg\u00e1ronse a aceptar ning\u00fan compromiso.\nOs radicais, a pequena e mediana burgues\u00eda, sent\u00edanse maltratados e enganados. Os campesi\u00f1os, desesperados, porque tiveron que pagar a extinci\u00f3n dos dereitos feudais, retomaron a violencia. A desamortizaci\u00f3n dos bens da Igrexa e a constituci\u00f3n do clero, que provocou que os relixiosos rompesen co papado, levaron a maior parte do clero ao campo da contrarrevoluci\u00f3n. A pesar de todas as dificultades, a burgues\u00eda superior mant\u00edvose no poder.\nO lema dos revolucionarios era \"Liberdade, Igualdade e Fraternidade\", pero dende o 14 de xu\u00f1o de 1791 aprobouse a Lei de Le Chapelier que prohib\u00eda os sindicatos e folgas de traballadores, con penas que pod\u00edan ir ata a pena de morte. O 19 de abril de 1791, o Estado nacionalizou e comezou a administrar todos os bens da Igrexa cat\u00f3lica. En xullo do mesmo ano, aprobouse a Constituci\u00f3n Civil do Clero, a trav\u00e9s da cal os sacerdotes cat\u00f3licos pasaron a ser funcionarios.\nCa\u00edda da Monarqu\u00eda.\nOs emigrantes buscaron apoio externo para restaurar o estado absoluto. As potencias absolutistas veci\u00f1as apoiaron estes movementos, xa que tem\u00edan a propagaci\u00f3n das ideas revolucionarias francesas aos seus pa\u00edses. Os emigrantes e as monarqu\u00edas absolutistas constitu\u00edron unha alianza dese\u00f1ada para restaurar, en Francia, os poderes absolutos de Lu\u00eds XVI. Alegando a necesidade de restaurar a dignidade real de Francia, na Declaraci\u00f3n de Pillnitz (1791) estes pa\u00edses ameazaron a Francia con intervenci\u00f3n.\nEn 1792, a Asemblea lexislativa aprobou unha declaraci\u00f3n de guerra contra Austria. \u00c9 interesante notar que a burgues\u00eda e a aristocracia quer\u00edan a guerra por diferentes raz\u00f3ns. Mentres que para a burgues\u00eda a guerra ser\u00eda breve e vitoriosa, para o rei e a aristocracia ser\u00eda a esperanza de volver ao antigo r\u00e9xime. Palabras de Lu\u00eds XVI: \"En lugar dunha guerra civil, esta ser\u00e1 unha guerra pol\u00edtica\" e a ra\u00ed\u00f1a Mar\u00eda Antonieta: \"Os imb\u00e9ciles [referidos \u00e1 burgues\u00eda]! Non ven que nos serven\". Por iso, o rei e a aristocracia non dubidaron en traizoar a Francia revolucionaria. Ante o enfoque de ex\u00e9rcitos relacionados con estranxeiros, form\u00e1ronse batall\u00f3ns de voluntarios en toda Francia. Lu\u00eds XVI e Mar\u00eda Antonieta foron arrestados, acusados de traiz\u00f3n ao pa\u00eds por colaborar cos invasores.\nVerdun, a \u00faltima defensa de Par\u00eds, foi asediada polos prusianos. O pobo, chamado a defender a revoluci\u00f3n, sa\u00edu \u00e1 r\u00faa e masacrou moitos seguidores do Antigo R\u00e9xime. Baixo o mando de Danton, Robespierre e Marat distribu\u00edronse armas ao pobo e organizouse a Comuna Insurreccional de Par\u00eds. As palabras de Danton resoaron notablemente no coraz\u00f3n dos revolucionarios. Dixo: \"Para superar os inimigos necesitamos audacia, cada vez m\u00e1is audacia e, despois, Francia ser\u00e1 salvada\".\nA xente, entre o p\u00e1nico e a pesar, responsabiliza aos inimigos internos da situaci\u00f3n. Entre o 2 e o 6 de setembro de 1792, son masacrados sacerdotes refractarios, sospeitosos de actividades contrarrevolucionarias e presos criminais com\u00fans nas prisi\u00f3ns de Par\u00eds. A matanza leva varios d\u00edas sen que as autoridades administrativas se atrevan a intervir. As chamadas \"masacres de setembro\", que impactan a opini\u00f3n p\u00fablica, marcan unha p\u00e1xina importante da Revoluci\u00f3n. O 20 de setembro, o que parec\u00eda imposible sucedeu: as tropas revolucionarias, famentos, mal vestidas, pero alimentadas polos seus ideais, derrotaron, co son de Marsella (o himno da revoluci\u00f3n), a coalici\u00f3n antifrancesa na batalla de Valmy.\nPrimeira Rep\u00fablica.\nConvenci\u00f3n (1792-1795).\nDespois do final das deliberaci\u00f3ns da Asemblea Constitu\u00ednte en 1791, a burgues\u00eda tomou unha posici\u00f3n conservadora, entendendo que os principais cambios xa se puxeron en marcha na sociedade francesa. Non obstante, a situaci\u00f3n das persoas m\u00e1is pobres cambiara pouco. Os campesi\u00f1os permaneceron sen terra e nas cidades a situaci\u00f3n volveuse cada vez m\u00e1is desesperado. En agosto de 1792, unha intensa mobilizaci\u00f3n popular destronou o rei e, tras redactar a Carta Magna francesa, a Asemblea Constitu\u00ednte Nacional disolveuse. A Asemblea Lexislativa substitu\u00edu a Asemblea Constitu\u00ednte. Houbo unha ameaza de intervenci\u00f3n externa, crise econ\u00f3mica e inflaci\u00f3n. En abril de 1792, houbo unha declaraci\u00f3n de guerra a Austria e Prusia; Os ex\u00e9rcitos inimigos mesmo ameazan a cidade de Par\u00eds; a \u00e1 radical proclama a \"patria en perigo\" e distrib\u00fae armas \u00e1 poboaci\u00f3n parisiense. A comuna de Par\u00eds asume o poder e esixe a retirada do rei da asemblea. O 10 de agosto de 1792, os parisienses atacaron o palacio real, arrestaron o soberano e esixiron ao lexislador que o suspendera das s\u00faas funci\u00f3ns. Baleirada do seu poder, a Asemblea pide a elecci\u00f3n dunha Convenci\u00f3n Nacional. A revoluci\u00f3n entrou nunha fase radical. As primeiras medidas tomadas pola Convenci\u00f3n foron a Proclamaci\u00f3n da Rep\u00fablica e a promulgaci\u00f3n dunha nova Constituci\u00f3n (21 de setembro de 1792). Elixida sen a divisi\u00f3n dos votantes en pasivos e activos, a alta burgues\u00eda mon\u00e1rquica foi derrotada. A convenci\u00f3n ti\u00f1a un predominio de representantes da burgues\u00eda \nEntre os revolucionarios de 1789, houbo divisi\u00f3n. A gran burgues\u00eda non quixo profundar na revoluci\u00f3n temendo o radicalismo popular. Xunto aos sectores da nobreza liberal e do clero baixo, formou o Club dos Xirondinos. O nome \"xirondino\" d\u00e9bese a que Brissot, o principal l\u00edder desta facci\u00f3n, representa o departamento de Gironde e os seus principais l\u00edderes proced\u00edan de al\u00ed. Ocuparon as bancadas inferiores no sal\u00f3n de sesi\u00f3ns. Os xacobinos, as\u00ed chamados porque se reuniron no convento de Saint Jacques, quixeron profundar na revoluci\u00f3n, aumentando os dereitos do pobo; foron dirixidos pola pequena burgues\u00eda e apoiados polos sans-culottes, as masas populares de Par\u00eds. Ocuparon os asentos superiores no sal\u00f3n de sesi\u00f3ns, recibindo o nome de monta\u00f1a. Os seus principais l\u00edderes foron Danton, Marat e Robespierre. A s\u00faa facci\u00f3n m\u00e1is radical foi representada polos rabiosos, dirixidos por Jacques H\u00e9bert, que quer\u00eda \u00e1s persoas no poder. Tam\u00e9n houbo un grupo de deputados sen opini\u00f3ns moi contundentes, que votaron a favor da proposta que era m\u00e1is probable. Cham\u00e1banse chaira ou pantano. Tam\u00e9n hab\u00eda cordeliers (capas inferiores) e follas (a burgues\u00eda financeira). \nAs modernas designaci\u00f3ns pol\u00edticas de dereita, centro e esquerda aparecen neste momento: con respecto \u00e1 mesa presidencial, identific\u00e1ronse os xirondinos da dereita, que desexaban consolidar as conquistas burguesas, deter a revoluci\u00f3n e evitar a radicalizaci\u00f3n; no centro, a Chaira ou o Pantano, un grupo de burgueses sen posici\u00f3n pol\u00edtica definida; e, \u00e1 esquerda, a Monta\u00f1a, composta pola pequena burgues\u00eda xacobina que lideraba os sans-culottes e que defendeu o afondamento da revoluci\u00f3n. Inicialmente dirixida polos xirondinos, a convenci\u00f3n seguiu unha pol\u00edtica contraditoria: foi revolucionaria na pol\u00edtica exterior - na loita contra os pa\u00edses absolutistas - pero conservadora na pol\u00edtica dom\u00e9stica - na procura de acomodarse coa nobreza, tratando de salvar a vida do rei e loitar contra os revolucionarios m\u00e1is radicais. Nese primeiro per\u00edodo, descubriron os documentos secretos de Lu\u00eds XVI no palacio das Tuller\u00edas, o que demostrou o seu compromiso co rei de Austria. O feito acelerou a presi\u00f3n para que o rei fose xulgado como un traidor. Na Convenci\u00f3n, os xirondinos divid\u00edronse: alg\u00fans optaron polo perd\u00f3n, outros pola pena de morte. Os xacobinos, reforzados por manifestaci\u00f3ns populares, esixiron a execuci\u00f3n do rei, o que indicou o fin da supremac\u00eda xirondina na Revoluci\u00f3n.\nRep\u00fablica xacobina.\nOs xacobinos, co apoio dos sans-culottes e da Comuna de Par\u00eds (o nome dado ao novo goberno local da cidade), asumiron o poder no momento cr\u00edtico da Revoluci\u00f3n. A Convenci\u00f3n reco\u00f1eceu a existencia do Ser Supremo e a inmortalidade da alma. A virtude ser\u00eda o elemento esencial da Rep\u00fablica. O 21 de xaneiro de 1793, Lu\u00eds XVI foi executado na guillotina na praza da Revoluci\u00f3n. Varios pa\u00edses europeos, como Austria, Prusia, Pa\u00edses Baixos, Espa\u00f1a e Inglaterra, indignados e temendo que o exemplo franc\u00e9s se reflectise nos seus territorios, formaron a Primeira Coalici\u00f3n contra Francia. Encabezando a Coalici\u00f3n, Inglaterra financiou os grandes ex\u00e9rcitos continentais para contrarrestar o ascenso burgu\u00e9s de Francia, o seu posible competidor nos negocios europeos.\nNo departamento de Vend\u00e9e no oeste de Francia tomaron o poder campesi\u00f1os contrarrevolucionarios, instigados pola Igrexa, a nobreza e os ingleses. Os xirondinos intentaron parar a proposta de mobilizaci\u00f3n xeral do pobo franc\u00e9s, temendo a perda de poder e a radicalizaci\u00f3n de xu\u00f1o de 1793, a xente de Par\u00eds, axitada polos partidarios de H\u00e9bert, rodeou o edificio da convenci\u00f3n, pedindo a detenci\u00f3n dos deputados de Girondin. Os membros da Gironde foron expulsados da convenci\u00f3n deixando un triste legado: a inflaci\u00f3n, a fame e o avance da contrarrevoluci\u00f3n, todo agravado pola guerra no plano externo. Marat, H\u00e9bert, Danton, Saint-Just e Robespierre asumiron o poder, comezando o per\u00edodo da Convenci\u00f3n de Monta\u00f1a. A contrarrevoluci\u00f3n campesi\u00f1a de Vend\u00e9e e a ameaza externa puxeron a revoluci\u00f3n ao bordo. Para combater esta situaci\u00f3n, os xacobinos organizaron os comit\u00e9s, cuxos obxectivos eran controlar o goberno, combater contrarrevolucionarios e mobilizar a Francia para unha guerra total na defensa da revoluci\u00f3n.\nDebido ao predominio da acci\u00f3n popular, este per\u00edodo caracterizouse por ser o m\u00e1is radical de toda a Revoluci\u00f3n. O goberno xacobino dirixiu o pa\u00eds a trav\u00e9s do Comit\u00e9 de salvaci\u00f3n p\u00fablica, responsable da administraci\u00f3n e defensa externa do pa\u00eds, inicialmente dirixido por Danton, o seu creador. A continuaci\u00f3n atop\u00e1base o Comit\u00e9 Xeral de Seguridade, que se ocupaba da seguridade interna, e logo o Tribunal Revolucionario, que xulgaba os opositores da revoluci\u00f3n en xu\u00edzos sumarios. Unha vez decretada a mobilizaci\u00f3n xeral, creouse unha econom\u00eda de guerra, co racionamento de mercador\u00edas e a loita contra os especuladores, que, aproveitando a situaci\u00f3n, ocultaron produtos para aumentar os prezos. Os xornais populares usaban a linguaxe bruta para caracterizar aos arist\u00f3cratas e inimigos da revoluci\u00f3n. Mentres ped\u00edan castigo, predicaban virtudes revolucionarias, o patriotismo e a defensa sen compromiso da revoluci\u00f3n. O m\u00e1is importante destes xornais foi L'Ami du Peuple (\u201cO amigo do pobo\u201d), dirixido polo xacobina Marat.\nReino do Terror.\nCando, en xullo, Marat foi asasinado pola moza Charlotte Corday, os estados de \u00e1nimo arderon. Considerado excesivamente moderado, Danton foi substitu\u00eddo por Robespierre e expulsado do partido. O Comit\u00e9 de Salvaci\u00f3n P\u00fablica, dirixido por Robespierre, asumiu todo o seu poder. Comezou o gran terror, o terror xacobino ou, simplemente, o terror. Miles de persoas (a ex ra\u00ed\u00f1a Mar\u00eda Antonieta, o qu\u00edmico Antoine Lavoisier, considerado o creador da qu\u00edmica moderna, arist\u00f3cratas, cl\u00e9rigos, xirondinos, especuladores, inimigos reais ou presuntos da revoluci\u00f3n) foron detidas, xulgadas e guillotinadas sumariamente. Os dereitos individuais foron suspendidos e as execuci\u00f3ns p\u00fablicas e masivas realiz\u00e1ronse a diario, baixo aplausos populares. O l\u00edder xacobino, Robespierre, sancionando as execuci\u00f3ns sumarias, anunciara que Francia non necesitaba xu\u00edces, sen\u00f3n m\u00e1is guillotinas. O resultado foi unha sentenza de morte de 35.000 a 40.000 persoas. A revolta campesi\u00f1a en Vend\u00e9e foi esmagada. O ex\u00e9rcito franc\u00e9s comezou a ga\u00f1ar terreo no campo de batalla en 1794 e a coalici\u00f3n antifrancesa foi derrotada.\nCansa do terror, das execuci\u00f3ns, das conxelaci\u00f3ns de prezos e dos excesos revolucionarios, a burgues\u00eda quer\u00eda paz para o seu negocio. Esta posici\u00f3n foi defendida polos xacobinos dirixidos por Danton. Os sans-culottes, que eran os plebeos urbanos, pretend\u00edan radicalizar a\u00ednda m\u00e1is a revoluci\u00f3n, posici\u00f3n defendida pola rabia. A falta de habilidade pol\u00edtica de Robespierre f\u00edxose evidente cando, declarando a \"patria en perigo\", tomou unha serie de medidas impopulares para evitar a radicalizaci\u00f3n - os partidarios e os pol\u00edticos m\u00e1is radicais, como a esquerda, os partidarios de H\u00e9bert e a \u00e1 dereita, cuxo l\u00edder era Danton, foron executados. A facci\u00f3n central, liderada por Robespierre e Saint-Just, triunfou, pero permaneceu illada.\nMoitos xirondinos que sobreviviron ao terror, aliados cos deputados das terras baixas, tramaron un golpe de estado. O 27 de xullo (9 de termidor segundo o calendario revolucionario franc\u00e9s), a Convenci\u00f3n, nunha r\u00e1pida manobra, derrocou a Robespierre e os seus partidarios. Robespierre fixo un chamamento \u00e1s masas populares para que saian na s\u00faa defensa. Pero os que pod\u00edan mobilizalos -como os rabiosos- estaban mortos e os sans-culottes non fixeron caso da chamada. Robespierre e os l\u00edderes xacobinos foron guillotinados brevemente. A Comuna de Par\u00eds e o Partido Xacobino deixaron de existir. Foi o golpe do 9 de termidor, que marcou a ca\u00edda da pequena burgues\u00eda xacobina e o regreso da gran burgues\u00eda xirondina ao poder. O movemento popular entrou en grave declive.\nA Convenci\u00f3n Termidoriana (1794-1795) foi curta, pero permitiu a reactivaci\u00f3n do proxecto pol\u00edtico burgu\u00e9s coa anulaci\u00f3n de varias decisi\u00f3ns monta\u00f1osas, como a Lei de prezos m\u00e1ximos (conxelaci\u00f3n da econom\u00eda) e o peche da supremac\u00eda da Xunta de Salvaci\u00f3n P\u00fablica. Remataron as detenci\u00f3ns arbitrais e os xu\u00edzos sumarios. Todos os clubs pol\u00edticos disolv\u00e9ronse e os xacobinos foron perseguidos. En 1795, a Convenci\u00f3n elaborou unha nova constituci\u00f3n, a Constituci\u00f3n do ano III, que suprim\u00eda o sufraxio universal e rescataba o voto censual para as elecci\u00f3ns lexislativas, marxinando as\u00ed unha gran parte da poboaci\u00f3n. A carta reservaba o poder \u00e1 burgues\u00eda. A finais de 1795, segundo a nova Constituci\u00f3n, a Convenci\u00f3n deu paso ao Directorio, formado por cinco membros elixidos por deputados. As\u00ed, comezou a Rep\u00fablica do Directorio.\nDirectorio (1795-1799).\nO Directorio foi unha fase conservadora, marcada polo regreso da alta burgues\u00eda ao poder e polo aumento do prestixio do ex\u00e9rcito apoiado polas vitorias obtidas en campa\u00f1as externas. Unha nova constituci\u00f3n entregou o poder executivo ao Directorio, unha comisi\u00f3n formada por cinco directores elixidos por cinco anos. Esta carta proporcionaba dereitos de voto masculino para persoas alfabetizadas. As d\u00faas c\u00e1maras exerc\u00edan o poder lexislativo, o Consello dos Anci\u00e1ns e o Consello dos Cincocentos.\nFoi a rep\u00fablica dos propietarios, que se enfrontou cunha grave crise financeira. Hai oposici\u00f3n interna ao goberno debido \u00e1 crise econ\u00f3mica e \u00e1 anulaci\u00f3n dos logros sociais dos xacobinos. Durante este per\u00edodo houbo intentos de folga \u00e1 dereita (mon\u00e1rquicos ou realistas) e \u00e1 esquerda (xacobinos). Estaban ocorrendo acci\u00f3ns contra o novo goberno. En 1795 abortouse un golpe realista en Par\u00eds. Aproveitando o descontento dos sans-culottes, os xacobinos restantes intentaron organizar en 1796 a chamada Conxuraci\u00f3n ou Conspiraci\u00f3n dos iguais, dirixida por Fran\u00e7ois No\u00ebl Babeuf (m\u00e1is co\u00f1ecido como Graco Babeuf).\nOs seguidores deste movemento popular, con alg\u00fans golpes socialistas, quer\u00edan non s\u00f3 a igualdade de dereitos (igualdade baixo a lei), sen\u00f3n tam\u00e9n a igualdade nas condici\u00f3ns de vida. Babeuf considerou que o \u00fanico xeito de conseguir a igualdade era abolir a propiedade privada. A insurrecci\u00f3n foi denunciada antes de que se iniciase e os seus l\u00edderes, Graco Babeuf e Buonarroti, foron condenados \u00e1 guillotina. Non obstante, as ideas de Babeuf serviron de base para a loita da clase traballadora no s\u00e9culo XIX. Non obstante, o ex\u00e9rcito acumulou vitorias contra as forzas absolutistas de Espa\u00f1a, Holanda, Prusia e reinos de Italia, que en 1799 formaron a Segunda Coalici\u00f3n contra a Francia revolucionaria.\nGolpe de estado.\nO resto de estratos sociais non foi respectado polo goberno. A burgues\u00eda m\u00e1is l\u00facida e influente deuse conta de que, co directorio, non ser\u00edan capaces de resistir aos inimigos externos e internos e manter o poder. Creron na necesidade dunha ditadura militar, unha espada salvadora, para manter a orde, a paz, o poder e os beneficios.\nA figura que destaca ao final do per\u00edodo \u00e9 a de Napole\u00f3n Bonaparte. Foi o xeneral franc\u00e9s m\u00e1is popular e famoso daquel tempo. Cando estalou a revoluci\u00f3n, el era s\u00f3 un simple tenente e, dado que oficiais da nobreza abandonaron ou foron destitu\u00eddos do ex\u00e9rcito revolucionario, fixo unha carreira r\u00e1pida. Aos 24 anos xa era xeneral de brigada. Despois dun breve per\u00edodo de entusiasmo polos xacobinos, ata facer amizade coa familia de Robespierre, deixounos cando estaban depositados. Loitou na Revoluci\u00f3n contra os pa\u00edses absolutistas que invadiron Francia e foi o responsable da sufocaci\u00f3n do golpe de 1795.\nEnviado a Exipto para intentar interferir nos negocios do imperio ingl\u00e9s, o ex\u00e9rcito de Napole\u00f3n estaba rodeado pola mari\u00f1a brit\u00e1nica nese pa\u00eds, ent\u00f3n baixo a tutela inglesa. Napole\u00f3n abandonou os seus soldados e, con alg\u00fans xenerais fieis, regresou a Francia, onde co apoio de dous directores e de toda a gran burgues\u00eda, aboliu a Direcci\u00f3n e abriu o consulado, comezando o per\u00edodo napole\u00f3nico o 18 de brumario (9 de novembro) de 1799. O consulado estaba representado por tres elementos: Napole\u00f3n, o abade Siey\u00e8s e Roger Ducos. Na realidade, o poder estaba concentrado nas mans de Napole\u00f3n, que axudou a consolidar as conquistas burguesas da Revoluci\u00f3n."}
{"id": "11793", "revid": "5863", "url": "https://gl.wikipedia.org/wiki?curid=11793", "title": "Antonin Artaud", "text": "Antoine Marie Joseph Artaud co\u00f1ecido como Antonin Artaud, nado en Marsella o 4 de setembro de 1896 e finado en Ivry-sur-Seine o 4 de marzo de 1948, foi un escritor e actor franc\u00e9s, autor de poemas e de textos te\u00f3ricos sobre o teatro, nos que fai un eloxio do teatro da crueldade, que influ\u00edu na posta en escena teatral no mundo enteiro.\nTraxectoria.\nNaceu no seo dunha familia burguesa, e xa de rapaz se viu afectado por problemas mentais que se atrib\u00faen a unha meninxite. En 1920 chega a Par\u00eds e comeza a escribir en \"La Nouvelle Revue fran\u00e7aise\". Colaborou con Andr\u00e9 Breton no movemento surrealista.\nRepresentou a Marat no filme de Abel Gance, \"Napole\u00f3n\" (1926). Tam\u00e9n nese ano foi un dos fundadores, con Roger Vitrac, do \"Th\u00e9\u00e2tre Alfred Jarry\", e en 1932 publica o \"Manifeste du Th\u00e9\u00e2tre de la cruaut\u00e9\".\nEn 1936, Artaud viaxa a M\u00e9xico, onde queda fascinado pola cultura dos tarahumaras. En 1937 trasl\u00e1dase a Irlanda, pero a pobreza obr\u00edgao a volver a Francia, e na viaxe de retorno sofre un ataque de tolemia e vai ser internado nunha instituci\u00f3n psiqui\u00e1trica durante dez anos.\nFilmograf\u00eda como actor.\nArthaud nunca tivo un papel importante en ningunha pel\u00edcula, pero participou en 25:"}
{"id": "11794", "revid": "605", "url": "https://gl.wikipedia.org/wiki?curid=11794", "title": "Saud bin Abdul Aziz", "text": ""}
{"id": "11795", "revid": "22570", "url": "https://gl.wikipedia.org/wiki?curid=11795", "title": "Saud bin Abdul Al-Aziz", "text": "Saud bin Abdul Al-Aziz (en \u00e1rabe \u0633\u0639\u0648\u062f \u0628\u0646 \u0639\u0628\u062f \u0627\u0644\u0639\u0632\u064a\u0632, tam\u00e9n chamado \"Saud bin Abdul Aziz\"), nado o 12 de xaneiro de 1902 e finado en Atenas o 23 de febreiro de 1969, foi o segundo rei de Arabia Saudita.\nTraxectoria.\nPrimox\u00e9nito de Ibn Saud, converteuse en pr\u00edncipe herdeiro o 11 de maio de 1933 e subiu \u00f3 trono trala morte do seu pai en 1953. Durante o seu reinado estableceu numerosos ministerios gobernamentais e tam\u00e9n foi o respons\u00e1bel da fundaci\u00f3n da Universidade Rei Saud en Riyadh.\nO seu reinado estivo marcado polo descontento da s\u00faa propia familia. Coma o seu pai, tivo m\u00e1is de 30 fillos e quixo conceder poder \u00f3s seus fillos, coloc\u00e1ndoos en altos cargos gobernamentais. Isto molestou \u00f3s seus irm\u00e1ns, que pensaban que os fillos de Saud ti\u00f1an moi pouca experiencia, e comezaron a temer que Saud seleccionase \u00f3 seu primox\u00e9nito coma o seu sucesor. Tam\u00e9n foi co\u00f1ecido pola s\u00faa tendencia \u00f3 despilfarro e polos seus erros diplom\u00e1ticos, coma un suposto complot para asasinar a Gamal Abdel Nasser, presidente de Exipto. Todo isto, unido \u00e1 s\u00faa afecci\u00f3n pola bebida (algo proh\u00edbido polo islam) contribu\u00edu \u00e1 s\u00faa ca\u00edda.\nFoi deposto en 1964 por un golpe familiar, co apoio da ulema, e substitu\u00eddo polo seu medio irm\u00e1n Faysal. Saud exiliouse en Xenebra, Su\u00edza. En 1966 foi invitado a vivir en Exipto polo presidente Nasser."}
{"id": "11797", "revid": "1131", "url": "https://gl.wikipedia.org/wiki?curid=11797", "title": "Ibn Saud", "text": ""}
{"id": "11798", "revid": "1410", "url": "https://gl.wikipedia.org/wiki?curid=11798", "title": "Thabo Mbeki", "text": "Thabo Mvuyelwa Mbeki, nado o 18 de xu\u00f1o de 1942 en Idutywa, \u00e9 un pol\u00edtico surafricano, presidente de Sur\u00e1frica dende o 16 de xu\u00f1o de 1999 ata 2008.\n\u00c9 un xosa orixinario da rexi\u00f3n de Transkei, na actual provincia de Cabo Oriental, fillo de Epitanette e Govan Mbeki, ambos profesores, e activistas do Congreso Nacional Africano, e Govan dirixente do Congreso Nacional Africano e o Partido Comunista de Sur\u00e1frica.\nMbeki ten un mestrado en Econom\u00eda da Universidade de Sussex. Durante a \u00e9poca do \"apartheid\" foi feito prisioneiro e tivo que pasar varios anos no exilio no Reino Unido, regresando ao seu pa\u00eds logo da liberaci\u00f3n de Nelson Mandela. \nMbeki \u00e9 membro do CNA desde os 14 anos, sendo o seu representante no estranxeiro desde 1967. Foi designado xefe da oficina de informaci\u00f3n do CNA en 1984 e da s\u00faa oficina de asuntos internacionais en 1989. Foi elixido deputado de Sur\u00e1frica en maio de 1994 ao celebrarse as primeiras elecci\u00f3ns con sufraxio universal. Foi elixido sucesor de Nelson Mandela como presidente do CNA en decembro de 1997 e como Presidente da rep\u00fablica tras as elecci\u00f3ns de 1999 (asumindo o cargo o 16 de xu\u00f1o); foi reelecto para un segundo per\u00edodo en abril de 2004. \nMbeki liderou a creaci\u00f3n do programa econ\u00f3mico NEPAD e da Uni\u00f3n Africana e tivo grande influencia nas negociaci\u00f3ns de paz en Ruanda, Burundi e a Rep\u00fablica Democr\u00e1tica do Congo. Foi unha dos abandeirados na difusi\u00f3n do concepto do Renacemento Africano.\nDurante as negociaci\u00f3ns posteriores \u00e1 liberaci\u00f3n de Nelson Mandela, que finalmente conduciron en 1994 \u00e1s primeiras elecci\u00f3ns con sufraxio universal en Sur\u00e1frica, Mbeki foi a persoa encargada da parte econ\u00f3mica destas negociaci\u00f3ns. Mais as concesi\u00f3ns realizadas durante estas negociaci\u00f3ns econ\u00f3micas, conduciron \u00e1 imposibilidade de po\u00f1er en pr\u00e1ctica as promesas realizadas polo Congreso Nacional Africano de redistribuci\u00f3n da riqueza, quedando a maior parte da riqueza do pa\u00eds en mans dos seus antigos propietarios, os brancos que durante anos amasaron estas riquezas grazas ao \"apartheid\".\nEn setembro de 2008 coaccionou o l\u00edder da liberaci\u00f3n da veci\u00f1a Zimbabue Morgan Tsvangirai do MDC (\"Movement for Democratic Change\") para aceptar un acordo de unidade nacional co presidente Robert Mugabe, considerado polos seus opositores un ditador e responsable de incontables crimes contra a humanidade."}
{"id": "11800", "revid": "8758", "url": "https://gl.wikipedia.org/wiki?curid=11800", "title": "Xo\u00e1n Carlos I de Espa\u00f1a", "text": "Xo\u00e1n Carlos I de Espa\u00f1a, nado en Roma o 5 de xaneiro de 1938, foi rei de Espa\u00f1a entre 1975 e 2014, mantendo tras a s\u00faa abdicaci\u00f3n o t\u00edtulo de rei s\u00f3 con car\u00e1cter honor\u00edfico.\nFoi proclamado o 22 de novembro de 1975, trala morte de Francisco Franco, de acordo coa Lei de Sucesi\u00f3n na Xefatura do Estado de 1947. A Constituci\u00f3n espa\u00f1ola, ratificada por referendo popular o 6 de decembro de 1978 e promulgada o 27 de decembro do mesmo ano, reco\u00f1\u00e9ceo expresamente como rei de Espa\u00f1a e lex\u00edtimo herdeiro da dinast\u00eda hist\u00f3rica de Borb\u00f3n, outorg\u00e1ndolle a xefatura do Estado. A Carta Magna confire \u00e1 s\u00faa dignidade o rango de s\u00edmbolo da unidade nacional. Anteriormente \u00e1 s\u00faa proclamaci\u00f3n, desempe\u00f1ara funci\u00f3ns interinas na xefatura do Estado durante a enfermidade de Franco.\nAo longo do seu reinado, o rei gozou dun elevado apoio popular tanto en Espa\u00f1a como en Iberoam\u00e9rica. Con todo, en 2012 esta tendencia cambiou de forma dr\u00e1stica e o apoio reduciuse ata o punto de que, en abril de 2013, un 53% da poboaci\u00f3n desaprobaba a forma en que desempe\u00f1aba as s\u00faas funci\u00f3ns, a\u00ednda que mantendo unha valoraci\u00f3n positiva superior con respecto \u00e1s diferentes partes do organigrama pol\u00edtico espa\u00f1ol.\nO papel do rei durante a Transici\u00f3n espa\u00f1ola e a s\u00faa intervenci\u00f3n para frear o intento de Golpe de Estado de 1981, o seu apoio \u00e1 unidade europea e a s\u00faa contribuci\u00f3n \u00e1 hora de estreitar relaci\u00f3ns diplom\u00e1ticas, foron obxecto de diversas homenaxes, reco\u00f1ecementos, premios e galard\u00f3ns internacionais como o Premio Carlomagno (1982), o Premio F\u00e9lix Houphou\u00ebt-Boigny para a Procura da Paz da Unesco (1995), a \u00abMedalla da Democracia\u00bb da Universidade Yeshiva (1997), o Premio \u00abEstadista Mundial\u00bb da Fundaci\u00f3n Appeal of Conscience (1997) ou o Premio Estatal da Federaci\u00f3n Rusa (2011), entre outros. Sobre o seu papel durante os primeiros anos do seu reinado, a revista \"Time\" publicar\u00eda que o rei Xo\u00e1n Carlos xurdiu \u00abcomo un dos heroes m\u00e1is improbables e inspiradores da liberdade do s\u00e9culo XX, desafiando un intento de vez militar que buscaba subverter \u00e1 nova democracia posfranquista de Espa\u00f1a\u00bb.\nO 2 de xu\u00f1o de 2014, anunciou a s\u00faa abdicaci\u00f3n \u00e1 coroa de Espa\u00f1a. Sucedeuno o seu fillo Filipe VI tras a aprobaci\u00f3n por parte das Cortes Xerais\u00a0da Lei de Abdicaci\u00f3n, que se fixo efectiva o 19 de xu\u00f1o\u00a0de 2014.\nO 3 de agosto de 2020 anunciou a s\u00faa sa\u00edda de Espa\u00f1a, que fixera efectiva no d\u00eda anterior, fuxindo dos esc\u00e1ndalos de diversos tipos nos que se ve involucrado e que van sendo revelados, emitindo a Casa Real unha mensaxe.\nTraxectoria.\nPrimeiros anos.\nBautizado como Juan Carlos Alfonso V\u00edctor Mar\u00eda de Borb\u00f3n e Borb\u00f3n-D\u00faas Sicilias, Xo\u00e1n Carlos I \u00e9 neto por v\u00eda paterna de Afonso XIII, fillo do matrimonio habido entre Juan de Borb\u00f3n y Battenberg, conde de Barcelona, e de Mar\u00eda de las Mercedes de Borb\u00f3n-D\u00faas Sicilias, princesa das D\u00faas Sicilias.\nJuanito, como o chaman os seus m\u00e1is pr\u00f3ximos para diferencialo do seu pai, Juan de Borb\u00f3n, naceu, como se desprende dun comunicado da Casa Real Espa\u00f1ola, nun apartamento do edificio situado no n\u00famero 122 do viale dei Parioli de Roma (Italia), cidade onde viv\u00edan os seus pais, durante o exilio da Familia Real, ausente de Espa\u00f1a desde a proclamaci\u00f3n da Segunda Rep\u00fablica en 1931. Foi bautizado o 26 de xaneiro de 1938 na capela da Orde de Malta de Roma polo cardeal secretario de Estado da Santa S\u00e9, monse\u00f1or Eugenio Pacelli, futuro papa P\u00edo XII. A s\u00faa avoa paterna, a ra\u00ed\u00f1a Vitoria Ux\u00eda, foi a madri\u00f1a, e o seu av\u00f3 materno, Carlos Tancredo de Borb\u00f3n-D\u00faas Sicilias, pr\u00edncipe das D\u00faas Sicilias e infante de Espa\u00f1a, o padri\u00f1o. En 1942 trasladouse xunto co resto da s\u00faa familia a Lausana, en Su\u00edza.\nNunha entrevista celebrada o 25 de agosto de 1948 entre Franco e o conde de Barcelona no golfo de Biscaia, acordouse que o pr\u00edncipe trasladar\u00edase a Espa\u00f1a para cursar al\u00ed os seus estudos. O 8 de novembro de 1948, aos dez anos de idade, Xo\u00e1n Carlos pisou por primeira vez territorio espa\u00f1ol. Al\u00ed estudar\u00eda durante ese ano acad\u00e9mico. Tralo ver\u00e1n de 1949, con todo, a deterioraci\u00f3n das relaci\u00f3ns entre Franco e Juan de Borb\u00f3n levar\u00edan a este \u00faltimo a decidir que o seu fillo non volvese polo momento a Espa\u00f1a.\nTras un ano en Estoril, Juan de Borb\u00f3n accedeu a que Xo\u00e1n Carlos regresase a Espa\u00f1a no outono de 1950 para continuar os seus estudos, nesta ocasi\u00f3n acompa\u00f1ado do seu irm\u00e1n m\u00e1is novo Alfonso. Para o ver\u00e1n de 1954, Xo\u00e1n Carlos terminara o bacharelato. Posteriormente realizou a s\u00faa instruci\u00f3n militar na Academia Xeral Militar de Zaragoza (1955-1957), na Escola Naval Militar de Mar\u00edn en Pontevedra (1957-1958) e finalmente na Academia Xeral do Aire de San Javier en Murcia (1958-1959).\nDurante as vacaci\u00f3ns de Semana Santa de 1956, o 29 de marzo, Xoves Santo, na residencia familiar de Estoril, chamada a\u00ednda hoxe \"Vila Giralda\", a Xo\u00e1n Carlos, que xa ti\u00f1a 18 anos cumpridos, dispar\u00f3uselle accidentalmente un rev\u00f3lver mentres xogaba no faiado da casa co seu irm\u00e1n m\u00e1is novo, Alfonso, o que causar\u00eda a morte de Alfonso. O irm\u00e1n m\u00e1is vello do conde de Barcelona e t\u00edo de Xo\u00e1n Carlos, Jaime de Borb\u00f3n, solicitar\u00eda meses despois unha investigaci\u00f3n xudicial do suceso; petici\u00f3n cualificada polo historiador Paul Preston como de inaudita \u00abinsensibilidade e pura malevolencia\u00bb e que seguramente foi motivada por procurarse beneficios pol\u00edticos \u00e1 s\u00faa propia causa.\nO 13 de setembro de 1961 anunciouse oficialmente o compromiso de Xo\u00e1n Carlos coa princesa Sof\u00eda de Grecia. Oito meses despois, o 14 de maio de 1962, a parella contra\u00eda matrimonio en Atenas polos ritos ortodoxo e cat\u00f3lico. Con anterioridade \u00e1 s\u00faa celebraci\u00f3n, Franco manifestara o seu interese en que Xo\u00e1n Carlos e Sof\u00eda vivisen en Espa\u00f1a, de modo que, a principios de 1963, e malia a oposici\u00f3n inicial de Juan de Borb\u00f3n, o matrimonio traslad\u00e1base a Madrid para fixar a s\u00faa residencia no Palacio da Zarzuela.\nO 5 de marzo de 1966, celebrouse unha reuni\u00f3n do Consello Privado do Conde de Barcelona en Estoril para conmemorar o vinte e cinco aniversario da morte de Afonso XIII, \u00e1 que fora invitado Xo\u00e1n Carlos. A reuni\u00f3n deb\u00eda ser un acto de reafirmaci\u00f3n dos dereitos din\u00e1sticos de Juan de Borb\u00f3n. Pese a que dous meses antes, Xo\u00e1n Carlos declarara que \u00abxamais\u00bb aceptar\u00eda a Coroa mentres vivise o seu pai, decidiu non asistir \u00e1 reuni\u00f3n a instancias da s\u00faa esposa, Sof\u00eda de Grecia, utilizando como pretexto unha indisposici\u00f3n. Juan de Borb\u00f3n considerou aquel feito como unha ruptura da unidade din\u00e1stica por parte de Xo\u00e1n Carlos.\nPr\u00edncipe de Espa\u00f1a (1969-1975).\nEn virtude da Lei de Sucesi\u00f3n na Xefatura do Estado de 1947, Franco nomeou a Xo\u00e1n Carlos como sucesor a t\u00edtulo de rei, nomeamento ratificado polas Cortes Espa\u00f1olas o 22 de xullo de 1969, ante as que o novo pr\u00edncipe prestar\u00eda xuramento o mesmo d\u00eda de gardar e facer gardar as Leis Fundamentais do Reino e os principios do Movemento Nacional, \u00e9 dicir, o ideario franquista. Por\u00e9n, baseouse nas facultades que ditas leis lle outorgaban para impulsar o cambio de r\u00e9xime e facilitar a chegada da democracia.\nSeguindo as regras din\u00e1sticas, a sucesi\u00f3n debese recaer no seu pai, Juan de Borb\u00f3n e Battenberg, terceiro fillo e herdeiro do rei Afonso XIII. Con todo, as non moi cordiais relaci\u00f3ns entre Juan e Franco determinaron o salto na li\u00f1a de sucesi\u00f3n e o nomeamento de Xo\u00e1n Carlos como pr\u00edncipe de Espa\u00f1a, t\u00edtulo de novo cu\u00f1o co que Franco pretend\u00eda salvar distancias con respecto \u00e1 monarqu\u00eda liberal. Devandito salto foi aceptado polo pr\u00edncipe Xo\u00e1n Carlos, creando un conflito interno na Casa Real de Borb\u00f3n. O Conde de Barcelona non renunciar\u00eda oficialmente aos seus dereitos sucesorios ata 1977.\nXo\u00e1n Carlos I asumiu interinamente a xefatura do Estado entre o 19 de xullo ao 2 de setembro de 1974, e despois desde o 30 de outubro ao 20 de novembro de 1975 por enfermidades de Franco. O 9 de xullo de 1974, Franco era ingresado por unha flebite na perna dereita. Antes de partir cara ao hospital, chamou ao presidente do Goberno, Carlos Arias Navarro, e ao presidente das Cortes Espa\u00f1olas, Alejandro Rodr\u00edguez de Valc\u00e1rcel, para que preparasen o traspaso interino de poderes ao pr\u00edncipe. Con todo, dous d\u00edas m\u00e1is tarde, Xo\u00e1n Carlos, que non quer\u00eda un traspaso interino por parte de Franco, intentou persuadir a Arias para que fixese ver ao ditador que deb\u00eda traspasarlle o poder de xeito definitivo. Ante a negativa do presidente do Goberno, o pr\u00edncipe pediu a Franco que non asinase o decreto de traspaso. O 19 de xullo, o estado do ditador agravouse, polo que Arias acudiu ao hospital para que aprobase o traspaso. O xenro de Franco, Crist\u00f3bal Mart\u00ednez-Bordi\u00fa, intentou impedir que Arias entrase na habitaci\u00f3n do xefe do Estado. Finalmente conseguiu acceder, tras o cal convenceu ao ditador para que cedese o poder de xeito interino, o que provocou a furia do marqu\u00e9s de Villaverde e da esposa do ditador, Carmen Polo. Xo\u00e1n Carlos asum\u00eda por primeira vez a xefatura do Estado de xeito interino.\nTras un novo empeoramento da sa\u00fade de Franco, o 23 de outubro de 1975, Valc\u00e1rcel e Arias Navarro acudiron \u00e1 Zarzuela para propo\u00f1er ao pr\u00edncipe que asumise de novo interinamente a xefatura do Estado. Xo\u00e1n Carlos negouse se a substituci\u00f3n non era definitiva. O 30 de outubro, Franco padeceu unha peritonite. Informado da gravidade do seu estado polo equipo m\u00e9dico que o atend\u00eda, o ditador ordenou a s\u00faa substituci\u00f3n por parte do pr\u00edncipe Xo\u00e1n Carlos, o que este aceptou, unha vez tivo a certeza de que a enfermidade do ditador era terminal.\nReinado (1975-2014).\nAo anunciarse a morte de Francisco Franco (20 de novembro de 1975), xurou acatar os Principios do Movemento Nacional, destinados a perpetuar o franquismo. Foi proclamado rei de Espa\u00f1a polas Cortes Espa\u00f1olas como Xo\u00e1n Carlos I de Espa\u00f1a o 22 de novembro de 1975 e exaltado ao trono o 27 de novembro cunha cerimonia de unci\u00f3n chamada: \u00abMisa de Esp\u00edrito Santo\u00bb (o equivalente a unha coroaci\u00f3n) celebrada na hist\u00f3rica Igrexa de San Jer\u00f3nimo o Real de Madrid. Pese a xurar fidelidade \u00e1s leis do Movemento, coa s\u00faa actitude, promoveu e alentou a Lei para a Reforma Pol\u00edtica, que foi votada polo Congreso dos Deputados o 18 de novembro de 1976 e aprobada en referendo cun abafador apoio do 94%, o que iniciou a Transici\u00f3n espa\u00f1ola cara \u00e1 democracia.\nO 14 de maio de 1977, o seu pai, o Conde de Barcelona, renunciou aos seus dereitos din\u00e1sticos hist\u00f3ricos e \u00e1 xefatura da Casa Real na persoa de Xo\u00e1n Carlos, unha vez que constatou a imposibilidade de acceder persoalmente ao trono. Con esta renuncia renov\u00e1base a dinast\u00eda hist\u00f3rica; e desta forma, trala proclamaci\u00f3n de Xo\u00e1n Carlos I como rei de Espa\u00f1a e coa renuncia de Juan de Borb\u00f3n y Battenberg aos seus dereitos, Filipe converteuse en herdeiro da Coroa e asumiu o t\u00edtulo de pr\u00edncipe de Asturias o 1 de novembro de 1977. Juan de Borb\u00f3n efectuou a s\u00faa renuncia nun acto onde estivo presente, entre moitos, Landelino Lavilla en calidade de Notario Maior do Reino; tras a cerimonia Juan declarou que renunciaba \u00abcon moito amor a Espa\u00f1a e agarimo polo meu fillo\u00bb.\nDurante o reinado de Xo\u00e1n Carlos aprobouse a Constituci\u00f3n espa\u00f1ola, que define as funci\u00f3ns do rei, suprimindo toda participaci\u00f3n pol\u00edtica da Coroa e convertendo Espa\u00f1a nunha monarqu\u00eda parlamentaria de corte europeo occidental; as\u00ed mesmo, o artigo 57 da Constituci\u00f3n reco\u00f1eceuno como o herdeiro lex\u00edtimo da \u00abdinast\u00eda hist\u00f3rica\u00bb. A Constituci\u00f3n foi ratificada nun referendo (6 de decembro) e o rei sancionouna o 27 de decembro.\nUn dos momentos m\u00e1is graves aos que tivo que facer fronte o rei Xo\u00e1n Carlos I foi o intento de golpe de Estado do 23 de febreiro de 1981, o co\u00f1ecido como \u00ab23-F\u00bb. Ese d\u00eda, durante a segunda votaci\u00f3n da investidura do candidato \u00e1 Presidencia do Goberno Leopoldo Calvo-Sotelo, produciuse a toma do Congreso dos Deputados por parte de forzas da Garda Civil ao mando do tenente coronel Antonio Tejero. Simultaneamente na Capitan\u00eda Xeneral da III Rexi\u00f3n Militar (Valencia) o tenente xeneral Jaime Milans del Bosch ocupou as r\u00faas da cidade con tanques e houbo diversos conatos noutros puntos, tales como a toma dos estudios de Televisi\u00f3n Espa\u00f1ola en Prado del Rey (Madrid).\nA intervenci\u00f3n televisiva de Xo\u00e1n Carlos I desautorizando o golpe acabou coa insurrecci\u00f3n, que pensaba contar co apoio da Coroa, e contribu\u00edu a aumentar o seu carisma entre sectores pol\u00edticos que ata ent\u00f3n non eran moi afines \u00e1 forma de goberno mon\u00e1rquica. Logo deste conflito a monarqu\u00eda quedou definitivamente consolidada.\nO 9 de febreiro de 2012, o semanario alem\u00e1n \"Der Spiegel\" publicou un cable diplom\u00e1tico desclasificado por Alema\u00f1a segundo o cal o rei mostrar\u00eda simpat\u00eda polos golpistas durante un encontro co ent\u00f3n embaixador de Alema\u00f1a en Espa\u00f1a, Lothar Lahn. En resposta, Rafael Spottorno, xefe da Casa do Rei, desmentiu esta atribu\u00edda simpat\u00eda e afirmou: \u00abnin a S\u00faa Maxestade nin a Casa Real acostuman valorar escritos ou opini\u00f3ns de terceiros, que \u00e9 unha responsabilidade exclusiva dos seus autores e que, neste caso, non se compadecen coa realidade duns feitos, cuxo desenvolvemento e corolario final son de p\u00fablico co\u00f1ecemento\u00bb.\nEn 1992, ante as especulaci\u00f3ns acerca de que Xo\u00e1n Carlos manti\u00f1a unha relaci\u00f3n sentimental coa catal\u00e1 Marta Gay\u00e1, tanto o xefe da Casa do Rei, Sabino Fern\u00e1ndez Campo, como o presidente do Goberno, Felipe Gonz\u00e1lez, manifestaron a s\u00faa preocupaci\u00f3n sobre que se puidese ter orquestrado unha campa\u00f1a contra o rei.\nA publicaci\u00f3n en 1993 polo arist\u00f3crata Jos\u00e9 Luis de Vilallonga de \u00abEl Rey\u00bb, \u00faltima biograf\u00eda autorizada ata o momento polo rei Xo\u00e1n Carlos, suscitou controversia, por canto a edici\u00f3n espa\u00f1ola omit\u00eda comentarios de Xo\u00e1n Carlos I sobre o 23-F que si aparec\u00edan noutras edici\u00f3ns europeas do libro, do mesmo xeito que po\u00f1\u00eda en boca de Vilallonga comentarios que noutras edici\u00f3ns atribu\u00edanse ao propio Xo\u00e1n Carlos. Vilallonga declarara meses antes nunha entrevista que o rei pediulle que, respecto do 23-F, no libro, \u00abdixese eu [por Vilallonga] case todas as cousas\u00bb.\nO 12 de decembro de 2011, tralas informaci\u00f3ns aparecidas nos medios de comunicaci\u00f3n achega da probable imputaci\u00f3n por malversaci\u00f3n, fraude, prevaricaci\u00f3n, falsidade e branqueo de capitais do xenro do rei, I\u00f1aki Urdangarin, duque consorte de Palma de Mallorca, A Zarzuela anunciou que o apartaba de todos os actos institucionais, por entender que a s\u00faa conduta non fora \u00abexemplar\u00bb. Ademais, durante a s\u00faa tradicional mensaxe de Noiteboa, o rei insistiu na necesidade dun comportamento exemplar por parte de todas as persoas con responsabilidades p\u00fablicas, tralo que afirmou que \u00aba xustiza \u00e9 igual para todos\u00bb, o que se interpretou como unha alusi\u00f3n \u00e1 probable imputaci\u00f3n do seu xenro. Por\u00e9n, tralo seu discurso na solemne apertura da X Lexislatura, o 27 de decembro, o rei Xo\u00e1n Carlos lamentou que se tivese personalizado a s\u00faa mensaxe de Nadal. Dous d\u00edas m\u00e1is tarde, o xu\u00edz instrutor Jos\u00e9 Castro imputaba a I\u00f1aki Urdangarin.\nDurante a s\u00faa declaraci\u00f3n ante o xu\u00edz instrutor en Palma, os d\u00edas 25, 26 e 27 de febreiro de 2012, Urdangarin manifestou que o rei pediulle que abandonase os seus negocios en marzo de 2006. Con todo, o 16 de abril de 2012, fix\u00e9ronse p\u00fablicos tres correos electr\u00f3nicos escritos por Urdangarin e achegados ao xu\u00edz instrutor polo seu ex-socio, Diego Torres, que implicar\u00edan ao rei en negocios a favor do seu xenro con posterioridade a esa data.\nO 14 de abril de 2012, Xo\u00e1n Carlos I sufriu unha fractura de cadeira durante unha cacer\u00eda de elefantes \u00e1 que fora invitado en Botswana, o que levantou cr\u00edticas desde distintos \u00e1mbitos debido a que ocorreu na peor semana da crise econ\u00f3mica espa\u00f1ola de 2008-2012 e tras un discurso no que o rei pedira \"rigor\" e \"sacrificios\" aos espa\u00f1ois. Mentres que o Partido Popular e o Partido Socialista non quixeron valorar publicamente o contratempo, Esquerda Plural, Uni\u00f3n Progreso e Democracia e Esquerra Republicana de Catalunya anunciaron que preguntar\u00edan ao Goberno por este asunto no Congreso dos Deputados. O lendakari, Patxi L\u00f3pez, afirmou que \u00abnon estar\u00eda mal\u00bb unha desculpa p\u00fablica por parte do monarca.\nO 18 de abril, ao sa\u00edr do hospital onde foi intervido, o rei desculpouse publicamente por eses feitos, situaci\u00f3n sen precedentes desde que comezase o seu reinado, cualificada como un episodio absolutamente novo en toda a historia da realeza.\nAbdicaci\u00f3n.\nO 2 de xu\u00f1o de 2014 Xo\u00e1n Carlos I manifestou a s\u00faa disposici\u00f3n a renunciar no seu fillo Filipe de Borb\u00f3n e Grecia, que asumir\u00e1 o cargo co nome de Filipe VI. A abdicaci\u00f3n prod\u00facese de acordo coa f\u00f3rmula recolleita na Carta Magna, concretamente no t\u00edtulo segundo da mesma (Da Coroa espa\u00f1ola) en favor do seu fillo. Para que se produza dita sucesi\u00f3n ser\u00e1 necesaria a aprobaci\u00f3n dunha lei org\u00e1nica (ex artigo 57.5 da Constituci\u00f3n) que previsiblemente apoiar\u00e1 cerca do 90% dos deputados e senadores das Cortes Xerais.\nCoa abdicaci\u00f3n de Xo\u00e1n Carlos deuse unha situaci\u00f3n pouco com\u00fan na historia da monarqu\u00eda espa\u00f1ola, como \u00e9 a convivencia de dous monarcas, e non prevista na Constituci\u00f3n de 1978, xa que nela s\u00f3 se indica que para que se dea este caso requ\u00edrese un desenvolvemento lexislativo mediante Lei Org\u00e1nica. Ante esta situaci\u00f3n, o Goberno de Mariano Rajoy emitiu un Real Decreto, polo cal, o rei e a ra\u00ed\u00f1a sa\u00edntes, Xo\u00e1n Carlos e Sof\u00eda de Grecia conservar\u00edan os t\u00edtulos de rei e ra\u00ed\u00f1a respectivamente, cos mesmos honores que ten o herdeiro da Coroa, o pr\u00edncipe ou a princesa de Asturias, actualmente Leonor de Borb\u00f3n.\nVida privada e familiar.\nO 14 de maio de 1962 casou coa princesa Sof\u00eda de Grecia e Dinamarca en Atenas, coa que tivo tres fillos: a infanta Elena, duquesa de Lugo, a infanta Cristina e o seu sucesor o rei Filipe VI. Os seus oito netos son: Felipe Juan Froil\u00e1n e Victoria Federica (fillos da infanta Elena e o seu exmarido Jaime de Marichalar), Juan Valent\u00edn, Pablo Nicol\u00e1s, Miguel e Irene (fillos da infanta Cristina e o seu marido, I\u00f1aki Urdangarin) e Leonor e Sof\u00eda (fillas do rei Filipe VI e a s\u00faa dona, a ra\u00ed\u00f1a Letizia Ortiz).\nA residencia oficial da Familia Real \u00e9 o Palacio Real de Madrid, pero se reserva para as cerimonias oficiais. Os Reis residen no Palacio da Zarzuela e a familia do rei Filipe reside tam\u00e9n dentro do recinto da Zarzuela, nunha construci\u00f3n recente chamada \"Pavill\u00f3n do Pr\u00edncipe\"; as infantas Elena e Cristina viven en residencias privadas en Madrid e Washington, respectivamente.\nO Rei Xo\u00e1n Carlos \u00e9 afeccionado ao esqu\u00ed e a vela.\nFoi ga\u00f1ador do Premio Carlomagno en 1982 e do Premio Sim\u00f3n Bol\u00edvar en 1983, e recibiu doutoramentos \"honoris causa\" en universidades como as de Bolo\u00f1a (1988), Oxford (1986), Cambrigde (1988), Harvard (1983) ou Sorbona (1985).\nT\u00edtulos.\nA Constituci\u00f3n Espa\u00f1ola, no seu t\u00edtulo II, artigo 56, par\u00e1grafo 2, designa o t\u00edtulo de rei para Xo\u00e1n Carlos I, podendo facer uso doutros t\u00edtulos e dignidades, xeralmente referidas a entidades hist\u00f3ricas, e que estiveron tradicionalmente asociadas \u00e1 Coroa espa\u00f1ola:\nE mesmo de cantas Ordes discirne o Estado Espa\u00f1ol (Montesa, Alc\u00e1ntara, Calatrava e Santiago entre outras moitas).\nNomeamentos en homenaxe ao rei.\nNumerosos lugares, infraestruturas e obxectos foron nomeados en homenaxe ao rei Xo\u00e1n Carlos I, na propia Espa\u00f1a, as\u00ed como no resto do mundo. Entre os m\u00e1is significativos est\u00e1n: a Base Ant\u00e1rtica Juan Carlos I na illa Livingston (Illas Shetland do Sur), o Buque de Proxecci\u00f3n Estrat\u00e9xica Juan Carlos I (pertencente \u00e1 Armada Espa\u00f1ola), o Parque Juan Carlos I en Madrid, a Universidade Rei Xo\u00e1n Carlos en M\u00f3stoles ou o Centro Rey Juan Carlos I de Espa\u00f1a (\"The King Juan Carlos I of Spain Center\") en Nova York (Estados Unidos)."}
{"id": "11807", "revid": "5312", "url": "https://gl.wikipedia.org/wiki?curid=11807", "title": "Chandrika Kumaratunga", "text": "Chandrika Bandaranaike Kumaratunga (en t\u00e1mil: \u0b9a\u0ba8\u0bcd\u0ba4\u0bbf\u0bb0\u0bbf\u0b95\u0bbe \u0baa\u0ba3\u0bcd\u0b9f\u0bbe\u0bb0\u0ba8\u0bbe\u0baf\u0b95 \u0b95\u0bc1\u0bae\u0bbe\u0bb0\u0ba3\u0ba4\u0bc1\u0b99\u0bcd\u0b95), nada en Colombo o 29 de xu\u00f1o de 1945, \u00e9 unha pol\u00edtica de Sri Lanka. Foi presidenta do seu pa\u00eds dende o 12 de novembro de 1994 ata o 19 de novembro de 2005. L\u00edder do Partido da Liberdade de Sri Lanka."}
{"id": "11808", "revid": "109216", "url": "https://gl.wikipedia.org/wiki?curid=11808", "title": "Omar Hasan Ahmad al-Bashir", "text": "Omar Hasan Ahmad al-Bashir (en \u00e1rabe: \u0639\u0645\u0631 \u062d\u0633\u0646 \u0623\u062d\u0645\u062f \u0627\u0644\u0628\u0634\u064a\u0631), nado o 1 de xaneiro de 1944, \u00e9 o Presidente do Sud\u00e1n.\nTraxectoria.\nNado na pequena vila de Hosh Bonnaga, al-Bashir entrou no ex\u00e9rcito sudan\u00e9s moi novo e estudou nunha academia militar do Cairo. Serviu no ex\u00e9rcito exipcio durante a guerra con Israel de 1973. \u00c1 s\u00faa volta ao Sud\u00e1n, al-Bashir estivo ao mando das operaci\u00f3ns militares contra do Ex\u00e9rcito Popular de Liberaci\u00f3n do Sud\u00e1n na metade sur do pa\u00eds. Acadou o xeneralato nos anos oitenta, e estivo \u00e1 fronte do golpe militar de 1989 contra o presidente Sadeq al-Mahdi. Al-Bashir suprimiu todos os partidos pol\u00edticos, censurou a prensa e disolveu o Parlamento, convert\u00e9ndose en Director do Consello Revolucionario para a Salvaci\u00f3n Nacional, asumindo o posto de xefe de estado, primeiro ministro, xefe das forzas armadas e ministro de defensa."}
{"id": "11809", "revid": "8354", "url": "https://gl.wikipedia.org/wiki?curid=11809", "title": "Ronald Venetiaan", "text": "Ronald Runaldo Venetiaan, nado o 18 de xu\u00f1o de 1936, foi Presidente de Suriname entre 1991 e 1996 e de novo dende 2000."}
{"id": "11810", "revid": "98629", "url": "https://gl.wikipedia.org/wiki?curid=11810", "title": "Mswati III de Eswatini", "text": "Mswati III, nado o 19 de abril de 1968, \u00e9 rei de Eswatini.\nSucedeu ao seu pai, Sobhuza II en 1986."}
{"id": "11811", "revid": "98629", "url": "https://gl.wikipedia.org/wiki?curid=11811", "title": "Carlos XVI Gustavo", "text": "Carlos XVI Gustavo (Carl Gustaf Folke Hubertus Bernadotte), nado o 30 de abril de 1946 \u00e9 o rei de Suecia.\nFoi o \u00fanico fillo do pr\u00edncipe Gustavo Adolfo e a princesa Sibylla, titulado duque de Jemtia ao seu nacemento, accedeu ao trono o 19 de setembro de 1973 \u00e1 morte do seu av\u00f3, o rei Gustavo VI Adolfo."}
{"id": "11812", "revid": "98629", "url": "https://gl.wikipedia.org/wiki?curid=11812", "title": "Bashar al-Assad", "text": "Bashar al-Assad (\u0628\u0634\u0627\u0631 \u0627\u0644\u0627\u0633\u062f), nado o 11 de setembro de 1965 \u00e9 o presidente de Siria dende 2000, \u00e1 morte do seu pai o presidente Hafez al-Assad.\nEstudou oftalmolox\u00eda en Londres, inicialmente ti\u00f1a poucas aspiraci\u00f3ns pol\u00edticas, o seu pai educara ao seu irm\u00e1n m\u00e1is vello, Basil al-Assad como futuro presidente, pero a morte deste en accidente de autom\u00f3bil mudou a situaci\u00f3n, e Bashar converteuse no herdeiro pol\u00edtico de seu pai."}
{"id": "11814", "revid": "8758", "url": "https://gl.wikipedia.org/wiki?curid=11814", "title": "Mu", "text": ""}
{"id": "11815", "revid": "132", "url": "https://gl.wikipedia.org/wiki?curid=11815", "title": "Nu", "text": ""}
{"id": "11817", "revid": "56817", "url": "https://gl.wikipedia.org/wiki?curid=11817", "title": "Jacob van Artevelde", "text": "Jacob van Artevelde , nado contra 1290 e finado en 1345, foi un l\u00edder pol\u00edtico flamengo.\nTraxectoria.\nNaceu en Gante no seo dunha familia burguesa. Temeroso de que as hostilidades entre Francia e Inglaterra puideran prexudicar a properidade da s\u00faa cidade, entrou en pol\u00edtica en 1337, propo\u00f1endo unha alianza con Bruxas, Ypres e outras cidades flamengas que se mantiveran neutrais no conflito. En 1340 as cidades flamengas, ao non poder manter a s\u00faa neutralidade, apoiaron a Inglaterra, e Artevelde convenceu \u00e1 federaci\u00f3n para reco\u00f1ecer ao rei Eduardo III de Inglaterra como soberano de Francia.\nO comercio e a industria floreceu durante o goberno de Artevelde. En 1345, os rumores que el planeaba reco\u00f1ecer ao fillo de Eduardo III como conde de Flandres causaron unha revolta popular en Gante que acabou coa morte de Artevelde."}
{"id": "11818", "revid": "56817", "url": "https://gl.wikipedia.org/wiki?curid=11818", "title": "Alpha Bo\u00f6tis", "text": "Alpha Bo\u00f6tis (\"\u03b1 Boo\" / \" \u03b1 Bo\u00f6tis\"), m\u00e1is co\u00f1ecida coma Arcturus \u00e9 a estrela m\u00e1is luminosa da constelaci\u00f3n de Bo\u00f6tes , \u00e9 a terceira m\u00e1is luminosa do ceo, cunha magnitude visual de \u22120,05.\n\u00c9 unha K1.5 III xigante vermella, 116 veces m\u00e1is luminosa c\u00f3 Sol. O seu brillo aparente d\u00e9bese \u00e1 s\u00faa proximidade \u00e1 Terra (36,7 anos luz).\nO seu nome prov\u00e9n do grego \u0391\u03c1\u03ba\u03c4o\u03c5o\u03c1o\u03c2 (o coidador de osos)."}
{"id": "11819", "revid": "1987", "url": "https://gl.wikipedia.org/wiki?curid=11819", "title": "Jean-Paul Sartre", "text": "Jean-Paul Sartre, nado en Par\u00eds o 21 de xu\u00f1o de 1905 e finado na mesma cidade o 15 de abril de 1980, foi un escritor e fil\u00f3sofo franc\u00e9s, representante da corrente existencialista, cuxa obra e personalidade marcaron a vida intelectual e pol\u00edtica de Francia desde 1945. ata finais da d\u00e9cada de 1970.\nEscritor prol\u00edfico, fundador e editor da revista \"Les temps modernes\" (Tempos modernos, en galego) (1945), foi co\u00f1ecido tanto pola s\u00faa obra filos\u00f3fica e literaria como polos seus compromisos pol\u00edticos, primeiro en relaci\u00f3n co Partido Comunista, despois, na d\u00e9cada de 1970, coas correntes de esquerda lenista m\u00e1is concretamente mao\u00edstas.\nIntransixente e fiel \u00e1s s\u00faas ideas, rexeitou sempre tanto as honras como calquera forma de censura; rexeitou notablemente o Premio Nobel de Literatura en 1964. A\u00ednda que fixo unha notable excepci\u00f3n cando aceptou o t\u00edtulo de doutor honoris causa da Universidade de Xerusal\u00e9n en 1976. Negouse a dirixir unha serie de programas de televisi\u00f3n que lle ofreceron, porque requir\u00edan un modelo previo, e explicou: \u00abSon demasiado vello para facer exames.\u00bb Contribu\u00edu \u00e1 creaci\u00f3n do xornal \"Lib\u00e9ration\" (1973), chegando a vendelo el mesmo nas r\u00faas para dar m\u00e1is publicidade ao seu lanzamento..\nSartre mantivo unha relaci\u00f3n aberta coa destacada feminista e tam\u00e9n fil\u00f3sofa existencialista Simone de Beauvoir. Xuntos, Sartre e de Beauvoir desafiaron as presuntas expectativas sociais e culturais da s\u00faa educaci\u00f3n, que consideraban burguesa, tanto no estilo de vida como no pensamento. As s\u00faas filosof\u00edas, a\u00ednda que moi pr\u00f3ximas, non se poden confundir. Desde 1949 ata a s\u00faa morte, mantivo simultaneamente un romance con Michelle Vian, a primeira esposa de Boris Vian, que mecanografaba os seus textos para publicalos na revista \"Les temps modernes\"..\nOutros intelectuais xogaron para el un papel importante en diferentes etapas da s\u00faa vida: Paul Nizan e Raymond Aron, os seus compa\u00f1eiros durante a etapa na Escola Normal Superior de Par\u00eds; Maurice Merleau-Ponty e Albert Camus nos anos da posguerra, e Benny L\u00e9vy (\"alias\" Pierre Victor) ao final da s\u00faa vida.\nSegundo moitos comentaristas e para o propio Sartre, a s\u00faa vida foi dividida en dous pola segunda guerra mundial. Podemos distinguir ent\u00f3n dous grandes per\u00edodos na obra de Sartre: primeiro un enfoque filos\u00f3fico te\u00f3rico centrado na ontolox\u00eda de \"L'\u00catre et le N\u00e9ant).\" (\"O Ser e a Nada\") (1943) ; despois un per\u00edodo m\u00e1is pr\u00e1ctico, onde o autor busca aplicar o seu m\u00e9todo exposto na \"Critique de la raison dialectique\" (\"Cr\u00edtica da raz\u00f3n dial\u00e9ctica\") (1960). Este segundo per\u00edodo do seu traballo influ\u00edu fortemente en soci\u00f3logos cualitativistas como Erving Goffman.\nJean-Paul Sartre deixa atr\u00e1s un traballo considerable, en forma de novelas, ensaios, obras de teatro, escritos filos\u00f3ficos ou biograf\u00edas. A s\u00faa filosof\u00eda marcou a posguerra, e \u00e9, con Albert Camus, un s\u00edmbolo do intelectual comprometido. Do mesmo xeito que a este \u00faltimo, en 1957, tam\u00e9n se lle concedeu o Premio Nobel de Literatura en 1964.\nDo seu suposto compromiso coa resistencia en 1941 (compromiso cuestionado pola s\u00faa actitude problem\u00e1tica durante a ocupaci\u00f3n), ata a s\u00faa morte en 1980, Sartre seguiu facendo titulares. De feito, estivo involucrado en moitos asuntos, abrazando ferventemente as causas que considera correctas. \u00c1s veces foi comparado como o Voltaire do s\u00e9culo XX, Sartre seguio sendo un activista ata o final da s\u00faa vida.\nTraxectoria.\nXuventude e compromiso.\nInfancia.\nJean-Paul Charles Aymard Sartre naceu o , no n\u00famero 13 da r\u00faa Mignard no distrito 16 de Par\u00eds. Fillo \u00fanico, proced\u00eda dunha familia burguesa : s\u00faa nai Anne-Marie Schweitzer pertenc\u00eda a unha familia de intelectuais e profesores alsacianos, os Schweitzer (era curm\u00e1 de Albert Schweitzer), o seu t\u00edo materno Georges Schweitzer, irm\u00e1n da s\u00faa nai polo tanto, era polit\u00e9cnico, enxe\u00f1eiro en enxe\u00f1er\u00eda mar\u00edtima.&lt;/ref&gt;}} seu pai, Jean-Baptiste, era fillo dun m\u00e9dico de Thiviers, era tam\u00e9n enxe\u00f1eiro da promoci\u00f3n de 1895, titulado en 1897 como oficial naval. A parella uniuse o no Distrito 16 de Par\u00eds e o pequeno Sartre, nado uns trece meses despois, nunca co\u00f1eceu a seu pai, que morreu de febre amarela o , quince meses despois do seu nacemento.\nDe 1907 a 1917, o pequeno \"Poulou\", como lle chamaban, foi vivir coa s\u00faa nai a casa dos seus av\u00f3s maternos. Al\u00ed pasou dez anos felices, adorado, mimado, felicitado cada d\u00eda, o que sen d\u00fabida contribu\u00edu a constru\u00edr nel un certo narcisismo. Orfo aos quince meses, as\u00ed que foi o seu av\u00f3, Charles Schweitzer, profesor asociado xubilado de alem\u00e1n, autor de \"Deutsches Lesebuch\", un m\u00e9todo experimental reco\u00f1ecido baixo a III Rep\u00fablica, que no educa antes de entrar na escola p\u00fablica aos dez anos. Na gran biblioteca da casa Schweitzer descubriu a literatura moi cedo, e preferiu ler antes que socializar con outros nenos. Dende pequeno padeceu estrabismo, tam\u00e9n cando ti\u00f1a tres anos perdeu case por completo a vista do ollo dereito, xa d\u00e9bil polo defecto conx\u00e9nito, por mor dunha enfermidade infantil. O per\u00edodo da infancia foi narrado polo propio Sartre na s\u00faa autobiograf\u00eda \"Les Mots\".).\nEste per\u00edodo remata o cando a s\u00faa nai volveu casar con Joseph Mancy, enxe\u00f1eiro mar\u00edtimo, da mesma promoci\u00f3n que o seu irm\u00e1n Georges e do seu defunto marido. Sartre, ent\u00f3n de 12 anos, nunca deixar\u00e1 de odiar ao seu padrasto. A parella trasladouse ent\u00f3n a La Rochelle, onde Sartre permanecer\u00e1 ata a idade de 15 anos, tres anos que ser\u00e1n anos de calvario para el: pasa do ambiente familiar feliz \u00e1 realidade dos estudantes de secundaria que lle parecen violentos e crueis..\nNo ver\u00e1n de 1920, Jean-Paul Sartre cae enfermo e \u00e9 trasladado a Par\u00eds. Preocupado pola s\u00faa educaci\u00f3n, que poder\u00eda ser \"pervertida\" polos mozos rebeldes do liceo Eug\u00e8ne-Fromentin de La Rochelle, a s\u00faa nai decide que o seu fillo quedar\u00e1 en Par\u00eds.\nAnos de estudo.\nAos trece anos, estivo brevemente matriculado no liceo Montaigne. Os 16 anos, Sartre volve ao liceo Henri-IV onde fora alumno en quinto e sexto. Al\u00ed co\u00f1ece a Paul Nizan, tam\u00e9n aprendiz de escritor, co que establecer\u00e1 unha amizade tan estreita que foron alcumados. \u00ab Nitre et Sarzan \u00bb. Apoiado por esta amizade, Sartre comeza a construirse unha personalidade propia. Para toda a \u00abclase elitista\u00bb -\"opci\u00f3n\" lat\u00edn e grego- na que estuda, Sartre conv\u00e9rtese no SO, \u00e9 dicir, o \"s\u00e1tiro oficial\": sobresae de feito na faceta das bromas. \nSartre, sempre acompa\u00f1ado de Paul Nizan, prepara a proba de acceso a Escola Normal Superior no liceo Louis-le-Grand. Al\u00ed fixo o seu debut literario, escribindo sobre todo dous contos, d\u00faas historias sinistras de mestres de provincias, nos que mostraba a s\u00faa iron\u00eda e o seu desgusto polo convencional. Ao mesmo tempo, Sartre, xunto con Nizan, retoma o seu papel de animador p\u00fablico facendo bromas e pequenas obras entre clases. En 1924, dous anos despois da s\u00faa entrada en Louis-le-Grand, Sartre e Nizan foron ambos admitidos no concurso de ingreso para a Escola Normal Superior de Par\u00eds (ENS) \nSartre destacou inmediatamente no que Nizan deu en chamar \"escola normal e superior\". Sartre foi o formidable instigador de todas as bromas e arremedos, chegando mesmo a provocar un esc\u00e1ndalo ao realizar un sketch antimilitarista cos seus amigos na revista da ENS de 1927, tras o cal Gustave Lanson, director da escola, dimitiu. Ese mesmo ano, asinou xunto cos seus compa\u00f1eiros, e tras Alain, Lucien Descaves, Louis Guilloux, Henry Poulaille, Jules Romains, S\u00e9verine... , a protesta (publicada o 15 de agosto na revista \"Europa\") contra a lei de organizaci\u00f3n xeral da naci\u00f3n para tempos de guerra, que abrogaba toda independencia intelectual e toda liberdade de opini\u00f3n. \nSartre xa ten gusto pola provocaci\u00f3n e pola loita contra a autoridade. Tam\u00e9n adquiriu gran notoriedade entre os seus profesores e recib\u00eda unha grande ovaci\u00f3n cada vez que chegaba ao refectorio. Se Sartre \u00e9 un bromista, tam\u00e9n \u00e9 un gran traballador, devora m\u00e1is de 300 libros ao ano, escribe canci\u00f3ns, poemas, contos e novelas sucesivamente. Sartre trabou amizade con alg\u00fans dos que m\u00e1is tarde se far\u00edan famosos, como Pierre-Henri Simon, Raymond Aron, Maurice Merleau-Ponty e Henri Guillemin. \nCon todo, durante os seus catro anos na *\u00c9cole normale sup\u00e9rieure, Sartre non pareceu interesarse pola pol\u00edtica. Espontaneamente anarquista, non acudiu a ningunha manifestaci\u00f3n, nin se entusiasmou por ningunha causa. Para sorpresa dos seus admiradores, que se preguntaban por un posible erro do xurado, Sartre suspendeu as oposici\u00f3ns de 1928 para a ser agregado de filosof\u00eda, mentres que Raymond Aron foi clasificado en primeiro lugar. El mesmo diria que era demasiado orixinal. \nPrepar\u00e1ndose a fondo para as oposici\u00f3ns por segunda vez, co\u00f1ece no seu grupo de traballo a Simone de Beauvoir, presentada por un amigo com\u00fan, Ren\u00e9 Maheu, a quen alcumou \"castor\", en referencia ao ingl\u00e9s \"beaver\" (que significa \"castor\": por unha banda, este animal simboliza o traballo e a enerx\u00eda, ou o esp\u00edrito construtivo deste animal; por outra banda, o son da palabra \"castor\" \u00e9 pr\u00f3ximo ao do nome 'Beauvoir'). Este alcume ser\u00e1 adoptado por Sartre e ela converterase na s\u00faa compa\u00f1eira ata o final da s\u00faa vida. Ela ser\u00e1 o seu \"amour n\u00e9cessaire\" (amor necesario) fronte aos \"amours contingentes\" (amores continxentes) que ambolos dous experimentar\u00e1n.. En 1929, no segundo intento, Sartre obtivo o primeiro posto no concurso para de funcionario. Simone de Beauvoir obtivo o segundo posto..\nPor consello de Raymond Aron, Sartre completa a partir de novembro de 1929 o seu servizo militar obrigatorio dun ano na secci\u00f3n de meteorolox\u00eda do ex\u00e9rcito do aire, con Aron como sarxento de instruci\u00f3n., O mesmo Raymond Aron aconselloulle en 1930 a lectura da \"Th\u00e9orie de l'intuition dans la phenomenologie de Husserl\" (\"Teor\u00eda a intuici\u00f3n na fenomenolox\u00eda de Husserl\"), unha obra de Emmanuel Levinas. Sartre consegue o libro. O descubrimento de Husserl foi para el unha sorpresa. Sartre dise a si mesmo: \u00abAh, pero xa atopou todas as mi\u00f1as ideas\u00bb.\nPasa un ano no Instituto franc\u00e9s de Berl\u00edn, completa a s\u00faa iniciaci\u00f3n \u00e1 fenomenolox\u00eda de Husserl. Ao seu regreso do servizo militar, con 26 anos ent\u00f3n, Sartre cobizou un posto de tradutor no Xap\u00f3n, pa\u00eds que sempre lle interesou.. O seu so\u00f1o faise cachizas e en marzo de 1931 den\u00e9gaselle unha praza e env\u00edaselle ao Lyc\u00e9e de Le Havre, hoxe Lyc\u00e9e Fran\u00e7ois-Ier. Foi o comezo dun calvario para Sartre, que tanto tem\u00eda a vida ordenada e que tanto criticara nos seus escritos a aburrida vida dun mestre de provincias. De 1936 a 1939, ensina en Le Havre, Laon e Par\u00eds.\nAnos en Le Havre: cruzando o deserto.\nSartre entra ent\u00f3n de cheo na vida real, o traballo e a vida coti\u00e1. Se cos seus modos choca un pouco cos pais e profesores, como chegar a clase sen gravata, estes seducen aos seus alumnos, para os que \u00e9 un excelente profesor, c\u00e1lido e respectuoso, e moitas veces un amigo. De a\u00ed nace a s\u00faa complicidade coa adolescencia, un contacto que sempre lle gustar\u00e1 ter ao longo da s\u00faa vida.\nEn 1932 descobre \"Voyage au bout de la nuit\" de Louis-Ferdinand C\u00e9line , unha obra que lle causar\u00eda unha impresi\u00f3n duradeira. No ver\u00e1n de 1933, sucedeu a Raymond Aron no Instituto Franc\u00e9s de Berl\u00edn, quen, a cambio de boa vontade, sucedeulle no Liceo de Le Havre desde o outono de 1933 ata o ver\u00e1n de 1934.. Sartre completa ent\u00f3n a s\u00faa introduci\u00f3n \u00e1 fenomenolox\u00eda de Husserl e descobre a obra de Martin Heidegger, \"Sein und Zeit\" (\"Ser e Tempo\"). Tam\u00e9n neste caso, \u00e9 un shock.\nEn outubro de 1934 retomou o seu posto en Le Havre. En 1936 publicou \"L'Imagination\" e \"La Transcendance de l'Ego\". Presentou o manuscrito de \"La Naus\u00e9e\" a Gallimard, que o rexeitou a pesar da valoraci\u00f3n positiva de Paulhan. A gloria que pensaba que conseguir\u00eda desde neno, estes anos en Le Havre po\u00f1enlla en cuesti\u00f3n En outubro de 1936 obtivo o seu traslado \u00e1 escola normal de mestres en Laon, no departamento de Aisne onde ensina un ano no ensino superior.\nAo ano seguinte, Sartre \u00e9 trasladado ao Lyc\u00e9e Pasteur de Neuilly-sur-Seine, onde co\u00f1ece a Robert Merle. Iniciou ent\u00f3n unha breve fase de notoriedade coa publicaci\u00f3n, en xullo de 1937, na revista \"Nouvelle Revue fran\u00e7aise\", dun conto, Le Mur, que se reeditou en 1939 na colecci\u00f3n Le Mur. Gide consideraba esta colecci\u00f3n como unha \"obra mestra\". Despois retomou o seu manuscrito de Melancholia e en abril de 1938 aceptou o t\u00edtulo final La Naus\u00e9e que lle propuxera Gaston Gallimard. O libro, que non obtivo por pouco o premio Goncourt, \u00e9 unha novela filos\u00f3fica (\"fenomenol\u00f3xica\") e un tanto autobiogr\u00e1fica, marcada pola influencia de C\u00e9line, que narra os tormentos existenciais de Antoine Roquentin, solteiro de 35 anos e historiador de profesi\u00f3n.\nEsta florecente fama viuse abruptamente eclipsada polo estalido da segunda guerra mundial: Sartre foi mobilizado o 2 de setembro de 1939\nGuerra e ocupaci\u00f3n.\nAntes da guerra, Sartre non ti\u00f1a conciencia pol\u00edtica. Era pacifista, pero sen militar pola paz, o antimilitarista Sartre enfr\u00f3ntase, con todo, \u00e1 guerra sen vacilar. A experiencia da guerra e a vida en comunidade transformaranno por completo.\nDurante a \"guerra de broma\" (\"dr\u00f4le de guerre\"), foi destinado, \u00e1 70\u00aa divisi\u00f3n, ao campo de aviaci\u00f3n militar de Essey-l\u00e8s-Nancy, como soldado encargado dos reco\u00f1ecementos meteorol\u00f3xicos. Unha semana m\u00e1is tarde, debido \u00e1 s\u00faa miop\u00eda, foi trasladado a Marmoutier (Baixo Rin), e despois a Ittenheim, Brumath, Morsbronn e Bouxwiller..\nO seu traballo deix\u00e1balle moito tempo libre, tempo que aproveitaba para escribir moito (de media doce horas diarias durante nove meses, \u00e9 dicir, 2.000 p\u00e1xinas, das que unha pequena parte ser\u00e1 publicada baixo o t\u00edtulo de \"Carn\u00e9s da dr\u00f4le de guerre\"). A s\u00faa primeira raz\u00f3n para escribir era evitar o contacto cos seus compa\u00f1eiros, xa que as relaci\u00f3ns serias e xer\u00e1rquicas do ex\u00e9rcito result\u00e1banlle bastante dif\u00edciles de soportar..\nA guerra de broma remata en maio de 1940, e o falso conflito faise moi real. O 21 de xu\u00f1o Sartre foi feito prisioneiro en Padoux (Vosgos), e foi trasladado a o campo de prisioneiros Stalag XII D de 25.000 prisioneiros en Alema\u00f1a, preto de Tr\u00e9veris. A s\u00faa experiencia como prisioneiro marcouno profundamente: ensinoulle a solidariedade cos homes. Lonxe de sentirse limitado, participou na vida da comunidade, contando historias e chistes aos seus compa\u00f1eiros de barrac\u00f3n, participando en combates de boxeo e escribindo e dirixindo unha obra de teatro para a Noiteboa de 1940, \"Bariona, ou le Fils du tonnerre\". Ambientada en Xudea na \u00e9poca da ocupaci\u00f3n romana, mostra a un oficial romano facendo duros comentarios sobre os xudeus. O cabo Jean Pierre, compa\u00f1eiro de prisi\u00f3n de Sartre, considerou que a obra era antisemita. Annie Cohen-Solal, bi\u00f3grafa de Sartre, pregunt\u00e1base se estes comentarios deb\u00edan atribu\u00edrse \u00e1 irreflexi\u00f3n ou \u00e1 torpeza de Sartre.e. \nEsta vida no campo de prisioneiros \u00e9 importante, porque \u00e9 o punto de inflexi\u00f3n da s\u00faa vida: a partir de agora xa non \u00e9 o individualista dos anos 30, sen\u00f3n que se pon un deber na comunidade.\nEn marzo de 1941 Sartre queda en liberdade grazas a un certificado m\u00e9dico falso que alega \"cegueira parcial do ollo dereito\". \nSartre \u00e9 visto por alg\u00fans coma resistente, mentres que o fil\u00f3sofo Vladimir Jankelevitch lle reprocha polo contrario a s\u00faa \u00abfalla de compromiso pol\u00edtico\u00bb durante a ocupaci\u00f3n alem\u00e1. Chega a profesor, populariza o existencialismo franc\u00e9s, que el contrib\u00fae a definir (\"O existencialismo \u00e9 un humanismo\" 1946). Adquire notoriedade e acada un vasto publico grazas \u00e1s s\u00faas novelas (\"A n\u00e1usea\" 1938, \"O muro\" 1939) e obras de teatro (\"As moscas\" 1943) que permiten difundir as s\u00faas ideas.\nEn 1945, crea a revista \"Temps Modernes\". Despois de ter seguido a li\u00f1a do partido comunista, c\u00falpao no 1956 da represi\u00f3n da sublevaci\u00f3n h\u00fangara e da intervenci\u00f3n sovi\u00e9tica en Checoslovaquia no 1968. Durante a guerra de Alxeria, toma partido pola F.L.N..\nSimbolizando o \"intelectual comprometido\", multiplica as tomas de postura pol\u00edticas. Conc\u00e9denlle en 1964 o Premio Nobel de Literatura, mais el rex\u00e9itao.\nMorre o 15 de abril de 1980 no hospital Brousses (Par\u00eds) aos 74 anos de idade tras unha longa enfermidade que xa o apartara da direcci\u00f3n do xornal Lib\u00e9ration uns anos antes. Foi soterrado, no cemiterio de Montparnasse en Par\u00eds xunto con Simone de Beauvoir, o 20 de abril e aos seus funerais asistiron unhas 50.000 persoas.\nFilosof\u00eda.\nA consciencia \u00e9 o que non coincide xamais con si-mesmo, o que \u00e9 potencia de neantizaci\u00f3n grazas \u00e1 imaxinaci\u00f3n (ela pode pensar o que non \u00e9). A consciencia fai polo tanto o proxecto posible.\nAdemais, Deus non existe, polo tanto o home \u00e9 a \u00fanica fonte de valor e de moralidade ; el est\u00e1 condenado a inventar a s\u00faa propia moral.\nSartre e a literatura.\nDurante as d\u00e9cadas de 1940 e 1950 as ideas de Sartre acadaron gran popularidade e o existencialismo foi unha visi\u00f3n filos\u00f3fica moi estendida nesa xeraci\u00f3n en Europa e Estados Unidos. En 1948 a Igrexa cat\u00f3lica inclu\u00edu t\u00f3dalas obras de Sartre no \u00cdndice de libros prohibidos.\nNo ano 1964 obtivo o Premio Nobel de literatura pola s\u00faa obra, premio que o autor rechazou a causa da s\u00faa significancia burguesa.\nSartre e o cinema.\nInteresado no cinema coma un medio para expresar as s\u00faas ideas realizou no ano 1947 a s\u00faa primeira colaboraci\u00f3n nun gui\u00f3n, no filme \"Jeux sont faits\", dirixido por Jean Delannoy. Participou en varias adaptaci\u00f3ns das s\u00faas obras e en 1957 foi nomeado aos Premio Oscar de Hollywood pola s\u00faa historia orixinal para a pel\u00edcula \"Les Orgueilleux\", dirixida por Yves All\u00e9gret en 1953."}
{"id": "11820", "revid": "1410", "url": "https://gl.wikipedia.org/wiki?curid=11820", "title": "Arusha", "text": "Arusha \u00e9 unha cidade de 155.000 habitantes (2002), situada no nordeste de Tanzania, capital da rexi\u00f3n hom\u00f3nima.\nArusha \u00e9 o centro administrativo e industrial dunha rexi\u00f3n produtora de caf\u00e9 e algod\u00f3n, un cami\u00f1o de ferro \u00fanea aos portos do Oc\u00e9ano \u00cdndico (Tanga e Mombasa), da cidade parten os safaris para o Parque de Serengueti, o Parque Tarangire, o volc\u00e1n Ngorongoro e ao Kilimanjaro.\nArusha \u00e9 a sede do Tribunal Penal Internacional para Ruanda, creado en 1994 pola ONU para xulgar os crimes de xenocidio cometidos en Ruanda."}
{"id": "11821", "revid": "98629", "url": "https://gl.wikipedia.org/wiki?curid=11821", "title": "Polinesia", "text": "A Polinesia -do grego moitas (\u03c0\u03bf\u03bb\u03c5, poli) illas (\u03bd\u03b7\u03c3\u03b1, nisa)- \u00e9 un conxunto de illas que fican no leste e sur do oc\u00e9ano Pac\u00edfico. Son basicamente as illas Cook, a illa de Pascua, Pitcairn, Samoa, Tahit\u00ed, Tuvalu e Hawai.\nTradicionalmente a Polinesia forma un tri\u00e1ngulo, con esquinas en Hawai, Nova Zelandia e a illa de Pascua. As illas Samoa, Tonga e a Polinesia francesa constit\u00faen os outros principais grupos de illas. As Kiribati, nas que a xente \u00e9 cualificada de micronesios, est\u00e9ndense igualmente ata a Polinesia (illas da Li\u00f1a).\nOs Polinesianos falan linguas austronesias, co\u00f1ecidas coma linguas malaio-polinesias. Culturalmente, a Polinesia div\u00eddese en d\u00faas partes distintas: a Polinesia do leste e a Polinesia do oeste.\nXeograf\u00eda.\nXeograficamente e simplificando, Polinesia pode describirse como tri\u00e1ngulo de 30 mill\u00f3ns de km\u00b2, coas s\u00faas esquinas en Hawai, Nova Zelandia e a illa de Pascua. Os demais grupos principais de illas situados dentro do tri\u00e1ngulo polinesio son as illas de Samoa, Tonga, e as cadeas de illas Cook e a Polinesia Francesa. F\u00f3ra deste gran tri\u00e1ngulo est\u00e1 Tuvalu. Hai tam\u00e9n enclaves de poboaci\u00f3n polinesia en Pap\u00faa Nova Guinea, illas Salom\u00f3n e Vanuatu.\nHai dous tipos principais de illas: as chairas de formaci\u00f3n coral\u00edfera, como Tahit\u00ed; e as elevadas, de formaci\u00f3n volc\u00e1nica, como Hawai.\nAs illas forman unha rexi\u00f3n do mundo onde se atopan unha cultura que xera so\u00f1os: os bailes da \"Hula Hula\" e a \"Haka\", as saias de herba, a vida tribal e a xente amorosa.\nGrupos de illas.\nAs seguintes son illas e grupos de illas, xa sexan naci\u00f3ns ou territorios de ultramar das antigas potencias coloniais, que son de cultura nativa Polinesia ou onde as evidencias arqueol\u00f3xicas indican asentamentos polinesios no pasado. Algunhas illas de orixe polinesia quedan f\u00f3ra do tri\u00e1ngulo xeral que xeograficamente define a rexi\u00f3n.\n\u00c1rea central.\nAs Illas F\u00e9nix e as Illas da Li\u00f1a, a maior\u00eda das cales forman parte de Kiribati, son illas xeograficamente polinesias, pero non ti\u00f1an asentamentos permanentes ata a colonizaci\u00f3n europea.\nPoboamento.\nA historia rexistrada de Polinesia \u00e9 unha de m\u00e1is recentes, comparadas ao resto do mundo. Os antepasados dos polinesios, provenientes de Indonesia, autores da \"cultura lapita\"., migraron primeiro por Melanesia ata desenvolver unha cultura de grandes viaxes nas s\u00faas piraguas dobres. Entre os anos 1600 a. C. e 1200 a.C. despraz\u00e1ronse desde lugares como o Arquip\u00e9lago Bismarck , Vanuatu e Nova Caledonia, ata Samoa, Fidxi e Tonga.\nO poboamento de Polinesia iniciouse arredor do 1000 a. C. a partir de Samoa, verdadeiro centro de dispersi\u00f3n da cultura polinesa. Desde al\u00ed ocuparon as illas Cook, Tahit\u00ed e Tuamotu e arribaron \u00e1s illas Marquesas no s\u00e9culo III; a Hawai e Pascua entre o s\u00e9culo IV e o s\u00e9culo VI. A partir de Tahit\u00ed, arribaron a Nova Zelandia desde o s\u00e9culo VIII.\nAs culturas e as civilizaci\u00f3ns de Polinesia e as illas do Pac\u00edfico foron co\u00f1ecidas por Asia, \u00c1frica continental e Europa logo da colonizaci\u00f3n de Am\u00e9rica. \u00c9 probabel en cambio que os ind\u00edxenas peruanos comerciaran cos polinesios das Marquesas ou outras illas. Os cronistas espa\u00f1ois Sarmiento de Gamboa, Mart\u00edn de Mur\u00faa e Miguel Cabelo de Balboa durante a conquista recolleron un relato sobre que, T\u00fapac Yupanqui, estando na costa ter\u00eda co\u00f1ecemento dunhas illas afastadas, decidindo ir en pos delas. Alistado unha gran frota de balsas, partir\u00eda cara a unhas illas chamadas \"Ninachumbi\" e \"Auachumbi\" que estar\u00edan situadas na Polinesia, posiblemente nas illas Marquesas ou ata Mangareva (Ver: Peruredes), o que pode explicar que o camote (\"Ipomoea batatas\"), planta americana, chegase de xeito temper\u00e1n ata Nova Zelandia. Tam\u00e9n \u00e9 posible que haxa contactos precolombianos entre Pascua e a costa de Chile. Investigadores da Universidade de Auckland e a Universidade de Chile, dirixidos por Elizabeth Matisoo-Smith, encotraron na costa chilena -provincia de Arauco- \u00f3sos de polo precolombianos, que segundo probas de carbono radioactivo datan do s\u00e9culo XIV, e comprobaron que as secuencias de ADN dos \u00f3sos coiciden coas de gali\u00f1as polinesias de Tonga, de fai 2000 anos. Cando o conquistador Pizarro chegou ao Per\u00fa en 1532 informou que os incas usaban gali\u00f1as como parte das s\u00faas cerimonias relixiosas."}
{"id": "11822", "revid": "23204", "url": "https://gl.wikipedia.org/wiki?curid=11822", "title": "Concello de Arvika", "text": "Arvika \u00e9 un municipio sueco (\"kommun\") do condado de V\u00e4rmland. Cobre 1 956,11 km\u00b2 e en 2022 ti\u00f1a 25 788 habitantes, dos que 14 000 viven na cidade de Arvika, a s\u00faa capital. Est\u00e1 situada entre o lago V\u00e4nern e Noruega.\nO 85% da superficie do concello est\u00e1 cuberta de bosque. A zona tam\u00e9n \u00e9 rica en lagos. \nHistoria.\nA dez quil\u00f3metros ao oeste da cidade en Bergs Kl\u00e4tt, hai restos de asentamentos da Idade de Pedra e da Idade de Bronce.\nArvika mant\u00edvose como unha pequena vila, en 1811 deuselle estatuto de cidade co nome de Oscarsstad para dinamizar economicamente a rexi\u00f3n, pero non tivo \u00e9xito e os privilexios de cidade foron revogados en 1821, permanecendo como k\u00f6ping (vila) co nome de Arvika, en 1911 outorg\u00f3uselle de novo o t\u00edtulo de cidade."}
{"id": "11823", "revid": "5863", "url": "https://gl.wikipedia.org/wiki?curid=11823", "title": "Hawai", "text": "Hawai (; ), \u00e9 un dos 50 Estados dos Estados Unidos de Am\u00e9rica. Hawai local\u00edzase nun arquip\u00e9lago no medio do oc\u00e9ano Pac\u00edfico. A s\u00faa econom\u00eda est\u00e1 baseada no turismo.\nO arquip\u00e9lago que forma o Estado de Hawai co\u00f1\u00e9cese historicamente polo nome de Illas Sandwich; estaba poboado por polinesios, e gobernada por varios xefes polinesios locais, ata 1810, cando Kamehameha I centralizou o goberno do arquip\u00e9lago, e institu\u00edu unha monarqu\u00eda. En 1894, o arquip\u00e9lago converteuse nunha rep\u00fablica, e catro anos despois, en 1898, foi anexionada polos Estados Unidos, torn\u00e1ndose un territorio americano en 1900. Desde ent\u00f3n, instal\u00e1ronse en Hawai un gran n\u00famero de persoas de descendencia europea, vidos doutras partes dos Estados Unidos, as\u00ed como inmigrantes asi\u00e1ticos, dando \u00e1 poboaci\u00f3n local un aspecto altamente multicultural.\nA base naval americana de Pearl Harbor foi atacada por aeronaves da forza a\u00e9rea xaponesa o 7 de decembro de 1941. O ataque fixo que os Estados Unidos entrasen oficialmente na segunda guerra mundial. M\u00e1is de 2.400 persoas morreron no ataque. O 21 de agosto de 1959, Hawai converteuse no 50\u00ba Estado norteamericano.\nHistoria.\nPrimeiros habitantes.\nOs nativos polinesios viv\u00edan no arquip\u00e9lago hawaiano moito antes da chegada dos primeiros europeos. Os actuais nativos hawaianos son descendentes dos polinesios que chegaron \u00e1 rexi\u00f3n hai alg\u00fans milleiros de anos. Non se sabe de certo cando desembarcaron estes primeiros nativos, as estimaci\u00f3ns var\u00edan entre 2 a 3 mil anos antes.\nEntre preto de 1.200 a 1.500 anos antes, desembarcou no arquip\u00e9lago outro grupo polinesio, vido do Tahit\u00ed. Este novo grupo exterminou finalmente \u00e1 antiga poboaci\u00f3n nativa. Os actuais nativos son descendentes deste \u00faltimo grupo. Non se sabe exactamente como se moveron estes polinesios \u00e1 rexi\u00f3n, a\u00ednda que se asume que vi\u00f1eron en canoas e pequenos barcos de vela.\nAta 1900.\nUn dos primeiros exploradores europeos en desembarcar en terras hawaianas foi o explorador brit\u00e1nico James Cook, o 18 de xaneiro de 1778. Este \u00e9 o primeiro en rexistrar oficialmente a descuberta, as\u00ed como o primeiro en fornecer as coordenadas xeogr\u00e1ficas do arquip\u00e9lago. Cook chamou ao arquip\u00e9lago \"Sandwich Islands\", en homenaxe ao Duque de Sandwich, un lord brit\u00e1nico.\nDespois da descuberta e debido \u00e1 s\u00faa posici\u00f3n xeogr\u00e1fica, o arquip\u00e9lago tornouse un punto de escala frecuente dos nav\u00edos europeos que fac\u00edan longas viaxes trans-pac\u00edficas. As doenzas contaxiosas, tra\u00eddas polos mari\u00f1eiros europeos e das cales os nativos locais nunca tiveron contacto, mataron decenas de millares de nativos polinesios na rexi\u00f3n, ao longo do s\u00e9culo XIX.\nAnteriormente \u00e1 chegada dos europeos, o arquip\u00e9lago hawaiano estaba fragmentado nunha serie de tribos gobernadas por un xefe ind\u00edxena. Algunhas illas estaban gobernadas por unha \u00fanica tribo, en canto que outras illas estaban ocupadas por tribos diferentes. Tales tribos non eran amigables entre si, e constantemente batallaban pola anexi\u00f3n de novos territorios. En 1782, un l\u00edder ind\u00edxena, Kamehameha I, iniciou unha longa guerra, que durar\u00eda 13 anos, contra outras tribos polinesias da rexi\u00f3n. Auxiliado por armas modernas, comercializadas cos navegantes e comerciantes europeos e americanos, Kamehameha uniu todo o arquip\u00e9lago, con excepci\u00f3n da illa de Kaua\u2018i e de Ni\u2018ihau, en 1795. Kamehameha comandou d\u00faas invasi\u00f3ns contra estas illas, en 1796 e en 1803, que fracasaron debido \u00e1 unha rebeli\u00f3n e \u00e1 unha epidemia, respectivamente. Ent\u00f3n, Kamehameha institu\u00edu un sistema de administraci\u00f3n pol\u00edtica baseada en padr\u00f3ns pol\u00edticos de goberno occidentais. Kamehameha institu\u00edu unha monarqu\u00eda o Reino de Hawai, e apropiouse de todas as terras do arquip\u00e9lago, cedendo lotes delas a familias rurais.\nCerca de quince anos despois, en 1810, as illas de Kaua\u2018i e Ni\u2018ihau concordaron en unirse pacificamente ao Reino de Kamehameha. A dinast\u00eda Kamehameha gobernar\u00eda o arquip\u00e9lago ata 1872. Ao longo do s\u00e9culo XIX, a econom\u00eda de Hawai prosperar\u00eda, coa venda de madeira de alta calidade para a China ata a d\u00e9cada de 1830, coa venda de auga pot\u00e1bel e materias para os nav\u00edos que fac\u00edan viaxes polo Oc\u00e9ano Pac\u00edfico, desde a d\u00e9cada de 1820, coa venda de cana de azucre desde 1830, e de anan\u00e1s da d\u00e9cada de 1880 en diante.\nO fillo m\u00e1is vello de Kamehameha, Kamehameha II, tornouse o monarca do arquip\u00e9lago hawaiano en 1819, despois da morte do seu pai. Kamehameha II aboliu a pr\u00e1ctica da relixi\u00f3n hawaiana en lugares p\u00fablicos, a\u00ednda que permitise esta pr\u00e1ctica en lugares privados. En 1820, o goberno americano enviou un grupo de misioneiros e profesores brancos protestantes. Estes converter\u00edan finalmente ao protestantismo a maior parte da poboaci\u00f3n de Hawai; tam\u00e9n criaron unha forma escrita para a lingua hawaiana e fundaron as primeiras escolas.\nOs misioneiros cat\u00f3licos espa\u00f1ois e franceses desembarcar\u00edan pola primeira vez en 1827. Por\u00e9n, os cristi\u00e1ns non foron ben recibidos inicialmente polos nativos, que ent\u00f3n xa eran na s\u00faa maior\u00eda protestantes. En 1831, os hawaianos forzaron \u00e1 pequena poboaci\u00f3n cristi\u00e1 de descendencia europea a sa\u00edr do arquip\u00e9lago, en canto que os cristi\u00e1ns de orixe hawaiana foron presos na s\u00faa maior\u00eda. Cinco anos despois, en 1836, unha fragata francesa bloqueou o porto de Honolulu, e obrigou Kamehameha II a liberar os cristi\u00e1ns aprisionados e a permitir a liberdade de expresi\u00f3n relixiosa. Kamehameha II criou a primeira constituci\u00f3n de Hawai en 1840, e un s\u00f3lido goberno central composto polos poderes executivo, lexislativo e xudicial. O goberno americano reco\u00f1eceu o Hawai como un pa\u00eds independente.\nDesde ad\u00e9cada de 1850 en diante, Hawai comezou a recibir centenas de inmigrantes asi\u00e1ticos. Inicialmente, os chineses foron os principais. A inmigraci\u00f3n chinesa ao arquip\u00e9lago data de 1789, a\u00ednda que esta inmigraci\u00f3n fora m\u00e1is forte de 1850 ata o comezo do s\u00e9culo XX. Posteriormente, na d\u00e9cada de 1860, instal\u00e1ronse un gran n\u00famero de polinesios. A mediados da d\u00e9cada de 1880 ata a d\u00e9cada de 1930, instal\u00e1ronse un gran n\u00famero de xaponeses.\nEn 1874 Kal\u0101kaua converteuse en rei de Hawai. Promoveu os costumes e a cultura hawaiana entre a poboaci\u00f3n nativa. Por\u00e9n, a poboaci\u00f3n de Hawai, especialmente os agricultores, non gustaban dos lazos pol\u00edticos e econ\u00f3micos que Kal\u0101kaua ti\u00f1a co goberno e comerciantes americanos. Entre outros actos, Kal\u0101kaua que os americanos constru\u00edsen unha base naval en Pearl Harbor. Kal\u0101kaua foi obrigado a criar unha nova constituci\u00f3n en 1887, que limitaba os seus poderes. Cando Kal\u0101kaua morreu, a s\u00faa irm\u00e1, Lili\u02bbuokalani, tornouse ra\u00ed\u00f1a de Hawai. Lili\u02bbuokalani apoiaba a poboaci\u00f3n hawaiana no seu descontentamento contra a poboaci\u00f3n de descendencia europea e asi\u00e1tica. Por\u00e9n, nesa \u00e9poca, os comerciantes e agricultores americanos xa controlaban moito da econom\u00eda de Hawai. En 1894, nunha revoluci\u00f3n, tropas americanas e grupos militantes liderados por americanos, alem\u00e1ns e brit\u00e1nicos, tomaron o Hawai e depuxeron a Lili\u02bbuokalani.\nA invasi\u00f3n americana causou un gran descontento entre a poboaci\u00f3n, que fixo que o presidente americano, Grover Cleveland, aconsellase que se devolvese o trono \u00e1 ra\u00ed\u00f1a. Tanto Lili\u02bbuokalani (que recusou perdoar publicamente os l\u00edderes desta revoluci\u00f3n) como os principais l\u00edderes desta revoluci\u00f3n recusaron. Lili\u02bbuokalani foi a \u00faltima monarca do arquip\u00e9lago. En 1894 institu\u00eduse unha rep\u00fablica cun americano, Sanford Dole de presidente. A rep\u00fablica aboliuse en 1898, e Hawai foi oficialmente anexado polos Estados Unidos no mesmo ano, e o 14 de xu\u00f1o de 1900, o Hawai tornouse oficialmente un territorio dos Estados Unidos.\n1900 - Tempos actuais.\nA s\u00faa localizaci\u00f3n estrat\u00e9xica, no medio do Oc\u00e9ano Pac\u00edfico, fixo que o goberno americano iniciase a construci\u00f3n dunha base naval, a trav\u00e9s dunha grande expansi\u00f3n das facilidades portuarias de Pearl Harbor, durante a primeira guerra mundial. En 1927, dous tenentes americanos realizaron o primeiro voo entre os Estados Unidos continentais e o Hawai.\nO 7 de decembro de 1941, a base naval americana de Pearl Harbor foi atacada por avi\u00f3ns da forza a\u00e9rea xaponesa. Este ataque destru\u00edu varios nav\u00edos, moitos avi\u00f3ns e instalaci\u00f3ns militares, e causou a morte de m\u00e1is de 2.400 persoas. A Lei marcial foi declarada en Hawai, non sendo revogada ata 1944. A gran poboaci\u00f3n xaponesa de Hawai fixo que moitos cidad\u00e1ns de orixe europea temesen a sabotaxe ou espionaxe por parte dos de descendencia xaponesa que viv\u00edan no oeste americano, inclusive en Hawai. Por\u00e9n, ao contrario do que aconteceu no continente (especialmente na California), os americanos de descendencia xaponesa non foron reclu\u00eddos en campos de concentraci\u00f3n.\nMentres tanto, desde 1919, a poboaci\u00f3n de Hawai exixiu a elevaci\u00f3n do territorio para a categor\u00eda de Estado. Introduc\u00edronse varias emendas no Congreso americano, pedindo a elevaci\u00f3n de estatuto de Hawai \u00e1 categor\u00eda de Estado. Estas emendas foron rexeitadas inicialmente polo congreso por causa da grande poboaci\u00f3n asi\u00e1tica de Hawai. Ent\u00f3n, os asi\u00e1ticos eran vistos como \"inferiores\". A segunda guerra mundial aumentou o medo de moitos americanos a que os asi\u00e1ticos non fosen leais aos Estados Unidos caso de que este entrase na guerra - en gran parte, por causa da gran poboaci\u00f3n xaponesa de Hawai. Por\u00e9n, moitos dos asi\u00e1ticos de Hawai (inclusive xaponeses) participaron activamente na guerra, e a\u00ednda m\u00e1is activamente durante a Guerra de Corea.\nFoi en 1959 cando o Congreso americano aprobou a emenda que autorizaba a elevaci\u00f3n de Hawai \u00e1 categor\u00eda de Estado. En 21 de agosto de 1959, o ent\u00f3n presidente americano, Dwight D. Eisenhower, asinou a emenda, e Hawai tornouse o 50\u00ba Estado americano. A poboaci\u00f3n de Hawai crecer\u00eda bastante durante as pr\u00f3ximas d\u00e9cadas, e o Estado prosperou economicamente. Hawai tornouse un gran polo militar e tur\u00edstico. Actualmente, mill\u00f3ns de turistas, a maior\u00eda, americanos, visitan o Estado. Varios hoteis e \"resorts\" foron constru\u00eddos en Hawai ao longo das \u00faltimas d\u00e9cadas.\nDesde a d\u00e9cada de 1970, parte da poboaci\u00f3n comezou a apoiar diversos movementos que piden, uns, maior autonom\u00eda en relaci\u00f3n aos Estados Unidos sen a total eliminaci\u00f3n dos lazos pol\u00edticos e econ\u00f3micos existentes cos Estados Unidos, outros a restauraci\u00f3n da soberan\u00eda plena perdida tras os acontecementos de 1893. En 1993 o Congreso dos Estados Unidos aprobou unha Resoluci\u00f3n de Desculpa, na que o goberno federal \"reco\u00f1ece que o derrocamento do Reino de Hawai aconteceu coa participaci\u00f3n activa de axentes e cidad\u00e1ns dos Estados Unidos, reco\u00f1ecendo ademais que o pobo nativo de Hawai xamais abdicou nos Estados Unidos as s\u00faas pretensi\u00f3ns de soberan\u00eda inherente como pobo sobre os seus territorios nacionais, fose mediante o Reino de Hawai ou mediante plebiscito ou referendo\".\nXeograf\u00eda.\nHawai local\u00edzase nun arquip\u00e9lago do Oc\u00e9ano Pac\u00edfico. O arquip\u00e9lago pos\u00fae 132 illas que se estenden por 2 450 quil\u00f3metros. Por\u00e9n, a maior parte do estado conc\u00e9ntrase no sueste do arquip\u00e9lago, onde est\u00e1n concentradas as 8 maiores illas de Hawai. Estas \"illas principais\", son as \u00fanicas illas habitadas do estado. Esta denominaci\u00f3n comprende, por orde desde o noroeste ao sueste, a : Niihau (Ni\u00b4ihau), Kaua'i, Oahu (O\u00b4ahu), Molokai (Moloka\u00b4i), Lanai (L\u0101na'i), Kahoolawe (Kaho\u00b4olawe), Maui e a Hawaii. A \u00faltima \u00e9, con diferenza, a de maior tama\u00f1o polo que adoitan chamala a \"Illa Grande\". A utilizaci\u00f3n deste nome alternativo a mi\u00fado responde \u00e1 necesidade de evitar a ambig\u00fcidade que existe entre \"Hawai\" refer\u00edndose ao estado enteiro (o conxunto das illas), fronte a esa illa en concreto. O medio da cadea de Hawai est\u00e1 constitu\u00edda por rochedos e mais illas moi pequenas, e o extremo noroeste est\u00e1 formado por arrecifes e cadeas de area. A cadea formada polas 8 illas grandes pos\u00fae 1.200 quil\u00f3metros de lonxitude. A altitude media \u00e9 de 925 metros, o punto m\u00e1is elevado de Hawai alcanza os 4.206 metros.\nTodas as illas de Hawai form\u00e1ronse por volc\u00e1ns, que lentamente creceron do leito do mar, a trav\u00e9s do que se describe nunha teor\u00eda xeol\u00f3xica como punto quente. A teor\u00eda mant\u00e9n que \u00e1 medida que a placa tect\u00f3nica no leito de moito do Oc\u00e9ano Pac\u00edfico se move en direcci\u00f3n ao noroeste, o punto quente mant\u00e9n a s\u00faa posici\u00f3n, criando lentamente novos volc\u00e1ns. Isto explica o feito de que s\u00f3 os volc\u00e1ns do sueste contin\u00faan activos. O m\u00e1is recente volc\u00e1n en formaci\u00f3n \u00e9 L\u014d\u2018ihi. A cadea de rochedos e arrecifes ao centro e ao noroeste da cadea foron volc\u00e1ns activos, como illas que posu\u00edan un tama\u00f1o compar\u00e1bel \u00e1s oito grandes actuais, mais os ventos, ondas e correntes do mar f\u00f3ronas erosionando lentamente, diminu\u00edndo o seu tama\u00f1o.\nClima.\nHawai pos\u00fae un clima razoabelmente quente todo o ano, cun clima tropical. A temperatura media var\u00eda moi pouco entre rexi\u00f3ns. As rexi\u00f3ns ao nivel do mar pos\u00faen temperaturas medias levemente m\u00e1is elevadas. En todo o estado, as temperaturas medias no ver\u00e1n son de 25\u00a0\u00b0C, e de 22\u00a0\u00b0C no inverno. A media das m\u00e1ximas \u00e9 de 27\u00a0\u00b0C no ver\u00e1n e de 25\u00a0\u00b0C no inverno, e a media das m\u00ednimas \u00e9 de 21\u00a0\u00b0C no ver\u00e1n e de 18\u00a0\u00b0C no inverno. A temperatura m\u00e1is alta xa rexistrada en Hawai foi de 38\u00a0\u00b0C, rexistrada en Pahala, en 27 de abril de 1931. A m\u00e1is baixa foi de -11\u00a0\u00b0C, no monte Mauna Kea, o 17 de maio de 1979. Moi raramente, por\u00e9n, as temperaturas caen por baixo de 0\u00a0\u00b0C.\nPol\u00edtica.\nEn 1959 adoptouse a actual Constituci\u00f3n de Hawai. As mudanzas \u00e1 constituci\u00f3n p\u00f3dense propor polo Poder Lexislativo, e para seren aprobadas precisan de ao menos 66,7% dos votos de ambas as c\u00e1maras, cando a votaci\u00f3n se realiza nunha sesi\u00f3n parlamentaria, ou, cando se realizada en d\u00faas sesi\u00f3ns, de ao menos o 50,1% dos votos en cada votaci\u00f3n. Ent\u00f3n, a emenda precisa ser aprobada en referendo.\nO xefe do Poder Executivo en Hawai \u00e9 o gobernador. Este \u00e9 electo para mandatos de 4 anos, e pode ser reelixido cantas veces quixer. O Tenente Gobernador (vicepresidente) tam\u00e9n \u00e9 electo pola poboaci\u00f3n, para mandatos de 4 anos. O gobernador est\u00e1 encargado de escoller outros oficiais - xu\u00edces ,secretario de estado, tesoureiro etc - mais as persoas escollidas deben ser aprobadas polo Poder Lexislativo de Hawai.\nO Poder Lexislativo de Hawai consta do Senado e da Casa dos Representantes. O Senado pos\u00fae un total de 25 membros, mentres que a Casa dos Representantes pos\u00fae un total de 51 membros. Hawai est\u00e1 dividido en 25 distritos senatoriais e en 51 distritos representativos. Os electores de cada distrito elixen un senador/representante, que ir\u00e1n representar tal distrito no Senado/Casa dos Representantes.\nO tribunal m\u00e1is alto do Poder xudicial \u00e9 o Tribunal Supremo de Hawai, seguida por outros 7 tribunais de menor porte, de car\u00e1cter rexional. Todos os xu\u00edces son escollidos polo gobernador, e suxeitos \u00e1 aprobaci\u00f3n do Senado e pola Casa dos Representantes, para mandatos de ata 10 anos de duraci\u00f3n.\nHawai est\u00e1 dividido en 4 condados. Oficialmente, o Estado pos\u00fae apenas unha cidade primaria (\"city\"), Honolulu, que tam\u00e9n \u00e9 ao mesmo tempo un dos 4 condados. O estado pos\u00fae algunhas cidades secundarias (\"towns\"). Por\u00e9n, os condados administran directamente todas as \u00e1reas urbanas do estado, e todos os servizos gobernamentais, que noutras cidades dos Estados Unidos ser\u00edan de responsabilidade da cidade en si, son fornecidas polos condados. Soamente Honolulu pos\u00fae unha prefectura, sendo a \u00fanica \u00e1rea urbana gobernada por un prefecto e un consello municipal. Os outros condados de Hawai son Hawaii, Kalawao, Kauai e Maui.\nCerca do 55% do orzamento do estado v\u00e9n de impostos estatais. O resto v\u00e9n do goberno nacional.\nDemograf\u00eda.\nO censo americano de 2000 estimou a poboaci\u00f3n de Hawai en 1\u00a0211\u00a0537 habitantes, un crecemento de 9% sobre a poboaci\u00f3n de 1990, de 1\u00a0108\u00a0229 habitantes. \"De feito\", o Hawai pos\u00fae actualmente preto de 1,3 mill\u00f3ns de persoas, por causa da presenza masiva de militares (moitos moradores non permanentes do Estado, e, polo tanto, son oficialmente habitantes doutros estados) e turistas.\nCerca do 91% da poboaci\u00f3n vive en \u00e1reas urbanas, e apenas 9%, en comunidades rurais. A cidade (e condado) de Honolulu pos\u00fae preto de 877 mil habitantes, preto do 23% da poboaci\u00f3n do estado. O que \u00e9 co\u00f1ecido comunmente como a cidade de Honolulu (de feito, un distrito de recensamento sen entidade administrativa, a cal corresponde \u00e1 cidade-condado de Honolulu) pos\u00fae preto de 370.000 habitantes.\nAs cinco maiores etnias do estado son: Xaponeses (16,7% da poboaci\u00f3n do estado), Filipinos (14,1%), alem\u00e1ns (7,2%), nativos hawaianos (6,6%), e portugueses (5,2%).\nO segundo grupo de estranxeiros en desembarcar no litoral de Hawai, despois dos europeos foron os chineses que traballaban en nav\u00edos comerciais occidentais. Os primeiros chineses a se instalaren foi no 1789, e os primeiros xaponeses o 9 de febreiro de 1885. Actualmente, o Hawai pos\u00fae a maior porcentaxe de asi\u00e1ticos dos Estados Unidos.\nEconom\u00eda.\nO produto interno bruto de Hawai foi de 41000 mill\u00f3ns de d\u00f3lares. A renda per capita do Estado, pola s\u00faa vez, foi de 29.164 d\u00f3lares.\nO sector primario responde do 1% do PIB de Hawai. A industria agropecuaria responde do 0,8%, e emprega aproximadamente 21.000 persoas. Os ananases e mais a cana de azucre son os principais produtos. O Estado pos\u00fae 5.500 facendas. A industria madeireira e a pesca responden xuntas do 0,2% do PIB do Estado, e empregan aproximadamente 2.000 persoas.\nO sector secundario responde por 7% do PIB de Hawai. A industria de construci\u00f3n responde por 4% do PIB do Estado e emprega aproximadamente a 32.000 persoas. A industria de manufacturaci\u00f3n e a miner\u00eda responden xuntas por 3% do PIB do estado, empregando aproximadamente 22.000 persoas. O valor total dos produtos fabricados no Estado \u00e9 de 1.500 mill\u00f3ns de d\u00f3lares. Os principais produtos industrializados fabricados no Estado son alimentos industrializados, material impreso e roupas. A maior parte da electricidade consumida no Estado prov\u00e9n de f\u00e1bricas que consomen \u00f3leo como combust\u00edbel. Outro 15% prov\u00e9n de f\u00e1bricas a carb\u00f3n, e o resto de f\u00e1bricas que usan fontes renov\u00e1beis de enerx\u00eda.\nO sector terciario \u00e9 respons\u00e1bel da maior parte do PIB - 92%. Cerca de 23% do PIB do Estado v\u00e9n de servizos comunitarios, persoais e comerciais. Este sector emprega a m\u00e1is de 249 mil persoas. As finanzas representan preto do 23% do PIB, empregando a aproximadamente 63 mil persoas. Os servizos gobernamentais representan o 21% do PIB de Hawai, empregando aproximadamente 168.000 persoas. O comercio responde por 15% do PIB do Estado, e emprega aproximadamente 170 mil persoas. As vendas do comercio en xeral est\u00e1n axudadas polo turismo. O turismo \u00e9 a principal fonte de renda de Hawai. Todo ano, mill\u00f3ns de turistas visitan o Estado, atra\u00eddos polas as s\u00faas praias, a cultura da poboaci\u00f3n local, o seu clima e outros factores. A maior\u00eda dos turistas son americanos, por\u00e9n, unha cantidade expresiva de turistas estranxeiros visita o Estado, especialmente xaponeses. Os transportes e telecomunicaci\u00f3ns empregan a 48 mil persoas, e representan o 10% do PIB.\nEducaci\u00f3n.\nAs primeiras escolas foron fundadas por misioneiros ao longo da d\u00e9cada de 1820. O Rei Kamehameha implantou un sistema de escolas p\u00fablicas na d\u00e9cada de 1840.\nActualmente, as regras e padr\u00f3ns son ditados polo \"Consello de Educaci\u00f3n de Hawai\", formado por 14 membros, 13 deles electos pola poboaci\u00f3n para mandatos de 4 anos de duraci\u00f3n, ben como un estudante do sistema escolar p\u00fablico. Todas as escolas do estado son directamente administradas polo \"Consello de Educaci\u00f3n de Hawai\". O sistema escolar p\u00fablico de Hawai recibe ingresos de impostos, tanto dos criados polo municipios, como do goberno hawaiano. A idade escolar \u00e9 dos 6 aos 17 anos.\nCerca do 18% dos estudantes estudan en escolas privadas; algunhas destas controladas por organizaci\u00f3n sen fins lucrativos, e privelixian a alumnos descendentes de nativos polinesios. A maior escola privada dos Estados Unidos, a Escola Kamehameha, causou un grande esc\u00e1ndalo en tempos recentes. Apenas dous non polinesios foron aceptados nesta instituci\u00f3n privada nos \u00faltimos 40 anos. A primeira biblioteca p\u00fablica do estado foi fundada en 1913.\nHawai pos\u00fae 16 instituci\u00f3ns de educaci\u00f3n superior. A maior delas \u00e9 a Universidade de Hawai, seguida pola Universidade de Honolulu.\nTransportes e telecomunicaci\u00f3ns.\nHawai \u00e9 o \u00fanico Estado americano totalmente illado do resto dos Estados Unidos de Am\u00e9rica por terra (Alasca est\u00e1 conectada cos 48 estados americanos contiguos a trav\u00e9s de estradas que cruzan o territorio canadense). Al\u00e9n diso, a poboaci\u00f3n do vive en 8 illas do arquip\u00e9lago. Ningunha destas est\u00e1 conectada coas illas restantes a trav\u00e9s de pontes ou t\u00faneles. Cada unha destas 8 grandes illas pos\u00fae o seu propio sistema viario (administrado polo estado), mais as persoas que queren moverse a outras rexi\u00f3ns do estado precisan facer uso de barcos ou de avi\u00f3ns. O modo m\u00e1is usado de transporte de pasaxeiros entre o Hawai e o resto do pa\u00eds \u00e9 por avi\u00f3n. A Aloha Airlines \u00e9 a maior li\u00f1a a\u00e9rea, e o Aeroporto Internacional de Honolulu \u00e9 o principal centro aeroportuario. A carga, transportada fundamentalmente a trav\u00e9s de nav\u00edos, ten o porto de Honolulu como o principal do estado.\nEn Hawai at\u00f3pase unha das cinco estaci\u00f3ns de seguimento do segmento terrestre de GPS (as outras catro est\u00e1n en Colorado Springs, Kwajalein, Diego Garc\u00eda e Ascensi\u00f3n).\nPubl\u00edcanse en Hawai preto de 25 xornais. Deles, 6 son diarios. Varios xornais de circulaci\u00f3n semanal son publicados en hawaiano, xapon\u00e9s, mandar\u00edn, coreano e en portugu\u00e9s. Hawai pos\u00fae preto de 50 emisoras de radio e 10 de televisi\u00f3n."}
{"id": "11824", "revid": "98629", "url": "https://gl.wikipedia.org/wiki?curid=11824", "title": "Arwad", "text": "Arwad (en \u00e1rabe: \u0623\u0631\u0648\u0627\u062f) \u00e9 a \u00fanica illa de Siria. A localidade de Arwad cobre toda a illa. Localizada a 3\u00a0km de Tartus, o segundo porto de Siria. A econom\u00eda da illa depende da pesca.\nHistoria.\nOs primeiros asentamentos, fenicios, na illa datan do segundo milenio antes de Cristo. Baixo o control fenicio converteuse nun reino independente chamado Arvad, (co\u00f1ecido en grego como Aradus) e nunha importante base para as viaxes comercias cara o val de Orontes. Durante a colonizaci\u00f3n francesa a cidadela utilizouse como prisi\u00f3n contra os que se opu\u00f1an aos franceses."}
{"id": "11827", "revid": "56817", "url": "https://gl.wikipedia.org/wiki?curid=11827", "title": "A\u0161", "text": "A\u0161 (Asch en alem\u00e1n) \u00e9 unha cidade de 12.866 habitantes da provincia de Karlovy Vary en Chequia, xunto \u00e1 fronteira alem\u00e1.&lt;br&gt;\nA orixe da cidade rem\u00f3ntase ao s\u00e9culo XI como asentamento alem\u00e1n, e alem\u00e1ns foron os habitantes da cidade ata 1946 en que foron expulsados."}
{"id": "11828", "revid": "85894", "url": "https://gl.wikipedia.org/wiki?curid=11828", "title": "Asahikawa", "text": "Asahikawa (\u65ed\u5ddd\u5e02, \u3042\u3055\u3072\u304b\u308f\u3057, Asahikawa-shi) \u00e9 unha cidade xaponesa, capital da subprefectura de Kamikawa, en Hokkaido, no Xap\u00f3n. En 2008 ti\u00f1a 356.203 habitantes.\nHistoria.\nOs primeiros poboadores da actual Asahikawa foron os ainus, ata o s\u00e9culo XIX non aparecen os xaponeses pola rexi\u00f3n. Outorg\u00f3uselle o t\u00edtulo de cidade en 1922.\nAinus.\nEn 1987 estableceuse na cidade a Escola da lingua ainu para a recuperaci\u00f3n da lingua e cultura ainu entre as novas xeraci\u00f3ns ainus."}
{"id": "11830", "revid": "23204", "url": "https://gl.wikipedia.org/wiki?curid=11830", "title": "Kanichi Asakawa", "text": "Kanichi Asakawa (\u671d\u6cb3\u8cab\u4e00), nado en Nihonmatsu o 20 de decembro de 1873 e finado o 10 de agosto de 1948, foi un historiador xapon\u00e9s.\nGraduouse polo Dartmouth College e doutorouse pola Universidade Yale. Ao se converter en profesor de Yale (1907), pasou a ser o primeiro profesor xapon\u00e9s nunha das grandes universidades norteamericanas."}
{"id": "11831", "revid": "92340", "url": "https://gl.wikipedia.org/wiki?curid=11831", "title": "Gheorghe Asachi", "text": "Gheorghe Asachi, nado en 1788 e finado en 1869, foi un escritor e pol\u00edtico roman\u00e9s.\nTraxectoria.\nNaceu nunha vila da Moldavia hist\u00f3rica, hoxe en Ucra\u00edna. Considerado o autor m\u00e1is influente no renacemento da literatura romanesa, organizou a primeira representaci\u00f3n teatral en roman\u00e9s (1816), fundou o primeiro diario roman\u00e9s de Moldavia, \" Albina rom\u00e2neasc\u0103\" (1829)."}
{"id": "11833", "revid": "56817", "url": "https://gl.wikipedia.org/wiki?curid=11833", "title": "Peter Christen Asbj\u00f8rnsen", "text": "Peter Christen Asbj\u00f8rnsen, nado en Oslo (daquela chamado Christiania) o 15 de xaneiro de 1812 e finado na mesma cidade o 6 de xaneiro de 1885, foi un poeta e naturalista noruegu\u00e9s. A s\u00faa obra contribu\u00edu \u00e1 rexeneraci\u00f3n da lingua norueguesa e fixo importantes investigaci\u00f3ns sobre ciencias naturais.\nTraxectoria.\nNaceu en Oslo pero estivo en contacto coa cultura rural e a tradici\u00f3n oral do seu pa\u00eds. Co\u00f1eceu a J\u00f8rgen Moe sendo un estudante e os dous viaxaron por toda Noruega para recoller e recompilar contos tradicionais, en 1841 comezaron a editalos nunha serie de folletos, nunha lingua escrita moi pr\u00f3xima \u00e1 falada. A partir de 1850 dedicouse sobre todo ao estudo das ciencias naturais."}
{"id": "11841", "revid": "54336", "url": "https://gl.wikipedia.org/wiki?curid=11841", "title": "Centeo", "text": "O centeo (Secale cereale ) \u00e9 unha gram\u00edneas que se cultiva polo seu gran e como planta forraxeira. \u00c9 un membro da familia do trigo e relaci\u00f3nase estreitamente co orxo.\nO gran do centeo util\u00edzase para facer fari\u00f1a (fari\u00f1a centea) e na industria da alimentaci\u00f3n. \u00c9 altamente tolerante \u00e1 acidez do solo. O primeiro uso posible do centeo dom\u00e9stico rem\u00f3ntase a Abu Hureyra ao norte de Siria, no val do r\u00edo \u00c9ufrates no Paleol\u00edtico tard\u00edo. \u00c9 un cultivo com\u00fan en Galiza, sendo a fari\u00f1a centea unha das m\u00e1is empregadas noutrora para facer pan.\nEtimolox\u00eda.\nO termo \"centeo\" prov\u00e9n da denominaci\u00f3n latina\u00a0\"centenum, -i\", derivado do numeral\u00a0\"centeni\" 'de cen en cen', polos moitos grans que produce cada planta.\nDescrici\u00f3n.\nO centeo \u00e9 unha planta anual de 110 a 160\u00a0cm de altura, que florea de maio a xullo, facendo unha inflorescencia en espiga duns 20 a 30\u00a0cm de longo (m\u00e1is longa ca do trigo), follas de 5 a 10\u00a0mm de largo. Glumas das espigas de 6 a 15\u00a0mm sen contar as arganas; lemna (gluma inferior) de 7 a 15\u00a0mm, con aresta normalmente de 2 a 5,5\u00a0cm. O gran como todas as gram\u00edneas denom\u00ednase cari\u00f3pside. Consid\u00e9ranse que o Ir\u00e1n \u00e9 o pa\u00eds de orixe desta especie.\nTen un sistema radicular fasciculado semellante ao do trigo, a\u00ednda que m\u00e1is desenvolvido ca este. Esta \u00e9 unha das raz\u00f3ns da s\u00faa grande rusticidade. O talo \u00e9 longo e flex\u00edbel. As follas son estreitas. Coma no caso do orxo, as espiguillas non te\u00f1en ped\u00fanculo e fican todas unidas directamente ao raque, correspondendo unha soa a cada dente deste. As glumas son alongadas e agudas no seu \u00e1pice. As vilosidades pola s\u00faa parte dorsal, prol\u00f3nganse nunha longa aresta. Cada espiguilla produce tres flores, pero s\u00f3 son f\u00e9rtiles d\u00faas. A espiga \u00e9 magra e longa.\nParasitos.\nO centeo vese afectado por un fungo parasito, o corniz\u00f3 \"Claviceps purpurea\", cuxo consumo accidental xunto co cereal era a causa do ergotismo. Tam\u00e9n \u00e9 chamado cornello, dent\u00f3n, gran de corvo ou caruncho.\nUsos.\nUn dos usos deste cereal \u00e9 o de elaborar coa s\u00faa fari\u00f1a pan centeo, moi empregado noutrora en Galiza, sendo un referente nacional canto \u00e1 cantidade e calidade. Coa fari\u00f1a centea faise pumpernickel, moi usado en Europa do norte e do leste. Tam\u00e9n se fai o familiar kn\u00e4ckebr\u00f6d.\nA fari\u00f1a de centeo ten baixo contido en glute en comparanza coa fari\u00f1a triga, e cont\u00e9n m\u00e1is proporci\u00f3n de fibras sol\u00fabeis.\nOutros dos seus usos \u00e9 a fabricaci\u00f3n de , e como medicina alternativa na s\u00faa forma l\u00edquida, co\u00f1ecida como \"extracto de centeo\"; un l\u00edquido obtido do centeo e semellante ao extra\u00eddo do . Entre os seus supostos beneficios incl\u00faense a mellora do sistema inmune, o incremento dos niveis de enerx\u00eda e mellora da situaci\u00f3n fronte as alerxias, a\u00ednda que non existe evidencia cl\u00ednica da s\u00faa eficacia. Dise tam\u00e9n que poder\u00eda ser activo na prevenci\u00f3n do cancro de pr\u00f3stata.\nCoa s\u00faa palla fac\u00edanse as cubertas (colmados) das pallozas e outras construci\u00f3ns populares en Galiza e outros lugares de Europa coma Inglaterra e Irlanda. Tam\u00e9n coa palla se fan .\nIndicaci\u00f3ns: \u00fasase como laxante lixeiro, nutritivo.\nProduci\u00f3n e consumo.\nO centeo medra primariamente en Europa do leste, centro e norte\u00f1a: norte de Alema\u00f1a, Polonia, Ucra\u00edna, Belar\u00fas, Lituania, Letonia e cara Rusia central e do norte. Tam\u00e9n prospera en Am\u00e9rica do Norte: no Canad\u00e1, nos Estados Unidos, Am\u00e9rica do Sur: na Arxentina, no Brasil, Asia: Turqu\u00eda, Casaquist\u00e1n, e norte da China.\nOs niveis da s\u00faa produci\u00f3n seguen a decaer en moitas das naci\u00f3ns produtoras por mor \u00e1 menor demanda. Por exemplo a produci\u00f3n rusa pasou de 13,9 mill\u00f3ns de Tm en 1992 a 3,4 Mt en 2005. E Polonia - 5,9 Mt en 1992 a 3,4 Mt en 2005; Alema\u00f1a - 3,3 Mt &amp; 2,8 Mt; Belar\u00fas - 3,1 Mt &amp; 1,2 Mt; China - 1,7 Mt &amp; 0,6 Mt; Casaquist\u00e1n - 0,6 Mt &amp; 0,02 Mt.\nMoito do centeo cons\u00f3mese localmente, e s\u00f3 se exporta a pa\u00edses veci\u00f1os, non mundialmente.\nContraindicaci\u00f3ns.\nO centeo, as\u00ed como o trigo, a cebada, a avea, a espelta, o camut e o malte, pos\u00faen glute na s\u00faa composici\u00f3n. Deste xeito, non o deben consumir quen padeza enfermidade cel\u00edaca. As persoas intolerantes ao glute, se consomen alimentos con esta substancia, tr\u00e1elles como consecuencia unha deterioraci\u00f3n nas mucosas do intestino delgado, prexudicando o organismo e a absorci\u00f3n de diversos nutrientes. Por\u00e9n, existen unha serie de cereais que non te\u00f1en glute e poden consumir as persoas que padecen de celiaqu\u00eda: o arroz, o millo, a quinoa, o millo mi\u00fado (a\u00ednda que non ten glute, os cel\u00edacos non adoitan toleralo ben), o amaranto, o trigo sarraceno ou alforf\u00f3n (realmente \u00e9 un pseudo-cereal) e o sorgo. As\u00ed mesmo, a fari\u00f1a de casta\u00f1a tampouco ten glute.\nO centeo na cultura popular galega.\nCoa fari\u00f1a centea faise en Galiza o \"pan moreno\", e mesturada coa de millo \"pan de mestura\".\nCult\u00edvase en toda Galiza, sendo m\u00e1is resistente c\u00f3 trigo e adapt\u00e1bel a todas as terras, por\u00e9n o pan, bastante utilizado na Galiza alde\u00e1, \u00e9 m\u00e1is escuro. Durante s\u00e9culos foi o cereal m\u00e1is cultivado, sobre todo nas familias m\u00e1is humildes e principalmente nas altas terras monta\u00f1osas de Ourense, que por iso lle chamaban \"terras de pan\". Ademais do pan centeo ou de mestura, a palla serve coma forraxe, alimento e cama do gado. Nalgunhas comarcas a palla ou colmo empr\u00e9gase para a cubrici\u00f3n das vivendas (colmados). Antes da malla, a palla ponse en medas nas eiras.\nRequire rega no ver\u00e1n e a sega faise guichada nalgunhas zonas. Padece con frecuencia o corniz\u00f3 ou caruncho (\"Claviceps purpurea\"), que se apodera do gran e que, mesturado con este e convertido tam\u00e9n en fari\u00f1a produce unha especie de gangrena seca a quen o come. Por iso c\u00f3mpre peneiralo ben para tiralo e non o levar ao mu\u00ed\u00f1o.\nAdoita considerarse o d\u00eda de San Bernabeu, o 11 de xu\u00f1o, como o d\u00eda id\u00f3neo para a s\u00faa sega."}
{"id": "11842", "revid": "98629", "url": "https://gl.wikipedia.org/wiki?curid=11842", "title": "Trigo", "text": "O trigo \u00e9 o termo xeral que designa as distintas especies bravas e cultivadas do x\u00e9nero Triticum spp, cereal anual que se cultiva en todo o mundo. Globalmente, \u00e9 o segundo gran comest\u00edbel m\u00e1is cultivado, xunto ao millo; sendo o terceiro o arroz; e o m\u00e1is consumido polo ser humano na civilizaci\u00f3n occidental dende a antig\u00fcidade. En Galiza cult\u00edvase dende hai s\u00e9culos, a\u00ednda que outros cereais, como o millo, que ten m\u00e1is importancia no pa\u00eds .\nO glute do trigo d\u00e1lle ao pan unha consistencia el\u00e1stica \u00e1 masa de fari\u00f1a e auga. Por mor da intolerancia ao glute (doenza cel\u00edaca) moitas persoas non poden consumir trigo nin outros cereais (orxo, centeo).\nO gran de trigo util\u00edzase para facer fari\u00f1a triga, s\u00e9mola, cervexa e unha gran variedade de produtos alimentarios.\nCoa fari\u00f1a faise:\nEtimolox\u00eda.\nEn galego a palabra trigo designa tanto \u00e1 planta coma \u00e1s s\u00faas sementes comest\u00edbeis, coma ocorre cos nomes doutros cereais. Tam\u00e9n \"trigo\" e \"triga\" son adxectivos que designan a algo que est\u00e1 feito de fari\u00f1a de trigo: ex. \"fari\u00f1a triga\", \"pantrigo\".\nA palabra \u00abtrigo\u00bb prov\u00e9n do voc\u00e1bulo latino \"triticum\", que significa \u2018crebado\u2019, \u2018triturado\u2019 ou \u2018triscado\u2019, facendo referencia \u00e1 actividade que c\u00f3mpre realizar para separar o gran de trigo da casca que o recobre. \"Triticum\" significa, polo tanto, \"[o gran] que c\u00f3mpre triturar [para poder ser consumido]\"; asemade a verba galega millo (derivada en realidade do millo mi\u00fado) deriva do lat\u00edn \"milium\", que significa \"mo\u00eddo\", ou sexa, \"[o gran] que c\u00f3mpre moer [para poder ser consumido]\". O trigo (\"triticum\") \u00e9, polo tanto, unha das palabras m\u00e1is antigas para denominar os cereais.\nDescrici\u00f3n do x\u00e9nero.\nO trigo medra en ambientes coas seguintes caracter\u00edsticas:\nA sementeira en cultivos rotativos de trigo \u00e9 moi ben\u00e9fica para os solos xa que, como a meirande parte das gram\u00edneas, ten ra\u00edces en cabeleira, axudando a mellorar a estrutura dos mesmos, e fornecendo maior aeraci\u00f3n, permeabilidade e teor de humidade.\nMorfolox\u00eda.\nAs partes da planta de trigo p\u00f3dense describir do xeito a seguir:\nRa\u00edz.\nO trigo pos\u00fae unha raizame fasciculada ou raizame en cabeleira, \u00e9 dicir, con numerosas ramificaci\u00f3ns, que acadan na s\u00faa maior\u00eda unha profundidade de 25\u00a0cm, chegando algunhas delas at\u00e9 un metro de fondo.\nTalo.\nO talo do trigo \u00e9 unha cana oca con n\u00f3s que se alongan cara a parte superior, acadando entre 0,5 a 2 metros de altura, e \u00e9 pouco ramificado.\nFollas.\nAs follas do trigo te\u00f1en unha forma linear-lanceolada (alongadas, rectas e rematadas en punta) con va\u00ed\u00f1a, l\u00edgula e aur\u00edculas ben definidas.\nInflorescencia.\nA inflorescencia \u00e9 unha espiga composta por un raque (eixo graduado), talo central de entren\u00f3s curtos, sobre o que van dispostas de 20 a 30 espiguetas, de xeito alterno, laxas ou compactas, levando cada unha nove flores, a maior\u00eda das cales abortan, arrodeadas por glumas, glumelas, lod\u00edculos ou glom\u00e9lulas.\nGrans.\nOs grans son cari\u00f3psides que presentan forma oval cos seus extremos arredondados. O xerme sobresae nun deles e no outro hai unha mecha de pelaxe fina. O resto do gran, denominado endosperma, \u00e9 un dep\u00f3sito de alimentos para o embri\u00f3n, que representa o 82% do peso do gran. Ao longo da cara ventral do gran hai unha depresi\u00f3n (suco): unha invaxinaci\u00f3n da aleurona e todas as cubertas. No fondo do suco hai unha zona vascular fortemente pigmentada. O pericarpo e maila testa, xunto coa campa de aleurona, conforman o farelo de trigo.\nO gran de trigo cont\u00e9n unha parte da prote\u00edna que se chama glute. O glute facilita a elaboraci\u00f3n de l\u00e9vedos de alta calidade, que son necesarios na panificaci\u00f3n.\nXen\u00e9tica.\nA xen\u00e9tica do trigo \u00e9 m\u00e1is complicada que a da maior\u00eda das outras especies de plantas domesticadas. A especie trigo \u00e9 un poliploide est\u00e1bel, que ten m\u00e1is de dous conxuntos de sete cromosomas. Tanto o \"Triticum durum\" coma o \"Triticum turgidum\" evolucionaron como especies de tetraploides polo cruzamento natural de d\u00faas especies bravas, \"Triticum urartu\" e unha especie hoxe extinta, \"Sitopsis\". O trigo vulgar do pan (\"Triticum aestivum\") evolucionou coma unha especie de hexaploide posterior hai arredor de 2000 anos, despois do cruzamento natural de \"Triticum turgidum\" e \"Aegilops taushii\".\nA heterose ou vigor h\u00edbrido ocorre nos trigos hexaploides, mais a semente \u00e9 dif\u00edcil de producir en variedades h\u00edbridas cultivadas nunha escala comercial como se fai coas flores de millo, porque as flores do trigo son completas e ad\u00f3itanse autopolinizar. A semente h\u00edbrida comercial do trigo produciuse utilizando axentes qu\u00edmicos hibridantes, reguladores do crecemento da planta que interve\u00f1en selectivamente co desenvolvemento do pole, ou ocorrendo naturalmente en sistemas masculinos citoplasm\u00e1ticos de esterilidade. O trigo h\u00edbrido tivo un \u00e9xito comercial limitado en Europa (especialmente en Francia), nos Estados Unidos e en Sur\u00e1frica.\nHistoria.\nO trigo ten as s\u00faas orixes na antiga Mesopotamia. As m\u00e1is antigas evidencias arqueol\u00f3xicas do cultivo do trigo ve\u00f1en de Siria, Xordania, Turqu\u00eda e Iraq. Hai arredor de 8.000 anos, unha mutaci\u00f3n ou unha hibridaci\u00f3n ocorreu no trigo silvestre, dando por resultado unha planta tetraploide con sementes m\u00e1is grandes, a cal non poder\u00eda terse espallado co vento. Existen achados de restos carbonizados de grans do trigo \"Triticum dicoccoides\" e pegadas de grans en barro cocido en Jarmo (Iraq setentrional), que datan do ano 6700\u00a0a.\u00a0C. Mentres que esta planta non poder\u00eda ter \u00e9xito en estado silvestre, dentro dos campos de cultivo produciu m\u00e1is alimento para os seres humanos. Este feito provocou unha aut\u00e9ntica revoluci\u00f3n agr\u00edcola no denominado \"Crecente F\u00e9rtil\". Simultaneamente, desenvolveuse a domesticaci\u00f3n da ovella e a godalla, especies bravas que moraban na rexi\u00f3n, o que permitiu o asentamento da poboaci\u00f3n e, con isto, a formaci\u00f3n de comunidades humanas m\u00e1is complexas, como o demostra tam\u00e9n o xurdimento da escritura, concretamente a escritura cuneiforme, creada polos sumerios, e, polo tanto, o principio da historia e o fin da prehistoria. \nA agricultura e a gandar\u00eda nacentes esix\u00edan un coidado continuo, o que xerou unha conciencia respecto do tempo e as estaci\u00f3ns, obrigando a estas pequenas sociedades a gardar provisi\u00f3ns para as \u00e9pocas menos xenerosas, tendo conta dos beneficios que brinda o gran de trigo ao facilitar o seu almacenamento durante tempadas consider\u00e1beis.\nA semente de trigo foi introducida na civilizaci\u00f3n do antigo Exipto para dar comezo ao seu cultivo no val do Nilo dende os seus primeiros per\u00edodos e de al\u00ed \u00e1s civilizaci\u00f3ns grega e romana. A deusa grega do pan e mais da agricultura cham\u00e1base D\u00e9meter, cuxo nome significa \u2018deusa nai\u2019, o seu equivalente na Mitolox\u00eda romana \u00e9 Ceres, de onde xorde a verba \u00abcereal\u00bb .\nEn Roma, o goberno aseguraba o mantemento dos cidad\u00e1ns sen posibilidades econ\u00f3micas fornecendo trigo a un baixo prezo e regulando a moedura e fabricaci\u00f3n do pan, xa que era unha pr\u00e1ctica com\u00fan o seu racionamento. A moedura e mais a cocci\u00f3n eran actividades que se realizaban \u00e1 vez, de tal xeito que se dese\u00f1aban mu\u00ed\u00f1os-fornos cunha alta capacidade de produci\u00f3n.\nO consumo de trigo e de pan no Imperio romano revestiu unha grande importancia que xa confirma a Biblia, xa que de acordo coas traduci\u00f3ns m\u00e1is exactas \u00e9 pos\u00edbel contar no seu texto 40 veces a palabra \u00abtrigo\u00bb, 264 veces a palabra \u00abpan\u00bb e 17 veces a palabra \u00abpans\u00bb, acepci\u00f3ns estas \u00faltimas que poden referirse a pantrigo ou a pan de orxo (com\u00fan daquela), a\u00ednda que nas citas b\u00edblicas son frecuentemente utilizadas para se referir ao concepto m\u00e1is amplo do conxunto de cousas que se requiren para vivir, coma na expresi\u00f3n \u00abga\u00f1ar o pan\u00bb. Na par\u00e1bola do sementador faise referencia \u00e1 adulteraci\u00f3n dos grans, comparando o trigo (a bondade) co xoio (\"Lolium temulentum\") (a maldade).\nAt\u00e9 o s\u00e9culo XVII non se presentaron grandes avances nos m\u00e9todos de cultivo e procesamento do trigo. En case toda Europa cultivouse o gran de trigo, a\u00ednda que nalgunhas rexi\u00f3ns, coma en Galiza, foron preferidos o centeo e o orxo (especialmente no norte). A invenci\u00f3n do mu\u00ed\u00f1o de vento xerou unha nova fonte de enerx\u00eda, mais non variaron moito os m\u00e9todos de traballo empregados.\nA finais do s\u00e9culo XVIII present\u00e1ronse alg\u00fans desenvolvementos mec\u00e1nicos no proceso de moedura como ventiladores, montacargas e m\u00e9todos modernos para a transmisi\u00f3n de forza, co cal se aumentou a produci\u00f3n de fari\u00f1a.\nNo s\u00e9culo XIX aparece o mu\u00ed\u00f1o de vapor con rodetes ou cilindros de ferro que representou un cambio radical na moedura. O cultivo do trigo foi aumentando \u00e1 vez que estes e moitos outros desenvolvementos tecnol\u00f3xicos que permitiron mellorar o rendemento da planta e chegar a diversas rexi\u00f3ns do planeta coma Am\u00e9rica do Norte ou Ocean\u00eda.\nClasificaci\u00f3n.\nA nivel xeral, o trigo clasif\u00edcase de acordo \u00e1 textura do endosperma, porque esta caracter\u00edstica do gran est\u00e1 relacionada coa s\u00faa forma de crebar na moedura, a cal pode ser v\u00edtrea ou fari\u00f1enta, e de acordo \u00e1 riqueza proteica, porque as propiedades da fari\u00f1a e a s\u00faa conveniencia para diferentes obxectivos est\u00e1n relacionadas con esta caracter\u00edstica. Deste xeito, p\u00f3dense mencionar as variedades de trigo: \"aestivum\" (fari\u00f1ento), \"aethiopicum\", \"araraticum\", \"boeoticum\", \"carthlicum\", \"compactum\" (club), \"dicoccoides\" (escanda), \"dicoccum\" (farro), \"durum\", \"ispahanicum\", \"karamyschevii\", \"macha\", \"militinae\", \"monococcum\", \"polonicum\" (polon\u00e9s), \"repens\", \"spelta\" (espelta), \"sphaerococcum\", \"timopheevii\", \"turanicum\", \"turgidum\", \"urartu\", \"vavilovii\" e \"zhukovskyi\".\nOs trigos \"monococcum\", \"dicoccum\" e \"spelta\" son vestidos, \u00e9 dicir, a lemma e p\u00e1lea forman unha cuberta que fica unida ao gran trala malla.\nOs trigos m\u00e1is importantes para o comercio son o \"Triticum durum\" (utilizado principalmente para pastas e s\u00e9mola), o \"Triticum aestivum\" (utilizado para elaborar pan) e mais o \"Triticum compactum\" (para facer galletas).\nCultivo do trigo.\nO trigo \u00e9 o cereal m\u00e1is importante do mundo tanto en termos de \u00e1rea cultivada (232 mill\u00f3ns de hect\u00e1reas), coma de gran producido (595 mill\u00f3ns de toneladas). Cult\u00edvase nun amplo abano de temperaturas (no norte de Europa at\u00e9 os 60\u00ba N) e nalgunhas rexi\u00f3ns tropicais e subtropicais a maior altitude..\nO maior produtor mundial de trigo foi por moitos anos a Uni\u00f3n Sovi\u00e9tica, que superaba os 100 mill\u00f3ns de toneladas de produci\u00f3n anuais. Hoxe China representa a maior produci\u00f3n deste cereal cunhas 96 mill\u00f3ns de toneladas (16%), seguida pola India (12%) e polos Estados Unidos (9%). S\u00e9guenlle despois Rusia, Francia, Alema\u00f1a e o Paquist\u00e1n.\nA informaci\u00f3n a seguir \u00e9 principalmente para \"Triticum aestivum\", a\u00ednda que tam\u00e9n \u00e9 v\u00e1lida para \"Triticum durum\".\n\u00c9 unha planta anual, existen variedades de sementeira outonal (trigo de inverno) e variedades que se sementan na primavera (trigo de ver\u00e1n). A colleita de trigo \u00e9 principalmente para produci\u00f3n de gran, pero tam\u00e9n ap\u00e1\u00f1ase a planta verde, e \u00e1s veces a palla para colmo (palla colma).\nFertilizaci\u00f3n.\nAs caracter\u00edsticas desexadas dependen das necesidades e polo tanto da fertilizaci\u00f3n:\nFinalidade.\nA calidade da prote\u00edna no gran depende en gran medida da variedade. A relaci\u00f3n prote\u00edna/amid\u00f3n no gran depende tanto da variedade coma do xeito no que o cultivo madurou.\nSolo.\nO trigo, o mesmo que o orxo, xeralmente prefire solos f\u00e9rtiles, mais pode medrar en case todos os tipos, ag\u00e1s en solos moi pouco areentos ou tipo turba, sempre que os requirimentos de auga sexan cubertos coa rega e a demanda de nutrientes sexa axeitada co uso de fertilizantes.\nA sementeira do trigo de inverno c\u00f3mpre facela cedo de abondo para termos polo menos d\u00faas folli\u00f1as antes do comezo do per\u00edodo de repouso vexetativo. O tempo de crecemento dispo\u00f1\u00edbel para comezar a producir diferentes talos a partir da pl\u00e1ntula inicial (\"tillering\" en ingl\u00e9s) deber\u00eda ser de polo menos 21 d\u00edas.\nNo caso do trigo de ver\u00e1n, c\u00f3mpre sementar axi\u00f1a, sempre que o solo sexa axeitado e sempre que a temperatura e a humidade do solo o permita.\nDensidade de plantaci\u00f3n.\nA densidade de sementeira adoita estar no rango de 140-380 grans/m2 para o trigo de inverno e 200-350 grans/m2 para o trigo de ver\u00e1n, sementando en ringleiras separadas de 13 a 20\u00a0cm para o trigo de inverno e de 12 a 18\u00a0cm para o de ver\u00e1n.\nPor\u00e9n idealmente a densidade de sementeira deber\u00eda basearse na pluviometr\u00eda, na densidade \u00f3ptima de espigado e no n\u00famero de espigas por planta; segundo a variedade e o rendemento de gran por hect\u00e1rea previsto; tendo tam\u00e9n en conta a porcentaxe de emerxencia prevista e, no caso do trigo de inverno, a porcentaxe esperada de supervivencia ao inverno.\nDemanda de nutrientes.\nAs cantidades precisas de nutrientes que o trigo precisa para un correcto desenvolvemento var\u00edan segundo m\u00faltiples condici\u00f3ns. En xeral, tanto para o trigo de inverno coma para o de ver\u00e1n, o 60% dos nutrientes (N + P2O5 + K2O) que a planta toma \u00e9 antes do espigado, no alongamento da planta.\nO trigo de inverno apa\u00f1a uns 130\u00a0kg/ha de N, 39\u00a0kg/ha de P2O5 e uns 51\u00a0kg/ha de K2O. Para o trigo de ver\u00e1n, 100\u00a0kg/ha de N, 50\u00a0kg/ha de P2O5 e 25\u00a0kg/ha de K2O (para unhas condici\u00f3ns medias de 550\u00a0mm de precipitaci\u00f3n dispo\u00f1\u00edbel por planta e un rendemento de gran agardado de 6,7 t/ha).\nNa an\u00e1lise de micronutrientes a comezos da etapa de alongamento, detect\u00e1ronse en ppm (partes por mill\u00f3n) de materia seca os contidos a seguir: Fe: 40-59; Mn: 40-59; Zn: 30-49 ; Cu: 6,0-7,9; B: 6,0-9,9 ; Mo: 0,30-0,49.\n\u00c9 pos\u00edbel calcular as taxas de fertilizaci\u00f3n a partir de datos da an\u00e1lise do solo, mais a informaci\u00f3n dispo\u00f1\u00edbel \u00e9 xeralmente moi imprecisa para o cultivo intensivo do trigo. \nAdemais, a dispo\u00f1ibilidade de nutrientes do solo cambia coa din\u00e1mica clim\u00e1tica, e os cereais en si mesmos var\u00edan na s\u00faa capacidade de mobilizar e absorber nutrientes do solo. Os datos de modelos de extracci\u00f3n de solo xerais deben usarse con cautela. En moitos pa\u00edses onde a recomendaci\u00f3ns de fertilizaci\u00f3n \u00e9 a partir dos resultados das an\u00e1lises de solo, os valores ad\u00f3itanse agrupar en rangos (sobre todo de P, K, Ca e micronutrientes), en vez de dar valores espec\u00edficos.\nRecomendaci\u00f3ns de fertilizaci\u00f3n.\nO crecemento dos cereais vese influenciado principalmente pola temperatura e as precipitaci\u00f3ns. Se estas non est\u00e1n nos l\u00edmites desex\u00e1beis, polo xeral ser\u00e1 dif\u00edcil que se poida compensar co uso de fertilizantes (particularmente se a espigua fica pequena por mor de temperaturas excesivas na fase de desenvolvemento). Con todo, se s\u00f3 unhas poucas plantas se ven afectadas, as plantas adxacentes a\u00ednda poden ser estimuladas coa subministraci\u00f3n de nutrientes, form\u00e1ndose m\u00e1is rebentos e minimizando, as\u00ed, o efecto global, co risco de que as plantas non maduren \u00e1 vez.\nPosto que en sistemas intensivos de produci\u00f3n de cereais, o n\u00famero de plantas por metro cadrado acada case a capacidade de campo, calquera adubado mineral debe ser distribu\u00eddo o m\u00e1is uniformemente pos\u00edbel, na data correcta, e cunha cantidade (especialmente de N) coidadosamente axustada tendo sempre en conta as reservas do solo e a demanda do cultivo. A aplicaci\u00f3n excesiva de nitr\u00f3xeno (N) tam\u00e9n pode aumentar o risco de enfermidades xa que fai que aumente a densidade vexetativa.\nUn espigado improdutivo e a formaci\u00f3n de ramos secundarios pode evitarse, restrinxindo a subministraci\u00f3n de nutrientes (especialmente de N), durante o crecemento inicial (fases N1 e N3). Do mesmo xeito, p\u00f3dese aumentar o contido de prote\u00ednas do cereal aumentando a cantidade de N subministrado no per\u00edodo axeitado (fases N5 e N6, especialmente). Hai, con todo, o perigo de que o exceso de N neste momento pode perturbar a uniformidade do proceso de maduraci\u00f3n por retardar a mesma, co resultado de que s\u00f3 se forman os precursores do prote\u00ednas asociadas coa variedade en cuesti\u00f3n , baixando as\u00ed a calidade da prote\u00edna no gran. \u00c9 importante a elecci\u00f3n dunha variedade axeitada \u00e1 produci\u00f3n arelada e \u00e1s condici\u00f3ns meteorol\u00f3xicas agardadas.\nSe existe o perigo de que os nutrientes aplicados fiquen inmobilizados no solo, especialmente o P nos solos alcalinos ou acedos, c\u00f3mpre tomar medidas correctoras antes da aplicaci\u00f3n, por exemplo, aplicar fertilizantes acidificantes, ou adicionando calcaria, ou, en rexi\u00f3ns \u00e1ridas, asolagando.\nPosto que a resistencia \u00e1s xeadas e \u00e1s secas est\u00e1 determinada segundo a hidrataci\u00f3n dos tecidos vexetais, c\u00f3mpre ter sempre K dispo\u00f1\u00edbel de abondo.\nAplicaci\u00f3n foliar.\nA vantaxe da aplicaci\u00f3n foliar \u00e9 a absorci\u00f3n directa dos nutrientes que se incorporan no metabolismo dos tecidos das plantas. Deste xeito, o consumo de enerx\u00eda para o transporte no interior da planta \u00e9 moi baixo, ademais a absorci\u00f3n \u00e9 practicamente independente dos factores ambientais, como a humidade do solo. A desvantaxe \u00e9 que a cantidade aplicada de nutrientes pode ser limitada por mor do risco de queimadura das follas, pero se calculamos ben a concentraci\u00f3n e aplicamos axeitadamente non ten que supor unha limitadci\u00f3n grave. Outra vantaxe \u00e9 a posibilidade de combinar a aplicaci\u00f3n de fertilizantes con pesticidas e reguladores de crecemento, en moitos casos con beneficiosos efectos sin\u00e9rxicos. En condici\u00f3ns secas a aplicaci\u00f3n foliar de mesturas moi concentradas reduce a evaporaci\u00f3n, e as\u00ed red\u00facese a vaporizaci\u00f3n dos compo\u00f1entes activos, permitindo unha reduci\u00f3n no uso de pesticidas cun beneficio resultante para o ecosistema.\nEnfermidades do trigo.\nO trigo \u00e9 suscept\u00edbel a m\u00e1is enfermidades que calquera dos demais grans, e, nas estaci\u00f3ns h\u00famidas as perdas m\u00e1is grandes prod\u00facense por mor das patolox\u00edas doutros cereais que afectan a planta de trigo.\nA planta de trigo pode ser afectada principalmente por enfermidades causadas por bacterias, fungos, parasitos ou por virus. O trigo ademais pode sufrir o ataque de insectos na ra\u00edz; tam\u00e9n pode sufrir o ataque de pragas que afectan principalmente \u00e1 folla ou ao farelo (casca do grao), e que finalmente privan ao gran de alimento de abondo; con maior gravidade tam\u00e9n pode ser afectado pola \"Fusariose\", que \u00e9 un efecto da presenza de mofo na espiga, que se manifesta principalmente na decoloraci\u00f3n da planta (d\u00e1se moito nos celeiros) e a \"Septoriose\", un fungo que aparece nas sementes e se espalla polas follas e o tecido verde da planta.\nNa s\u00faa almacenaxe, o gran de trigo tam\u00e9n pode ser atacado por catro tipos de pragas: os insectos (principalmente gurgullos e traza), os microorganismos (principalmente fungos e bacterias por efecto da temperatura e a humidade), os roedores e os paxaros. Calquera deles pode contaminar o produto e impedir o seu consumo.\nDatos do mercado do trigo.\nProduci\u00f3n mundial.\nA nivel mundial, a mellora das t\u00e9cnicas de cultivo e mais a selecci\u00f3n xen\u00e9tica (por exemplo a creaci\u00f3n da variedade Norin 10) conduciu a un incremento consider\u00e1bel do seu rendemento, pasando de menos de 560\u00a0kg/ha en 1900 a m\u00e1is de 1151 en 1990. O rendemento do trigo nos pa\u00edses de Am\u00e9rica do Sur mantense est\u00e1bel cuns 920\u00a0kg/ha, e en \u00c1frica e no Oriente pr\u00f3ximo cuns 460\u00a0kg, Exipto e Arabia Saudita acadan en terreos irrigados de 1600 a 2000 quilogramos. En Europa, os rendementos m\u00e1is altos obt\u00e9\u00f1ense en cultivos intensivos. O rendemento medio pasou de 1400 a 2700\u00a0kg/ha durante os \u00faltimos 30 anos, logrando un crecemento medio de 46\u00a0kg/ha/ano.\nAs\u00ed pois, o aumento do rendemento e das superficies cultivadas levou a un grande incremento da produci\u00f3n, que acadaba 275 mill\u00f3ns de toneladas en 1965 e 628 en 2005. O trigo \u00e9 igualmente o primeiro cereal desde o punto de vista comercial (45% dos intercambios totais en 1998).\nAnualmente prod\u00facense 100\u00a0kg de trigo por cada habitante no mundo. Case toda a s\u00faa produci\u00f3n dest\u00ednase \u00e1 alimentaci\u00f3n humana. A produci\u00f3n mundial de trigo desde 1996 at\u00e9 2005 foi:\nPrincipais pa\u00edses produtores.\nO trigo pode medrar en diversidade de latitudes, climas e solos, a\u00ednda que se desenvolve mellor en zonas temperadas. Por mor disto, \u00e9 pos\u00edbel atopar colleitas de trigo en todos os continentes.\nOs principais pa\u00edses produtores de trigo en 2008 foron:\nComercio mundial.\nLogo da ca\u00edda do prezo mundial do trigo producida no ano 2010 e a s\u00faa r\u00e1pida recuperaci\u00f3n, o prezo tivo unha tendencia a se estabilizar nos anos posteriores abaleando entre os 140 e 150 d\u00f3lares estadounidenses por tonelada.\nEn 2011 as exportaci\u00f3ns de trigo ascenderon a 121,3 mill\u00f3ns de toneladas sendo os principais pa\u00edses exportadores Estados Unidos (20%), Australia (12,1%), Francia (11,3%) e o Canad\u00e1 (10,1%), seguidos por Rusia e Ucra\u00edna.\nPor outra banda, 32 pa\u00edses importaron no 2002 m\u00e1is dun mill\u00f3n de toneladas representando un 80% do total. Os maiores importadores de trigo foron Italia (6,5%), o Brasil (5,5%), Espa\u00f1a (5,3%), Alxeria (5%), o Xap\u00f3n (4,9%), seguidos de Exipto, Indonesia, Ir\u00e1n, Corea do Sur, Holanda, B\u00e9lxica e Marrocos, entre outros.\nConsumo de trigo.\nO trigo xeralmente \u00e9 mo\u00eddo como fari\u00f1a triga para a s\u00faa utilizaci\u00f3n. Unha gran porcentaxe da produci\u00f3n total de trigo \u00e9 utilizada para o consumo humano na elaboraci\u00f3n de pan, galletas, tortas e pastas; outro tanto \u00e9 destinado a alimentaci\u00f3n animal e o restante empr\u00e9gase na industria ou como semente; tam\u00e9n se utiliza para a preparaci\u00f3n de aditivos para a cervexa e outros licores.\nTorrefacci\u00f3n ou resecamento.\nO gran de trigo p\u00f3dese consumir torrado, a\u00ednda que o seu valor nutritivo vese reducido polo efecto da calor.\nEste m\u00e9todo de tratamento consiste en retirar a humidade do gran de trigo proporcion\u00e1ndolle calor, para consumilo directamente sen elaboraci\u00f3n culinaria. Ad\u00f3itase tam\u00e9n moer o gran para facelo po antes de o consumir nalgunhas rexi\u00f3ns de Am\u00e9rica do Sur. No T\u00edbet t\u00f3rrase o trigo antes de o moer.\nPapas.\nA papa \u00e9 unha masa mol feita de fari\u00f1a de trigo cocida con auga e sal e adubada con leite, mel ou outros ingredientes. \u00c9 un prato consumido dende o Antigo Exipto, moi tradicional entre os pastores e na civilizaci\u00f3n grega, quen o consum\u00edan con aceite.\nNa India e Paquist\u00e1n \u00e9 tradicional a s\u00faa elaboraci\u00f3n a base de fari\u00f1a triga integral e de preferencia da de trigo durum. En Arabia elab\u00f3ranse unha especie de papas chamadas \"fereek\" a base de grans de trigo non madurecidos. En Inglaterra fac\u00edanse antigamente un prato chamado \"frumenty\" a base de grans de trigo enteiro, que se po\u00f1\u00edan a remollo e se coc\u00edan no leite. Algo semellante fac\u00edase en Galiza, as papas ou polenta, mais adoitaba cocerse fari\u00f1a de millo en leite, xa que a fari\u00f1a triga era reservada para d\u00edas especiais, consider\u00e1ndose un luxo. En \u00c1frica faise o \"cusc\u00fas\", que se elabora preferibelmente a base de s\u00e9mola de trigo duro; o cusc\u00fas foi introducido na coci\u00f1a francesa a trav\u00e9s dos restaurantes alxerianos. Tam\u00e9n son moi famosas as \"gachas\" manchegas, un prato t\u00edpico espa\u00f1ol.\nPan.\nAntes de co\u00f1ecer os m\u00e9todos para levedar a masa de fari\u00f1a triga, era moi popular o consumo de pan asmo ou sen fermento. Faise mesturando a fari\u00f1a con auga e formando unha masa \u00e1 que se lle engade sal e se lle d\u00e1 forma antes de cocela. Na antig\u00fcidade us\u00e1banse pedras quentes ou cinsas como fonte de calor antes de desenvolverse o forno. En Arabia e no norte de \u00c1frica a\u00ednda se elabora pan asmo.\nA maior evoluci\u00f3n na panificaci\u00f3n deuse no antigo Exipto, xa que descubriron o proceso de fermentaci\u00f3n. O fermento orixinario consist\u00eda en l\u00e9vedos naturais. Os l\u00e9vedos son diversos fungos microsc\u00f3picos unicelulares que levedan os hidratos de carbono na masa de fari\u00f1a e auga producindo diversas substancias. Pode facerse pan fermentado de calquera clase de fari\u00f1a, por\u00e9n se se quere que a masa creza para termos un pan poroso e lixeiro, c\u00f3mpre termos forza na fari\u00f1a, o que depende dun maior contido en glute e da natureza das s\u00faas prote\u00ednas. Engadir sal infl\u00fae na actividade dos encimas e na estrutura da masa.\nAlg\u00fans pans elab\u00f3ranse engadindo diversas substancias qu\u00edmicas que lle brindan \u00e1 fari\u00f1a un tratamento especial. Durante o s\u00e9culo XVIII utilizouse o alume coma aditivo da fari\u00f1a en diversos pa\u00edses de Europa coma Inglaterra, xa que o seu uso permite que o pan sexa m\u00e1is branco, te\u00f1a un maior tama\u00f1o e presente unha textura m\u00e1is branda, mais foi rexeitada polos consumidores pola orixe desta substancia, o que produciu a s\u00faa prohibici\u00f3n. M\u00e1is recentemente t\u00e9\u00f1ense empregado outras substancias como o \u00e1cido asc\u00f3rbico, o bromato pot\u00e1sico, o persulfato am\u00f3nico, o fosfato monoc\u00e1lcico, o di\u00f3xido de cloro e o per\u00f3xido de benzoilo, que lle provocan un avellentamento artificial \u00e1 fari\u00f1a e melloran as cualidades que conve\u00f1en para a cocedura.\nO pan fermentado ten moitas variedades en diversas rexi\u00f3ns do mundo.\nO pan en Galiza.\nA\u00ednda que hoxe o pan en Galiza sexa feito con fari\u00f1a triga, at\u00e9 hai ben pouco eran m\u00e1is populares o \"pan centeo\" e o \"pan millo\". O pan branco, de trigo, moito m\u00e1is valorado, era o pan das ocasi\u00f3ns especiais, e por iso cham\u00e1bano \"pan de festa\", \"pan dos d\u00edas de festa\" ou \"pan feiral\". M\u00e1is usual era a denominaci\u00f3n apocopada pantrigo. En Galiza, a importancia do pan \u00e9 capital desde hai s\u00e9culos, sendo a base de alimentaci\u00f3n para a poboaci\u00f3n. O xeito tradicional de elaboraci\u00f3n do pan \u00e9 con fermento, o que fai que haxa que gardar un chisco de masa madre para a elaboraci\u00f3n da seguinte quenda de pan. Os estilos son variados: dende o pan de b\u00f3la, pasando polo tradicional molete \u2014o cal adoita ter unha especie de \"mo\u00f1o\" na zona central da parte superior\u2014, ata a boroa, o pan centeo ou o pan co que se fan as empanadas.\nSegundo a Federaci\u00f3n Galega de Panadeiros e Pasteleiros, cada galego consum\u00eda en 2009, anualmente, ao redor de 56 quilogramos de pan, o que sup\u00f3n un 37% menos que nos anos 90, cando o consumo medio dos galegos elev\u00e1base aos 90 quilos.\nEmpanada.\nOutro xeito de consumo de trigo en Galiza moi com\u00fan \u00e9 coa empanada. \u00c9 unha preparaci\u00f3n culinaria consistente nunha masa e un recheo que se frixe ou coce no forno. A masa de fari\u00f1a, elaborada m\u00e1is ou menos como unha masa de pan, \u00e9nchese de carne ou outros produtos (tam\u00e9n verduras peixes, ou mariscos variados), previamente coci\u00f1ados de formas moi variadas segundo a gastronom\u00eda local. A masa est\u00e1 preparada xeralmente con trigo, pero pode estar feita con outros cereais, coma o millo, engad\u00edndoselle \u00e1s veces na preparaci\u00f3n alg\u00fan tipo de graxa (que pode ser aceite, manteiga ou graxa de porco).\nGalletas.\nAs galletas son anacos pequenos e m\u00e1is ou menos finos que resulta de cocer unha pasta composta de fari\u00f1a, auga, azucre e outros ingredientes, coma ovos, manteiga etc.\nO trigo utilizado para as galletas \u00e9 da variedade \"Compactum\" (tam\u00e9n co\u00f1ecida como \"Club\"), considerada feble pola pouca cantidade de glute e de prote\u00edna e case sempre de baixa extracci\u00f3n. A maior produci\u00f3n deste tipo de trigo d\u00e1se no Reino Unido, importante fabricante de galletas a nivel mundial.\nPastas alimenticias.\nAs pastas son alimentos elaborados a base de s\u00e9mola de trigo mesturada con auga e \u00e1 que se lle pode engadir ovo, sal ou outros ingredientes, conformando un produto que se coce en auga a ferver. A elaboraci\u00f3n de pastas alimenticias a base de trigo \u00e9 unha pr\u00e1ctica antiga, que segue especialmente nos pa\u00edses onde se cultiva o trigo. Normalmente util\u00edzase a variedade de trigo \"Durum\" para a s\u00faa elaboraci\u00f3n, polo que \u00e9 dun alto valor nutritivo, a\u00ednda que en lugares como Italia (onde o consumo de pasta \u00e9 o m\u00e1is elevado do mundo) fanse de fari\u00f1a triga dura soa ou mesturada con fari\u00f1a candeal dura en iguais proporci\u00f3ns. En Francia, unha lei di que os macarr\u00f3ns e produtos semellantes s\u00f3 poden facerse de s\u00e9mola de trigo duro.\n\"Carne vexetal\".\nDende o Extremo Oriente, particularmente dende a China e o Xap\u00f3n espallouse un alimento de alto valor proteico baseado no glute do trigo; pola s\u00faa consistencia, aspecto ao ser coci\u00f1ado e pola mencionada alta cantidade de prote\u00ednas, tal alimento \u00e9 chamado \"carne vexetal\" ou seit\u00e1n.\nCereais prontos para consumir.\nA elaboraci\u00f3n de produtos a base de cereais listos para o almorzo obtivo unha crecente importancia nos \u00faltimos anos. Un gran n\u00famero deles est\u00e1n elaborados a base do endosperma de trigo, millo, arroz ou avea. \u00c1s veces o endosperma simplemente se creba ou esmaga e algunhas veces se torra para obtermos cereais como fari\u00f1a de avea ou para seren coci\u00f1ados antes de os consumir.\nO desenvolvemento destes cereais xorde a finais do s\u00e9culo XIX cando os doutores William Keith Kellogg e o seu irm\u00e1n John Harvey Kellogg da vila de Battle Creek (Estados Unidos), seguidores das crenzas adventistas de vida sa consistentes en abstenci\u00f3n de alcol, tabaco e carne, descobren o proceso de temperado no trigo e posteriormente inventan un m\u00e9todo de procesamento dos cereais que incl\u00fae cocedura, temperado, laminado e torrado do gran para obter flocos e l\u00e1minas torrados, un alimento lixeiro que contrarrestaba os costumes daquela \u00e9poca de alimentos cheos de graxas. Inicialmente os cereais dos irm\u00e1ns Kellogg s\u00f3 se produc\u00edan para a dieta alimenticia dos pacientes do hospital \"Battle Creek Sanitarium\" e posteriormente comezou a venda aos consumidores en xeral en 1906, cando se funda a compa\u00f1\u00eda \"The Battle Creek Toasted Corn Flakes Company\" (hoxe \"The Kellogg's Company\").\nCervexa.\nA cervexa \u00e9 unha bebida alcoh\u00f3lica obtida de grans de cereal fermentados e aromatizados con l\u00fapulo. A elaboraci\u00f3n da cervexa iniciouse de xeito simult\u00e1neo \u00e1 elaboraci\u00f3n do pan. O uso de trigo para a elaboraci\u00f3n desta bebida \u00e9 com\u00fan en moitos pa\u00edses.\nA cervexa a base de trigo e orxo tipo Weissbier ten principalmente d\u00faas variedades: a \"Witbier\" en B\u00e9lxica e a \"Weizenbier\" en Alema\u00f1a, que ten variantes en diversas rexi\u00f3ns do pa\u00eds.\nA cervexa de trigo tipo Lambic elab\u00f3rase en B\u00e9lxica empregando l\u00e9vedos bravos obtidos por fermentaci\u00f3n espont\u00e1nea.\nOutros produtos a base de fari\u00f1a triga.\nAdemais do pantrigo e da empanada, existen infinidade de produtos t\u00edpicos de Galiza feitos con fari\u00f1a triga, especialmente de repostar\u00eda: filloas, melindres, roscas, orellas, torta de Santiago etc.\nEtnolox\u00eda.\nGaliza.\nEn Galiza, a importancia do pan \u00e9 capital desde hai s\u00e9culos, sendo a base de alimentaci\u00f3n para a poboaci\u00f3n. O xeito tradicional de elaboraci\u00f3n do pan \u00e9 con fermento.\nO pan feito de trigo, chamado tam\u00e9n \"pan branco\", era moito m\u00e1is valorado, reservado para as ocasi\u00f3ns especiais, e por iso cham\u00e1bano \"pan de festa\", \"pan dos d\u00edas de festa\" ou \"pan feiral\". M\u00e1is usual era a denominaci\u00f3n apocopada \"pantrigo\". Frei Mart\u00edn Sarmiento falaba no s\u00e9culo XVIII do \"pantrigo da vila\", refer\u00edndose a Pontevedra onde, dic\u00eda, coc\u00edanse moitos pans mi\u00fados de trigo para o gasto da vila e para o consumo das aldeas achegadas. Dic\u00eda que o pantrigo era un agasallo com\u00fan.\nDe sempre, o pan recibiu un trato de respecto debido, seguramente, das implicaci\u00f3ns relixiosas derivadas do seu uso por Xes\u00fas Cristo en momentos relevantes do nacemento do catolicismo. O feito de considerar o pan coma \"o corpo de Cristo\" esix\u00eda darlle un trato especial. Por todo o anterior, nunca se debe tirar o pan ao chan e, se cae, debe recollerse inmediatamente e bicalo. Se algu\u00e9n atopa un anaco de pan ca\u00eddo nun cami\u00f1o, debe recollelo e colocalo onde ningu\u00e9n o poida pisar.\nLiteratura.\nDende a antig\u00fcidade, o trigo \u00e9 un dos cultivos que m\u00e1is aparece na literatura, en especial, no mundo occidental.\nRosal\u00eda de Castro citou o trigo en varias ocasi\u00f3ns na s\u00faa obra, e amosaba a importancia que ti\u00f1a este cereal as\u00ed coma o pantrigo, reservados en Galiza, para ocasi\u00f3ns especiais:"}
{"id": "11843", "revid": "56817", "url": "https://gl.wikipedia.org/wiki?curid=11843", "title": "\u00c1cido sulf\u00farico", "text": "O \u00e1cido sulf\u00farico \u00e9 un composto qu\u00edmico moi corrosivo. A s\u00faa f\u00f3rmula \u00e9 H2SO4. \u00c9 o composto qu\u00edmico m\u00e1is producido no mundo. Unha gran parte empr\u00e9gase na obtenci\u00f3n de fertilizantes. Tam\u00e9n se usa para a s\u00edntese doutros \u00e1cidos e sulfatos, e na industria petroqu\u00edmica.\nCaracter\u00edsticas.\nXeralmente obtense a partir de di\u00f3xido de xofre, por oxidaci\u00f3n con \u00f3xidos de nitr\u00f3xeno en disoluci\u00f3n acuosa. Normalmente despois l\u00e9vanse a cabo procesos para conseguir unha maior concentraci\u00f3n do \u00e1cido.\nA mol\u00e9cula presenta unha estrutura piramidal, co \u00e1tomo de xofre no centro e os catro \u00e1tomos de os\u00edxeno nos v\u00e9rtices. Os dous \u00e1tomos de hidr\u00f3xeno est\u00e1n unidos a cadanseu \u00e1tomo de os\u00edxeno. Dependendo da disoluci\u00f3n, estes hidr\u00f3xenos p\u00f3dense disociar. Na auga comp\u00f3rtase como un \u00e1cido forte na s\u00faa primeira disociaci\u00f3n, dando o ani\u00f3n monohidroxenosulfato, e como un \u00e1cido d\u00e9bil na segunda, dando o ani\u00f3n sulfato."}
{"id": "11844", "revid": "1131", "url": "https://gl.wikipedia.org/wiki?curid=11844", "title": "Litio", "text": "O litio \u00e9 un elemento qu\u00edmico de s\u00edmbolo Li e n\u00famero at\u00f3mico 3. Na t\u00e1boa peri\u00f3dica dos elementos, enc\u00f3ntrase no grupo 1, entre os elementos alcalinos. Na s\u00faa forma pura, \u00e9 un metal mol, de cor branco prata, que se oxida rapidamente en aire ou auga. \u00c9 o elemento s\u00f3lido m\u00e1is lixeiro e empr\u00e9gase especialmente en aliaxes condutoras da calor, en bater\u00edas el\u00e9ctricas e, as s\u00faas sales, no tratamento de certos tipos de depresi\u00f3n.\nCaracter\u00edsticas principais.\n\u00c9 o metal m\u00e1is lixeiro, a s\u00faa densidade \u00e9 tan s\u00f3 a metade da que ten a auga. \u00d3 igual que os demais metais alcalinos \u00e9 univalente e moi reactivo, a\u00ednda que menos que o sodio, polo que non se encontra libre na natureza. Achegado a unha chama t\u00f3rnaa carmes\u00ed pero se a combusti\u00f3n \u00e9 violenta a chama adquire unha cor branco brillante.\nAplicaci\u00f3ns.\nPola s\u00faa elevada calor espec\u00edfica, o maior de t\u00f3dolos s\u00f3lidos, empr\u00e9gase en aplicaci\u00f3ns de transferencia de calor e polo seu elevado potencial electroqu\u00edmico constit\u00fae un \u00e1nodo adecuado para as bater\u00edas el\u00e9ctricas. Ademais ten outros usos:\nHistoria.\nO litio (do grego \"\u03bb\u03b9\u03b8o\u03c2\", pedra) foi descuberto por Johann Arfvedson no 1817. Arfvedson encontrou o novo elemento na espodumena e lepidolita dun mineral de petalita, LiAl(Si2O5)2, da illa Ut\u00f6 (Suecia) que estaba analizando. No ano 1818 C.G. Gmelin foi o primeiro en observar que os sales de litio tornan a chama dunha cor vermella brillante. Ambos os dous intentaron, sen \u00e9xito, illar o elemento dos seus sales, o que finalmente conseguiron W.T. Brande e Humphrey Davy mediante electr\u00f3lise do \u00f3xido de litio.\nO nome do elemento prov\u00e9n do feito de ter sido descuberto nun mineral, mentres que o resto dos metais alcalinos foron descubertos en tecidos de plantas.\nEn 1923 a empresa alem\u00e1 Metallgesellschaft AG comezou a producir litio mediante a electr\u00f3lise do cloruro de litio e cloruro de potasio fundidos.\nAbundancia e obtenci\u00f3n.\n\u00c9 un metal escaso na cortiza terrestre que se encontra disperso en certas rochas, pero nunca libre, dada a s\u00faa gran reactividade. Enc\u00f3ntrase en pequena proporci\u00f3n nas rocas volc\u00e1nicas e sales naturais.\nDende a segunda guerra mundial, a produci\u00f3n de litio tense incrementado enormemente, separ\u00e1ndoo das rocas das que forma parte e das augas minerais. Os principais minerales dos que se extrae son lepidolita, petalita, espodumena e ambligonita. En Estados Unidos obtense das salinas de California e Nevada principalmente.\nIs\u00f3topos.\nOs is\u00f3topos estables do litio son dous, Li-6 e Li-7, sendo este \u00faltimo o m\u00e1is abundante (92,5%). Caracteriz\u00e1ronse seis radiois\u00f3topos sendo os m\u00e1is estables o Li-8 cun per\u00edodo de semidesintegraci\u00f3n de 838 milisegundos e o Li-9 con 178,3 ms de vida media. O resto de is\u00f3topos radioactivos te\u00f1en vidas medias menores de 8,5 ms.\nOs pesos at\u00f3micos do litio var\u00edan entre 4,027 e 11,0348 uma do Li-4 e o Li-11 respectivamente. O modo de desintegraci\u00f3n principal dos is\u00f3topos m\u00e1is lixeiros que o is\u00f3topo estable m\u00e1is abundante (Li-7) \u00e9 a emisi\u00f3n prot\u00f3nica (cun caso de desintegraci\u00f3n alfa) obt\u00e9ndose is\u00f3topos de helio; mentres que nos is\u00f3topos m\u00e1is pesados o modo m\u00e1is habitual \u00e9 a desintegraci\u00f3n beta, (con alg\u00fan caso de emisi\u00f3n neutr\u00f3nica) resultando is\u00f3topos de berilio.\nO Li-7 \u00e9 un dos elementos primordiais, producidos por s\u00edntese nuclear tralo\" Big Bang\". Os is\u00f3topos de litio fracci\u00f3nanse substancialmente nunha gran variedade de procesos naturais, inclu\u00edndo a precipitaci\u00f3n qu\u00edmica e a formaci\u00f3n de minerais, procesos metab\u00f3licos, e a substituci\u00f3n do magnesio e o ferro en redes cristalinas de minerais arxilosos nos que o Li-6 \u00e9 preferido fronte o Li-7 etc.\nPrecauci\u00f3ns.\nO igual que outros metais alcalinos, o litio puro \u00e9 altamente inflamable e lixeiramente explosivo cando se exp\u00f3n \u00f3 aire e especialmente \u00e1 auga. \u00c9 ademais corrosivo polo que require o emprego de medios adecuados de manipulaci\u00f3n para evitar o contacto coa pel. D\u00e9bese almacenar nun l\u00edquido hidrocarburo inflamable como nafta. O litio consid\u00e9rase lixeiramente t\u00f3xico.\nRol biol\u00f3xico.\nOs sales de litio empr\u00e9ganse no tratamento da depresi\u00f3n e a\u00ednda que se desco\u00f1ece o mecanismo concreto de actuaci\u00f3n crese que \u00e9 por desprazamento do sodio. O rol biol\u00f3xico do litio non est\u00e1 claro e non existe acordo sobre a s\u00faa esencialidade."}
{"id": "11858", "revid": "56817", "url": "https://gl.wikipedia.org/wiki?curid=11858", "title": "Distancia", "text": "Denom\u00ednase distancia \u00e1 lonxitude do cami\u00f1o m\u00e1is curto entre d\u00faas entidades. Dende un punto de vista formal, para un conxunto de elementos X def\u00ednese distancia como calquera funci\u00f3n binaria d (a,b) de X2 en R que verifique as seguintes condici\u00f3ns:\nDistancia (Xeometr\u00eda).\nDenom\u00ednase distancia entre dous puntos A(x1,y1) e B(x2,y2) \u00e1 lonxitude do segmento de recta que ten por extremos A e B. Expr\u00e9sase matematicamente como:\nA distancia entre un punto P e unha recta R \u00e9 a lonxitude do cami\u00f1o m\u00e1is curto que une o punto P(x1,y1) coa recta R = Ax + By + C. Matematicamente expr\u00e9sase como:\nA distancia entre d\u00faas rectas paralelas \u00e9 a lonxitude do cami\u00f1o m\u00e1is curto entre unha delas e un punto calquera da outra.\nA distancia entre un punto P e un plano L \u00e9 a lonxitude do cami\u00f1o m\u00e1is curto entre o punto P(x1,y1,z1) e o plano L = Ax + By + Cz + D. Matematicamente expr\u00e9sase como:"}
{"id": "11866", "revid": "6499871", "url": "https://gl.wikipedia.org/wiki?curid=11866", "title": "Desviaci\u00f3n t\u00edpica", "text": "En probabilidade e estat\u00edstica, a desviaci\u00f3n t\u00edpica ou est\u00e1ndar \u00e9 a medida m\u00e1is com\u00fan de dispersi\u00f3n. De xeito sinxelo, mide como est\u00e1n de dispersos os valores nunha colecci\u00f3n de datos. M\u00e1is raramente aparece referida como \"desviaci\u00f3n padr\u00f3n\" ou \"desv\u00edo\" (t\u00edpico, est\u00e1ndar, padr\u00f3n...).\nA desviaci\u00f3n est\u00e1ndar est\u00e1 definida como a ra\u00edz cadrada da varianza. Def\u00ednese desta maneira para dar unha medida da dispersi\u00f3n que \u00e9 un n\u00famero non negativo que ten as mesmas unidades que os datos.\nO termo \"desviaci\u00f3n est\u00e1ndar\" foi introducido en estat\u00edstica por Karl Pearson en 1894.\nInterpretaci\u00f3n e aplicaci\u00f3n.\nA desviaci\u00f3n est\u00e1ndar \u00e9 unha medida do grao de dispersi\u00f3n dos datos do valor medio. Dito doutra maneira, a desviaci\u00f3n est\u00e1ndar \u00e9 simplemente a \"media\" ou variaci\u00f3n esperada con respecto da media aritm\u00e9tica.\nUnha desviaci\u00f3n est\u00e1ndar grande indica que os puntos est\u00e1n lonxe da media e unha desviaci\u00f3n pequeno indica que os datos est\u00e1n agrupados cerca da media.\nPor exemplo, as tres mostras (0, 0, 14, 14), (0, 6, 8, 14) e (6, 6, 8, 8) cada unha te\u00f1en unha media de 7. As s\u00faas desviaci\u00f3ns est\u00e1ndar son 7, 5 e 1, respectivamente. A terceira mostra ten unha desviaci\u00f3n moito menor que as outras d\u00faas porque os seus valores est\u00e1n m\u00e1is pr\u00f3ximos a 7.\nA desviaci\u00f3n est\u00e1ndar pode ser interpretado como unha medida de incerteza. A desviaci\u00f3n est\u00e1ndar dun grupo repetido de medidas d\u00e1 a precisi\u00f3n destas. Cando se vai determinar se un grupo de medidas est\u00e1 de acordo co modelo te\u00f3rico, a desviaci\u00f3n est\u00e1ndar desas medidas \u00e9 de vital importancia: se a media das medidas est\u00e1 demasiado afastada da predici\u00f3n (coa distancia medida en desviaci\u00f3ns est\u00e1ndar), ent\u00f3n consid\u00e9rase que as medidas contrad\u00edn a teor\u00eda. Isto \u00e9 de esperarse xa que as medici\u00f3ns caen f\u00f3ra do rango de valores dos cales ser\u00eda razoable esperar que ocorresen se o modelo te\u00f3rico fose correcto.\nFormulaci\u00f3n.\nA desviaci\u00f3n est\u00e1ndar (DS/DE) \u00e9 unha medida de dispersi\u00f3n usada en estat\u00edstica que indica canto tenden a afastarse os valores puntuais da media nunha distribuci\u00f3n. De feito, especificamente a desviaci\u00f3n est\u00e1ndar \u00e9 \"a media da distancia de cada punto respecto do valor medio\". Ad\u00f3itase representar por un S ou coa letra sigma, formula_1. Esta medida \u00e9 m\u00e1is estable que o percorrido e toma en consideraci\u00f3n o valor de cada dato.\n\u00c9 posible calcular a desviaci\u00f3n est\u00e1ndar como a ra\u00edz cadrada da integral\nonde\nAs\u00ed a varianza \u00e9 a media dos cadrados das diferenzas entre cada valor da variable e a media aritm\u00e9tica da distribuci\u00f3n.\nA\u00ednda que esta f\u00f3rmula \u00e9 correcta, na pr\u00e1ctica interesa realizar inferencias poboacionais, polo que no denominador en vez de n, \u00fasase n-1 (Correcci\u00f3n de Bessel)\nTam\u00e9n temos outra funci\u00f3n m\u00e1is sinxela de realizar e con menos risco de ter equivocaci\u00f3ns:\nExemplo.\n1. Calcular a media formula_7.\nNeste caso, \"N\" = 4 porque hai catro datos:\n2. Calcular a desviaci\u00f3n est\u00e1ndar formula_17"}
{"id": "11869", "revid": "47401", "url": "https://gl.wikipedia.org/wiki?curid=11869", "title": "Media aritm\u00e9tica", "text": "A media aritm\u00e9tica ou termo medio dunha cantidade finita de n\u00fameros \u00e9 igual \u00e1 suma de todos eles dividida entre o n\u00famero de sumandos. O termo de \"media aritm\u00e9tica\" \u00e9 prefer\u00edbel en certos contextos, para podela distinguir doutros tipos de medias, como a media xeom\u00e9trica ou a media harm\u00f3nica.\nOutras medias estat\u00edsticas son: a media xeom\u00e9trica, a media harm\u00f3nica, a media cadr\u00e1tica, a media ponderada, a media aritm\u00e9tica, a media aritm\u00e9tica xeom\u00e9trica e a media xeneralizada.\nDefinici\u00f3n.\nDados os n\u00fameros \"a1, a2, ... , an\", a media aritm\u00e9tica ser\u00e1 igual a:\nPor exemplo, a media aritm\u00e9tica de \"8\", \"5\" e \"-1\" \u00e9 igual a \"(8 + 5 + (-1)) / 3 = 4\".\nNotaci\u00f3n.\nO s\u00edmbolo \u00b5 (letra mi (a\u00ednda que se adoita pronunciar coma \"mu\") \u00e9 usado para a media aritm\u00e9tica dunha poboaci\u00f3n. Usamos X cunha barra horizontal sobre o s\u00edmbolo para medias dunha mostra: formula_2.\nPropiedades.\nA media aritm\u00e9tica pos\u00fae varias propiedades, entre as que achamos as seguintes:"}
{"id": "11870", "revid": "98629", "url": "https://gl.wikipedia.org/wiki?curid=11870", "title": "Media xeom\u00e9trica", "text": "A media xeom\u00e9trica dunha cantidade finita de n\u00fameros (digamos \"n\" n\u00fameros) \u00e9 a ra\u00edz \"n\"-\u00e9sima do produto de t\u00f3dolos n\u00fameros.\nformula_1\nPor exemplo, a media xeom\u00e9trica de 2 e 18 \u00e9\nformula_2\nOutro exemplo, a media de 1, 3 e 9 ser\u00eda\nformula_3\nS\u00f3 \u00e9 relevante a media xeom\u00e9trica se t\u00f3dolos n\u00fameros son positivos. Se un deles \u00e9 0, ent\u00f3n o resultado \u00e9 0. Se temos un n\u00famero negativo (ou unha cantidade impar deles) ent\u00f3n a media xeom\u00e9trica \u00e9, ou ben negativa ou ben inexistente nos n\u00fameros reales.\nEn moitas ocasi\u00f3ns util\u00edzase a s\u00faa trasformaci\u00f3n no manexo estat\u00edstico de variables con distribuci\u00f3n non normal.\nOutras medias estat\u00edsticas son a media aritm\u00e9tica, a media ponderada, media cadr\u00e1tica, media xeneralizada, media harm\u00f3nica e a media aritm\u00e9tica xeom\u00e9trica."}
{"id": "11871", "revid": "22570", "url": "https://gl.wikipedia.org/wiki?curid=11871", "title": "Media ponderada", "text": "Denom\u00ednase media ponderada dun conxunto de n\u00fameros ao resultado de multiplicar cada un dos n\u00fameros por un valor particular para cada un deles, chamado \"peso\", obtendo a continuaci\u00f3n a media aritm\u00e9tica do conxunto formado polos produtos anteriores.\nUtil\u00edzase cando non t\u00f3dolos elementos dos que se pretende obter a media te\u00f1en a mesma importancia.\nUn exemplo \u00e9 a obtenci\u00f3n da media ponderada das notas dunha oposici\u00f3n na que se asigna distinta importancia (\"peso\") a cada unha das probas de que consta o exame.\nPara unha serie de datos non baleira:\nformula_1\n\u00e1 que corresponden os pesos:\nformula_2\na media ponderada calc\u00falase da seguinte maneira:\nformula_3\nOutras medias estat\u00edsticas son a media xeom\u00e9trica, a media aritm\u00e9tica e a media harm\u00f3nica."}
{"id": "11872", "revid": "1505", "url": "https://gl.wikipedia.org/wiki?curid=11872", "title": "Media xeneralizada", "text": "A media xeneralizada \u00e9 unha abstracci\u00f3n dos diversos tipos de media (xeom\u00e9trica, aritm\u00e9tica, harm\u00f3nica etc).\nDef\u00ednese como:\nOnde o par\u00e1metro m indica se a media \u00e9:\nObs\u00e9rvese que para valores de formula_2 a expresi\u00f3n s\u00f3 ten senso se t\u00f3dolos formula_3."}
{"id": "11873", "revid": "98629", "url": "https://gl.wikipedia.org/wiki?curid=11873", "title": "Media harm\u00f3nica", "text": "A media harm\u00f3nica , representada por H, dunha cantidade finita de n\u00fameros \u00e9 igual ao rec\u00edproco, ou inverso, da media aritm\u00e9tica dos rec\u00edprocos de ditos n\u00fameros.\nAs\u00ed, dados os n\u00fameros \"a1,a2, ... , an\", a media harm\u00f3nica ser\u00e1 igual a:\nA media harm\u00f3nica resulta pouco influ\u00edda pola existencia de determinados valores moito m\u00e1is grandes que o conxunto dos outros, sendo en cambio sensible a valores moito m\u00e1is pequenos que o conxunto.\nA media harm\u00f3nica non est\u00e1 definida no caso da existencia no conxunto de valores nulos.\nOutras medias estat\u00edsticas son a media xeom\u00e9trica, a media aritm\u00e9tica e a media ponderada."}
{"id": "11874", "revid": "22570", "url": "https://gl.wikipedia.org/wiki?curid=11874", "title": "Media cadr\u00e1tica", "text": "A media cadr\u00e1tica \u00e9 igual \u00e1 ra\u00edz cadrada da suma dos cadrados dos valores dividida entre o n\u00famero de datos.\nEste valor serve como medida de asociaci\u00f3n e ten aplicaci\u00f3ns en multitude de disciplinas, dende as biol\u00f3xicas como medicina ata as humanidades como a econom\u00eda.\n\u00c1s veces a variable toma valores positivos e negativos, como ocorre por exemplo nos erros de medida. En tal caso p\u00f3dese estar interesado en obter unha media que non recolla os efectos do signo.\nEste problema res\u00f3lvese mediante este tipo de media cadr\u00e1tica. O seu c\u00e1lculo procede de elevar \u00f3 cadrado t\u00f3dalas observaci\u00f3ns (as\u00ed os signos negativos desaparecen), obter despois a s\u00faa media aritm\u00e9tica e extraer, finalmente, a ra\u00edz cadrada desta media para volver \u00e1 unidade de medida orixinal."}
{"id": "11875", "revid": "307", "url": "https://gl.wikipedia.org/wiki?curid=11875", "title": "Media cuadr\u00e1tica", "text": ""}
{"id": "11877", "revid": "12452", "url": "https://gl.wikipedia.org/wiki?curid=11877", "title": "Koxer", "text": ""}
{"id": "11878", "revid": "1987", "url": "https://gl.wikipedia.org/wiki?curid=11878", "title": "Vulgata", "text": "Vulgata \u00e9 a traduci\u00f3n en lat\u00edn dende o hebreo do Antigo Testamento e revisi\u00f3n da versi\u00f3n latina do Novo Testamento feita por San Xerome no s\u00e9culo IV e tomada como referencia para a interpretaci\u00f3n b\u00edblica por parte da Igrexa cat\u00f3lica dende o Concilio de Trento. No s\u00e9culo VII Isidoro de Sevilla edita unha versi\u00f3n da Vulgata e tam\u00e9n Afonso X patrocina unha traduci\u00f3n \u00f3 castel\u00e1n (\"Biblia alfonsina\")."}
{"id": "11879", "revid": "65337", "url": "https://gl.wikipedia.org/wiki?curid=11879", "title": "Ra\u00edz cadrada", "text": "En matem\u00e1ticas, a ra\u00edz cadrada dun n\u00famero real non negativo \"x\" \u00e9 o n\u00famero real non negativo que, multiplicado consigo mesmo, d\u00e1 \"x\". A ra\u00edz cadrada de \"x\" escr\u00edbese formula_1. Por exemplo, formula_2, xa que 4 \u00d7 4 = 16, e formula_3. As ra\u00edces cadradas son importantes na resoluci\u00f3n de ecuaci\u00f3ns cadr\u00e1ticas.\nA xeneralizaci\u00f3n da funci\u00f3n ra\u00edz cadrada \u00f3s n\u00fameros negativos d\u00e1 lugar \u00f3s n\u00fameros imaxinarios e \u00f3 campo dos n\u00fameros complexos.\nO s\u00edmbolo da ra\u00edz cadrada empregouse por primeira vez no s\u00e9culo XVI. Espec\u00falase con que tivo a s\u00faa orixe nunha forma alterada da letra \"r\" min\u00fascula para representar a palabra latina \"radix\", que significa \"ra\u00edz\".\nDefinici\u00f3n.\nSexa n un n\u00famero natural non nulo. A funci\u00f3n x \u2192 xn define unha bixecci\u00f3n, de R para R se n \u00e9 impar, e de formula_4 se formula_5 \u00e9 par.\nCh\u00e1mase en\u00e9sima ra\u00edz, ou ra\u00edz de orde n \u00e1 s\u00faa funci\u00f3n rec\u00edproca, e den\u00f3tase:\nformula_6. (d\u00faas notaci\u00f3ns posibles)\nPara todo \"n\" natural, \"a\" e \"b\" reais positivos, temos a equivalencia:\nformula_7.\nNo gr\u00e1fico seguinte, hai debuxadas as curvas dalgunhas ra\u00edces, as\u00ed como das s\u00faas funci\u00f3ns rec\u00edprocas, no intervalo [0;1]. A diagonal da ecuaci\u00f3n y = x \u00e9 eixo de simetr\u00eda entre cada curva e a curva da s\u00faa rec\u00edproca.\nCambiando de escala:\nA ra\u00edz de orde d\u00faas ch\u00e1mase ra\u00edz cadrada e, por ser a m\u00e1is frecuente, escr\u00edbese sen super\u00edndice: formula_1 en vez de formula_9. \nA ra\u00edz de orde tres ch\u00e1mase ra\u00edz c\u00fabica.\nO c\u00e1lculo efectivo da ra\u00edz faise mediante as funci\u00f3ns logaritmo e exponencial:\nformula_10.\nT\u00f3dolos ordenadores e calculadoras empregan este m\u00e9todo. O problema \u00e9 que este c\u00e1lculo non funciona cos n\u00fameros negativos, porque o logaritmo usual so est\u00e1 definido en (0; + \u221e). De a\u00ed unha tendencia, a\u00ednda minoritaria, de definir as ra\u00edces a partir desta f\u00f3rmula, e polo tanto de restrinxir os seus dominios de definici\u00f3n a (0; + \u221e).\nPropiedades.\nAs seguintes propiedades da ra\u00edz cadrada son v\u00e1lidas para t\u00f3dolos n\u00fameros positivos \"x\", \"y\" (e, no primeiro caso, distintos de cero):\nA funci\u00f3n ra\u00edz cadrada, en xeral, transforma n\u00fameros racionais en n\u00fameros alx\u00e9bricos; formula_1 \u00e9 racional se e s\u00f3 se \"x\" \u00e9 un n\u00famero racional que pode escribirse como fracci\u00f3n dos cadrados perfectos. Se o denominador \u00e9 12 = 1, ent\u00f3n tr\u00e1tase dun n\u00famero natural. En cambio, formula_16 \u00e9 irracional.\nA funci\u00f3n ra\u00edz cadrada, como inversa que \u00e9 da potenciaci\u00f3n por 2, transforma a superficie dun cadrado na lonxitude do seu lado."}
{"id": "11882", "revid": "1505", "url": "https://gl.wikipedia.org/wiki?curid=11882", "title": "N\u00famero real", "text": "En matem\u00e1ticas, o conxunto dos n\u00fameros reais (denotado por formula_1) incl\u00fae tanto aos n\u00fameros racionais (positivos, negativos e o cero) como aos n\u00fameros irracionais; e noutro enfoque, transcendentes e alx\u00e9bricos. Os irracionais e os transcendentes (1970) non se poden expresar mediante unha fracci\u00f3n de dous enteiros con denominador non nulo; te\u00f1en infinitas cifras decimais aperi\u00f3dicas, tales como: \u221a5, , o n\u00famero real 2, cuxa transcendencia foi enunciada por Euler no s\u00e9culo XVIII.\nOs n\u00fameros reais poden ser descritos e constru\u00eddos de varias formas, algunhas simples a\u00ednda que carentes do rigor necesario para os prop\u00f3sitos formais de matem\u00e1ticas e outras m\u00e1is complexas pero co rigor necesario para o traballo matem\u00e1tico formal.\nDurante os s\u00e9culos XVI e XVII o c\u00e1lculo avanzou moito a\u00ednda que carec\u00eda dunha base rigorosa, debido a que no momento prescind\u00edan do rigor e fundamento l\u00f3xico, tan esixente nos enfoques te\u00f3ricos da actualidade, e us\u00e1banse expresi\u00f3ns como \u00abpequeno\u00bb, \u00abl\u00edmite\u00bb, \u00abach\u00e9gase\u00bb sen unha definici\u00f3n precisa. Isto levou a unha serie de paradoxos e problemas l\u00f3xicos que fixeron evidente a necesidade de crear unha base rigorosa para a matem\u00e1tica, a cal consistiu de definici\u00f3ns formais e rigorosas (a\u00ednda que certamente t\u00e9cnicas) do concepto de n\u00famero real. Nunha secci\u00f3n posterior describiranse d\u00faas das definici\u00f3ns precisas m\u00e1is usuais actualmente: clases de equivalencia de sucesi\u00f3ns de Cauchy de n\u00fameros racionais e cortaduras de Dedekind."}
{"id": "11883", "revid": "59564", "url": "https://gl.wikipedia.org/wiki?curid=11883", "title": "Ana Mar\u00eda Fern\u00e1ndez Mart\u00ednez", "text": "Ana Mar\u00eda Fern\u00e1ndez Mart\u00ednez, nada en Palma en 1949, \u00e9 unha escritora galega.\nTraxectoria.\nReside na Coru\u00f1a dende 1967. Xunto ao seu home, Xo\u00e1n Babarro, preparou os primeiros libros de texto modernos para a aprendizaxe do galego."}
{"id": "11884", "revid": "15490", "url": "https://gl.wikipedia.org/wiki?curid=11884", "title": "Antonio Fern\u00e1ndez Morales", "text": "Antonio Fern\u00e1ndez Morales, nado en Astorga o 17 de setembro de 1817 e finado en Cacabelos o 15 de agosto de 1896, foi un militar e escritor berciano en lingua galega, autor de \"Ensayos po\u00e9ticos en dialecto berciano\", publicado en 1861. Con motivo do Bicentenario do seu nacemento en 2017 celebrouse no Bierzo o Simposio \"Antonio Fern\u00e1ndez Morales, o cantor do Bierzo\".\nTraxectoria.\nDe orixe fidalga, naceu e viviu en Astorga ata os cinco anos de idade, fillo de Tom\u00e1s Fern\u00e1ndez Garrido (farmac\u00e9utico) e Nicolasa Morales Rodr\u00edguez, ambos naturais desa vila. Foi criado en Cacabelos. Cara a 1832, con quince anos de idade, iniciou os tres cursos de filosof\u00eda no seminario de Astorga. En outubro de 1835 solicitou o ingreso no militar Colexio de Distinguidos de Valladolid, onde iniciou os seus estudos o 7 de xaneiro do ano seguinte e onde estivo ata o 30 de maio dese mesmo ano, sendo destinado ao Rexemento de Infanter\u00eda de Borb\u00f3n n.\u00ba 17. No ano 38 participou en diferentes acci\u00f3ns militares, conseguindo o emprego de tenente.\nTanto o seu pai coma el formaron parte da Sociedade de Teatro de Vilafranca do Bierzo en 1843. Fixo amizade co fil\u00f3logo Mariano Cub\u00ed i Soler en 1847, e baixo a s\u00faa influencia comezou a escribir en galego como certifican as s\u00faas cartas aut\u00f3grafas destas datas ao fil\u00f3logo catal\u00e1n, dadas a co\u00f1ecer en 2017 . Secundou o levantamento de 1854.\nEn 1860 publicou en \"El Esla\" o seu primeiro poema en galego, \"O fiand\u00f3n da aldea\". En 1861 publicou \"Ensayos po\u00e9ticos en dialecto berciano\" o segundo libro escrito en galego no Rexurdimento despois d' \"A Gaita Gallega\" de Xo\u00e1n Manuel Pintos. Foi prologado por Cub\u00ed, e est\u00e1 composto por 8.000 versos distribu\u00eddos en 15 poemas en galego e 1 biling\u00fce castel\u00e1n-galego.\nParticipou na revoluci\u00f3n de 1868 que derrocou a Isabel II, ascendido a xeneral en 1870, foi nomeado gobernador militar de Toledo, foi tam\u00e9n deputado do distrito de Vilafranca do Bierzo polo Partido Radical (1872-1873) de Manuel Ruiz Zorrilla e ocupou o cargo de delegado nos Estados Pontificios. En 1876 publicou \"Ensayos po\u00e9ticos\", en castel\u00e1n."}
{"id": "11885", "revid": "24955", "url": "https://gl.wikipedia.org/wiki?curid=11885", "title": "Francisco Xos\u00e9 Fern\u00e1ndez Naval", "text": "Francisco Xos\u00e9 Fern\u00e1ndez Naval, \"Chisco\", nado en Ourense o 26 de abril de 1956, \u00e9 un narrador e poeta galego.\nTraxectoria.\nLicenciado en Filosof\u00eda e Ciencias da Educaci\u00f3n. Funcionario da administraci\u00f3n p\u00fablica ata a s\u00faa xubilaci\u00f3n en 2019, reside desde 1982 na Coru\u00f1a. Comparte a vida coa fot\u00f3grafa Maribel Longueira, e te\u00f1en un fillo nado en 1986, chamado Daniel.\nDesde 1980, coa publicaci\u00f3n do seu primeiro poemario, \"A fonte abaga\u00f1ada\", desenvolveu unha carreira literaria onde cultiva tanto a ficci\u00f3n (poes\u00eda, novela, relato e narrativa infanto-xuvenil) como outras modalidades (ensaio, gu\u00edas de viaxe e artigos en revistas galegas, espa\u00f1olas e americanas).\nNa s\u00faa produci\u00f3n narrativa destacan, entre outros temas, o seu achegamento \u00e1 guerra civil espa\u00f1ola, o despoboamento do mundo rural e, en xeral, o tratamento da memoria como elemento esencial de identidade individual e colectiva. Na s\u00faa obra po\u00e9tica ten como temas recorrentes o compromiso social, o paso do tempo, a memoria e o tratamento da paisaxe, mentres que na s\u00faa obra ensa\u00edstica, destaca a s\u00faa an\u00e1lise sobre a figura de Julio Cort\u00e1zar e a s\u00faa relaci\u00f3n con Galicia, xunto a un interese especial pola cultura mar\u00edtima.\nTam\u00e9n escribiu gui\u00f3ns para series da Televisi\u00f3n de Galicia, produtoras do sector audiovisual e instituci\u00f3ns culturais. Colaborou en diversos medios de comunicaci\u00f3n, as\u00ed como ten participado en numerosos recitais e conferencias.\nParticipou na creaci\u00f3n das compa\u00f1\u00edas teatrais \"R\u00faa Viva\" e \"Caritel\", e o seu mon\u00f3logo \"Non se che faga tarde\" foi representado pola actriz Mar\u00eda In\u00e9s Cuadrado en salas de Espa\u00f1a e Am\u00e9rica. Implicado desde novo nos movementos asociativos culturais, asiste regularmente a encontros, congresos e a festivais po\u00e9ticos en Europa e Am\u00e9rica.\nA s\u00faa obra foi traducida a varias linguas, entre elas: portugu\u00e9s, castel\u00e1n, \u00e9uscaro, catal\u00e1n, franc\u00e9s, italiano, ingl\u00e9s, ruso e \u00e1rabe.\nDende o mes de outubro de 2022 forma parte da Comisi\u00f3n de pensamento do Consello da Cultura Galega."}
{"id": "11886", "revid": "89787", "url": "https://gl.wikipedia.org/wiki?curid=11886", "title": "Xos\u00e9 Fern\u00e1ndez Neira", "text": "Jos\u00e9 Fern\u00e1ndez y Neira, nado na Coru\u00f1a en 1790, foi un escritor e militar galego.\nTraxectoria.\nFoi secretario da Xunta Suprema do Reino de Galicia trala invasi\u00f3n francesa, foi adscrito \u00e1 contador\u00eda da F\u00e1brica de Tabacos da Palloza da Coru\u00f1a. Coa chegada dos franceses a Galicia converteuse en guerrilleiro, percorreu Galicia incitando os galegos \u00e1 rebeli\u00f3n. Uniuse ao Marqu\u00e9s de la Romana na s\u00faa loita contra o ex\u00e9rcito franc\u00e9s. A s\u00faa primeira faza\u00f1a militar tivo como escenario a parroquia da Xesta (Lal\u00edn), onde se apoderou do correo diplom\u00e1tico que o gobernador interino de Santiago lle enviaba ao de Ourense, e entregoullo \u00e1 Xunta subalterna de Monforte de Lemos. Ferido en campa\u00f1a, incorporouse \u00e1 administraci\u00f3n galega, sendo destinado, en xu\u00f1o de 1809, a administrar os hospitais da Torre, en Borraxeiros (Agolada) e o de Gai\u00f3n, en Amoeiro, e en xullo volveu encargarse da contador\u00eda da F\u00e1brica de Tabacos da Palloza.\nLiberal exaltado, exiliouse en 1814. Retornou en 1820 e a Xunta de Galicia encomendoulle comisi\u00f3ns como a liquidaci\u00f3n das rendas da Inquisici\u00f3n, ocupaci\u00f3n das temporalidades do arcebispo por abandonar a diocese, ocupaci\u00f3n e administraci\u00f3n dos bens dos realistas fuxidos. En recompensa, a Xunta nomeouno oficial primeiro da Deputaci\u00f3n da Coru\u00f1a. En 1823 foi depurado e suspenso de emprego e soldo ata 1825, ano en que volveu ao seu posto na administraci\u00f3n de facenda.\nObra.\nEscribiu, como propaganda b\u00e9lica, a primeira obra de autor co\u00f1ecido en galego da \u00e9poca contempor\u00e1nea, as \"Proezas de Galicia, explicadas bajo la conversaci\u00f3n r\u00fastica de los dos compadres, Chinto y Mingote\" (1810), que foi reeditada por Andr\u00e9s Mart\u00ednez Salazar en 1893, con ilustraci\u00f3ns de Rom\u00e1n Navarro e Urbano Gonz\u00e1lez. Con esta obra persegu\u00eda a excitaci\u00f3n dos galegos contra os galos, e d\u00e1 por v\u00e1lidos e, mesmo merecentes de gabanza, toda clase de m\u00e9todos de loita contra eles. Empregou un galego moi flu\u00eddo e cheo de rexistros propios da lingua oral, con exclamaci\u00f3ns, expresi\u00f3ns populares, apelaci\u00f3ns e cortes sint\u00e1cticos. En 1984 foi reeditada, de novo, dentro da colecci\u00f3n da Editorial de los Bibli\u00f3filos Gallegos."}
{"id": "11887", "revid": "89787", "url": "https://gl.wikipedia.org/wiki?curid=11887", "title": "Agust\u00edn Fern\u00e1ndez Paz", "text": "Agust\u00edn Fern\u00e1ndez Paz, nado en Vilalba o 29 de maio de 1947 e finado en Vigo o 12 de xullo de 2016, foi un escritor e pedagogo galego. Foi autor de m\u00e1is de cincuenta t\u00edtulos, preferentemente de literatura infantil e xuvenil. Os seus libros obtiveron numerosos premios, sendo reco\u00f1ecido por d\u00faas veces como o mellor autor do ano (no 2004, pola Federaci\u00f3n de Libreiros de Galicia e no 2007, pola Asociaci\u00f3n Galega de Editores). Tam\u00e9n recibiu en d\u00faas ocasi\u00f3ns o premio ao mellor libro de Literatura Infantil e Xuvenil do ano, que concede a Asociaci\u00f3n de Escritores en Lingua Galega.\nO seu libro \"O \u00fanico que queda \u00e9 o amor\" obtivo en 2008 o Premio Nacional de Literatura infantil e xuvenil que concede o Ministerio de Cultura de Espa\u00f1a. No \u00e1mbito internacional salientan as catro designaci\u00f3ns ao Premio Memorial Astrid Lindgren, nos anos 2008, 2009, 2010 e 2013. O libro \"O \u00fanico que queda \u00e9 o amor\" foi inclu\u00eddo na Lista de Honra da IBBY no 2010, como ocorrera tam\u00e9n con \"Contos por palabras\" en 1992 e con \"Aire negro\" en 2002. Esta \u00faltima novela, \"Aire negro\", foi inclu\u00edda as\u00ed mesmo no Cat\u00e1logo White Ravens da Internationale Jugendbibliothek de M\u00fanic en 2001, un reco\u00f1ecemento que tam\u00e9n acadou \"O meu nome \u00e9 Skywalker\" en 2004.\nTraxectoria.\nMocidade.\nNaceu no barrio vilalb\u00e9s das Fonti\u00f1as, lugar onde transcorreu a s\u00faa nenez e onde o seu pai traballaba como m\u00fasico e carpinteiro. Con 14 anos, marchou a estudar \u00e1 Universidade Laboral de Xix\u00f3n, onde estivo interno durante sete anos, e onde se fixo Perito Industrial. \u00d3s 22 anos foise a Barcelona, coa intenci\u00f3n de traballar e estudar Pedagox\u00eda. Traballou durante un tempo nunha empresa, adiando o seu obxectivo de estudar.\nMestre.\nTres anos despois volveu a Galicia. Instalouse na Coru\u00f1a e matriculouse en Maxisterio. En 1974 comezou a traballar como mestre, iniciando as\u00ed a etapa m\u00e1is intensa da s\u00faa vida. Naqueles anos xuntouse con outros docentes nos chamados \u00abmovementos de renovaci\u00f3n pedag\u00f3xica\u00bb, que ti\u00f1an como obxectivo cambiar o mundo dende as aulas. Estudou Ciencias da Educaci\u00f3n e foi profesor de lingua galega no ensino primario e no secundario. Nesa mesma \u00e9poca, casou con Inmaculada Reino e naceu a s\u00faa filla, Mari\u00f1a.\nComo mestre e pedagogo, foi autor de numerosos traballos sobre a normalizaci\u00f3n ling\u00fc\u00edstica no ensino, a did\u00e1ctica da lingua, a promoci\u00f3n da lectura, a literatura infantil ou a introduci\u00f3n dos medios de comunicaci\u00f3n nas aulas. Ademais, entre 1988 e 1990 traballou para a Conseller\u00eda de Educaci\u00f3n como asesor para a reforma educativa e preparando dese\u00f1os curriculares tanto de primaria como de secundaria, na \u00e1rea de lingua. De 1990 a 1995 traballou como Coordinador Docente de Galego. Dese traballo quedaron tam\u00e9n numerosos libros de texto, como o pioneiro \"O noso galego\", dos primeiros anos oitenta.\nTam\u00e9n foi membro do grupo de traballo sobre lingua do Consello da Cultura Galega e asesor do Programa SOL, da Fundaci\u00f3n Germ\u00e1n S\u00e1nchez Ruip\u00e9rez.\nEscritor.\nDespois da aprobaci\u00f3n da Constituci\u00f3n no ano 1978, comezou a introducirse oficialmente a lingua galega no ensino. Fern\u00e1ndez Paz decatouse que a literatura infantil e xuvenil en galego era escasa, polo que decidiu escribir as s\u00faas propias historias. Con 40 anos, publica a s\u00faa primeira novela. Os dous libros seguintes obtiveron senllos premios de importancia, e por iso, animouse a continuar.\nPertenceu \u00e1 co\u00f1ecida como \u201cXeraci\u00f3n Lamote\u201d xunto con Xavier Sen\u00edn, Paco Mart\u00edn, Xos\u00e9 Lastra, Fina Casalderrey e Xabier P. DoCampo.\n\u00daltimos anos.\nPrexubilouse por enfermidade en 2007 no IES Os Rosais 2, de Vigo. No ano 2010 rexeitou o Premio da Cultura Galega das Letras como acto de protesta pola pol\u00edtica ling\u00fc\u00edstica da Xunta e o seu presidente. No ano 2013, foille concedido o Honoris Causa pola Universidade de Vigo.\nO 12 de xullo de 2016 morreu por volta das sete da ma\u00f1\u00e1 no seu domicilio en Vigo, logo de padecer dunha longa enfermidade. O 13 de xullo, celebrouse un multitudinario acto c\u00edvico no cemiterio de Pereir\u00f3 de Vigo, co f\u00e9retro arroupado coa bandeira galega, e no que estiveron presentes familiares, amigos e personalidades da cultura, da educaci\u00f3n e da pol\u00edtica. O corpo foi incinerado e os seus restos foron trasladados a Vilalba, a s\u00faa vila natal, onde tam\u00e9n se atopa soterrada a s\u00faa familia.\nObra.\nAgust\u00edn Fern\u00e1ndez Paz \u00e9 un dos nomes clave da literatura infantil e xuvenil galega, non s\u00f3 polo amplo n\u00famero de obras publicadas, sen\u00f3n polo seu \u00e9xito cos lectores e pola cantidade das s\u00faas obras que foron traducidas a outras linguas. Tr\u00e1tase do autor en galego m\u00e1is traducido con 115 traduci\u00f3ns a 16 linguas diferentes, en especial ao castel\u00e1n, con arredor de 50, m\u00e1is de 30 ao catal\u00e1n, unhas 20 ao \u00e9uscaro, e tam\u00e9n ao asturiano, portugu\u00e9s, franc\u00e9s, \u00e1rabe, coreano, italiano, ingl\u00e9s, b\u00falgaro, bret\u00f3n e esloveno, entre outras.\nTam\u00e9n destaca pola cantidade de premios acadados, tanto de \u00e1mbito galego como internacional, entre os que se atopa o Merl\u00edn, Lazarillo, o Ra\u00f1olas ou o Ra\u00ed\u00f1a Lupa. Algunhas obras s\u00faas tam\u00e9n foron seleccionadas para a Lista de Honra de IBBY. Foi nomeado Socio de honra da Asociaci\u00f3n de Escritores en Lingua Galega en 2009.\nA s\u00faa novela \"Cartas de inverno\" acadou en 2016 a cifra de m\u00e1is de 100\u00a0000 exemplares vendidos, fito que s\u00f3 acadou na ficci\u00f3n galega outra novela, \"Memorias dun neno labrego\", de Xos\u00e9 Neira Vilas.\nAdemais, realizou un longo labor editorial para Edici\u00f3ns Xerais, coordinando durante moitos anos a colecci\u00f3n \"Merl\u00edn\" de literatura infantil e xuvenil."}
{"id": "11890", "revid": "98629", "url": "https://gl.wikipedia.org/wiki?curid=11890", "title": "Substratos do galego", "text": "O gran desco\u00f1ecemento das linguas que se falaban antes da chegada do lat\u00edn \u00e1 Gallaecia obriga a que t\u00f3dalas afirmaci\u00f3ns que se fagan sexan sempre simples hip\u00f3teses. Debido a isto, o principal m\u00e9todo para analizar a orixe do l\u00e9xico no galego \u00e9 a comparaci\u00f3n co l\u00e9xico an\u00e1logo noutros territorios e polo tanto hai moitas combinaci\u00f3ns de distribuci\u00f3n. De todos xeitos, ac\u00e9ptase xeralmente que a maior\u00eda das unidades l\u00e9xicas anteriores aos romanos conservadas son substantivos, sen menoscabo de que tam\u00e9n haxa adxectivos ou verbos.\nPreindoeuropeos.\nDurante a Idade de Pedra at\u00e9 aproximadamente o ano 3000 a. C. chegaron ao noroeste peninsular compo\u00f1entes non indoeuropeos, tra\u00eddos tanto polos propios pobos que falaban esas linguas coma mediante pr\u00e9stamos a trav\u00e9s de falantes doutras linguas ou mesmo polos propios romanos. Dentro deste continxente dist\u00ednguense dous grupos: elementos preindoeuropeos compartidos coas zonas vasc\u00f3fonas fronte \u00e1s reliquias que non te\u00f1en un paralelismo co\u00f1ecido no \u00e9uscaro.\nCom\u00fans \u00f3 \u00e9uscaro.\nA gran maior\u00eda de voces non indoeuropeas relacionadas co l\u00e9xico vasco est\u00e1n pouco ou nada estendidas por territorios de actual fala catal\u00e1. Entre todo o repertorio l\u00e9xico deste tipo hispanovasco c\u00f3mpre distinguir tres tipos:\nAlleas \u00f3 \u00e9uscaro.\nEste patrimonio l\u00e9xico \u00e9 m\u00e1is abundante c\u00f3 anterior e o seu rango de distribuci\u00f3n var\u00eda dende usos locais na Hispania ata compartido con correspondencias no outro extremo de Europa. Exemplos destes casos son \"cigarra\" (ou \"chicharra\"), \"chota, choto, tepe\" distribu\u00eddos tam\u00e9n en Asia Menor; \"caxigo, codeso\" nos Balc\u00e1ns e Mediterr\u00e1neo; \"arroio, t\u00e1maro\" en Italia; \"bruxa, toxo\" en Francia; fronte a \"becerro\", exclusivamente hisp\u00e1nica.\nComo resumo de todo o dito sobre os preindoeuropeos, consid\u00e9ranse d\u00faas as v\u00edas de penetraci\u00f3n do l\u00e9xico preindoeuropeo na Hispania prerromana: polos Pireneos (probablemente con moita relaci\u00f3n co \u00e9uscaro) e polo sur e polo leste dende o norte de \u00c1frica, o Mar Mediterr\u00e1neo e o Oriente Pr\u00f3ximo (tam\u00e9n cun paralelismo nas culturas tartesa, fenicia, p\u00fanica e ib\u00e9rica).\nAdemais, non se pode identificar o ibero nin como antecedente do \u00e9uscaro nin como a \u00fanica lingua da Pen\u00ednsula (a\u00ednda que se puidese ser a lingua franca, cultural ou comercial do levante). Con todo, quedan m\u00e1is voces prerromanas sen adscribir que as asignables a algunha familia.\nIndoeuropeos.\nConsid\u00e9ranse do substrato indoeuropeo aquelas voces con rexistros similares nas outras linguas indoeuropeas, pero sen ser latinas. A principal contribuci\u00f3n \u00e1 parte do xa mencionado e do lat\u00edn son d\u00faas introduci\u00f3ns de formas moi relacionadas co que hoxe en d\u00eda se considera a familia c\u00e9ltica dentro das linguas indoeuropeas.\nPrimeira vaga.\nContra o ano 800 a. C., un pobo ou varios con forte compo\u00f1ente indoeuropeo (por orixe ou contaminaci\u00f3n) atravesaba Europa dende a zona entre o Loira, Apulia, Roman\u00eda e Polonia: son os prec\u00e9lticos, parac\u00e9lticos, protoceltas, sorot\u00e1pticos ou \"Urnenfelder\" (enterradores de olas en grego e alem\u00e1n). A influencia deste vaga ata Fisterra dem\u00f3strase con l\u00e9xico que conserva trazos indoeuropeos coma a conservaci\u00f3n do \"p-\" inicial (\"pala, p\u00e1ramo\"), tanto por chegada directa como por transmisi\u00f3n de pr\u00e9stamos. Ademais destes casos, tam\u00e9n se pode falar de \"cabana\" e \"cabazo\", e con certa probabilidade dos top\u00f3nimos sufixados con \"-ask-\" e \"-usk-\" (Ledusco na Coru\u00f1a, Tarasc\u00f3n (Ourense), Beasque (Ponteareas) ou Viasc\u00f3n (Cerdedo-Cotobade), as\u00ed coma os apelativos \u00e9tnicos \u00f3s ambr\u00f3ns (Ambroa (Tordoia), Ambr\u00f6es (Porto), Ambrona na provincia de Soria, Hambr\u00f3n na provincia de Salamanca, Ambruno na Lombard\u00eda, Ambron na Toscana ou Ambronay no Ain franc\u00e9s."}
{"id": "11891", "revid": "83328", "url": "https://gl.wikipedia.org/wiki?curid=11891", "title": "N\u00famero irracional", "text": "Os n\u00fameros irracionais son aqueles elementos da recta real que non son expresables mediante fracci\u00f3ns usando as operaci\u00f3ns internas deste conxunto. \u00c9 dicir, un n\u00famero irracional non pode expresarse da forma \"a\"/\"b\" sendo \"a\" e \"b\" enteiros.\nOs n\u00fameros irracionais caracter\u00edzanse por posu\u00edr infinitas cifras decimais que non seguen ning\u00fan patr\u00f3n repetitivo. Os m\u00e1is c\u00e9lebres n\u00fameros irracionais son identificados mediante s\u00edmbolos. Alg\u00fans destes son:\nDemostraci\u00f3n.\nUn exemplo destes n\u00fameros irracionais \u00e9 a ra\u00edz cadrada de 2. Para comprobalo podemos partir inicialmente de que a ra\u00edz cadrada de 2 si pode ser un n\u00famero racional.\nIso significar\u00eda que \"m\" e \"n\" non te\u00f1en factores com\u00fans, porque se non, poderiamos simplificar esa fracci\u00f3n ata atopar un factor com\u00fan. Se elevamos os dous termos da ecuaci\u00f3n ao cadrado temos\nAqu\u00ed podemos deducir que \"m\" \u00e9 un n\u00famero par, porque dado que formula_6 , \"m\" sempre ser\u00e1 par ao proceder dun produto de 2.\nPolo tanto, se \"m\" \u00e9 par podemos expresalo como m=2k. E se elevamos isto ao cadrado temos que\nOu o que \u00e9 o mesmo\nCo que chegamos \u00e1 conclusi\u00f3n de que \"n\" tam\u00e9n \u00e9 par. Pero iso non \u00e9 posible, porque levar\u00eda a que \"m\" e \"n\" tivesen un factor com\u00fan, e iso descart\u00e1molo ao comezo. Esta reductio ad absurdum \u00e9 a que nos indica que as nosas premisas eran err\u00f3neas e que formula_9 non pode ser racional.\nN\u00fameros transcendentes.\nDe especial relevancia son os chamados n\u00fameros transcendentes, que non poden ser soluci\u00f3n de ningunha ecuaci\u00f3n alx\u00e9brica. Por exemplo, o n\u00famero \u00e1ureo \u00e9 unha das ra\u00edces da ecuaci\u00f3n formula_10, polo que non \u00e9 un n\u00famero transcendente. Pola contra, pi e \"e\" si son transcendentes.\nOs n\u00fameros irracionais non son numerables ou contables, \u00e9 dicir que entre dous irracionais calquera existen infinitos n\u00fameros irracionais. Por extensi\u00f3n os n\u00fameros reais tampouco son contables xa que incl\u00faen o conxunto dos irracionais."}
{"id": "11893", "revid": "1888", "url": "https://gl.wikipedia.org/wiki?curid=11893", "title": "Antonio Fern\u00e1ndez P\u00e9rez", "text": "Antonio Fern\u00e1ndez P\u00e9rez, nado en R\u00edo de Xaneiro o 22 de xu\u00f1o de 1909 e finado en Ver\u00edn o 18 de febreiro de 1999, foi un escritor galego.\nTraxectoria.\nAos cinco meses de idade trasladouse coa familia a Rabal (O\u00edmbra), onde pasou a s\u00faa nenez e adolescencia. Estudou o bacharelato nas academias Vidal-Bustamante e Taboada Chivite de Ver\u00edn e despois fixo Maxisterio en Ourense e Santiago de Compostela. Exerceu como mestre na parroquia de Tamaguelos (Ver\u00edn) e na Academia Mart\u00edn Mouri\u00f1o de Ourense.\nFoi militante do Partido Galeguista e mantivo fortes lazos de amizade con algunhas das s\u00faas principais figuras, como Otero Pedrayo e Vicente Risco. Co golpe de Estado do 18 de xullo de 1936 viuse obrigado a fuxir a Portugal e de al\u00ed marchou \u00e1 Arxentina para evitar a represi\u00f3n do novo r\u00e9xime. Estableceuse na provincia de Mendoza onde se dedicou \u00e1 actividade comercial e literaria.\nColaborou na prensa de emigraci\u00f3n, \u00e1s veces cos pseud\u00f3nimos Fernamper ou F. de Rabal. Gran parte da s\u00faa carreira literaria, coa que ga\u00f1ou numerosos premios naquel pa\u00eds, est\u00e1 en castel\u00e1n. En 1946 foi premiada a s\u00faa obra \"Hojas al viento\" no concurso convocado pola Municipalidad de Mendoza. En 1947 obtivo o premio do Ateneo de Mendoza por \"Hojas l\u00edricas\" e o premio da Asociaci\u00f3n Interamericana de escritores pola novela \"Don Rosendo de Amar\u00e1n\". Con todo, non deixou de escribir en galego, e foi unha obra nesta lingua, \"Terra coutada\", a que maior prestixio lle concedeu.\nVolveu a Galicia a finais dos anos oitenta e instalouse en Ver\u00edn, onde morreu. Foi soterrado no cemiterio de Rabal.\nReco\u00f1ecementos.\nEn maio de 1992 recibiu unha homenaxe en Ver\u00edn, onde unha r\u00faa leva o seu nome. O concello de Ver\u00edn convoca un certame de relato curto co seu nome."}
{"id": "11894", "revid": "89787", "url": "https://gl.wikipedia.org/wiki?curid=11894", "title": "Xos\u00e9 Ram\u00f3n Fern\u00e1ndez-Oxea", "text": "Xos\u00e9 Ram\u00f3n Fern\u00e1ndez-Oxea, nado en Ourense o 5 de abril de 1896 e finado en Madrid o 2 de maio de 1988, foi un escritor, mestre e investigador galego tam\u00e9n co\u00f1ecido como Ben-Cho-Shey, Xan Fouci\u00f1o e Raimundo Antela, un intelectual de obra poli\u00e9drica que abarca dialectolox\u00eda, her\u00e1ldica, arqueolox\u00eda, etnograf\u00eda, historia da arte e creaci\u00f3n literaria. Colaborou con publicaci\u00f3ns como \"O Tio Marcos d'a Portela\", \"La Zarpa\", \"N\u00f3s\", \"A Nosa Terra\", \"Lar\", \"Opini\u00f3n Gallega\", \"Eufon\u00eda\", \"La Temporada en Mondariz\", \"Faro de Vigo\", \"La Noche\", \"Vieiros\", \"Bolet\u00edn de la Real Academia Gallega\", \"Cuadernos de Estudios Gallegos\", \"El Museo de Pontevedra\" e \"Chan\". Foi membro das Irmandades da Fala, o Seminario de Estudos Galegos e o Partido Galeguista. En 1986 foi galardoado coa Medalla Castelao.\nTraxectoria.\nInfluenciado polo ambiente familiar \u2014era fillo de P\u00edo Ram\u00f3n Oxea (Allariz 1869-Ourense 1943), militante nacionalista e mestre da escola normal, e neto de Elixio Oxea quen presidira a Asociaci\u00f3n Regionalista Gallega\u2014 Ben-Cho-Shey participou activamente moi novo nos movementos galeguistas como as Irmandades da Fala, sociedade na que aparece entre os membros fundadores en Ourense. Nesta \u00e9poca son habituais as colaboraci\u00f3ns no xornal voceiro da organizaci\u00f3n \"A Nosa Terra\", asinadas co pseud\u00f3nimo Xan Fouci\u00f1o e m\u00f3vese dentro do c\u00edrculo do Grupo N\u00f3s.\nEn 1920 foi destinado a Marrocos onde adoptou o pseud\u00f3nimo de \"Ben-Cho-Shey\" para asinar as cr\u00f3nicas de Guerra do Rif que enviaba ao diario ourens\u00e1n \"La Zarpa\". Estes textos, posteriores ao Desastre de Annual de 1921, foron logo recompilados e publicados co t\u00edtulo de \"Cr\u00f3nicas de Marruecos: tras la Rota de Annual\".\nEn 1925 \u00e9 mestre nacional por oposici\u00f3n, pois xa en 1915 acadara a rev\u00e1lida de mestre de ensino primario con premio extraordinario. Exerceu o seu labor no concello coru\u00f1\u00e9s de Cari\u00f1o e na parroquia ourens\u00e1 de Santa Marta de Moreiras (O Pereiro de Aguiar). Para este \u00faltimo lugar elaborou un mod\u00e9lico estudo, por\u00e9n a s\u00faa publicaci\u00f3n demorar\u00edase ata 1968.\nA finais da d\u00e9cada de 1920 viaxou por Francia e B\u00e9lxica cunha bolsa polas deputaci\u00f3ns galegas para perfeccionar a s\u00faa formaci\u00f3n pedag\u00f3xica. Al\u00ed comprobou de primeira man o emprego de novas metodolox\u00edas e apreciou a realidade socio-ling\u00fc\u00edstica daqueles pa\u00edses, o que o levar\u00e1 a reflexionar sobre a necesidade da presenza da lingua galega no ensino primario.\nEn 1928 ingresou no Seminario de Estudos Galegos. Dous anos despois f\u00f3rmase con Manuel G\u00f3mez Moreno en Arte e Arqueolox\u00eda. Casou en 1931 con Isabel Algarra, de Linares, Provincia de Xa\u00e9n. No ano 1931 \u00e9 un dos membros fundadores do Partido Nazonalista Republic\u00e1n de Ourense. En 1935 ingresou por oposici\u00f3n na Inspecci\u00f3n do Ensino Primario. \u00c9 destinado a Lugo onde vai presidir o Partido Galeguista.\nPola s\u00faa traxectoria galeguista ao comezo da guerra civil as novas autoridades suspend\u00e9rono nas s\u00faas funci\u00f3ns en 1937, e foi desterrado a C\u00e1ceres. En 1951 pediu traslado a Toledo e viviu en Madrid. Desde al\u00ed impulsou numerosas iniciativas culturais a prol de Galicia. Participou activamente no Centro Galego daquela cidade, mesmo impartindo conferencias en lingua galega, actitude ins\u00f3lita naquel tempo. As\u00ed, en novembro de 1952, disertou sobre a vida e obra do pol\u00edgrafo ourens\u00e1n Arturo V\u00e1zquez N\u00fa\u00f1ez no centenario do seu nacemento. A s\u00faa presenza en Madrid foi un soporte fundamental para o galeguismo da emigraci\u00f3n e grupos literarios como o Brais Pinto ou, m\u00e1is tarde, no Club de Amigos da Unesco.\nA Real Academia Galega nomeouno membro correspondente en 1943. Foi correspondente, tam\u00e9n, da Real Academia da Historia, do Instituto de Co\u00edmbra e da Sociedade de Geografia de Lisboa. Xubilouse en 1966. En 1981 foi nomeado membro de honra da Asociaci\u00f3n de Escritores en Lingua Galega.\nHumorista e literato, \u00e9 moi co\u00f1ecido pola maior recolleita feita nunca sobre o barallete, a fala dos afiadores, e m\u00e1is polo seu epitafio, localizado no cemiterio de San Francisco, en Ourense:\nReco\u00f1ecementos.\nA s\u00faa figura foi reco\u00f1ecida co Premio Jos\u00e9 Cornide do Centro Gallego de Buenos Aires (1960), unha homenaxe no Ateneo de Ourense (1977). o premio vitalicio da Fundaci\u00f3n Pedro Barri\u00e9 de la Maza (1978) e a Medalla Castelao (1986).\nV\u00e9xase tam\u00e9n.\nLigaz\u00f3ns externas.\n "}
{"id": "11895", "revid": "181", "url": "https://gl.wikipedia.org/wiki?curid=11895", "title": "Ben-Cho-Shey", "text": ""}
{"id": "11896", "revid": "23204", "url": "https://gl.wikipedia.org/wiki?curid=11896", "title": "Fernand\u00b4 Esquio", "text": "Fernand' Esquio ou Fernand' Esqyo, escrito Fernando Esqu\u00edo coa graf\u00eda moderna, foi un trobador galego de fins do s\u00e9culo XIII e comezos do s\u00e9culo XIV. D\u00e1 nome a un instituto de educaci\u00f3n secundaria de Neda.\nTraxectoria.\nNado no s\u00e9culo XIII, en Neda ou en localidades achegadas, xa que o seu apelido era com\u00fan nalgunhas vilas da actual comarca de Ferrol, \u00e9 posible que pertencese a unha familia nobre, posto que hab\u00eda Esqu\u00edos ao servizo dos condes de Andrade e como priores do mosteiro de San Marti\u00f1o de Xuvia. Estudosos como Ricardo Carballo Calero soste\u00f1en que o seu apelido puido ser Esgu\u00edo, como outros trobadores medievais que tiveron ou adoptaron o nome dun animal como apelido.\nPuido ter vinculaci\u00f3ns coas cidades de Lugo e Santiago de Compostela, pois ambas cidades aparecen nalgunha das s\u00faas obras.\nNo s\u00faa localidade natal, Neda, hai un instituto p\u00fablico que leva o seu nome, o IES Fernando Esqu\u00edo.\nObra.\nCons\u00e9rvanse nove cantigas s\u00faas, que se dividen en catro de amigo, tres de escarnio e d\u00faas de amor."}
{"id": "11904", "revid": "98629", "url": "https://gl.wikipedia.org/wiki?curid=11904", "title": "Faysal bin Abdelaziz Al Saud", "text": "Faysal bin Abdelaziz Al Saud (en \u00e1rabe \u0641\u064a\u0635\u0644 \u0628\u0646 \u0639\u0628\u062f\u0627\u0644\u0639\u0632\u064a\u0632 \u0622\u0644 \u0633\u0639\u0648\u062f), tam\u00e9n chamado \"Faisal ibn Abd al-Aziz\", nado en Riad prob\u00e1belmente en 1906 e finado o 25 de marzo de 1975, foi o cuarto fillo de Ibn Saud e o terceiro rei de Arabia Saudita.\nTraxectoria.\nEn 1925, comandando un ex\u00e9rcito de leais sauditas, obtivo unha decisiva vitoria sobre Hejaz. Como recompensa, foi feito gobernador de Hejaz ao ano seguinte. En 1932 aceptou o cargo de Ministro de Asuntos Exteriores.\nDespois de que as Naci\u00f3ns Unidas dividisen Palestina, Faysal pediu ao seu pai que rompese as s\u00faas relaci\u00f3ns cos Estados Unidos, pero foi ignorado. A sa\u00fade de Saud empeorou, e Faysal tomou o posto de rexente o 4 de marzo de 1964. O 2 de novembro dese ano converteuse en rei despois de que o seu irm\u00e1n fose deposto.\nFaysal introduciu algunhas reformas, como a televisi\u00f3n e a escolarizaci\u00f3n feminina, \u00e1s que se opuxeron moitos sauditas, inclu\u00edndo os membros da familia real, pois ambas foron consideradas contrarias ao islam. En 1967, tras a vitoria israel\u00ed na Guerras dos Seis D\u00edas, sentiuse derrotado e nunca volveu sorrir.\nEn 1973, comezou un programa para incrementar o poder militar de Arabia Saudita. O 17 de outubro, retirou o pretr\u00f3leo saudita dos mercados mundiais, cuadruplicando o seu prezo. Esta acci\u00f3n foi a principal culp\u00e1bel da Crise Enerx\u00e9tica de 1973. En 1974 foi nomeado \"Home do Ano\" pola revista Time.\nAsasinato.\nO 25 de marzo de 1975 foi asasinado a tiros polo seu sobri\u00f1o Faysal bin Musaed por raz\u00f3ns a\u00ednda desco\u00f1ecidas. Especulouse con que quer\u00eda vingar o seu irm\u00e1n m\u00e1is vello Khalid, que morreu nun encontro contra as forzas de seguridade en 1966. A\u00ednda que se falou de varias teor\u00edas sobre conspiraci\u00f3ns, unha investigaci\u00f3n descubriu que o pr\u00edncipe Faysal bin Musaed supostamente actuou s\u00f3.\nO pr\u00edncipe Musaed estaba xunto a unha delegaci\u00f3n kuwait\u00ed que agardaba para reunirse co rei. O rei Faysal encami\u00f1\u00e1base cara a eles cando Musaed sacou unha pistola e disparou sobre el.\nMusaed foi capturado inmediatamente e inicialmente declarado demente. M\u00e1is tarde foi acusado de rexicidio e, en xu\u00f1o de 1975, foi decapitado na praza p\u00fablica de Riyadh.\nFaysal foi sucedido polo seu irm\u00e1n Khalid bin Abdul Aziz.\nEn 1979, a cidade de Lyallpur, en Paquist\u00e1n, foi renomeada como Faysalabad no seu honor. A Mesquita Faysal en Islamabad tam\u00e9n recibiu o seu nome. A maior estrada de Karachi foi renomeada \"Shahrah-e-Faisal\" e unha zona residencial pr\u00f3xima ao Aeroporto de Karachi foi renomeada como Colonia do Shah Faysal."}
{"id": "11905", "revid": "132", "url": "https://gl.wikipedia.org/wiki?curid=11905", "title": "Faisal ibn Abd al-Aziz", "text": ""}
{"id": "11906", "revid": "1131", "url": "https://gl.wikipedia.org/wiki?curid=11906", "title": "Abdul Aziz Ibn Saud", "text": ""}
{"id": "11910", "revid": "98629", "url": "https://gl.wikipedia.org/wiki?curid=11910", "title": "N\u00famero alx\u00e9brico", "text": "Un n\u00famero alx\u00e9brico \u00e9 calquera n\u00famero real ou complexo que \u00e9 soluci\u00f3n dunha ecuaci\u00f3n polin\u00f3mica da forma:\n\"a\"\"n\"\"x\"\"n\" + \"a\"\"n\"-1\"x\"\"n\"-1 + ... + \"a\"1\"x\"1 + \"a\"0 = 0\nonde \"n\" &gt; 0 , cada \"a\"\"i\" \u00e9 enteiro e \"a\"\"n\" \u00e9 distinto de cero.\nT\u00f3dolos n\u00fameros racionais son alx\u00e9bricos porque t\u00f3dalas fracci\u00f3ns da forma \"a\" / \"b\" son soluci\u00f3n de \"bx\" - \"a\" = 0. Alg\u00fans n\u00fameros irracionais como 21/2 (a ra\u00edz cadrada de 2) e 31/3/2 (a metade da ra\u00edz c\u00fabica de 3) tam\u00e9n son alx\u00e9bricas porque son soluci\u00f3ns de \"x\"2 - 2 = 0 e 8\"x\"3 - 3 = 0, respectivamente. Pero non t\u00f3dolos n\u00fameros reais son alx\u00e9bricos. Os exemplos m\u00e1is co\u00f1ecidos son \u03c0 e e.\nSe un n\u00famero complexo non \u00e9 alx\u00e9brico, dise que \u00e9 un n\u00famero transcendente.\nSe un n\u00famero alx\u00e9brico \u00e9 soluci\u00f3n dunha ecuaci\u00f3n polin\u00f3mica de grao \"n\", pero non pode selo dunha ecuaci\u00f3n polin\u00f3mica de grao menor, ent\u00f3n dise que \u00e9 un \"n\u00famero alx\u00e9brico de grao n\".\nA suma, diferenza, produto ou cocente de dous n\u00fameros alx\u00e9bricos volve a ser alx\u00e9brico, e polo tanto os n\u00fameros alx\u00e9bricos constit\u00faen un \"campo\". Pode demostrarse que se os coeficientes \"a\"\"i\" son n\u00fameros alx\u00e9bricos calquera, a soluci\u00f3n da ecuaci\u00f3n volver\u00e1 a ser un n\u00famero alx\u00e9brico. Noutras palabras, o campo dos n\u00fameros alx\u00e9bricos \u00e9 alxebricamente cerrado. De feito, \u00e9 o campo alxebricamente cerrado m\u00e1is pequeno que conten os racionais.\nT\u00f3dolos n\u00fameros que poden escribirse a partir dos racionais empregando soamente as operaci\u00f3ns aritm\u00e9ticas +, -, *, /, potencias e ra\u00edces son alx\u00e9bricos. Con todo, existen n\u00fameros alx\u00e9bricos que non poden escribirse deste xeito, e son todos de grao &gt;5. Esta \u00e9 unha consecuencia da teor\u00eda de Galois.\nUn n\u00famero alx\u00e9brico que satisfai unha ecuaci\u00f3n polin\u00f3mica de grao \"n\" con \"a\"\"n\" = 1 denom\u00ednase enteiro alx\u00e9brico. Alg\u00fans exemplos de enteiros alx\u00e9bricos son 3\u00d721/2 + 5 y 6\"i\" - 2. A suma, diferenza e produto de enteiros alx\u00e9bricos volve a ser un enteiro alx\u00e9brico, o que significa que os enteiros alx\u00e9bricos forman un anel. O nome de \"enteiro alx\u00e9brico\" prov\u00e9n do feito de que os \u00fanicos n\u00fameros racionais que son enteiros alx\u00e9bricos son os propios enteiros.\nTanto a noci\u00f3n de n\u00famero alx\u00e9brico como a de enteiro alx\u00e9brico poden ser xeneralizadas noutros campos, amais do campo dos complexos, v\u00e9xase extensi\u00f3n alx\u00e9brica."}
{"id": "11913", "revid": "81822", "url": "https://gl.wikipedia.org/wiki?curid=11913", "title": "Chen Shui-bian", "text": "Chen Shui-bian (T\u00e2n Ch\u00fai-p\u00ed\u207f, \u9673\u6c34\u6241), nado en Guantian o 12 de outubro de 1950, \u00e9 un pol\u00edtico de Taiw\u00e1n, presidente do seu pa\u00eds dende o 20 de maio de 2000 at\u00e9 o 20 de maio de 2008. Foi tam\u00e9n alcalde de Taipei.\nTraxectoria.\nPertence ao Partido Democr\u00e1tico Progresista. O 11 de setembro de 2009, ao igual c\u00e1 s\u00faa dona, foi condenado a cadea perpetua por cargos de corrupci\u00f3n, por un tribunal da illa, o que \u00e9 interpretado por determinados sectores como unha caza de bruxas a ra\u00edz das pretensi\u00f3ns independentistas do propio Shui-bian, que China rexeita frontalmente."}
{"id": "11914", "revid": "23204", "url": "https://gl.wikipedia.org/wiki?curid=11914", "title": "Emomalii Rahmon", "text": "Emomalii Rahmon, nado o 5 de outubro de 1952, \u00e9 o presidente de Taxiquist\u00e1n dende 1994."}
{"id": "11915", "revid": "72012", "url": "https://gl.wikipedia.org/wiki?curid=11915", "title": "Benjamin Mkapa", "text": "Benjamin William Mkapa, nado en Ndanda, Rexi\u00f3n de Mtwara, o 12 de novembro de 1938 e finado en Dar es Salaam o 24 de xullo de 2020, foi un pol\u00edtico tanzano, que foi presidente de Tanzania dende 1995 ata 2005. Pertenc\u00eda ao Partido Revolucionario do Estado.\nFoi considerado un dos grandes pacificadores do leste de \u00c1frica."}
{"id": "11916", "revid": "98629", "url": "https://gl.wikipedia.org/wiki?curid=11916", "title": "Bhumibol Adulyadej", "text": "Bhumibol Adulyadej (\u0e20\u0e39\u0e21\u0e34\u0e1e\u0e25\u0e2d\u0e14\u0e38\u0e25\u0e22\u0e40\u0e14\u0e0a), Rama IX de Tailandia, nado en Cambridge (Estados Unidos) o 5 de decembro de 1927 e finado en Bangkok o 13 de outubro de 2016, foi rei de Tailandia desde 1946 ata a s\u00faa morte.\nTraxectoria.\nNado nos Estados Unidos e educado principalmente en Lausana, Su\u00edza, Bhumibol Adulyadej foi un monarca constitucional. \nAsumiu o trono de Tailandia o 9 de xu\u00f1o de 1946, ap\u00f3s o falecemento do seu irm\u00e1n maior, Ananda Mahidol, que faleceu por mor dun disparo, por causas que nunca foron aclaradas pola Casa Real tailandesa. Por\u00e9n, a s\u00faa coroaci\u00f3n, como Rama IX, non se produciu at\u00e9 o 5 de maio de 1950.\nInterveu decisivamente en ocasi\u00f3ns na pol\u00edtica tailandesa, e atribu\u00eduselle un papel importante na transici\u00f3n \u00e1 democracia na d\u00e9cada de 1990 despois de per\u00edodos anteriores durante os que apoiou r\u00e9ximes militares.\nRama IX foi o noveno soberano da Casa de Chakri. O seu reinado durou 70 anos; era o xefe de estado de maior antig\u00fcidade e foi o monarca tailand\u00e9s co reinado m\u00e1is longo da historia. Foi sucedido polo seu fillo, o pr\u00edncipe Maha Vajiralongkorn (coroado como Rama X)."}
{"id": "11917", "revid": "98629", "url": "https://gl.wikipedia.org/wiki?curid=11917", "title": "Faure Gnassingb\u00e9", "text": "Faure Essozimna Gnassingb\u00e9 (tam\u00e9n co\u00f1ecido como Faure Eyad\u00e9ma) nado o 6 de xu\u00f1o de 1966, foi o presidente de Togo dende o 4 de maio de 2005. Fillo do anterior presidente Gnassingb\u00e9 Eyad\u00e9ma."}
{"id": "11918", "revid": "98629", "url": "https://gl.wikipedia.org/wiki?curid=11918", "title": "Taufa\u02bb\u0101hau Tupou IV", "text": "T\u0101ufa'\u0101hau Tupou IV, nado o 4 de xullo de 1918 e finado o 10 de setembro de 2006, fillo da ra\u00ed\u00f1a S\u0101lote Tupou III e do seu consorte o pr\u00edncipe Tung\u012b, foi o rei de Tonga dende a morte da s\u00faa nai en 1965 ata o seu propio pasamento en 2006.\nTraxectoria.\nBautizado como Siaosi T\u0101ufa'\u0101hau Tupoulahi, axi\u00f1a foi co\u00f1ecido polo t\u00edtulo que se lles outorga aos pr\u00edncipes herdeiros: Tupouto'a, e logo substitu\u00eddo polo t\u00edtulo herdado do pai: Tung\u012b (ou os dous xuntos: Tupouto'a-Tung\u012b, naquel tempo escrito Tubouto'a-Tugi). A s\u00faa consorte foi a ra\u00ed\u00f1a Halaevalu Mata'aho 'Ahome'e, nada en 1926. A parella tivo catro fillos:\nEntusiasta deportista (practicante de salto con p\u00e9rtega, tenis, cr\u00edcket ou saltos de trampol\u00edn), bo m\u00fasico (piano, saxof\u00f3n, guitarra ou balalaica) e moi relixioso cando novo, estudou Dereito en Sydney, Australia. Converteuse en ministro de Educaci\u00f3n no goberno da s\u00faa nai a ra\u00ed\u00f1a S\u0101lote en 1943, en 1949 ministro de Sanidade, e finalmente en 1949 primeiro ministro. Continuou sendo pastor da Free Wesleyan Church, a principal igrexa metodista de Tonga, ata a s\u00faa morte.\nCando a s\u00faa nai, a ra\u00ed\u00f1a S\u0101lote III, faleceu por mor fun cancro en 1965, ascendeu ao trono, se ben a cerimonia de coroaci\u00f3n non tivo lugar ata 1967. O acto, que durou cinco d\u00edas, mesturaba os principios metodistas cos costumes do arquip\u00e9lago e supuxo o sacrificio de 71 000 leit\u00f3ns.\nExerceu unha forte autoridade pol\u00edtica e mantivo o sistema aristocr\u00e1tico da pol\u00edtica tonguesa, onde o rei e mais os nobres controlan o 70% do Parlamento de Tonga, mais tam\u00e9n os principais recursos econ\u00f3micos dun pa\u00eds que vive da pesca, o agro e as divisas dos emigrantes tongueses. O principal problema que tivo durante o seu mandato foi o esc\u00e1ndalo por uns investimentos il\u00edcitos realizados polo seu buf\u00f3n, o banqueiro estadounidense Jesse Bogdonoff. Tam\u00e9n supuxo un certo esc\u00e1ndalo internacional a venda de pasaportes tongueses a quen os puidese pagar, coma o ditador filipino Ferdinand Marcos e mais a s\u00faa muller Imelda.\nNos seus \u00faltimos anos, o rei iniciou unha viraxe cara a un proceso de maior transparencia e democratizaci\u00f3n, forzado polas circunstancias. En 2005 unha folga do funcionariado mantivo en xaque o goberno durante varias semanas, nun conflito onde o neto do rei, Tu'i Pelehake ('Uluvalu), fixo de medidador. Unha comisi\u00f3n constitucional comezou nese mesmo ano a estudar unha reforma da carta magna.\nTupou IV foi co\u00f1ecido en todo o mundo polo seu elevado peso. Chegou a superar os 200\u00a0kg, pero nos anos noventa encabezou unha campa\u00f1a institucional que buscaba reducir o problema da obesidade nas illas, e conseguiu baixar considerabelmente.\nO 15 de agosto de 2006, o primeiro ministro tongu\u00e9s Feleti Sevele interrompeu as emisi\u00f3ns de radio e televisi\u00f3n para anunciar que o rei estaba gravemente enfermo e pediu pregarias polo monarca. Fora internado no hospital Mercy, na cidade novacelandesa de Auckland en abril. O rei faleceu algo despois da medianoite do 10 de setembro. Os edificios p\u00fablicos enfeit\u00e1ronse de negro e p\u00farpura en sinal de d\u00f3. Foi soterrado o m\u00e9rcores 12 de setembro."}
{"id": "11919", "revid": "85894", "url": "https://gl.wikipedia.org/wiki?curid=11919", "title": "George Maxwell Richards", "text": "George Maxwell Richards, nado o 1 de decembro de 1931 en San Fernando e finado o 8 de xaneiro de 2018, foi o cuarto Presidente de Trinidad e Tobago dende o 2003 at\u00e9 o 2013.\nTraxectoria.\nNas elecci\u00f3ns de 2008 foi o \u00fanico candidato. O 18 de marzo de 2013 foi sucedido polo actual presidente Anthony Carmona."}
{"id": "11921", "revid": "1822", "url": "https://gl.wikipedia.org/wiki?curid=11921", "title": "Xes\u00fas Ferro Ruibal", "text": "Xes\u00fas Ferro Ruibal, nado en Reb\u00f3n (Mora\u00f1a) o 28 de setembro de 1944, \u00e9 un ling\u00fcista, te\u00f3logo, latinista e escritor galego.\nTraxectoria.\nFixo e rematou os estudos de Humanidades, Filosof\u00eda e Teolox\u00eda no Seminario de Santiago de Compostela en 1965, e de Filolox\u00eda Cl\u00e1sica en Roma en 1969. Foi membro do grupo Os irmandi\u00f1os, un grupo de cregos e seminaristas que apostaban pola galeguizaci\u00f3n da igrexa. Colaborou na traduci\u00f3n \u00f3 galego do Novo Testamento (en 1978) e da Biblia (en 1989), obra colectiva que recibiu o Premio Nacional de Traduci\u00f3n en 1990.\nEn 1994 foi galardoado coa Medalla Castelao. O 17 de xu\u00f1o de 1995 foi elixido membro numerario da Real Academia Galega, por proposta de Constantino Garc\u00eda Gonz\u00e1lez, Carlos Casares Mouri\u00f1o e Andr\u00e9s Torres Queiruga, e ingresou o 4 de maio de 1996. O seu discurso de ingreso versou sobre a fraseolox\u00eda: \"Cadaqu\u00e9n fala coma quen \u00e9. Reflexi\u00f3ns verbo da fraseolox\u00eda enxebre\", e foi respondido por Carlos Casares.\nDesde o ano 1994 e ata o 2014 dirixiu o proxecto de Fraseolox\u00eda Galega do Centro Ram\u00f3n Pi\u00f1eiro para a Investigaci\u00f3n en Humanidades, que edita periodicamente os \"Cadernos de Fraseolox\u00eda Galega\", que xa van polo n\u00famero 22 (2022) .\nNo ano 2004 formou parte da Comisi\u00f3n t\u00e9cnica que organizou e redactou o Plan Xeral de Normalizaci\u00f3n da Lingua Galega.\nNo 2008 recibiu o Premio Lois Pe\u00f1a Novo.\nDo 2007 ao 2011 dirixiu e presentou na Televisi\u00f3n de Galicia 470 programas de \"Ben falado!\", microespazo de cinco minutos de duraci\u00f3n dedicado \u00e1 lingua galega.\nFoi colaborador no Dicionario da Real Academia Galega.\nNo persoal, Xes\u00fas Ferro est\u00e1 casado e ten dous fillos."}
{"id": "11922", "revid": "1131", "url": "https://gl.wikipedia.org/wiki?curid=11922", "title": "Ricardo Flores", "text": "Ricardo Flores P\u00e9rez, nado en Sada en 1903 e finado en Buenos Aires o 25 de xullo de 2002, foi un escritor galego e un dos m\u00e1is sobranceiros autores teatrais da di\u00e1spora galega.\nTraxectoria.\nNado no seo dunha familia labrega de Sada, desde moi neno traballa a terra e aprende o oficio de ferreiro, ao tempo que escribe os seus primeiros textos. En 1926 estreou a s\u00faa primeira peza teatral \"Un fillo de bendici\u00f3n\" no Pavill\u00f3n Moragra da s\u00faa vila. En 1927 e 1928 estreou as s\u00faas seguintes obras \"Consellos do t\u00edo Xan\". Emigrou a Buenos Aires en 1929, onde foi un dos dirixentes da Irmandade Galega e da Sociedade Nazonalista Pondal, director da asociaci\u00f3n coral Os Rumorosos, secretario do Consello de Galiza e presidente do Centro Provincial Coru\u00f1\u00e9s. Como dramaturgo, tivo un importante papel no teatro da di\u00e1spora. En 1952 constitu\u00edu o Cadro de Declamaci\u00f3n Lugr\u00eds Freire, coa que estreou distintas obras da s\u00faa autor\u00eda e do teatro rexionalista."}
{"id": "11923", "revid": "5863", "url": "https://gl.wikipedia.org/wiki?curid=11923", "title": "Ramiro Fonte", "text": "Ramiro Fonte Crespo, nado en Pontedeume en 1957 e finado en Barcelona o 11 de outubro de 2008, foi un escritor galego.\nTraxectoria.\nLicenciado en Filosof\u00eda e Letras e profesor de Lingua e Literatura Galegas, foi poeta, narrador, ensa\u00edsta, cr\u00edtico e estudoso da literatura galega. Foi un dos fundadores do colectivo po\u00e9tico Cravo Fondo (1977) e participou na fundaci\u00f3n da revista \"Dorna\" en 1981.\nFoi membro correspondente da Real Academia Galega. Nos \u00faltimos anos da s\u00faa vida foi director do centro do Instituto Cervantes en Lisboa.\nPoemas musicados.\nO guitarrista e compositor V\u00edctor Aneiros musicaliza o poema \"Na barra\", no seu \u00e1lbum \"Heroe Secreto\" (2008). No seu \u00e1lbum \"Br\u00e9temas da Memoria\" (2010) musicaliza 7 poemas de Ramiro Fonte: \"Vida bohemia\", \"Sombras de Compostela\", \"Autor de westerns\", \"M\u00e1is al\u00e1\", \"Un tute \u00e1 morte\", \"Cabina telef\u00f3nica\" (\"Lupanar de cristal\") e \"Rita Hayworth\" (\"Sirenas da polic\u00eda\")."}
{"id": "11924", "revid": "112914", "url": "https://gl.wikipedia.org/wiki?curid=11924", "title": "Ricardo Frade", "text": "Ricardo Frade Gir\u00e1ldez, nado en Touro en 1877 e finado en Santiago de Compostela o 29 de xullo de 1940, foi un escritor galego.\nTraxectoria.\nFillo de Cayetano Frade Rial, e Antonia Gir\u00e1ldez P\u00e9rez. Poeta, narrador e dramaturgo. A s\u00faa obra est\u00e1 vinculada ao Movemento Dram\u00e1tico Rexional, que apostaba pola recreaci\u00f3n da Galicia rural. Colaborou na \"Revista Gallega\" onde publicou un poema e unha narraci\u00f3n breve en castel\u00e1n e na revista \"N\u00f3s\". Foi co\u00f1ecido polas s\u00faas obras teatrais, cualificadas como costumistas, nas que aparece tam\u00e9n o caciquismo. En 1936 participa na creaci\u00f3n da Asociaci\u00f3n de Escritores de Galicia.\nCasou con Mar\u00eda Pe\u00f1a Pita."}
{"id": "11925", "revid": "5863", "url": "https://gl.wikipedia.org/wiki?curid=11925", "title": "Xes\u00fas Franco Gonz\u00e1lez", "text": "Xes\u00fas Franco Gonz\u00e1lez, nado en Vigo en 1943, \u00e9 un escritor galego.\nTraxectoria.\nFoi xerente de Edici\u00f3ns Xerais e de Publica\u00e7\u00f5es Dom Quixote (Portugal), e colaborou en \"Faro de Vigo\", Ondas Galicia e Radio Vigo. Tam\u00e9n foi membro fundador dos Premios da Cr\u00edtica Galicia.\nNos comezos da banda dese\u00f1ada en Galicia, Xes\u00fas Franco e o debuxante de \"Faro de Vigo\" Bofill, editaron semanalmente no xornal as aventuras duns nenos galegos coincidindo coa invasi\u00f3n dos romanos. Ligada \u00e1 historia m\u00e1is ou menos rom\u00e1ntica das orixes celtas, o autor mostra, coa axuda do arque\u00f3logo, Jos\u00e9 Manuel Hidalgo Cou\u00f1ago como viv\u00edan os devanceiros. A Xunta de Galicia propiciou a s\u00faa publicaci\u00f3n dos tres \u00e1lbums e a editorial Galaxia a s\u00faa distribuci\u00f3n.\nActualmente ten programas en Radio Vigo e Radio BaixoMi\u00f1o as\u00ed como en Televigo."}
{"id": "11926", "revid": "1822", "url": "https://gl.wikipedia.org/wiki?curid=11926", "title": "Ascanio", "text": "Ascanio, na mitolox\u00eda grega, era o fillo de Eneas e Cre\u00fasa. Despois da Guerra de Troia, Ascanio fuxiu ao Lacio (Italia) co seu pai e loitou nas guerras it\u00e1licas. Segundo Virxilio foi o primeiro rei de Alba Longa, na que naceron R\u00f3mulo e Remo, os fundadores de Roma.&lt;br&gt;\nCo\u00f1ecido, na mitolox\u00eda romana, como Iulus, do seu nome prov\u00e9n a Gens Iulia (a familia Iulia)."}
{"id": "11927", "revid": "17467", "url": "https://gl.wikipedia.org/wiki?curid=11927", "title": "Amed Nazif", "text": ""}
{"id": "11928", "revid": "98629", "url": "https://gl.wikipedia.org/wiki?curid=11928", "title": "Illa de Ascensi\u00f3n", "text": "Ascensi\u00f3n \u00e9 unha illa de orixe volc\u00e1nico situada no Oc\u00e9ano Atl\u00e1ntico, a medio cami\u00f1o entre Am\u00e9rica e \u00c1frica, sobre a Placa Suramericana, ao bordo da Dorsal Mesoatl\u00e1ntica. Sit\u00faase entre as coordenadas 7\u00b0 56' S, 14\u00b0 22' O, a 1.287\u00a0km ao noroeste de Santa Helena. O territorio incl\u00fae pequenas illas sat\u00e9lites como a illa Boatswain Bird, a roca Boatswain Bird (Este), White Rocks (Sur), e a roca Tartar (Oeste).\nXeograf\u00eda.\nTr\u00e1tase dunha illa duns 91\u00a0km\u00b2 de superficie situada na Dorsal Mesoatl\u00e1ntica, o que lle confire a s\u00faa natureza volc\u00e1nica. Existen 44 cr\u00e1teres na illa, todos eles \"dormentes\", isto \u00e9, non \"extintos\". Boa parte da superficie componse de coadas de lava bas\u00e1ltica e conos de cinza. A \u00faltima erupci\u00f3n importante tivo lugar hai uns seiscentos anos.\nO punto m\u00e1is elevado \u00e9 o Green Mountain, de 859 metros de altura. Dentro deste mesmo macizo, que cobre a metade oriental da illa, at\u00f3panse os outros picos relevantes: Weather Post (608 m), White Hill (525 m) e Sisters Peak (445 m).\nNon existen cursos permanantes de auga, a\u00ednda que existen alg\u00fans alxibes constru\u00eddos durante o s\u00e9culo XIX en Green Mountain para reter as augas pluviais. A maior parte da auga para consumo humano obtense de plantas desaladoras.\nAs choivas rep\u00e1rtense ao longo do ano, sendo m\u00e1is intensas de xaneiro a abril. A temperatura ao nivel do mar oscila entre 20\u00ba e 31\u00ba. Na Green Mountain \u00e9 duns 6\u00ba menos.\nO seu illamento \u00e9 moi marcado, pois dista uns 1.200 quil\u00f3metros da terra habitada m\u00e1is pr\u00f3xima, Santa Helena, que \u00e9 \u00e1 s\u00faa vez un enclave remoto no medio do Atl\u00e1ntico Sur.\nAdministraci\u00f3n.\n\u00c9 un territorio brit\u00e1nico de ultramar, que forma unha dependencia xunto con Santa Helena e Trist\u00e1n da Cu\u00f1a. O seu capital \u00e9 Georgetown. O grupo insular gob\u00e9rnase desde Santa Helena, onde reside o gobernador. En Ascensi\u00f3n repres\u00e9ntalle un administrador.\nO \"Ascension Island Council\" \u00e9 de car\u00e1cter electivo e constit\u00faeno sete membros non remunerados. Asesora ao gobernador en materia de pol\u00edtica e lexislativa. Con todo \u00e9 o gobernador o que ten a responsabilidade xeral do goberno brit\u00e1nico en temas de defensa, asuntos exteriores, seguridade interna e servizo p\u00fablico, as\u00ed como a responsabilidade xeral do bo goberno da illa.\nA lexislaci\u00f3n aplicable en Ascensi\u00f3n conf\u00f3rmase ao redor das ordenanzas de Ascensi\u00f3n, as ordenanzas de Santa Helena e as leis brit\u00e1nicas. Int\u00e9ntase que estas normas ad\u00e1ptense \u00e1s circunstancias locais.\nA forza policial da illa constit\u00faea un destacamento de seis membros da polic\u00eda de Santa Helena.\nExiste unha escola en Two Boats que cobre ata und\u00e9cimo ano (de cinco a quince anos).\nDemograf\u00eda.\nNon existe poboaci\u00f3n ind\u00edxena. Os habitantes da illa comprenden os empregados e familiares das organizaci\u00f3ns que traballan na illa. A poboaci\u00f3n \u00e9 de ao redor de 1.100, na s\u00faa maior\u00eda santahelenos, pero con 200 cidad\u00e1ns brit\u00e1nicos e 150 estadounidenses. Existen cinco asentamentos:\nAdemais hai algunhas casas rurais en Green Mountain.\nA illa non ti\u00f1a poboaci\u00f3n ind\u00edxena anterior \u00e1 s\u00faa colonizaci\u00f3n. A lingua falada nas illas \u00e9 o ingl\u00e9s, sen que haxa nunca lingua aut\u00f3ctona ou idioma crioulo local.\nEconom\u00eda.\nA moeda local \u00e9 a libra de Santa Helena, equivalente \u00e1 brit\u00e1nica. De div\u00edsaa brit\u00e1nica aceptan os billetes, pero non sempre as moedas fraccionarias. Na base americana circula o d\u00f3lar estadounidense. \nOs servizos bancarios pr\u00e9staos o Bank of Santa Helena. En setembro de 2006 non hab\u00eda caixeiros autom\u00e1ticos.\nAta a introduci\u00f3n dun novo r\u00e9xime fiscal en abril de 2002 o orzamento da illa depend\u00eda de cantidadas entregadas polos usuarios civ\u00eds e militares das instalaci\u00f3ns da illa. Entre 2000 e 2002 xestouse un novo sistema que privatizou certas actividades e estableceu un novo r\u00e9xime fiscal. Actualmente existen taxas de aduana limitadas a tabaco, bebidas alcoh\u00f3licas e fuel; e impostos sobre a renda das persoas f\u00edsicas e sobre o patrimonio. Como a introduci\u00f3n destes impostos foi anterior \u00e1 existencia dunha asemblea representativa (unha violaci\u00f3n do principio \"non taxation without representation\") produciuse unha negociaci\u00f3n coas organizaci\u00f3ns civ\u00eds e militares da illa que levou a que os salarios netos quedasen substancialmente intactos a pesar da reforma fiscal. O imposto sobre o patrimonio tam\u00e9n afecta \u00e1s organizaci\u00f3ns civ\u00eds e militares que operan na illa.\nOs salarios son m\u00e1is baixos que en Gran Breta\u00f1a, pero m\u00e1is elevados que en Santa Helena, por iso \u00e9 polo que a illa atraia man de obra da s\u00faa veci\u00f1a. Ademais numerosos habitantes perciben pluses por expatriaci\u00f3n.\nA econom\u00eda da illa c\u00e9ntrase en d\u00faas ramas de actividade. Por unha banda est\u00e1n as actividades de defensa do Reino Unido e dos Estados Unidos. Doutra banda est\u00e1 as telecomunicaci\u00f3ns. Ao redor destas d\u00faas actividades m\u00f3vese o resto da econom\u00eda local, dedicada \u00e1 subministraci\u00f3n, manutenci\u00f3n e mantemento das persoas e instalaci\u00f3ns.\nAs principais organizaci\u00f3ns que operan en Ascensi\u00f3n son:\nEcolox\u00eda.\nA illa \u00e9 un punto de reuni\u00f3n para as tartarugas mari\u00f1as da especie \"Chelonia mydas\" (tartaruga verde). Acoden anualmente desde Suram\u00e9rica, de xaneiro a maio, a depositar os seus ovos na area.\nHabita na illa o carr\u00e1n escuro, \"Sterna fuscata\", denominado localmente \"wideawake\" polo peculiar son que emite. Conc\u00e9ntrase na costa suroccidental cada dez meses para p\u00f3r os seus ovos. Esta ave deu nome ao aeroporto local (Wideawake Airfield).\nEste arquip\u00e9lago constit\u00fae a ecorrexi\u00f3n denominada prader\u00eda e matogueira de Ascensi\u00f3n.\nHistoria.\nCara a finais do s\u00e9culo XV o goberno portugu\u00e9s enviou unha expedici\u00f3n de trece barcos baixo o mando de Pedro \u00c1lvares Cabral cara \u00e1 India pola ruta de O Cabo. A expedici\u00f3n foi un \u00e9xito, pero varios meses antes do retorno de Cabral, o rei de Portugal enviou un escuadr\u00f3n de tres barcos e unha carabela, cunha dotaci\u00f3nde catrocentos homes ao mando do galego Xo\u00e1n de Nova para que se reunisen con Cabral e levasen mercanc\u00edas a Sofala (no actual Mozambique, onde exist\u00eda un posto comercial portugu\u00e9s), e a Calicut, na India. Na s\u00faa viaxe de ida o grupo de Xo\u00e1n de Nova descubriu o 25 de marzo de 1501 unha illa deshabitada \u00e1 que denominaron \"Illa de Nossa Senora de Concei\u00e7ao\".\nA illa volveu ser visitada o 20 de maio de 1503 -d\u00eda da Ascensi\u00f3n- por Afonso de Alburquerque. por mor desta visita o nome de \"Concepci\u00f3n\" caeu en desuso fronte ao de \"Ascensi\u00f3n\" imposto por Alburquerque. John Grisalva visitou a illa en 1518. William Dampierre sufriu un naufraxio na illa en 1701, e crese que o seu barco, o \"Roebuck\", foi a causa da aparici\u00f3n de ratas na illa. O goberno da illa indica na s\u00faa p\u00e1xina web o descubrimento do pecio do \"Roebuck\" a principios de s\u00e9culo XXI. O capit\u00e1n Cook visitou Ascensi\u00f3n en 1775. A pesar de todos estes contactos, a illa permaneceu deshabitada ata o s\u00e9culo XIX, coa excepci\u00f3n ocasional dalg\u00fans pescadores de tartarugas.\nEn 1815, data do exilio de Napole\u00f3n I en Santa Helena, tomouse en consideraci\u00f3n a posibilidade de que Ascensi\u00f3n fose usada como base para un intento de rescate. O resultado foi o env\u00edo dos nav\u00edos brit\u00e1nicos H.M.S. Peruvian e H.M.S. Zenobia. \u00c1ncoraron en Cros Bay o 22 de outubro de 1815, e \u00e1s 17:30 horas proclamaron a soberan\u00eda brit\u00e1nica na illa. A illa recibiu unha pequena guarnici\u00f3n, restrinxida pola subministraci\u00f3n de auga doce, que a\u00ednda que existente na illa \u00e9 limitada.\nCharles Darwin visitou Ascensi\u00f3n en 1844. \nEn 1922 a armada brit\u00e1nica transferiu o control da illa \u00e1 Colonial Office, que \u00e1 s\u00faa vez encargou a xesti\u00f3n do d\u00eda a d\u00eda \u00e1 Eastern Telegraph Company, cuxa presenza remontar a 1899 e cuxo director actuaba como maxistrado residente de Ascensi\u00f3n. \nDurante a Primeira e Segunda Guerras Mundiais foi un importante centro de comunicaci\u00f3ns. En 1942 uns 4.000 militares norteamericanos chegaron \u00e1 illa para constru\u00edr pistas para aeronaves na ruta de Am\u00e9rica a \u00c1frica do Norte. O papel militar de Ascensi\u00f3n tam\u00e9n foi importante durante a Guerra das Malvinas, en 1982.\nEn 1964 nomeouse ao primeiro administrador da illa, que as\u00ed deixou de depender de Cable and Wireless (nome que Eastern Telegraph adoptou en 1934).\nEn 1998 o goberno brit\u00e1nico exp\u00faxose o futuro constitucional de Ascensi\u00f3n e as s\u00faas relaci\u00f3ns con Santa Helena. \u00c1 s\u00faa vez os usuarios civ\u00eds (BBC e Cable and Wireless) e militares da illa expuxeron o seu desexo de centrarse nas s\u00faas propias esferas de actividade e deixar de fornecer servizos \u00e1 illa a partir de abril de 2001. As\u00ed se iniciou un proceso de cambio constitucional. O 22 e 23 de agosto de 2002 levou a cabo un plebiscito entre os residentes na illa ente as opci\u00f3ns de constitu\u00edr un consello interinsular con Santa Helena ou un propio de Ascensi\u00f3n. O consello de Ascensi\u00f3n obtivo o 95% dos votos. O 1 de novembro de 2002 celebr\u00e1ronse as primeiras elecci\u00f3ns xerais en Ascensi\u00f3n.\nV\u00e9xase tam\u00e9n.\nLigaz\u00f3ns externas.\nGoberno da Ascensi\u00f3n "}
{"id": "11938", "revid": "23204", "url": "https://gl.wikipedia.org/wiki?curid=11938", "title": "Pataca", "text": "A pataca (), baloca, casta\u00f1a ou casta\u00f1a da terra \u00e9 o tub\u00e9rculo da planta da pataca ou pataqueira (Solanum tuberosum), unha planta da familia das solan\u00e1ceas, orixinaria de Am\u00e9rica do Sur e cultivada en case todo o mundo polo seu tub\u00e9rculo comest\u00edbel.\nCon frecuencia ad\u00f3itase citar como end\u00e9mica dos Andes nunha \u00e1rea que coincide aproximadamente co sur do Per\u00fa, onde foi cultivada e consumida polo menos dende o VIII milenio a. C. , por\u00e9n dende hai s\u00e9culos a planta \u00e9 cultivada noutras latitudes dando lugar a diversas variedades de patacas.\nEn Galicia a maior zona de produci\u00f3n do tub\u00e9rculo \u00e9 a comarca da Limia, de cuxo comercio procede a principal fonte de ingresos da comarca. En Vilalba (Terra Ch\u00e1) e Coristanco (comarca de Berganti\u00f1os), cultivan a pataca como complemento dos ingresos da actividade agraria e do autoconsumo, resultando un produto de grande sona e calidade en feiras e mercados.\nEtimolox\u00eda.\nA palabra galega \"pataca\" v\u00e9n do castel\u00e1n \"patata\". A Real Academia Espa\u00f1ola di que \u00e1 s\u00faa vez a palabra castel\u00e1 \u00e9 un cruzamento l\u00e9xico do ta\u00edno \"batata\" 'pataca doce' e a palabra quechua \"papa\" 'pataca'. Isto indica probablemente que nun principio pensouse que a pataca era unha variedade da batata, malia non gardar ning\u00fan tipo de parentesco entre \u00e1mbalas d\u00faas plantas. Ademais de pataca, en moitas zonas de Galicia ch\u00e1maselle \"casta\u00f1a\", \"casta\u00f1a de terra\" ou \"casta\u00f1a da mari\u00f1a\", seguramente debido a que as propiedades alimentarias eran semellantes \u00e1s da casta\u00f1a, desprazando o consumo do froito do casti\u00f1eiro.\nEn moitas linguas, a palabra pataca prov\u00e9n de \"tartufoli\", denominaci\u00f3n italiana que se lle deu \u00e1 pataca pola s\u00faa semellanza coa trufa (en italiano \"tartufo\"). As\u00ed p\u00f3dense atopar noutras linguas palabras derivadas da verba italiana como \"krompir\" no esloveno, \"\u043a\u0430\u0440\u0442\u043e\u0444\" (kartof) no b\u00falgaro, \"\u043a\u0430\u0440\u0442\u043e\u0444\u0435\u043b\u044c\" (kartofel) no ruso e \"kartoffel\" no alem\u00e1n.\nNoutras linguas o nome com\u00fan para o tub\u00e9rculo \u00e9 \"maz\u00e1 de terra\": \"pomme de terre\" en franc\u00e9s, \"aardappel\" en \"neerland\u00e9s\", \"\u05ea\u05e4\u05d5\u05d7 \u05d0\u05d3\u05de\u05d4\" en hebreo (a mi\u00fado escrito como \u05e4\u05d5\u05d3), e \"erdapfel\" no alem\u00e1n austr\u00edaco. Na lingua finesa existen un termo semellante para a pataca, a cal \u00e9 chamada \"peruna\", termo que prov\u00e9n do antigo sueco \"jordp\u00e4ron\" \"pera de terra\". Durante o s\u00e9culo XVI, o termo franc\u00e9s \"pomme de terre\" foi traducido literalmente a outras linguas conforme a introduci\u00f3n da pataca se espallou por toda Europa. Na lingua polaca a pataca ch\u00e1mase \"ziemniaki\", \"ovak zemiak\" en eslovaco.\nOrixe.\nCultivada no Per\u00fa desde o VIII milenio a.C., o berce da pataca estivo na fronteira peruano-boliviana pero a man e intelixencia incaicas tiveron moito que ver na multiplicaci\u00f3n das s\u00faas variedades. Foron tam\u00e9n eles os que desenvolveron a t\u00e9cnica para deshidratala, e apreci\u00e1rona m\u00e1is porque resiste moito tempo de almacenamento.\nSegundo Santiago Ant\u00fanez de Mayolo, os poboadores do Imperio inca com\u00edan as patacas coa casca, porque estaban convencidos de que pelalas provocaba nelas un terrible pranto.\nCando os conquistadores chegaron a Suram\u00e9rica, ao principio rexeitaron o tub\u00e9rculo, porque cr\u00edan que se trataba dun vexetal velenoso. Esta non ser\u00eda a \u00fanica acusaci\u00f3n \u00e1 que se enfrontar\u00edan as patacas, das que se dixo que eran fonte de luxuria, de lepra e doutras desordes e enfermidades. Os escoceses neg\u00e1ronse inicialmente a comela polo simple feito de non a atopar mencionada na Biblia.\nA pataca foi introducida en Europa en 1573, e cara finais do s\u00e9culo xa era un alimento com\u00fan en Italia, Alema\u00f1a, Polonia e Rusia. Non en Francia onde s\u00f3 a beleza das s\u00faas flores permitiu que permanecese. Segundo se di, Mar\u00eda Antonieta converteunas en adorno favorito para o seu cabelo. Hoxe a pataca \u00e9 un dos cultivos m\u00e1is importantes do planeta.\nO cronista Pedro Cieza de Le\u00f3n, contempor\u00e1neo de Francisco Pizarro, describiuna en 1550 e crese que foi el quen a trouxo a Espa\u00f1a en 1554 como achado. En 1573 cultivouse no Hospital de Sevilla para alimentar os enfermos. Chegou a Roma no 1588; o naturalista Charles de l\u2019Ecluse descr\u00edbea coma unha \u201cpequena trufa\u201d ou \"tartuffoli\". Seica foi levada a Inglaterra, desde a costa de Colombia, por Thomas Hariot cara a 1586, e m\u00e1is tarde comezou a cultivarse en Irlanda al\u00f3 polo s\u00e9culo XVII. Neste s\u00e9culo Europa sofre duras invern\u00edas que minguan a produci\u00f3n agr\u00edcola e a poboaci\u00f3n sofre os estragos da fame. Isto incrementou a aparici\u00f3n das enfermidades e as guerras, reducindo sensiblemente a man de obra activa para o traballo agr\u00edcola. Estas dificultades prolong\u00e1ronse durante o s\u00e9culo XVIII, xerando a inestabilidade social e pol\u00edtica de Francia. Neste contexto de fame e precariedade creouse a lenda en torno ao farmac\u00e9utico Antoine Parmentier, a quen se atrib\u00fae desacertadamente a popularizaci\u00f3n do consumo da pataca.\nA variedade da pataca medrou de xeito exponencial debido \u00e1 hibridaci\u00f3n dende o descubrimento deste tub\u00e9rculo pola cultura occidental.\nDescrici\u00f3n.\n\"S. tuberosum\" \u00e9 unha planta herb\u00e1cea, tuberosa, perenne a trav\u00e9s dos seus tub\u00e9rculos, caducifolia (xa que perde as s\u00faas follas e talos a\u00e9reos na estaci\u00f3n fr\u00eda), de talo erecto ou semidecumbente, que pode medir ata 1 m de altura.\nFollas.\nAs follas son compostas, con sete a nove fol\u00edolos (imparipinnadas), de forma lanceolada e disp\u00f3\u00f1ense en forma espiralada nos talos. Son bifaciais, ambas as epidermis est\u00e1n compostas por c\u00e9lulas de paredes sinuosas en vista superficial. Presentan pelos ou tricomas na s\u00faa superficie, en grao variable dependendo do cultivar considerado. Os tricomas poden ser uniseriados, glandulares e cunha cabeza pluricelular m\u00e1is ou menos esf\u00e9rica.\nTalo.\nPresentan tres tipos de talos, un a\u00e9reo, circular ou angular en secci\u00f3n transversal, sobre o cal se dispo\u00f1en as follas compostas e dous tipos de talos subterr\u00e1neos: os rizomas e os tub\u00e9rculos.\nTalos a\u00e9reos.\nEstes talos, que se orixinan a partir de xemas presentes no tub\u00e9rculo utilizado como semente, son herb\u00e1ceos, suculentos e poden alcanzar de 0,6 a 1 m de lonxitude; ademais, son de cor verde, a\u00ednda que excepcionalmente poden presentar unha cor vermella purp\u00fareo. Poden ser erectos ou decumbentes, sendo o normal que vaian inclin\u00e1ndose progresivamente cara ao chan na medida que avanza a madurez da planta. Os entrenudos son alongados na subespecie \"andigena\" e m\u00e1is ben curtos na subespecie \"tuberosum\".\n Na etapa final do desenvolvemento das mesmas, os talos a\u00e9reos poden tornarse relativamente le\u00f1osos na s\u00fas parte basal.\nRizomas.\nEstes talos rizomatosos est\u00e1n formados por brotes laterais m\u00e1is ou menos longos que nacen da base do talo a\u00e9reo. Nacen alternadamente desde subnudos situados nos talos a\u00e9reos e presentan un crecemento horizontal baixo a superficie do chan. Cada rizoma, en tanto, a trav\u00e9s dun engrosamiento no seu extremo distal, xera un tub\u00e9rculo.\nTub\u00e9rculos.\nO terceiro tipo de talo da pataca \u00e9 subterr\u00e1neo e \u00e1chase engrosado como unha adaptaci\u00f3n para funcionar como \u00f3rgano de almacenamento de nutrientes, o tub\u00e9rculo.\nOs rizomas presentan unha zona meristem\u00e1tica sub-apical, de onde se orixinan os tub\u00e9rculos mediante un engrosamento radial, produto do alongamento das c\u00e9lulas parenquim\u00e1ticas e a perda da polaridade das mesmas. Durante a formaci\u00f3n do tub\u00e9rculo, o crecemento lonxitudinal do estol\u00f3n detense e as c\u00e9lulas parenquim\u00e1ticas da cortiza, da medula e de rexi\u00f3ns perimedulares sofren divisi\u00f3ns e alongamento. Nos tub\u00e9rculos maduros, existen poucos elementos condutores e non hai un c\u00e1mbium vascular continuo. Os tub\u00e9rculos est\u00e1n cubertos por unha exoderme que aparece ao romper a epiderme que vai engros\u00e1ndose co tempo. Sobre a s\u00faa superficie existen \"ollos\", afundimentos para resgardar as xemas vexetativas que orixinan os talos, que est\u00e1n dispostos de forma helicoidal. Ademais, ten orificios que permiten a respiraci\u00f3n, chamados lenticelas. As lenticelas son circulares e o n\u00famero das mesmas var\u00eda por unidade de superficie, tama\u00f1o do tub\u00e9rculo e condici\u00f3ns ambientais. Os tub\u00e9rculos, en definitiva, est\u00e1n constitu\u00eddos externamente pola peridermis, as lenticelas, os n\u00f3s, as xemas e, finalmente, por un fragmento ou unha cicatriz proveniente da uni\u00f3n co rizoma do cal se orixinaron; internamente dist\u00ednguese a cortiza, o par\u00e9nquima de reserva, o anel vascular e o tecido medular. Os tub\u00e9rculos poden presentar unha forma alongada, redondeada ou oblonga; a s\u00faa cor, en tanto, pode ser branco ou amarelo (polpa), violeta, caf\u00e9 ou avermellado (a casca).&lt;br&gt;Os tub\u00e9rculos que afloran a niveis do solo adquiren unha cor verdoso na parte onde reciben a luz solar pola acumulaci\u00f3n superficial de clorofila \u2014de cor verde, do mesmo xeito que as follas e talos\u2014 responsable, como na maior parte da vexetaci\u00f3n, da fotos\u00edntese, maximizando as\u00ed a absorci\u00f3n do CO2 do aire, por asimilaci\u00f3n do seu \u00e1tomo de carbono e liberaci\u00f3n dos seus dous de os\u00edxeno cara a atmosfera. A parte verde da papa exposta aos raios solares debe eliminarse na preparaci\u00f3n como alimento, debido a s\u00faa toxicidade.\nRa\u00edz.\nO sistema radical \u00e9 fibroso, ramificado e estendido m\u00e1is ben superficialmente, podendo penetrar ata 0,8 m de profundidade.&lt;br&gt;\nAs plantas orixinadas a partir de tub\u00e9rculos, por provir de xemas e non de sementes, carecen de rad\u00edcula; as s\u00faas ra\u00edces, que son de car\u00e1cter adventicio, orix\u00ednanse a partir de xemas subterr\u00e1neas. Estas ra\u00edces sit\u00faanse na porci\u00f3n dos talos comprendida entre o tub\u00e9rculo semente e a superficie do chan; por esta raz\u00f3n, o tub\u00e9rculo debe ser plantado a unha profundidade tal que permita unha adecuada formaci\u00f3n de ra\u00edces e de rizomas.\nA partir dos primeiros estados de desenvolvemento, e ata o momento en que comeza a formaci\u00f3n de tub\u00e9rculos, as ra\u00edces presentan un r\u00e1pido crecemento.\nInflorescencia e flor.\nA inflorescencia enforma de pan\u00edcula ou cima dase no extremo terminal do talo e o n\u00famero de flor\u00e9 en cada unha pode ir desde unha ata trinta, sendo o m\u00e1is usual entre sete e quince. O n\u00famero de inflorescencias por planta e o n\u00famero de flores por inflorescencia est\u00e1n altamente influenciados polo cultivar.\nAproximadamente no momento en que a primeira flor est\u00e1 expandida, un novo talo desenvolve na axila da folla proximal, o cal producir\u00e1 unha segunda inflorescencia.\nAs flores te\u00f1en de 3 a 4 cm de di\u00e1metro, con cinco p\u00e9talos unidos polos seus bordos que lle dan \u00e1 corola a forma dunha estrela. As cinco anteras \u00e1chanse unidas formado un tubo ao redor do pistilo e presentan unha lonxitude de 5 a 7 mm. O estigma xeralmente \u00e9 excerto m\u00e1is al\u00f3 do anel de anteras. A corola pode ser de cor branca ou unha mestura m\u00e1is ou menos complexa de azul, borravino e p\u00farpura dependendo do tipo e cantidade de antocianinas presentes.&lt;br&gt;\nAs anteras son de cor amarela brillante, excepto nos clons androest\u00e9riles nos cales adoptan unha cor amarela clara ou amarelo verdoso. Os estigmas son usualmente de cor verde, a pesar de que alg\u00fans clons poden presentar estigmas pigmentados. A protrusi\u00f3n dos estigmas por arriba das anteras pode ir desde esencialmente ausente ata o estilo tan longo como as anteras. A protrusi\u00f3n do estilo por f\u00f3ra da columna de anteras non ocorre ata o d\u00eda previo ao da apertura da flor. As flores na ramificaci\u00f3n m\u00e1is pr\u00f3xima \u00e1 base da planta son as primeiras en abrir e, en xeral, abren d\u00faas ou tres por d\u00eda. As flores permanecen abertas por d\u00faas a catro d\u00edas o que d\u00e1 como resultado que cada inflorescencia presente de cinco a dez flores abertas ao mesmo tempo durante o pico da floraci\u00f3n. A receptividade do estigma e a duraci\u00f3n da produci\u00f3n de pole \u00e9 de aproximadamente dous d\u00edas. A fertilizaci\u00f3n ocorre aproximadamente trinta e seis horas despois da polinizaci\u00f3n.\n\u00c9 complicado clasificar a esta especie polo seu modo de reproduci\u00f3n xa que, a\u00ednda que produce sementes por autofecundaci\u00f3n (comportamento propio das especies aut\u00f3gamas), exhibe depresi\u00f3n endog\u00e1mica (caracter\u00edstica propia das especies al\u00f3gamas). Independentemente do anterior, as sementes que se producen nos froitos obtidos por polinizaci\u00f3n libre son unha mestura de auto-polinizaci\u00f3ns con polinizaci\u00f3ns cruzadas, sendo as primeiras as m\u00e1is numerosas.\nFroito e sementes.\nO froito da planta de papa \u00e9 unha baga, de forma semellante a un tomate pero moito m\u00e1is pequena, a cal pode presentar unha forma redonda, alongada, ovalada ou c\u00f3nica. O seu di\u00e1metro xeralmente fluct\u00faa entre 1 e 3 cm, e a s\u00faa cor pode variar de verde a amarelado, ou de casti\u00f1eiro avermellado a violeta. As bagas presentan dous l\u00f3culos e poden conter aproximadamente entre duascentas e catrocentas sementes. As bagas pres\u00e9ntanse agrupadas en acios terminais, os cales inclinanse progresivamente na medida que avanza o desenvolvemento dos froitos.\nAs sementes son moi pequenas, aplanadas, de forma arri\u00f1onada, e poden ser brancas, amarelas ou casta\u00f1o amareladas.\nCondici\u00f3ns de cultivo.\nAs condici\u00f3ns de cultivo var\u00edan dependendo da especie e da variedade, pero en xeral d\u00e1se mellor en terras con alto contido en humus. A temperatura adecuada var\u00eda entre os 10 e 25 \u00b0C. Non soporta temperaturas inferiores aos 0\u00a0\u00b0C e a xeada qu\u00e9imaa a -5\u00a0\u00b0C. No seu lugar de orixe, Per\u00fa, este tub\u00e9rculo pl\u00e1ntase en altitudes de ata 4.200 metros. Per\u00fa \u00e9 o pa\u00eds que m\u00e1is variedades ofrece, cerca de catro mil.\nA produci\u00f3n anual a nivel mundial estimouse en 300 mill\u00f3ns de toneladas (ano 2000). China converteuse no maior produtor de pataca ao desaparecer a Uni\u00f3n Sovi\u00e9tica.\nConservaci\u00f3n.\nDe xeito tradicional o almacenamento da pataca faise en zonas secas e sen humidade, en cestos, bolsas ou sacos de tecido e a resgardo da luz, nun proceso chamado conservaci\u00f3n por deshidrataci\u00f3n. Nas explotaci\u00f3ns industriais faise en c\u00e1maras de fr\u00edo. O tratamento en fr\u00edo da pataca produce unha reduci\u00f3n do amid\u00f3n a azucre debido \u00e1s encimas da propia pataca, nun proceso chamado edulcoraci\u00f3n por fr\u00edo. Estas patacas conservadas en fr\u00edo ao ser fritidas ou enfornadas a m\u00e1is de 250 graos fahrenheit ou 120 graos cent\u00edgrados recompo\u00f1en eses azucres e amino\u00e1cidos libres en acrilamida, que \u00e9 considerada unha mol\u00e9cula potencialmente cancer\u00edxena.\nComposici\u00f3n.\nTendo en conta que a composici\u00f3n sofre variaci\u00f3ns dunhas especies a outras (e tam\u00e9n depende da terra de cultivo), a pataca componse aproximadamente dun 75% de auga, 2% de substancias nitroxenadas, 0,15% l\u00edpidos, 20% de f\u00e9cula e 1% de celulosa. En determinadas condici\u00f3ns, a pataca acumula un alcaloide, chamado solanina, que lle d\u00e1 un sabor amargo e unha coloraci\u00f3n verdosa. Esa parte verde d\u00e9bese eliminar, pois non \u00e9 saudable.\nA pataca en Galicia.\nA primeira referencia do cultivo da pataca en Galicia rem\u00f3ntase a 1607, ano no que foron sementadas na horta do mosteiro de Herb\u00f3n (Herb\u00f3n, Padr\u00f3n), tal e como aparece rexistrado nas memorias do arcebispado de Santiago, do cardeal Jer\u00f3nimo de Hoyo, por\u00e9n o cultivo xeneralizado da pataca non tomar\u00eda importancia ata a segunda metade do s\u00e9culo XVIII.\nOs primeiros rexistros do cultivo corresp\u00f3ndense con preitos entre campesi\u00f1os e perceptores do d\u00e9cimo, principalmente na provincia de Lugo. As primeiras citas aparecen nos concellos de Viveiro (1736), Paradela (1756), Vilalba (1760) etc, comezando a xeneralizarse a partir do ano 1770.\nA orixe destes preitos v\u00e9n do feito de que a pataca, coma outros froitos menores, trat\u00e1base dun cultivo non fiscalizado, \u00e9 dicir, os campesi\u00f1os non estaban obrigados a pagaren polo seu cultivo, motivo polo que os perceptores non estaban dispostos a que este cultivo se espallase ao longo do campo galego. O primeiro preito pola cuesti\u00f3n de d\u00e9cimo das patacas rem\u00f3ntase ao mes de decembro do ano 1736. Nel o p\u00e1rroco de Bravos (Ourol) querelouse cos seus fregueses xa que estes d\u00e1banse en cultivar, sen decimar, \"\"unha especie de froita que chaman casta\u00f1a mari\u00f1a ou criadillas\".\"\nO catastro de Ensenada (1749-53) reduce o seu cultivo a un feixe de parroquias da provincia de Ourense. Cara a 1800 Lucas Labrada sinala que o cultivo das patacas se estendeu amplamente a ra\u00edz da crise cerealeira, grav\u00edsima de 1768-69, a\u00ednda que se equivoca cando afirma que antes desa data s\u00f3 se co\u00f1ec\u00eda a planta na noutrora existente provincia de Mondo\u00f1edo, pois viuse que hai constancia documental do seu cultivo con anterioridade a eses anos en Lugo e Ourense. A pataca comezou a substitu\u00edr paulatinamente a casta\u00f1a como un dos alimentos b\u00e1sicos da alimentaci\u00f3n dos galegos, especialmente no mundo rural, e por iso nalg\u00fans sitios comezou a chamarse \"casta\u00f1a da terra\".\nDesde 1996 existe en Galicia a Denominaci\u00f3n Espec\u00edfica \"Pataca de Galicia\" , que ampara a producida nas zonas de Berganti\u00f1os (A Coru\u00f1a), Terra Ch\u00e1-A Mari\u00f1a (Lugo), Lemos (Lugo) e A Limia (Ourense). A produci\u00f3n amparada por esta Denominaci\u00f3n ascende progresivamente desde as 4.000 toneladas do ano 2000 ata as 7.004 toneladas collidas en 2008 , cun valor superior \u00f3 mill\u00f3n e medio de euros .\nA pataca na cultura popular galega.\nSe na noite de San Xo\u00e1n se deixa na vent\u00e1 unha pela de pataca, \u00e1 ma\u00f1\u00e1 seguinte estar\u00e1 engurrada debuxando a letra pola que comeza o nome do futuro marido.\nPara alivia-la dor das queimaduras ou das cordaduras dos p\u00e9s ou mans, \u00e9 bo po\u00f1er cataplasmas feitas cos v\u00e1stagos novos da rama da pataca ou feitas coa polpa cocida."}
{"id": "11939", "revid": "47401", "url": "https://gl.wikipedia.org/wiki?curid=11939", "title": "Zine el-Abidine Ben Ali", "text": "Zine El Abidine Ben Ali (\u0632\u064a\u0646 \u0627\u0644\u0639\u0627\u0628\u062f\u064a\u0646 \u0628\u0646 \u0639\u0644\u064a), nado en Hammam Sousse o 3 de setembro de 1936 e finado en Jeddah o 19 de setembro de 2019, foi o presidente de Tunisia dende o 7 de novembro de 1987 ata o 14 de xaneiro de 2011."}
{"id": "11940", "revid": "23204", "url": "https://gl.wikipedia.org/wiki?curid=11940", "title": "Ahmet Necdet Sezer", "text": "Ahmet Necdet Sezer, xu\u00edz nado o 13 de setembro de 1941, \u00e9 o 10\u00b0 presidente de Turqu\u00eda, e goberna o pa\u00eds dende 2000. Foi elixido pola Grande Asemblea Nacional da Turqu\u00eda (\"T\u00fcrkiye B\u00fcy\u00fck Millet Meclisi\") despois do final do mandato de S\u00fcleyman Demirel. O seu mandato \u00eda terminar o 16 de maio de 2007, pero a Asemblea non conseguiu escoller o seu sucesor. As\u00ed, Sezer contin\u00faa a ser o presidente do pa\u00eds.\nFormouse na Universidade de Ancara e chegou a xu\u00edz en 1962."}
{"id": "11941", "revid": "98629", "url": "https://gl.wikipedia.org/wiki?curid=11941", "title": "Saparmurat Niyazov", "text": "Saparmurat Atayevich Niyazov (Saparmyrat Ata\u00fdewi\u00e7 Ny\u00fdazow en turcom\u00e1n), nado o 19 de febreiro de 1940 e finado 21 de decembro 2006, foi un pol\u00edtico turcom\u00e1n, Presidente de Turkmenist\u00e1n dende 1991.\nO seu pai morreu loitando cos alem\u00e1ns na segunda guerra mundial e o resto da s\u00faa familia desapareceu logo dun terremoto que arrasou a cidade de Achkhabad en 1948. Criado un orfanato sovi\u00e9tico, entrou no Partido Comunista dende moi novo."}
{"id": "11942", "revid": "8354", "url": "https://gl.wikipedia.org/wiki?curid=11942", "title": "Yoweri Museveni", "text": "Yoweri Kaguta Museveni, nado en abril de 1944, \u00e9 un pol\u00edtico ugand\u00e9s, presidente do seu pa\u00eds dende o 29 de xaneiro de 1986."}
{"id": "11943", "revid": "98629", "url": "https://gl.wikipedia.org/wiki?curid=11943", "title": "Polinesia Francesa", "text": "Polinesia Francesa (; , ) \u00e9 unha colectividade de ultramar de Francia e o seu \u00fanico pa\u00eds de ultramar. Comprende 121 illas xeograficamente dispersas e atois que se estende m\u00e1is de 2000 km. no Oc\u00e9ano Pac\u00edfico Sur. A superficie total da Polinesia Francesa \u00e9 de 3521 km\u00b2, cunha poboaci\u00f3n de 299.356 habitantes (estimaci\u00f3n de 2022).\nA Polinesia Francesa div\u00eddese en cinco grupos de illas:\nEntre as s\u00faas 121 illas e atois, 75 estaban habitadas no censo de 2017. Tahit\u00ed, que est\u00e1 no grupo das Illas da Sociedade, \u00e9 a illa m\u00e1is poboada, sendo o fogar de case o 69% da poboaci\u00f3n da Polinesia Francesa en 2017. Papeete, situada en Tahit\u00ed, \u00e9 a capital da Polinesia Francesa. A\u00ednda que non forma parte integrante do seu territorio, a illa Clipperton foi administrada desde a Polinesia Francesa ata 2007.\nCentos de anos despois da Gran migraci\u00f3n polinesia, os exploradores europeos comezaron a viaxar pola rexi\u00f3n, visitando as illas da Polinesia Francesa en varias ocasi\u00f3ns. Tam\u00e9n visit\u00e1rona comerciantes e barcos baleeiros. En 1842, os franceses apoder\u00e1ronse das illas e estableceron un protectorado franc\u00e9s que chamaron \"\" (Establecementos/Asentamentos franceses de Ocean\u00eda).\nEn 1946, o ' converteuse nun territorio de ultramar baixo a constituci\u00f3n da Cuarta Rep\u00fablica Francesa, e os polinesios recibiron o dereito votar a trav\u00e9s da cidadan\u00eda. En 1957, os ' pasaron a chamarse Polinesia Francesa. En 1983, a Polinesia Francesa converteuse en membro da Comunidade do Pac\u00edfico, unha organizaci\u00f3n de desenvolvemento rexional. Desde o 28 de marzo de 2003, a Polinesia Francesa \u00e9 unha colectividade de ultramar da Rep\u00fablica Francesa baixo a revisi\u00f3n constitucional do artigo 74, e conseguiu posteriormente, coa lei 2004-192, do 27 de febreiro de 2004, unha autonom\u00eda administrativa, d\u00faas manifestaci\u00f3ns simb\u00f3licas da cal son o t\u00edtulo. do Presidente da Polinesia Francesa e a s\u00faa designaci\u00f3n adicional como pa\u00eds de ultramar.\nAdministraci\u00f3n.\nEntre 1946 e 2003, a Polinesia Francesa tivo o status de Territorio de Ultramar (Territoire d\u00b4outre-mer). Desde 2004, \u00e9 unha Colectividade de Ultramar (\"Collectivit\u00e9 d\u00b4outre-mer\").\nHistoria.\nA Polinesia Francesa foi un dos \u00faltimos lugares da Terra colonizados polos seres humanos. Os cient\u00edficos cren que a Gran Migraci\u00f3n da Polinesia ocorreu hai uns 3500 anos cando os pobos austronesios chegaron nunha viaxe utilizando a navegaci\u00f3n astron\u00f3mica para atopar illas no oc\u00e9ano Pac\u00edfico Sur. As primeiras illas da Polinesia Francesa colonizadas foron as Illas Marquesas hai uns 2200 anos. Os polinesios m\u00e1is tarde aventurouse ao suroeste e descubriron as Illas da Sociedade en torno ao ano 300.\nA chegada dos europeos comezou en 1521, cando o explorador portugu\u00e9s Fern\u00e3o de Magalh\u00e3es, navegando ao servizo da Coroa espa\u00f1ola, avistou Puka-Puka no arquip\u00e9lago Tuamotu-Gambier. En 1772, o holand\u00e9s Jakob Roggeveen atopouse con Bora Bora nas Illas da Sociedade.\nO explorador brit\u00e1nico Samuel Wallis visitou Tahit\u00ed en 1767. O explorador franc\u00e9s Louis Antoine de Bougainville visitou Tahit\u00ed en 1768, mentres que o explorador brit\u00e1nico James Cook visitounas en 1769. En 1772, o espa\u00f1ol vicerrei do Per\u00fa Manuel de Amat ordenou unha serie de expedici\u00f3ns a Tahit\u00ed baixo o mando de Domingo de Bonechea que foi o primeiro europeo en explorar todas as illas principais m\u00e1is al\u00e1 de Tahit\u00ed. Creouse un asentamento espa\u00f1ol de curta duraci\u00f3n en 1774, e durante un tempo alg\u00fans mapas levaron o nome \"Illa de Amat\" logo do vicerrei Amat.. Instal\u00e1ronse misi\u00f3ns cristi\u00e1s con sacerdotes espa\u00f1ois que quedaron en Tahit\u00ed por un ano. Os Protestantes da Sociedade Misionera de Londres establec\u00e9ronse permanentemente na Polinesia en 1797.\nO rei Pomare II de Tahit\u00ed viuse obrigado a fuxir a Mo'orea en 1803, el e os seus s\u00fabditos convert\u00e9ronse ao protestantismo en 1812. Os misioneiros cat\u00f3licos franceses chegaron a Tahit\u00ed en 1834, a s\u00faa expulsi\u00f3n en 1836 causou que Francia enviara un buque de guerra en 1838. En 1842, Tahit\u00ed e Tahuata foron declarados protectorado franc\u00e9s, para permitir que os misioneiros cat\u00f3licos traballaran sen ser molestados. A capital de Papeete fundouse en 1843. En 1880, Francia anexionouse Tahit\u00ed, cambiando o estado de protectorado ao dunha colonia. Os grupos de illas non estaban oficialmente unidos ata o establecemento do protectorado franc\u00e9s en 1889.\nNa d\u00e9cada de 1880, Francia reclamou o Arquip\u00e9lago de Tuamotu, que anteriormente pertenc\u00eda \u00e1 dinast\u00eda Pomare, sen anexar formalmente. Logo de declarar un protectorado sobre Tahuata en 1842, os franceses consideraron todas as Illas Marquesas como o francesas. En 1885, Francia nomeou un gobernador e estableceu un consello xeral, o que lle outorgou a correcta administraci\u00f3n dunha colonia. As illas de Rimatara e Rurutu solicitaron sen \u00e9xito a protecci\u00f3n brit\u00e1nica en 1888, polo que en 1889 foron anexadas por Francia. En 1892 emit\u00edronse selos postais por primeira vez na colonia. O primeiro nome oficial da colonia foi \"\u00e9tablissements de l'Oc\u00e9anie\" (Establecementos de Ocean\u00eda), en 1903 o consello xeral foi cambiado a un consello asesor e o nome da colonia foi cambiado a \" \u00c9tablissements Fran\u00e7ais de l'Oc\u00e9anie \" (Establecementos franceses de Ocean\u00eda)..\nEn 1940, a administraci\u00f3n da Polinesia Francesa reco\u00f1eceu as Forzas francesas libres e moitos polinesios serviron na segunda guerra mundial. Desco\u00f1ecido no momento polos franceses e polinesios, o Consello de Ministros de Konoe do Xap\u00f3n Imperial o 16 de setembro de 1940 inclu\u00edu a Polinesia francesa entre os moitos territorios que se converter\u00edan en posesi\u00f3ns xaponesas, como parte do \"Goberno xeral do Pac\u00edfico Oriental\" logo dunha hipot\u00e9tico vitoria do Eixe na Segunda guerra Mundial, Con todo, no curso da guerra no Pac\u00edfico os xaponeses non foron capaces de lanzar unha invasi\u00f3n real das illas francesas.\nEn 1946, aos polinesios conced\u00e9uselles a cidadan\u00eda francesa e o estado das illas foi cambiado a territorio de ultramar, o nome das illas cambiouse en 1957 a \"Polyn\u00e9sie Fran\u00e7aise\" (Polinesia Francesa). En 1962, o campo de probas nucleares de Francia en Alxeria cerrouse cando esta logrou a independencia e trasladouse ao atol de Mururoa, no arquip\u00e9lago de Tuamotu, seleccionado como novo lugar das probas. As probas realiz\u00e1ronse baixo terra logo de 1974. En 1977, a Polinesia Francesa obtivo unha autonom\u00eda interna parcial e en 1984, ampliouse a autonom\u00eda. A Polinesia Francesa converteuse nunha completa colectividade de ultramar de Francia en 2003.\nEn setembro de 1995, Francia despertou protestas xeneralizadas pola reanudaci\u00f3n dos ensaios nucleares no atol Fangataufa logo dun per\u00edodo de tres anos de moratoria. A \u00faltima proba realizouse o 27 de xaneiro de 1996. O 29 de xaneiro de 1996, Francia anunciou que asinar\u00eda o Tratado de Prohibici\u00f3n Completa, e non realizar\u00e1 m\u00e1is probas de armas nucleares.\nXeograf\u00eda.\nAs illas da Polinesia Francesa suman un total de 4.167\u00a0km\u00b2 -dos que 3.265 corresponden a illas habitadas- e at\u00f3panse esparexidas sobre 2.500.000\u00a0km\u00b2 de oc\u00e9ano. Est\u00e1 composta por 118 illas divididas en varios grupos de illas de orixe volc\u00e1nica ou coralina, sendo a m\u00e1is grande Tahit\u00ed. O punto m\u00e1is alto \u00e9 o Monte Orohena en Tahit\u00ed.\nComponse de 5 grupos de illas. A illa m\u00e1is grande e m\u00e1is poboada \u00e9 Tahit\u00ed, nas Illas da Sociedade\nOs grupos de illas son: \nEntre as illas e atois principais destacan Bora Bora, Hiva\u00b4Oa, Huahine, Maiao, Maupiti, Mehetia, Moorea, Nuku Hiva, Raiatea, Tahaa, Tetiaroa, Tubuai e Tupai.\nGoberno.\nBaixo os termos do artigo 74 da Constituci\u00f3n francesa e a Lei Org\u00e1nica 2014-192 sobre o estatuto de autonom\u00eda da Polinesia Francesa, a pol\u00edtica desenv\u00f3lvese nun marco dun parlamentarismo democr\u00e1tico representativo da colectividade francesa de ultramar, polo que o Presidente da Polinesia francesa \u00e9 o xefe de goberno, e dun sistema pluripartidista. O poder executivo \u00e9 exercido polo goberno. O Poder lexislativo recae no goberno e na Asemblea de Polinesia Francesa (a asemblea territorial).\nA vida pol\u00edtica na Polinesia francesa estivo marcada por unha gran inestabilidade desde mediados da d\u00e9cada de 2000. O 14 de setembro de 2007, o l\u00edder independentista Oscar Temaru, foi elixido presidente da Polinesia Francesa por terceira vez en tres anos (con 27 de 44 votos emitidos na asemblea territorial). substitu\u00edu ao expresidente Gaston Tong Sang, oposto \u00e1 independencia, que perdeu unha Moci\u00f3n de censura na Asemblea da Polinesia Francesa o 31 de agosto. \nRelaci\u00f3ns con Francia.\nMalia ter unha asemblea e un goberno local, a Polinesia francesa non \u00e9 un estado libre asociado con Francia, do mesmo xeito que as illas Cook con Nova Zelandia. Como colectividade francesa de ultramar, o goberno local non ten competencia en xustiza, educaci\u00f3n universitaria, seguridade e defensa. Os servizos nestas \u00e1reas son proporcionados e administrados directamente polo Goberno de Francia, inclu\u00edndo a Gendarmer\u00eda Nacional (que tam\u00e9n vix\u00eda as zonas rurais e a fronteira de Francia en Europa), e as forzas militares francesas. O goberno da colectividade mant\u00e9n o control sobre a educaci\u00f3n primaria e secundaria, a sa\u00fade, o urbanismo e o medio. O m\u00e1ximo representante do Estado no territorio \u00e9 o Alto Comisionado da Rep\u00fablica francesa en Polinesia ().\nA Polinesia Francesa tam\u00e9n env\u00eda tres deputados \u00e1 Asemblea Nacional Francesa, un en representaci\u00f3n da subdivisi\u00f3n administrativa das Illas de Sotavento e os suburbios do sur oeste de Papeete, outro en representaci\u00f3n de Papeete e os seus suburbios do nordeste, da comuna (municipio) de Mo'orea-Mai'ao, a divisi\u00f3n administrativa Tuamotu-Gambier e a divisi\u00f3n administrativa das Illas Marquesas, e o \u00faltimo en representaci\u00f3n do resto de Tahit\u00ed e a subbdivisi\u00f3n administrativa das Australes. A Polinesia Francesa tam\u00e9n env\u00eda dous senadores \u00f3 Senado franc\u00e9s.\nEconom\u00eda.\nA econom\u00eda da Polinesia Francesa \u00e9 medianamente desenvolvida, a cal depende dos insumos importados, turismo e asistencia financeira provenientes de Francia. Existen instalaci\u00f3ns tur\u00edsticas ben desenvolvidas e dispo\u00f1ibles nas principais illas. A moeda de curso legal \u00e9 o Franco CFP, e a\u00ednda que alg\u00fans comerciantes aceptan moedas estranxeiras, a maior\u00eda dos turistas ven decepcionados pola negativa destes para recibir d\u00f3lares ou calquera outra divisa. Despois do 1 de xaneiro de 1999, a paridade \u00e9 fixa : 100 CFP = 0.8380 Euros; 1 Euros= 119.33 CFP.\nPoboaci\u00f3n.\nDe acordo ao censo de 2012, a poboaci\u00f3n total era de 268.270 habitantes, No censo de 2012, o 68,5% da poboaci\u00f3n da Polinesia francesa viv\u00eda na illa de Tahit\u00ed. A \u00e1rea urbana de Papeete, a capital, ti\u00f1a 133.627 habitantes (censo 2012).\nTransporte.\nA\u00ednda que a maior\u00eda das principais estradas est\u00e1n pavimentadas e ben conservadas, moitas das v\u00edas secundarias non o est\u00e1n.\nEducaci\u00f3n.\nA educaci\u00f3n \u00e9 proporcionada por Francia. A Polinesia Francesa conta cunha universidade, a Universidade da Polinesia Francesa \"(Universit\u00e9 da Polyn\u00e9sie Fran\u00e7aise UPF)\", localizada en Faa\u00b4a en Tahit\u00ed. Esta \u00e9 unha pequena universidade que conta con 2.000 alumnos. Lu\u00eds Peltzer, antigo ministro de cultura da Polinesia Francesa foi electo presidente da universidade durante 5 anos. Existen aproximadamente 60 investigadores na universidade."}
{"id": "11944", "revid": "25871", "url": "https://gl.wikipedia.org/wiki?curid=11944", "title": "Xos\u00e9 Lu\u00eds Franco Grande", "text": "Xos\u00e9 Lu\u00eds Franco Grande, nado en Tebra (Tomi\u00f1o) o 17 de febreiro de 1936 e finado en Vigo o 31 de marzo de 2020, foi un escritor, lexic\u00f3grafo, poeta e avogado galego. Foi membro do Consello da Editorial Galaxia e membro de n\u00famero da Real Academia Galega dende 1998. Da s\u00faa obra destacan t\u00edtulos como \"Vieiro cho\u00eddo\", \"Entre o si e o non\" ou o \"Diccionario galego-castel\u00e1n\".\nTraxectoria.\nPrimeiros anos e vila natal.\nA s\u00faa infancia e primeira xuventude transcorreron en Tebra, onde os seus pais eran mestres de primeiro ensino. O seu pai era Avelino Franco. Estudou o bacharelato no Instituto Santa Irene de Vigo, onde coincidiu con Bernardino Gra\u00f1a. O seu imaxinario popular dos seus eidos nativos tingue a totalidade da s\u00faa obra literaria. Intimista, pero tam\u00e9n descritivo, aborda con lirismo a paisaxe da s\u00faa infancia, superando, segundo estudosos da s\u00faa obra \"a t\u00f3dolos escritores da s\u00faa xeraci\u00f3n\". A s\u00faa vila natal, Tomi\u00f1o estar\u00e1 presente de forma directa ou indirecta en todas as s\u00faas obras. Nesta contorna xeogr\u00e1fica recolleu moitas variantes dialectais que incorporou na s\u00faa obra \"Diccionario galego-castel\u00e1n\".\nEstudos e activismo.\nComezou Filosof\u00eda e Letras e despois licenciouse en Dereito na Universidade de Santiago de Compostela. Al\u00ed co\u00f1eceu a Ram\u00f3n Lugr\u00eds que o po\u00f1er\u00e1 en contacto con outros galeguistas Comezou a exercer a profesi\u00f3n de avogado na Coru\u00f1a (con Sebasti\u00e1n Mart\u00ednez-Risco) e despois en Vigo e ata a s\u00faa xubilaci\u00f3n en xu\u00f1o de 2001 foi asesor xur\u00eddico da Caixa de Aforros de Vigo, logo Caixanova. Foi varias veces galardoado nas Festas Minervais e obtivo tam\u00e9n o Premio Eduardo Pondal do Centro Gallego de Buenos Aires.\nPara entender o papel de Franco Grande nas letras galegas \u00e9 imprescindible saber que el e a s\u00faa xeraci\u00f3n son a ponte entre a Xeraci\u00f3n N\u00f3s, moitos deles mortos, e outros, os sobreviventes sometidos \u00e1 crueldade da represi\u00f3n franquista. A Xeraci\u00f3n Galaxia, como se deu en chamar a estes sobreviventes do galeguismo da posguerra, conforma unha nova xeraci\u00f3n de mozos forxados na Universidade compostel\u00e1 na continuaci\u00f3n do labor regaleguizador iniciado no primeiro terzo do s\u00e9culo XX. Franco Grande tivo unha participaci\u00f3n decisiva no traballo que desenvolveu a Editorial Galaxia. O seu libro \"Os anos escuros\" relata con migalleira an\u00e1lise ese proceso no que van xurdindo novos valores, tanto no \u00e1mbito literario como na dinamizaci\u00f3n cultural e pol\u00edtica.\nCreador literario.\nA obra literaria de Franco Grande abrangue t\u00f3dolos campos, inici\u00e1ndose durante a s\u00faa etapa de estudante en Compostela, onde obt\u00e9n en cinco ocasi\u00f3ns o primeiro premio e a flor natural nas Festas Minervais. Con 19 anos de idade, o Centro Gallego de Buenos Aires outorgoulle o Premio Eduardo Pondal polo seu libro de poemas \"Br\u00e9temas do vieiro\" (in\u00e9dito); en 1957 publicou a peza teatral \"Vieiro cho\u00eddo\". O seu libro de poemas \"Entre o si e o non\" (1967) foi galardoado co Premio Nacional de Literatura \"Rosal\u00eda de Castro\". No 1968 publicou a s\u00faa obra de vital importancia para a lingua galega, o \"Diccionario Galego-Castel\u00e1n\" publicado pola Editorial Galaxia o 25 de outubro de 1968. Unha obra que hab\u00eda ser necesaria, imprescindible, un par de anos m\u00e1is tarde cando se incorpora o estudo da lingua galega no sistema educativo. Ese dicionario foi un instrumento de vital importancia para que varias xeraci\u00f3ns de galegos e galegas tivesen a oportunidade de co\u00f1ecer a lingua galega. Esta obra foi reeditada moitas veces ata completar un total aproximado de medio mill\u00f3n de exemplares vendidos. Os dicionaristas adoitan falar do \"Franco Grande\" como unha denominaci\u00f3n que marcou unha \u00e9poca. Pertence a Xeraci\u00f3n das Festas Minervais e \u00f3 movemento literario Escola da Tebra.\nSon salientables os milleiros de colaboraci\u00f3ns como articulista nos medios de comunicaci\u00f3n, sempre defendendo a identidade galega e as s\u00faas manifestaci\u00f3ns culturais (\"La Noche\", \"\u00cdnsula\", \"Aturuxo\", \"Vida Gallega\", \"Grial\", \"La Voz de Galicia\", \"Bolet\u00edn da Real Academia Galega\" etc.).\nEscribiu artigos en revistas especializadas sobre Sebasti\u00e1n Mart\u00ednez-Risco, Ram\u00f3n Otero Pedrayo, Eduardo Pondal, Xaime Isla Couto, Camilo Gonsar, Xos\u00e9 Mar\u00eda \u00c1lvarez Bl\u00e1zquez, Xos\u00e9 Landeira Yrago\u2026\nFoi autor de varias pezas teatrais, e cultiva tam\u00e9n o ensaio e a cr\u00edtica literaria. A proposta de Ram\u00f3n Pi\u00f1eiro, Marino D\u00f3nega e Domingo Garc\u00eda-Sabell, ingresou na Real Academia Galega en 1978, pronunciando o 3 de xullo de 1998 o discurso de ingreso \"O antigo r\u00e9xime nunha familia do Baixo Mi\u00f1o\", que foi respondido por Luz Pozo Garza. No ano 2021, a Real Academia Galega conmemorou o D\u00eda da Poes\u00eda coa s\u00faa obra.\nLexic\u00f3grafo.\nNo 1968 publicou a s\u00faa obra de vital importancia para a lingua galega, o \"Diccionario Galego-Castel\u00e1n\" publicado pola Editorial Galaxia o 25 de outubro de 1968. Unha obra que hab\u00eda ser necesaria, imprescindible, un par de anos m\u00e1is tarde cando se incorpora o estudo da lingua galega no sistema educativo. Ese dicionario foi un instrumento de vital importancia para que varias xeraci\u00f3ns de galegos e galegas tivesen a oportunidade de co\u00f1ecer a lingua galega. Esta obra foi reeditada moitas veces ata completar un total aproximado de medio mill\u00f3n de exemplares vendidos. Os dicionaristas adoitan falar do \"Franco Grande\" como unha denominaci\u00f3n que marcou unha \u00e9poca. \nDinamizador cultural.\nO labor do tomi\u00f1\u00e9s non s\u00f3 se limitou a traballar no campo da literatura. Dirixiu un espazo radiof\u00f3nico -\"Ra\u00edz e Tempo-\" que emit\u00eda semanalmente na emisora \"La Voz de Vigo\" nunha franxa horaria de moita audiencia; participou como fundador da Asociaci\u00f3n Cultural de Vigo, a \u00fanica asociaci\u00f3n de marcado car\u00e1cter galeguista creada na d\u00e9cada dos anos sesenta; neste per\u00edodo Cintia, unha cantautora catal\u00e1, gravou na discograf\u00eda Digsa, o poema \"Venceremos N\u00f3s\" (Joan Baez, Xos\u00e9 Lu\u00eds Franco Grande, Xos\u00e9 Manuel Beiras). Anos despois converteuse no himno das mobilizaci\u00f3ns estudant\u00eds que se produciron en Santiago de Compostela no 1968 contra o franquismo. Foi conferenciante e participou na creaci\u00f3n do Partido Socialista Galego na clandestinidade. Formou parte do consello reitor do Instituto Galego de An\u00e1lise e Documentaci\u00f3n Internacional.\nVida persoal.\nCasou con Mar\u00eda dos Anxos Barreiro e tivo d\u00faas fillas, Rosal\u00eda (avogada) e Navia (xornalista), e catro netos. O seu nome aparecer\u00e1 nas \"listas de sangre\" do 23F, como un dos 500 nomes galegos que deb\u00edan ser represaliados no caso de que triunfase o golpe de Tejero."}
{"id": "11945", "revid": "98629", "url": "https://gl.wikipedia.org/wiki?curid=11945", "title": "Wallis e Futuna", "text": "Wallis e Futuna, oficialmente o Territorio das illas Wallis e Futuna (; ou \"\", \u00e9 unha colectividade francesa no Pac\u00edfico Sur, situado entre Tuvalu ao noroeste, Fidxi ao suroeste, Tonga ao sueste, Samoa ao leste, e Tokelau ao nord\u00e9s.\nA capital \u00e9 Mat\u0101\u02bbutu, tam\u00e9n capital da illa Wallis e cidade m\u00e1is grande. A s\u00faa superficie \u00e9 de . Ti\u00f1a unha poboaci\u00f3n de 11.558 no censo de 2018 (en comparaci\u00f3n con 14.944 no censo de 2003). O territorio est\u00e1 formado por tres principais illas tropicais volc\u00e1nicas e unha serie de pequenos illotes. Div\u00eddese en dous grupos de illas que se atopan a uns : Wallis (tam\u00e9n co\u00f1ecidas como Uvea) no nord\u00e9s, as Illas Hoorn (tam\u00e9n co\u00f1ecidas como illas Futuna) no suroeste, inclu\u00edndo Futuna propiamente dita e a Illa Alofi, maioritariamente deshabitada, o arquip\u00e9lago at\u00f3pase entre Nova Caledonia e Tahit\u00ed.\nDesde o 28 de marzo de 2003, Wallis e Futuna \u00e9 unha Colectividade francesa de ultramar (\"collectivit\u00e9 d'outre-mer\", ou \"COM\"). Entre 1961 e 2003 tivo a condici\u00f3n de territorio franc\u00e9s de ultramar (\"territoire d'outre-mer \" ou \"TOM\"). O seu nome oficial non cambiou cando cambiou o seu estado.\nEstas illas de relevo volc\u00e1nico e coas costas, protexidas por un cinto de arrecifes, son dif\u00edcil acceso. O clima \u00e9 tropical, caloroso e h\u00famido.\nAs illas Wallis e Futuna son tres monarqu\u00edas tradicionais : Wallis, Alo e Sigava, onde os reis gobernan con consellos elixidos e mailo representante do Estado franc\u00e9s.\nA moeda \u00e9 o franco CFP.\nHistoria.\nA pesar de que foron descubertas polos holandeses e os ingleses durante os s\u00e9culos XVII e XVIII, foron os franceses os primeiros europeos en asentarse no territorio, isto coa chegada de misioneiros franceses en 1837 os cales converteron ao catolicismo \u00e1 poboaci\u00f3n local. O 5 de abril de 1842, os reis solicitaron a protecci\u00f3n de Francia logo dunha rebeli\u00f3n por parte da poboaci\u00f3n local. En abril de 1887, a Ra\u00ed\u00f1a de Uvea (na illa de Wallis) asinou un tratado establec\u00e9ndose oficialmente o protectorado franc\u00e9s. Os reis de Sigave e Alo nas illas de Futuna e Alof\u00ed tam\u00e9n asinaron un tratado establecendo o protectorado o 16 de febreiro de 1888. As illas foron postas baixo a autoridade do Imperio Colonial Franc\u00e9s de Nova Caledonia.\nEn 1917, os tres reinos tradicionais foron anexados a Francia e convertidos na Colonia de Wallis e Futuna, a cal seguiu baixo a autoridade de Nova Caledonia.\nEn 1959, os habitantes das illas votaron por converterse nunha Territorio de Ultramar Franc\u00e9s, estatuto que entrou en vigor en 1961, termin\u00e1ndose as\u00ed a subordinaci\u00f3n a Nova Caledonia.\nPol\u00edtica.\nO territorio esta dividido nos tres reinos tradicionais: Uvea na illa de Wallis, Sigave na parte occidental de Futuna e Alo na illa de Alof\u00ed e na parte oriental de Futuna. A capital do territorio \u00e9 Mata-Utu, na illa de Wallis. Por ser un territorio de Francia, est\u00e1 rexido pola Constituci\u00f3n Francesa do 28 de setembro de 1958, usa o sistema legal franc\u00e9s e o voto \u00e9 universal para aqueles maiores de 18 anos. O Alto Comisionado \u00e9 elixido polo presidente franc\u00e9s, aconsellado polo Ministro do Interior franc\u00e9s, o Presidente do Goberno Territorial e a Asemblea Territorial son elixidos polos membros da asemblea.\nO Xefe de Estado \u00e9 o presidente de Francia, representado polo Alto Comisionado. O xefe de goberno \u00e9 o Presidente da Asemblea Territorial. O Consello do Territorio est\u00e1 formado polos tres reis e por tres membros apuntados polo alto comisionado xunto coa Asemblea Territorial.\nWallis e Futuna elixen un senador para o Senado franc\u00e9s e un deputado para a Asemblea Nacional Francesa.\nA xustiza \u00e9 administrada baixo a Lei Francesa por un tribunal de primeira instancia en Mata-Utu, pero os tres reinos tradicionais administran a xustiza de acordo aos seus costumes (s\u00f3 en casos non criminais). A corte de apelaci\u00f3ns esta en Numea, Nova Caledonia.\nXeograf\u00eda.\nWallis e Futuna esta localizada a preto de d\u00faas terceiras partes do cami\u00f1o entre Hawai e Nova Zelandia.\nO territorio incl\u00fae a illa de Wallis (a m\u00e1is poboada), e as Illas Hoorn formadas pola illa de Futuna, a illa inhabitada de Alofi (toda a poboaci\u00f3n de Alofi foi comida polo pobo can\u00edbal de Futuna nun s\u00f3 ataque no s\u00e9culo XIX) e por 20 illotes inhabitados, sumando un total de 274\u00a0km\u00b2 con 129\u00a0km de costa. O punto m\u00e1is alto do territorio \u00e9 Monte Singavi na illa de Futuna con 765 m.\nContan cun clima c\u00e1lido e chuvioso dos meses de novembro a abril, e fresco e seco de maio a outubro. A precipitaci\u00f3n anual \u00e9 da orde dos 2500 a 3000\u00a0mm. A humidade media \u00e9 do 80% e a temperatura de 26.6\u00a0\u00b0C.\nS\u00f3 o 5% da terra das illas \u00e9 cultivable. A deforestaci\u00f3n (s\u00f3 quedan pequenas porci\u00f3ns do bosque orixinal), en gran medida como resultado do uso da madeira como combustible, \u00e9 un serio problema, e como consecuencia desta, o chan monta\u00f1oso de Futuna at\u00f3pase particularmente propenso \u00e1 erosi\u00f3n. Non existen asentamentos permanentes en Alof\u00ed debido \u00e1 falta de fontes de auga doce.\nEconom\u00eda.\nA econom\u00eda do territorio esta limitada \u00e1 agricultura de subsistencia, co 80% da poboaci\u00f3n traballando na agricultura (cocoteiros e vexetais), gander\u00eda (porcos principalmente) e pesa. Cerca do 4% da poboaci\u00f3n \u00e9 empregada no goberno. Os principais ingresos prove\u00f1en dos subsidios do goberno franc\u00e9s, licenzas de pesca outorgados ao Xap\u00f3n e Corea do Sur, impostos por importaci\u00f3ns e as remesas dos traballadores expatriados en Nova Caledonia.\nO produto interno bruto en 1995 foi de US$ 28.7 mill\u00f3ns, preto de US$ 2,000 \"per capita\". O territorio ten ingresos de preto de US$20 mill\u00f3ns anuais, contra gastos por US$17 mill\u00f3ns.\nA principais industrias do territorio son a copra, utensilios, pesca e a madeira. A produci\u00f3n de alimentos incl\u00fae o froito da \u00e1rbore do pan, pl\u00e1tanos, cocos, porcos e ovellas. O comercio exterior real\u00edzase sobre todo con Francia, Australia e Nova Zelandia.\nO territorio utiliza o Franco CFP, do mesmo xeito que os outros territorios franceses no Pac\u00edfico: Nova Caledonia e a Polinesia Francesa. O Franco CFP est\u00e1 atado ao Euro a unha taxa de 1,000 XPF = 8.38 Euros.\nDemograf\u00eda.\nO total da poboaci\u00f3n do territorio en 2003 foi de 14.944 (67,4% na illa de Wallis, 32.6 en Futuna), a gran maior\u00eda \u00e9 de orixe polinesio e en menor proporci\u00f3n de orixe francesa. M\u00e1is de 16.025 persoas orixinarias de Wallis e Futuna viven expatriados en Nova Caledonia. A maior\u00eda da poboaci\u00f3n profesa a fe cat\u00f3lica, falan franc\u00e9s e o idioma polinesio local. A metade da poboaci\u00f3n con m\u00e1is de 15 anos sabe ler e escribir.\nCultura.\nA cultura das illas \u00e9 tipicamente polinesia. Notablemente a m\u00fasica das illas conta cunha rica tradici\u00f3n.\nTransporte e Comunicaci\u00f3ns.\nEn 1994 o territorio ti\u00f1a 1.125 tel\u00e9fonos en uso, 1 estaci\u00f3n de radio AM e 2 estaci\u00f3ns de televisi\u00f3n. Na illa de Wallis existen preto de 100\u00a0km de estradas, 16 pavimentados, mentres que en Futuna s\u00f3 hai 20\u00a0km, ning\u00fan pavimentado. O territorio conta con dous portos, Leava (na illa de Futuna), e Mata-Utu, o cal alberga \u00e1 mari\u00f1a mercante consistente de 3 barcos totalizando 92.060 GRT: 2 barcos de pasaxeiros e un petroleiro. Existen 2 aeroportos, un cunha pista pavimentada de 2.000 m de longo e outra con 1.000 m sen pavimentar."}
{"id": "11946", "revid": "1505", "url": "https://gl.wikipedia.org/wiki?curid=11946", "title": "Xe Freyre", "text": "Xos\u00e9 Ram\u00f3n Freire S\u00e1nchez, co\u00f1ecido como Xe Freyre, nado en Mondo\u00f1edo en 1962, \u00e9 un escritor galego.\nTraxectoria.\nAutor de traballos de investigaci\u00f3n hist\u00f3rica, literaria e de promoci\u00f3n tur\u00edstica. Colaborador habitual na prensa galega, os seus traballos (artigos, reportaxes, entrevistas, cr\u00edticas\u2026) est\u00e1n esparexidos por numerosos xornais e revistas do pa\u00eds. Abordou tam\u00e9n o gui\u00f3n documental."}
{"id": "11947", "revid": "181", "url": "https://gl.wikipedia.org/wiki?curid=11947", "title": "Xos\u00e9 Ram\u00f3n Freire", "text": ""}
{"id": "11949", "revid": "59564", "url": "https://gl.wikipedia.org/wiki?curid=11949", "title": "Xavier Fr\u00edas Conde", "text": "Francisco Xavier Fr\u00edas Conde, nado en B\u00e9jar (Salamanca) en 1965, \u00e9 un escritor en galego e castel\u00e1n, e investigador de filolox\u00eda rom\u00e1nica e \u00e1rabe.\nTraxectoria.\nViviu en Madrid dende 1974 at\u00e9 2008. En 2011 resid\u00eda na Mancha. A s\u00faa familia \u00e9 da Terra Eo-Navia e el \u00e9 un estudoso da situaci\u00f3n do galego exterior, especialmente do galego falado no occidente de Asturias.\nDoutor en Filolox\u00eda Rom\u00e1nica, licenciado en Filolox\u00eda Inglesa e diplomado en Ciencias da Educaci\u00f3n. Traballou no ensino primario e secundario desde 1988 at\u00e9 o 2000. Dirixiu o suplemento cultural da desaparecida Mesa pola Defensa do Galego de Asturias, \"O Espello\". Compaxina a s\u00faa actividade docente na UNED, onde d\u00e1 aulas de galego e portugu\u00e9s, coa traduci\u00f3n. Cofundou a editora \"Lastura\" en 2012. \u00c9 profesor de filolox\u00eda galego-portuguesa na UNED.\nOc\u00fapase da bit\u00e1cora de contos en galego e portugu\u00e9s \"O reino dos contos\"."}
{"id": "11950", "revid": "85894", "url": "https://gl.wikipedia.org/wiki?curid=11950", "title": "Fernando Garc\u00eda Acu\u00f1a", "text": "Fernando Garc\u00eda Acu\u00f1a, nado en Macurijes (Cuba) en 1861 e finado en Betanzos o 16 de xaneiro de 1895, foi un escritor e xornalista galego.\nTraxectoria.\nDe familia galega emigrada en Cuba, regresou de cativo a Galicia. Colaborou en \"El Censor\" (o primeiro peri\u00f3dico de Betanzos), fundou e dirixiu os semanarios anticaciqu\u00eds betanceiros \"El Escob\u00f3n\" e \"Las Riberas del Mendo\" e colaborou en \"La Libertad\" e \"A Fuliada\". Tam\u00e9n colaborou en \"O Tio Marcos d'a Portela\" e \"Galicia Humor\u00edstica\".\nEra irm\u00e1n de Jos\u00e9 Garc\u00eda Acu\u00f1a."}
{"id": "11951", "revid": "98629", "url": "https://gl.wikipedia.org/wiki?curid=11951", "title": "Palau", "text": "Palau (en palauano: \"Belau\"), oficialmente a Rep\u00fablica de Palau e historicamente \"Belau\", \"Palaos\" ou \"Pelew\", \u00e9 un pa\u00eds insular no oeste do Pac\u00edfico. A naci\u00f3n ten aproximadamente 26 illas e 340 illotes e conecta a cadea occidental das Illas Carolinas con partes dos Estados Federados de Micronesia. Ten unha superficie total de . A illa m\u00e1is poboada \u00e9 Koror, onde se atopa a cidade m\u00e1is poboada do pa\u00eds, o mesmo nome. A capital Ngerulmud est\u00e1 situada na illa pr\u00f3xima de Babeldaob, no Estado de Melekeok. Palau comparte l\u00edmites mar\u00edtimos con augas internacionais ao norte, os Estados Federados de Micronesia ao leste, Indonesia ao sur e Filipinas ao noroeste.\nO pa\u00eds habitouse orixinalmente hai aproximadamente 3.000 anos por emigrantes do Sueste asi\u00e1tico mar\u00edtimo. Palau foi debuxado por primeira vez nun mapa europeo polo misioneiro Checo Paul Klein baseado nunha descrici\u00f3n dada por un grupo de Palauenses naufragados na costa de Filipinas en Samar. As illas Palau pasaron a formar parte das Indias Orientais Espa\u00f1olas en 1885. Tras a derrota de Espa\u00f1a na Guerra hispano-estadounidense en 1898, as illas foron vendidas \u00e1 Alema\u00f1a en 1899 baixo os termos do Tratado alem\u00e1n-espa\u00f1ol, onde foron administrados como parte da Nova Guinea alem\u00e1. Despois da primeira guerra mundial, as illas pasaron a formar parte do Mandado dos Mares do Sur gobernado polos xaponeses pola Liga das Naci\u00f3ns. Durante a segunda guerra mundial, libr\u00e1ronse escaramuzas, inclu\u00edndo a principal Batalla de Peleliu, entre as tropas estadounidenses e xaponesas como parte da campa\u00f1a das Illas Marianas e Palau. Xunto con outras Illas do Pac\u00edfico, Palau pasou a formar parte do Territorio fiduciario das illas do Pac\u00edfico gobernado polos Estados Unidos en 1947. Tras votar nun referendo en contra da adhesi\u00f3n aos Estados Federados de Micronesia en 1978, as illas lograron a soberan\u00eda total en 1994 baixo un Pacto de Asociaci\u00f3n Libre cos Estados Unidos.\nPoliticamente, Palau \u00e9 unha rep\u00fablica presidencial en libre asociaci\u00f3n cos Estados Unidos, que proporciona defensa, financiamento e acceso aos servizos sociais. O poder lexislativo conc\u00e9ntrase no bicameral Congreso Nacional de Palau. A econom\u00eda de Palau bas\u00e9ase principalmente no turismo, a agricultura de subsistencia e a pesca, cunha parte importante do produto nacional bruto (PNB) derivada da axuda exterior. O pa\u00eds usa o d\u00f3lar dos Estados Unidos como moeda das illas\nHistoria.\nHistoria antiga.\nPalau foi habitado orixinalmente entre o 3\u00ba e o 2\u00ba milenio a.C., moi probablemente desde Filipinas ou Indonesia. Sonsorol, parte das Illas do suroeste, unha cadea de illas de aproximadamente 600 km. da principal cadea de illas de Palau, foi avistado polos espa\u00f1ois xa en 1522, cando a misi\u00f3n espa\u00f1ola do \"Trinidad\", o buque insignia da viaxe de circunnavegaci\u00f3n de Fernando de Magalh\u00e3es, avistou d\u00faas pequenas illas ao redor do paralelo 5 norte, nome\u00e1ndoas \"San Juan\". Foron redescubertas\" polos espa\u00f1ois no 1543 por Ruiz L\u00f3pez de Villalobos. \nDespois do s\u00e9culo XVI.\nA seguinte gravaci\u00f3n da existencia de Palau por parte dos europeos chegou un s\u00e9culo despois, en 1697, cando un grupo de palaueses naufragou na illa filipina de Samar ao noroeste. Foron entrevistados polo misioneiro checo Paul Klein o 28 de decembro de 1696. Klein puido debuxar o primeiro mapa europeo co\u00f1ecido de Palau base\u00e1ndose na representaci\u00f3n dos habitantes de Palaus das s\u00faas illas de orixs que fixeron a cambio de 87 seixos de praia. Klein informou dos seus descubrimentos ao Superior Xeral dos Xesu\u00edtas nunha carta enviada en xu\u00f1o de 1697.\n\u00c9poca espa\u00f1ola.\nEste mapa e a carta provocaron un amplo interese nas novas illas. Outra carta escrita polo P. Andr\u00e9s Serrano enviouse a Europa en 1705, copiando esencialmente a informaci\u00f3n dada por Klein. As cartas resultaron en tres intentos xesu\u00edtas de viaxar a Palau desde as Filipinas espa\u00f1olas en 1700, 1708 e 1709. As illas foron visitadas por primeira vez pola expedici\u00f3n xesu\u00edta dirixida por Francisco Padilla o 30 de novembro de 1710. A expedici\u00f3n rematou co naufraxio dos dous sacerdotes, Jacques Du Beron e Joseph Cortyl, na costa de Sonsorol, porque o barco nai \"Sant\u00edsima Trinidad\" foi conducido a Mindanao por unha tormenta. Outro barco foi enviado desde Guam en 1711 para salvalos s\u00f3 para envorcar, causando a morte de tres sacerdotes xesu\u00edtas m\u00e1is. O fracaso destas misi\u00f3ns deu a Palau o nome orixinal espa\u00f1ol \"Islas Encantadas\" (Illas Encantadas). Visitadas polos brit\u00e1nicos e logo ocupadas por Espa\u00f1a no 1875 baixo o nome de \"Islas Palaos\" (o papa Le\u00f3n XIII confirma a soberan\u00eda espa\u00f1ola sobre as Carolinas en 1885, en detrimento de Alema\u00f1a). Espa\u00f1a evanxelizou a poboaci\u00f3n aut\u00f3ctona a traves dos capuchos, quen introducen a alfabetizaci\u00f3n, ata a s\u00faa derrota cando a guerra hispano-norteamericana, onde as Palau son vendidas a Alema\u00f1a no 1899 coas outras illas Carolinas.\n\u00c9poca das transici\u00f3ns.\nOs comerciantes brit\u00e1nicos convert\u00e9ronse en visitantes habituais de Palau no s\u00e9culo XVIII (o barco de paquetes da Compa\u00f1\u00eda Brit\u00e1nica das Indias Orientais \"Antelope\" naufragou na illa de Ulong en 1783, o que levou a Pr\u00edncipe Lee Boo a Londres), seguida da expansi\u00f3n da influencia espa\u00f1ola no s\u00e9culo XIX. Palau, baixo o nome de \"Palaos\", foi inclu\u00eddo no Congreso de Malolos en 1898, o primeiro congreso revolucionario de Filipinas, que quer\u00eda a total independencia dos colonialistas. Palau, nese momento, formaba parte das Indias Orientais Espa\u00f1olas con sede en Filipinas. Palau ti\u00f1a un membro designado para o Congreso, convert\u00e9ndose no \u00fanico grupo de illas de todas as Illas Carolinas que ti\u00f1a unha alta representaci\u00f3n nun Congreso filipino non colonial. O Congreso tam\u00e9n apoiou o dereito de Palau \u00e1 autodeterminaci\u00f3n se algunha vez quixo seguir ese cami\u00f1o. M\u00e1is tarde, en 1899, como parte das Illas Carolinas, Palau foi vendida polo Imperio Espa\u00f1ol ao Imperio Alem\u00e1n como parte de Nova Guinea alem\u00e1 no Tratado xermano-espa\u00f1ol (1899). Durante a primeira guerra mundial, o Imperio Xapon\u00e9s anexionou as illas despois de apoderarse delas a Alema\u00f1a en 1914. Despois da primeira guerra mundial, a Liga das Naci\u00f3ns puxo formalmente as illas baixo administraci\u00f3n xaponesa como parte do Mandado dos Mares do Sur. Na segunda guerra mundial, o Xap\u00f3n utilizou Palau para apoiar a s\u00faa invasi\u00f3n de Filipinas en 1941, que tivo \u00e9xito en 1942. A invasi\u00f3n derrocou a Mancomunidade Filipina instalada polos estadounidenses e instalou a Segunda Rep\u00fablica Filipina apoiada polo Xap\u00f3n en 1943.\n\u00c9poca dos Estados Unidos.\nDurante a segunda guerra mundial, os Estados Unidos capturaron Palau ao Xap\u00f3n (15 de setembro ao 10 de outubro do 1944) despois da custosa Batalla de Peleliu, cando m\u00e1is de 2.000 estadounidenses e 10.000 xaponeses morreron e m\u00e1is tarde a Batalla de Angaur. En 1945\u20131946, os Estados Unidos restableceron o control de Filipinas, e xestionaron Palau a trav\u00e9s da capital filipina de Manila. No \u00faltimo semestre de 1946, con todo, Filipinas obtivo a total independencia coa formaci\u00f3n da Terceira Rep\u00fablica de Filipinas, trasladando a capital do Extremo Oeste do Pac\u00edfico dos Estados Unidos a Guam. Palau pasou formalmente aos Estados Unidos baixo os auspicios das Naci\u00f3ns Unidas en 1947 como parte do Territorio fiduciario das Illas do Pac\u00edfico establecido de conformidade coa Resoluci\u00f3n 21 do Consello de Seguridade. \nIndependencia.\nCatro dos distritos do territorio formaron un estado federal en 1979 os Estados Federados de Micronesia, pero os distritos de Palau e das illas Marshall votaron en contra da constituci\u00f3n proposta. Palau aproba ent\u00f3n, nun referendo, a s\u00faa independencia en 1979, aproban unha nova constituci\u00f3n que entra en vigor o 1 de xaneiro do 1981 e asinan un tratado de libre asociaci\u00f3n cos Estados Unidos no 1982. Despois de oito referendos e unha emenda \u00e1 Constituci\u00f3n das Palau, a Libre Asociaci\u00f3n \u00e9 ao fin ratificada no 1993 e entra en vigor o 1 de outubro do 1994 facendo Palau \" de iure\" independente, a\u00ednda que era \"de facto\" independente desde o 25 de maio de 1994, cando rematou a tutela. As relaci\u00f3ns diplom\u00e1ticas formais coas Filipinas restablec\u00e9ronse no mesmo ano, a\u00ednda que as d\u00faas naci\u00f3ns xa ti\u00f1an canles diplom\u00e1ticas de respaldo antes de 1994. Palau tam\u00e9n se fixo membro do Foro das Illas do Pac\u00edfico, pero retirouse en febreiro de 2021 tras unha disputa sobre a elecci\u00f3n de Henry Puna como secretario xeral do Foro.\nA lexislaci\u00f3n que convert\u00eda a Palau nun centro financeiro \"offshore\" foi aprobada polo Senado dos Estados Unidos en 1998.\nEn 2001, Palau aprobou a s\u00faa primeira regulaci\u00f3n bancaria e leis contra o branqueo de capitais.\nEn 2005, Palau liderou o desaf\u00edo de Micronesia, que conservar\u00eda o 30% das augas costeiras pr\u00f3ximas \u00e1 costa e o 20% dos bosques dos pa\u00edses participantes para 2020. En 2009, Palau creou o primeiro santuario de quenllas , prohibindo a pesca comercial de quenllas nas s\u00faas augas. En 2012, as Illas Rocks de Palau foron declaradas como Patrimonio da Humanidade da UNESCO.\nEn 2015, Palau converteuse en membro do Climate Vulnerable Forum baixo a presidencia de Filipinas e, ao mesmo tempo, o pa\u00eds protexeu oficialmente o 80% dos seus recursos h\u00eddricos, convert\u00e9ndose no primeiro pa\u00eds en facelo. A protecci\u00f3n dos seus recursos h\u00eddricos provocou importantes incrementos na econom\u00eda do pa\u00eds en menos de dous anos. En 2017, a naci\u00f3n converteuse na primeira en establecer unha ecopromesa, co\u00f1ecida como \"Palau Pledge\", que est\u00e1n seladas nos pasaportes locais e estranxeiros. En 2018, Palau e Filipinas comezaron a reconectar as s\u00faas relaci\u00f3ns econ\u00f3micas e diplom\u00e1ticas. Filipinas apoiou a Palau para converterse nun estado observador na ASEAN, xa que Palau tam\u00e9n ten orixes \u00e9tnicas do sueste asi\u00e1tico.\nEn novembro de 2020, Surangel Whipps Jr foi elixido novo presidente de Palau para suceder ao presidente Tommy Remengesau.\nPol\u00edtica.\nO parlamento nacional da Rep\u00fablica de Palau denom\u00ednase Olbiil Era Kelulau (OEK), o que signifia a \"Casa das decisi\u00f3ns paroladas\". Este parlamento consta de d\u00faas c\u00e1maras renovadas cada 4 anos. A c\u00e1mara dos delegados t\u00e9n 16 membros, un de cada estado de Palau. O Senado t\u00e9n 9 senadores que son elixidos en funci\u00f3n da poboaci\u00f3n de cada distrito.\nO poder executivo (goberno) de Palau consta dun Presidente, un Vicepresidente e un Consello dos Xefes. O vicepresidente \u00e9 un dos ministros.\nO Consello das xefes est\u00e1 composto por un dos xefes de cada estado da Rep\u00fablica. O Consello consella ao Presidente en canto a dereito en relaci\u00f3n coa constituci\u00f3n e leis de Palau.\nA Constituci\u00f3n de Palau d\u00e1 o poder xudiciario supremo \u00e1 Corte suprema. Baixo a s\u00faa xurisdici\u00f3n, ten a Corte nacional (Nacional Court).\nEstados federados.\nPalau est\u00e1 dividido en dezaseis estados (e 1984 municipios). A continuaci\u00f3n m\u00f3stranse as s\u00faas superficies (en quil\u00f3metros cadrados) e as poboaci\u00f3ns estimadas de 2012 e do censo de 2015:\nHistoricamente, as Illas Rock formaron parte do Estado de Koror. As illas do suroeste (Estados de Sonsorol e Hatohobei) non falan Palauan, sen\u00f3n a sonsorolense-tobiana (relacionada coa wolea do atol Woleai, Estado de Yap)\nXeografia.\n\u00c9 un arquip\u00e9lago do oc\u00e9ano Pac\u00edfico, ao sur do mar de Filipinas e ao norte da Papuasia. O arquip\u00e9lago fai parte do conxunto chamado Micronesia.\nAs illas principais de Palau son Angaur, Babeldaob, Koror e Peleliido que est\u00e1n preto da mesma barreira de coral. Case dous terzos da poboaci\u00f3n vive en Koror. Ao norte destas illas est\u00e1 o atol Kayangel. As illas Chelbacheb ou Rock islands (aproximadamente 70) est\u00e1n deshabitadas. Forman igualmente parte das Palau un grupo illado de seis illas, a m\u00e1is de 600\u00a0km das illas principais Illas suroeste, formando os estados de Sonsorol e Hatohobei.\nEconom\u00eda.\nA econom\u00eda consiste principalmente no turismo, na agricultura de subsistencia e na pesca. O goberno \u00e9 o principal empregador da forza de traballo, confiando fortemente na axuda financeira dos Estados Unidos. As visitas por negocios e turismo chegaron a 50.000 persoas no ano financeiro 2000/2001. A poboaci\u00f3n goza dun ingreso per c\u00e1pita d\u00faas veces maior que o de Filipinas e de gran parte de Micronesia. Propostas clave de longa duraci\u00f3n para o sector tur\u00edstico foron moi alentadas pola expansi\u00f3n do transporte a\u00e9reo no Pac\u00edfico, a crecente prosperidade dos pa\u00edses l\u00edderes do leste de Asia, e a vontade dos estranxeiros por financiar o desenvolvemento da infraestrutura.\nEn xullo de 2004, Micronesia Air foi lanzada con servizos desde Palau a Yap, Guam, Micronesia, Saip\u00e1n, Australia, e as Filipinas.\nCultura.\nA lingua principalmente falada nas Palaus, o palauano, \u00e9 unha lingua austronesia; mais, contrariamente \u00e1 maior parte das linguas faladas en Ocean\u00eda, \u00e9 m\u00e1is pr\u00f3xima das linguas faladas en Asia do Sueste (en especial en Filipinas) que das doutras linguas da Micronesia."}
{"id": "11952", "revid": "1131", "url": "https://gl.wikipedia.org/wiki?curid=11952", "title": "Viktor Yushchenko", "text": "Viktor Andriyovych Yushchenko (en ) tam\u00e9n transcrito Iushenko e I\u00fashenko, nado o 23 de febreiro de 1954 na provincia oriental de Sumi, \u00e9 un pol\u00edtico ucra\u00edno, presidente do seu pa\u00eds dende o 23 de xaneiro de 2005 at\u00e9 2010. \nTraxectoria.\nO seu pai combateu na segunda guerra mundial e foi encarcerado en varios campos de concentraci\u00f3n de Polonia e Alema\u00f1a polos nazis. A s\u00faa nai foi profesora de f\u00edsica e matem\u00e1ticas.\nDe 1990 a 1993 foi vicepresidente do banco JSC Agroindustrial Bank Ukraina. En 1993 foi designado supervisor do banco central ucra\u00edno, o Banco Nacional de Ucra\u00edna (NBU), que dirix\u00edu en 1997 designado polo Parlamento de Ucra\u00edna. Nese per\u00edodo estabilizouse a hrivna e retrocedeu a inflaci\u00f3n, recibiu cr\u00e9ditos do FMI, e iniciou a privatizaci\u00f3n do vasto patrimonio industrial e da terra que posu\u00eda o Estado ucra\u00edno. Deixou o cargo en decembro de 1999.\nCarreira pol\u00edtica.\nL\u00edder da coalici\u00f3n pol\u00edtica A Nosa Ucra\u00edna, foi primeiro ministro nos anos 2000 e 2001. O 26 de novembro de 2004 perdeu as elecci\u00f3ns presidenciais. Por\u00e9n, el e os seus seguidores argumentaron que as elecci\u00f3ns foran corrompidas. Argumentaron que os resultados electorais foran falsificados polo goberno ucra\u00edno, en apoio ao candidato Viktor Yanukovych. Organizaron manifestaci\u00f3ns pol\u00edticas no outono e inverno de 2004, \u00e1s que chamaron \"Revoluci\u00f3n Laranxa\". Nese tempo Yuliia Tymoshenko e Yushchenko foron fortes aliados, pero distanci\u00e1ronse posteriormente.\nO Tribunal Constitucional ordenou unha segunda volta das elecci\u00f3ns, que ga\u00f1ou Yuschenko. En febreiro de 2010 Yushchenko perdeu as elecci\u00f3ns presidenciais ante Viktor Yanukovych.\nDesde decembro de 1999 at\u00e9 maio de 2001, Yushchenko foi o primeiro ministro ucra\u00edno.\nEnvelenamento.\nYushchenko afirmou que foi envelenado por dioxinas por inimigos pol\u00edticos. Certamente, foi hospitalizado e o seu aspecto mostraba sinais dunha enfermidade grave."}
{"id": "11954", "revid": "6795", "url": "https://gl.wikipedia.org/wiki?curid=11954", "title": "Tabar\u00e9 V\u00e1zquez", "text": "Tabar\u00e9 Ram\u00f3n V\u00e1zquez Rosas, nado en Montevideo o 17 de xaneiro de 1940 e finado na mesma cidade o 6 de decembro de 2020, foi un pol\u00edtico uruguaio, presidente do seu pa\u00eds desde o 1 de marzo de 2005 ata o 1 de marzo de 2010 e de novo dende marzo de 2015 ata 2020. Pertenc\u00eda \u00e1 Fronte Ampla.\nOrixe.\nTabar\u00e9 V\u00e1zquez ti\u00f1a ascendencia galega, xa que o seu av\u00f3 era orixinario de Ourense, e a s\u00faa avoa era ori\u00fanda de Santiago de Compostela, emigrando \u00e1mbolos dous posteriormente ao Uruguai.\nEstivo casado con Mar\u00eda Auxiliadora Delgado San Mart\u00edn. Ti\u00f1a 4 fillos (Ignacio, \u00c1lvaro, Javier e Fabi\u00e1n) e dez netos.\nTraxectoria.\nM\u00e9dico de profesi\u00f3n, obtivo a licenciatura de Medicina no ano 1969 na Universidade da Rep\u00fablica, coa especialidade de oncolox\u00eda e radioterapia no ano 1972. Ademais dirixiu o Departamento de Radioterapia do Instituto Nacional de oncolox\u00eda do Uruguai e, no ano 1987 foi designado catedr\u00e1tico de oncolox\u00eda e radioterapia.\nEntre 1979 e 1989 foi presidente do Club Atl\u00e9tico Progreso, un equipo de f\u00fatbol do seu barrio, La Teja, en Montevideo. Baixo a s\u00faa presidencia, Progreso ga\u00f1ou o t\u00edtulo de campi\u00f3n da Primeira Divisi\u00f3n en 1989. Ademais, valorou candidatarse \u00e1 presidencia da Asociaci\u00f3n Uruguaia de F\u00fatbol pero non foi posible dado que a s\u00faa significaci\u00f3n pol\u00edtica espertou o rexeitamento doutros clubs.\nOs seus comezos na vida pol\u00edtica rem\u00f3ntanse ata o ano 1983 cando se afiliou \u00f3 Partido Socialista, sendo elixido no ano 1986 integrante do seu comit\u00e9 Central. Posteriormente, no ano 1989 o Frente Amplio designouno candidato a Intendente da capital Uruguaia, ga\u00f1ando as elecci\u00f3ns \u00f3 ano seguinte e sendo o alcalde da cidade entre o ano 1991 e 1995.\nTriunfou na elecci\u00f3n presidencial o 31 de outubro de 2004, na que se presentaba como candidato pola coalici\u00f3n de esquerda Encuentro Progresista-Fronte Ampla-Nova Maior\u00eda, ao obter a maior\u00eda absoluta co 50,45% dos votos emitidos, transform\u00e1ndose no primeiro presidente esquerdista e rompendo coa hexemon\u00eda bipartidista do Partido Nacional e o Partido Colorado, que dominaran a historia pol\u00edtica uruguaia dende 1830. Asumiu o seu cargo de Presidente Constitucional do Uruguai o 1 de marzo de 2005 e o seu mandato estendeuse at\u00e9 o 1 de marzo do 2010."}
{"id": "11955", "revid": "25871", "url": "https://gl.wikipedia.org/wiki?curid=11955", "title": "Kalkot Mataskelekele", "text": "Kalkot Mataskelekele, nado en 1949, foi o presidente de Vanuatu desde 2004 a 2009.\nTraxectoria.\nMataskelekele, un avogado en Port Vila, foi o primeiro presidente do pa\u00eds con estudos universitarios."}
{"id": "11956", "revid": "98629", "url": "https://gl.wikipedia.org/wiki?curid=11956", "title": "Clasificaci\u00f3n Unesco", "text": "A clasificaci\u00f3n UNESCO (Nomenclatura Internacional da UNESCO para os campos de Ciencia e Tecnolox\u00eda), creada polo devandito organismo, \u00e9 un sistema de clasificaci\u00f3n do co\u00f1ecemento amplamente usado na ordenaci\u00f3n de proxectos de investigaci\u00f3n e das teses doutorais\nA orde utilizada bas\u00e9ase en dous, catro ou seis d\u00edxitos, segundo o nivel de detalle desexado. A de dous d\u00edxitos \u00e9 o seguinte:"}
{"id": "11957", "revid": "138059", "url": "https://gl.wikipedia.org/wiki?curid=11957", "title": "Hertha Berlin", "text": "O Hertha BSC Berl\u00edn \u00e9 un club de f\u00fatbol alem\u00e1n, da cidade de Berl\u00edn. Fundouse o 25 de xullo de 1892 e xoga na 1. Bundesliga.\nHistoria.\nO Hertha Berlin foi fundado o 25 de xullo de 1892 polos irm\u00e1ns Fritz e Max Linder e Willi Lorenz. O equipo chamouse inicialmente \"BFC Hertha 92\". No ano 1901 o equipo entrou a formar parte da VDF, a \"Asociaci\u00f3n Alem\u00e1 de Clubs de F\u00fatbol\".\nXogadores.\nCadro actual.\n\"Actualizado a xaneiro de 2013\""}
{"id": "11958", "revid": "89787", "url": "https://gl.wikipedia.org/wiki?curid=11958", "title": "Bayer Leverkusen", "text": "O Bayer 04 Leverkusen \u00e9 un equipo de f\u00fatbol alem\u00e1n que xoga en Leverkusen. O nome do club d\u00e9bese \u00e1 afamada empresa farmac\u00e9utica Bayer, que fabrica a p\u00edlula m\u00e1is co\u00f1ecida mundialmente: a Aspirina. A nivel local, \u00e9 o club m\u00e1is importante, pese a non ga\u00f1ar a\u00ednda unha Liga, estando preto de obtela, pero quedando detr\u00e1s de clubs como o Bayern M\u00fanic, Borussia Dortmund ou Werder Bremen. Internacionalmente \u00e9 un dos grandes europeos, logo da obtenci\u00f3n da Copa da UEFA en 1988, e chegar \u00e1 final da Liga de Campi\u00f3ns de Europa, no ano 2002, final que perderon ante o Real Madrid. Na tempada 2010-11 o club acadou o seu 5\u00ba subcampionato de liga.\nXogadores.\nCadro actual.\n\"Actualizado a 20 de agosto de 2019.\""}
{"id": "11959", "revid": "6323409", "url": "https://gl.wikipedia.org/wiki?curid=11959", "title": "FC Bayern M\u00fcnchen", "text": "O Fu\u00dfball-Club Bayern M\u00fcnchen e. V. (comunmente en galego: \"Bayern de M\u00fanic\") \u00e9 un club deportivo b\u00e1varo con sede na cidade de M\u00fanic (Alema\u00f1a). \u00c9 principalmente co\u00f1ecido pola s\u00faa secci\u00f3n de f\u00fatbol profesional, a cal fai que o Bayern sexa o club de f\u00fatbol con m\u00e1is \u00e9xito de Alema\u00f1a e un dos m\u00e1is importantes de Europa. Xoga dende 1965 na 1. Bundesliga, m\u00e1xima categor\u00eda do f\u00fatbol alem\u00e1n.\nO club foi fundado o 27 de febreiro de 1900 por once xogadores de f\u00fatbol dirixidos por Franz John. A\u00ednda que o Bayern ga\u00f1ou o seu primeiro campionato nacional en 1932, o club non foi seleccionado para a primeira edici\u00f3n da Bundesliga en 1963, e non foi at\u00e9 1965, a terceira edici\u00f3n, cando apareceu, rematando finalmente en terceiro lugar. O club tivo a s\u00faa \u00e9poca de maior \u00e9xito a mediados da d\u00e9cada de 1970, cando baixo a direcci\u00f3n de Franz Beckenbauer, ga\u00f1aron a Copa de Europa tres veces consecutivas (1974-76). A comezos da d\u00e9cada de 2010, o Bayern chegou tres veces en catro anos \u00e1 final da Liga de Campi\u00f3ns da UEFA, conseguindo o t\u00edtulo na edici\u00f3n de 2013 ante o Borussia Dortmund, o que supuxo o seu quinto trofeo continental. Na tempada 2019/20 o club ga\u00f1ou a s\u00faa sexta Liga de Campi\u00f3ns, a s\u00faa trix\u00e9sima Bundesliga (a oitava consecutiva) e a s\u00faa vix\u00e9sima Copa de Alema\u00f1a.\nDende o comezo da tempada 2005-06 o Bayern xoga os seus partidos como local no Allianz Arena, con capacidade para 69.901 espectadores. Anteriormente, o equipo xogou durante trinta e tres anos no Estadio Ol\u00edmpico de M\u00fanic. As cores do equipo son o vermello e o branco, e o seu escudo mostra as cores de Baviera. O Bayern \u00e9 un club de socios con 162.187 membros. Tam\u00e9n hai rexistrados 2.764 clubs oficiais de seguidores cun total de 192.160 membros. O club conta con outros departamentos, como xadrez, balonm\u00e1n, baloncesto, ximnasia, birlos, tenis de mesa, arbitraxe e f\u00fatbol veterano, con m\u00e1is de 1.100 membros activos.\nHistoria.\nPrimeiros anos.\nNo ano 1900 o club de ximnasia de M\u00fanic (MTV 1879) celebrou unha a asemblea de membros para crear un equipo de f\u00fatbol, na que se decidiu que os futbolistas do club non se asociar\u00edan \u00e1 Federaci\u00f3n Alem\u00e1 de F\u00fatbol (en alem\u00e1n: \"Deutscher Fu\u00dfball-Bund\", DFB), polo que once membros interesados na divisi\u00f3n deixaron a xuntanza, e ese mesmo anoitecer do 27 de febreiro de 1900 foi fundado o \"Fu\u00dfball Club Bayern M\u00fcnchen\". Alg\u00fans meses despois da fundaci\u00f3n o Bayern comezou a lograr vitorias contra t\u00f3dolos seus rivais locais, acadando as semifinais do Campionato do Sur de Alema\u00f1a na tempada 1900-01. En 1906 fusionouse co M\u00fcnchner Sport Club. Nos anos seguintes o club ga\u00f1ou alg\u00fans trofeos locais e en 1910-11 o Bayern uniuse \u00e1 recentemente fundada \"Kreisliga\", a primeira liga de Baviera. Na primeira edici\u00f3n da liga conseguiron o t\u00edtulo, a\u00ednda que non volveron repetir at\u00e9 o comezo da primeira guerra mundial en 1914, a cal detivo t\u00f3dalas competici\u00f3ns de f\u00fatbol alem\u00e1s.\nNos anos da posguerra, o Bayern ga\u00f1ou varias competici\u00f3ns rexionais antes de ga\u00f1ar o seu primeiro Campionato do Sur de Alema\u00f1a en 1926, \u00e9xito que se repetiu dous anos m\u00e1is tarde. O seu primeiro t\u00edtulo nacional non o conseguiu at\u00e9 1932, cando o adestrador Richard Kohn dirixiu o equipo cara ao campionato alem\u00e1n derrotando por 2 a 0 ao Eintracht Frankfurt na final.\nA chegada do nazismo puxo un fin repentino ao auxe do Bayern. Tanto o presidente como o adestrador eran xudeus, polo que tiveron que abandonar o pa\u00eds, as\u00ed como outros moitos membros do club. O Bayern mesmo foi chamado como \"club de xudeus\" e, como club semi-profesional que era, o Bayern viuse afectado polo goberno, polo que os xogadores tiveron que volver ser de novo afeccionados. As\u00ed, o club non puido manterse no seu papel de competidor polo t\u00edtulo nacional, polo que pasou ser un equipo que loitaba por chegar aos postos da metade da t\u00e1boa nas ligas rexionais.\nDespois da guerra o Bayern f\u00edxose membro da Oberliga S\u00fcd, a divisi\u00f3n sur da primeira divisi\u00f3n da Alema\u00f1a Federal, a cal estaba dividida en cinco divisi\u00f3ns naquel ent\u00f3n. O Bayern loitou, contratando e despedindo a trece t\u00e9cnicos entre 1945 e 1963. En 1955 descenderon, pero retornaron \u00e1 \"Oberliga\" ao ano seguinte, ga\u00f1ando na seguinte tempada, e ga\u00f1aron a s\u00faa primeira Copa de Alema\u00f1a tras derrotar ao Fortuna D\u00fcsseldorf por 1 a 0 na final. O club forcexaba economicamente, estando ao bordo da bancarrota a finais dos anos 1950. Finalmente, Roland Endler proveu ao club cos fondos necesarios, sendo recompensado con catro anos \u00e1 cabeza do club. En 1963 as \"Oberliga\" alem\u00e1s foron fusionadas nunha soa liga nacional, a actual Bundesliga, para a cal foron seleccionados cinco equipos da Oberliga S\u00fcd. O Bayern terminara ese ano en terceiro lugar, pero outro equipo de M\u00fanic, o 1860 M\u00fcnchen, ga\u00f1ara o campionato e como a Federaci\u00f3n Alem\u00e1 de F\u00fatbol prefer\u00eda non inclu\u00edr dous equipos dunha mesma cidade, o Bayern non foi seleccionado para a Bundesliga. O equipo ascendeu dous anos m\u00e1is tarde xogando cun equipo de novos talentos como Franz Beckenbauer, Gerd M\u00fcller, e Sepp Maier, que m\u00e1is tarde ser\u00edan colectivamente co\u00f1ecidos como \"o eixo\".\n\u00c9poca dourada.\nNa s\u00faa primeira tempada da Bundesliga o Bayern terminou en terceiro lugar e conquistou a copa alem\u00e1. Isto clasificou aos b\u00e1varos para xogar a seguinte edici\u00f3n da Recopa de Europa, onde ga\u00f1ou nunha sensacional final contra os escoceses do Glasgow Rangers, cun gol de Franz Roth na pr\u00f3rroga para terminar 1 a 0. En 1967 o Bayern ga\u00f1ou de novo a copa, pero algo cambiou no club cando un adestrador novo, Branko Zebec, asumiu o control. Substitu\u00edu o estilo ofensivo do Bayern por un estilo m\u00e1is disciplinado e, ao facer iso, logrou o primeiro dobrete na s\u00faa historia na Bundesliga usando s\u00f3 a trece xogadores ao longo da tempada.\nTres anos despois, en 1970, Udo Lattek asumiu o mando. Despois de ga\u00f1ar a copa na s\u00faa primeira tempada, conduciu ao Bayern cara ao seu terceiro campionato alem\u00e1n. O partido decisivo na tempada 1971-72, contra o Schalke 04, foi o primeiro partido que disputou o Bayern no novo Estadio Ol\u00edmpico, ademais do primeiro partido televisado en directo da historia da Bundesliga. O Bayern ga\u00f1ou ao Schalke 5 a 1 reclamando as\u00ed o t\u00edtulo e fixando tam\u00e9n varios r\u00e9cords, inclu\u00edndo o de maior n\u00famero de puntos nunha tempada e maior n\u00fameros de goles. O Bayern tam\u00e9n ga\u00f1ou os seguintes dous campionatos, e triunfou na final da Copa de Europa contra o Atl\u00e9tico de Madrid, ga\u00f1ando o Bayern por 4 a 0 nun encontro de desempate tras empatar a uns no primeiro encontro.\nDurante os seguintes anos o equipo fracasou no campionato nacional, pero defendeu o seu t\u00edtulo europeo nas d\u00faas seguintes tempadas. En 1975 derrotou ao Leeds United na final con goles de Roth e M\u00fcller e, un ano m\u00e1is tarde en 1976, derrotaban en Glasgow ao Saint-\u00c9tienne con outro gol de Roth, convert\u00e9ndose o Bayern no terceiro club en ga\u00f1ar o trofeo europeo en tres anos consecutivos (despois do Real Madrid e o Ajax). O \u00faltimo trofeo desta era do Bayern foi a Copa Intercontinental, na cal derrotou ao equipo brasileiro do Cruzeiro en dous partidos: ga\u00f1ou 2 a 0 na casa e empatou sen goles en Belo Horizonte. O resto da d\u00e9cada foi tempo de cambios e os muniqueses non ga\u00f1aron t\u00edtulos. En 1977 o \"Kaiser\" Beckenbauer marchou ao New York Cosmos, en 1979 Sepp Maier e Uli Hoene\u00df retir\u00e1ronse e ao pouco Gerd M\u00fcller uniuse ao Fort Lauderdale Strikers. \"Bayerndusel\" (literalmente do alem\u00e1n: \"Bayern-sorte\") foi un termo acu\u00f1ado durante este per\u00edodo como expresi\u00f3n, xa sexa de desprezo ou de envexa, sobre as vitorias \u00e1s veces angostas e nos \u00faltimos intres do club.\nDe FC Breitnigge a FC Hollywood.\nOs anos 1980 foron un per\u00edodo de confusi\u00f3n para o Bayern, con moitos cambios de persoal e a chegada de problemas financeiros. No campo, Paul Breitner e Karl-Heinz Rummenigge, chamados \"FC Breitnigge\", conduciron ao equipo cara aos t\u00edtulos da Bundesliga en 1980 e 1981. Coa excepci\u00f3n dun triunfo na Copa de Alema\u00f1a de 1982, nas d\u00faas seguintes tempadas non houbo ning\u00fan \u00e9xito, polo que Breitner xubilouse e regresou o anterior t\u00e9cnico Udo Lattek. Co cambio o Bayern conquistou de novo a copa en 1984, para logo ga\u00f1ar cinco campionatos de Liga en seis tempadas, inclu\u00edndo un dobrete en 1986. Con todo, o club non acadou ning\u00fan \u00e9xito europeo, sendo o seu mellor rexistro os dous subcampionatos na Copa de Europa en 1982 (perdendo co Aston Villa) e 1987 (perdendo co Porto).\nEn 1987 Jupp Heynckes foi asinado como adestrador, pero despois de dous campionatos consecutivos en 1989 e 1990 o Bayern afundiuse. Despois dun segundo lugar en 1991 o club acabou tan s\u00f3 con cinco puntos m\u00e1is que os clubs que perderon a categor\u00eda en 1992. En 1993, o Bayern perdeu na segunda rolda da Copa da UEFA contra o Norwich City da Premier League, que segue a ser o \u00fanico club ingl\u00e9s que conseguiu vencer aos de M\u00fanic no antigo Estadio Ol\u00edmpico. O \u00e9xito regresou ao equipo cando Franz Beckenbauer asumiu o control do club en 1994, na metade da tempada, ga\u00f1ando o campionato despois dunha brecha de catro anos. Beckenbauer foi ent\u00f3n nomeado a presidente do club.\nOs seus sucesores como adestrador, Giovanni Trapattoni e Otto Rehhagel, terminaron sen ning\u00fan trofeo ao final da tempada, non facendo realidade as altas expectativas do club. Durante este tempo os xogadores do Bayern comezaron aparecer nas p\u00e1xinas dos medios da prensa do coraz\u00f3n no canto das p\u00e1xinas deportivas, polo que o club foi alcumado como \"FC Hollywood\". Beckenbauer regresou como adestrador interino cara o final da tempada de 1995-96 e conduciu ao equipo cara a vitoria na Copa da UEFA de 1996, ga\u00f1ando na final ao Girondins de Bordeos. Na tempada 1996-97 Giovanni Trapattoni regresou para conquistar o campionato. Pero na seguinte tempada o Bayern perdeu o t\u00edtulo contra o recentemente ascendido Kaiserlautern, polo cal Trapattoni tivo que despedirse por segunda vez do club.\nVolta \u00e1 elite internacional.\nDende 1998 at\u00e9 2004 o Bayern foi dirixido por Ottmar Hitzfeld. Na primeira tempada de Hitzfeld, o Bayern conquistou a Bundesliga e estivo a piques de conquistar a Liga de Campi\u00f3ns, mais perderon 1 a 2 no tempo engadido contra o Manchester United. Os b\u00e1varos adiant\u00e1ranse no marcador no minuto 6 do encontro, pero dous goles no tempo de desconto, nos minutos 91 e 93, d\u00e9ronlle o t\u00edtulo aos ingleses. Na tempada 1999-00 o Bayern ga\u00f1ou o seu terceiro dobrete. O terceiro t\u00edtulo consecutivo da Bundesliga conseguiuno en 2001, tras ga\u00f1ar na \u00faltima xornada de liga. D\u00edas m\u00e1is tarde o Bayern conquistou a s\u00faa cuarta Liga de Campi\u00f3ns, despois dunha brecha de 25 anos, derrotando ao Valencia nos penaltis. A tempada de 2001-02 comezou co t\u00edtulo da Copa Intercontinental, a\u00ednda que acabou sen ning\u00fan outro trofeo. Unha tempada m\u00e1is tarde o Bayern conquistou o seu cuarto dobrete, ga\u00f1ando cunha marxe r\u00e9cord sobre o segundo clasificado, ao sacarlle trala \u00faltima xornada 16 puntos ao segundo, o VfB Stuttgart.\nO reinado de Hitzfeld acabou en 2004 e o Bayern baixou moito o seu nivel, inclu\u00edndo a s\u00faa eliminaci\u00f3n na copa por un equipo da segunda divisi\u00f3n, o Alemannia Aachen. Felix Magath asumiu o control e conduciu ao Bayern cara a dous dobretes consecutivos. Antes do principio da tempada 2005-06, o Bayern trasladouse dende o Estadio Ol\u00edmpico cara o novo Allianz Arena, o cal comparte co club 1860 M\u00fcnchen. A nivel deportivo a s\u00faa actuaci\u00f3n en 2006-07 comezou de forma err\u00e1tica e perderon de novo na copa fronte ao Alemannia Aachen. O adestrador Magath foi destitu\u00eddo pouco despois da pausa de inverno.\nEn xaneiro de 2007 regresa ao banco Ottmar Hitzfeld, pero a\u00ednda as\u00ed o Bayern remata fora dos postos que clasifican para a Liga de Campi\u00f3ns por primeira vez en m\u00e1is dunha d\u00e9cada. A derrota adicional na Copa da Liga deixou ao club sen ning\u00fan t\u00edtulo ese tempada. En 2007-08 o Bayern fixo moitos cambios no seu cadro de xogadores para reconstru\u00edr ao equipo. Ficharon un total de oito xogadores novos e venderon, despediron ou cederon a nove dos seus. Hamit Altintop do Schalke 04, Luca Toni da ACF Fiorentina, Miroslav Klose do Werder Bremen e Franck Rib\u00e9ry do Olympique de Marsella, foron as fichaxes m\u00e1is sonadas. As novas fichaxes pronto deron resultados e os muniqueses ga\u00f1aron en 2008 a Copa e a Liga, mant\u00e9ndose no alto da clasificaci\u00f3n en cada xornada.\nO 11 de xaneiro de 2008 o exfutbolista J\u00fcrgen Klinsmann foi nomeado sucesor de Hitzfeld, tomando o cargo o 1 de xullo de 2008, asinando un contrato por dous anos. Durante a primeira metade da tempada 2008-09 da Bundesliga, o Bayern comezou bambeante, ga\u00f1ando simplemente dous partidos at\u00e9 o sexto partido, mais pronto comezou a mellorar. Con todo, o Bayer Leverkusen eliminounos en oitavos de final da Copa. Na Liga de Campi\u00f3ns dese ano o Bayern tam\u00e9n chegou aos oitavos de final, onde foron eliminados polo FC Barcelona despois de quedar primeiros no Grupo F e derrotar ao Sporting de Lisboa na primeira rolda das eliminatorias, logrando un resultado r\u00e9cord na Liga de Campi\u00f3ns ao vencer cun global de 12 a 1. O 27 de abril, dous d\u00edas despois dunha derrota dom\u00e9stica fronte \u00f3 Schalke 04, a cal fixo caer ao Bayern ao terceiro lugar na t\u00e1boa, Klinsmann foi despedido. Isto foi precedido por varios resultados decepcionantes como unha derrota global por 5 a 1 fronte \u00f3 Bar\u00e7a na liga de Campi\u00f3ns, e unha derroa de 5 a 1 contra o campi\u00f3n VfL Wolfsburg. Jupp Heynckes foi nomeado como novo adestrador at\u00e9 o fin da tempada. O Bayern finalmente terminou a liga en segundo lugar, clasific\u00e1ndose directamente para a Liga de Campi\u00f3ns en 2009-10.\nPara a seguinte tempada chegou outro cambio de adestrador, esta vez o elixido foi o neerland\u00e9s Louis Van Gaal procedente do AZ de Alkmaar. Mentres o equipo estaba baixo miradas cr\u00edticas, debido a unha racha de malos resultados, Van Gaal logrou clasificar ao Bayern para os oitavos de final da Champions cun convincente 4 a 1 sobre a Juventus en Tur\u00edn. O seu pr\u00f3ximo rival ser\u00eda a Fiorentina, conseguindo pasar aos cuartos a\u00ednda perdendo en Florencia por 3 a 2. No choque de cuartos de final agardar\u00eda o Manchester United de Alex Ferguson. Os b\u00e1varos conseguiron derrotar aos ingleses avanzando \u00e1s semifinais. Al\u00ed enfrontar\u00edanse ao Olympique Lyon, ao que ga\u00f1aron tanto na casa como f\u00f3ra, enviando ao Bayern \u00e1 final.\nO 8 de maio de 2010, o Bayern conquistou a Bundesliga despois de vencer por 3 a 1 ao Hertha Berlin. O Bayern tam\u00e9n ga\u00f1ou a Copa unha semana despois, o 15 de maio de 2010. Con todo, o triplete escapouse tras perder por 2 a 0 na final da Liga de Campi\u00f3ns contra o Inter de Mil\u00e1n de Jos\u00e9 Mourinho o 22 de maio no Santiago Bernab\u00e9u de Madrid. Na tempada 2011-12 chegar\u00eda de novo ao banco Jupp Heynckes. O 25 de maio clasific\u00e1ronse \u00e1 final da Champions League ao eliminar en semifinais ao Real Madrid. Na final enfrontaranse ao Chelsea ingl\u00e9s.\nEscudo e cores.\nO escudo do Bayern alterouse varias veces. Orixinalmente consist\u00eda nas letras F. C. B. M. con tipograf\u00edas estilizadas e superpostas tec\u00e9ndose nun s\u00edmbolo de cor azul. As cores de Baviera foron inclu\u00eddos por primeira vez no escudo en 1954. A versi\u00f3n moderna do escudo evolucionou a partir da versi\u00f3n de 1954 en varias etapas. O escudo constou na meirande parte da s\u00faa historia dunha soa cor, a maior\u00eda das veces ou vermella ou azul. O escudo actual, que data de 2008 \u00e9 vermello, azul e branco. Consiste nun anel vermello no que figura a lenda en branco \"FC Bayern M\u00fcnchen\" rodeando unha bandeira de Baviera.\nNa constituci\u00f3n orixinal do club as cores do Bayern eran o branco e o azul, pero o club xogou en camisetas brancas e pantal\u00f3ns negros at\u00e9 1905, cando o Bayern se fusionou co M\u00fcnchner Sport Club. O MSC decretou que os futbolistas ti\u00f1an que xogar con pantal\u00f3ns vermellos. A partir de a\u00ed o Bayern xogou en vermello e branco durante a maior parte da s\u00faa historia, a\u00ednda que o azul seguiu a ser utilizado en varias ocasi\u00f3ns. Na tempada de 1969-70 as camisas eran raiadas en azul e branco, e os pantal\u00f3ns e os calcet\u00edns tam\u00e9n eran azuis. Un estilo semellante apareceu en 1995, cando o azul foi por primeira vez a cor dominante. En 1999 o Bayern regresou \u00e1s s\u00faas cores orixinais.\nO conxunto visitante do club tivo unha gran variedade de cores a trav\u00e9s dos anos, inclu\u00edndo negro, branco, azul ou verde-dourado. O Bayern tam\u00e9n adoita ter un equipamento distinto para competici\u00f3ns internacionais (normalmente a Liga de Campi\u00f3ns). En 2009, o conxunto local foi vermello, o visitante foi azul escuro e o conxunto internacional branco. Na tempada de 2010-11, o Bayern tivo un camisola para os seus partidos como local a franxas verticais vermellas e brancas, camisa branca con pantal\u00f3ns de azul escuro de visitante, e un azul moi escuro para os partidos da Liga de Campi\u00f3ns. Nos anos 1980 e 1990 o Bayern usou un conxunto especial de visitante para xogar contra o 1. FC Kaiserslautern coas cores da selecci\u00f3n brasileira de f\u00fatbol: o azul e o amarelo, unha superstici\u00f3n producida debido ao feito de que ao club cust\u00e1balle ga\u00f1ar na cidade do Palatinado.\nPalmar\u00e9s.\nTorneos nacionais.\n 1. Bundesliga: 30\nDFB Pokal (Copa): 18\nDFL-Supercup (Supercopa): 7\nDFB Liga-Pokal (Copa da Liga): 6\nTorneos internacionais.\n Copa de Europa/Liga de Campi\u00f3ns da UEFA: 6 \n Recopa de Europa: 1 \n Europa League / Copa da UEFA: 1\nCopa Intercontinental: 2\n Supercopa de Europa: 1"}
{"id": "11961", "revid": "23204", "url": "https://gl.wikipedia.org/wiki?curid=11961", "title": "Primavera", "text": "\"Este artigo trata sobre a estaci\u00f3n do ano, para a planta, ver artigo: C\u00e1ncaro.\"\nA primavera \u00e9 unha das catro estaci\u00f3ns do ano das zonas temperadas. Astronomicamente, comeza co equinoccio de primavera (entre o 20 e o 21 de marzo no hemisferio norte, e entre o 22 e o 23 de setembro no hemisferio sur), e remata co solsticio de ver\u00e1n (arredor do 21 de xu\u00f1o no hemisferio norte e o 21 de decembro no hemisferio sur). A\u00ednda que \u00e1s veces \u00e9 considerada como os meses enteiros de marzo, abril e maio no hemisferio norte e setembro, outubro e novembro no hemisferio sur.\nFestividades.\nNa Arxentina o D\u00eda da Primavera cel\u00e9brase o 21 de setembro (cun ou dous d\u00edas de anticipaci\u00f3n \u00e1 data astron\u00f3mica)."}
{"id": "11962", "revid": "98629", "url": "https://gl.wikipedia.org/wiki?curid=11962", "title": "Hugo Ch\u00e1vez", "text": "Hugo Rafael Ch\u00e1vez Fr\u00edas, nado en Sabaneta, Barinas, o 28 de xullo de 1954 e finado en Caracas o 5 de marzo de 2013, foi un militar e pol\u00edtico venezolano, 53\u00ba Presidente de Venezuela dende o 2 de febreiro de 1999 at\u00e9 a s\u00faa morte.\nPrimeiros anos.\nHugo Rafael Ch\u00e1vez Fr\u00edas foi o segundo dos seis fillos do humilde fogar formado por Hugo de los Reyes Ch\u00e1vez e Elena Fr\u00edas, ambos os dous mestres de Educaci\u00f3n primaria. Sendo moi pequeno, os seus pais confi\u00e1rono \u00e1 s\u00faa avoa paterna, Rosa In\u00e9s Ch\u00e1vez, para que esta se ocupase da s\u00faa crianza. En 1966 culmina a educaci\u00f3n primaria no Grupo Escolar Julian Pino e comeza o bacharelato no Liceo Daniel Florencio O'Leary de Barinas. Desde mozo foi afeccionado \u00f3 b\u00e9isbol. Foi ac\u00f3lito e tivo inclinaci\u00f3ns pola pintura, a escritura creativa e o teatro. En 1971 graduouse de Bachiller en Ciencias e tres semanas m\u00e1is tarde ingresa na Academia Militar de Venezuela, onde se graduar\u00e1 en 1975 en Ciencias e Artes Militares, na especialidade de Enxe\u00f1ar\u00eda. En 1974 viaxa \u00f3 Per\u00fa como parte dunha delegaci\u00f3n de cadetes venezolanos que asiste \u00f3s actos pola conmemoraci\u00f3n dos 180 anos da Batalla de Ayacucho. En 1977 \u00e9 ascendido a Tenente e \u00e9 destinado \u00e1 cidade de Maracay. Nesta \u00e9poca comeza a investigar a vida de Pedro P\u00e9rez Delgado, alcu\u00f1ado Maisanta, o seu bisav\u00f3 materno, quen, a principios do s\u00e9culo XX liderara unha loita contra a ditadura de Juan Vicente G\u00f3mez. Tam\u00e9n nesta \u00e9poca casa con Nancy Colmenares, con quen ter\u00e1 tres fillos: Rosa Virginia, Mar\u00eda Gabriela e Hugo Rafael. En 1982 \u00e9 ascendido a Capit\u00e1n e comeza a conspirar no seo do Ex\u00e9rcito.\nInicios na pol\u00edtica.\nEn 1982 fundou o Movimiento Bolivariano Revolucionario 200 (MBR200), en alusi\u00f3n \u00f3 douscentos cabodano do nacemento de Sim\u00f3n Bol\u00edvar, que se celebrar\u00eda un ano m\u00e1is tarde. O 17 de decembro (d\u00eda da morte de Bol\u00edvar) dese ano xura baixo o Sam\u00e1n de G\u00fcere, xunto con Felipe Acosta Carlez, Jes\u00fas Urdaneta Hern\u00e1ndez e Ra\u00fal Isa\u00edas Baduel reformar o Ex\u00e9rcito e iniciar unha loita para constru\u00edr unha nova Rep\u00fablica. Este movemento estaba formado por oficiais de rango medio de ideolox\u00eda bolivariana, mesturada con algunhas ideas de Sim\u00f3n Rodr\u00edguez e de Ezequiel Zamora (\"A \u00e1rbore das tres ra\u00edces\"). Nesta \u00e9poca Hugo Ch\u00e1vez inicia unha relaci\u00f3n sentimental e ideol\u00f3xica coa historiadora e socialista Herma Marksman. Igualmente mant\u00e9n contactos con persoas da esquerda venezolana. En 1985 \u00e9 destacado na vila de Elorza, en estado Apure. En 1986 ascende a Maior e en 1988 \u00e9 asignado Axudante do Secretario do Consello Nacional de Seguridade e Defensa, localizado no Pazo de Miraflores. En 1989 observa con estupor como miles de manifestantes son masacrados por forzas do Ex\u00e9rcito no Caracazo.\nEn 1990 ascende a Tenente Coronel e inicia un Mestrado en Ciencias Pol\u00edticas na Universidade Sim\u00f3n Bol\u00edvar, estudos que non concl\u00fae. En 1991 asume o mando da Brigada de Paracaidistas Coronel Antonio Nicol\u00e1s Brice\u00f1o con base en Maracay. Escribe, en segredo, \"Proyecto de Gobierno de Transici\u00f3n\" e \"Anteproyecto Nacional Sim\u00f3n Bol\u00edvar\". A finais dese ano, os conxurados po\u00f1en data \u00e1 sublevaci\u00f3n: Principios do mes de febreiro.\nRebeli\u00f3n de febreiro de 1992.\nA sublevaci\u00f3n comezou simultaneamente en Maracaibo, Caracas, Valencia e Maracay, aproximadamente \u00e1s 11 da noite do 4 de febreiro de 1992. En Maracaibo, Francisco Arias C\u00e1rdenas logra apoderarse da sede do goberno rexional e toma como prisioneiro \u00f3 Gobernador do Zulia, Oswaldo \u00c1lvarez Paz. En Caracas, Ch\u00e1vez establece o seu centro de operaci\u00f3ns na sede do Museo Hist\u00f3rico Militar, localizado en La Planicie, cerca do Pazo de Miraflores, mentres que as s\u00faas forzas toman a estaci\u00f3n estatal Venezolana de Televisi\u00f3n. Outro grupo enfr\u00f3ntase \u00e1 Garda Nacional en La Casona (residencia presidencial), mentres que outros intentan tomar o Pazo de Miraflores. Xa a media ma\u00f1\u00e1 a derrota da sublevaci\u00f3n era notoria. Ch\u00e1vez decide renderse e pide facelo por televisi\u00f3n coa escusa de chamar tam\u00e9n \u00e1 rendici\u00f3n \u00f3s outros sublevados que segu\u00edan combatendo en Caracas, Valencia e Maracay. \u00d3 mediod\u00eda Ch\u00e1vez pres\u00e9ntase ante as c\u00e1maras de televisi\u00f3n e converte unha derrota militar nun triunfo pol\u00edtico.\nEn algo m\u00e1is dun minuto, o Tenente Coronel Hugo Ch\u00e1vez, segundo t\u00f3dolos analistas, dixo exactamente o que ti\u00f1a que dicir. Comezou dicindo \"Buenos d\u00edas\". Logo identifica o seu movemento: \"este mensaje bolivariano\". Reco\u00f1ece o labor dos seus copartidarios: \"ustedes lo hicieron muy bien\". Reco\u00f1ece a s\u00faa derrota: \"Nosotros aqu\u00ed en Caracas no logramos controlar el poder\". Lanza un reto: \"lamentablemente, por ahora, los objetivos que nos planteamos no fueron logrados\": asume a responsabilidade: \"Asumo la responsabilidad de este movimiento militar bolivariano\" e d\u00e1 unha mensaxe de esperanza: \"El pa\u00eds tiene que enrumbarse hacia un destino mejor\".\nO cruento saldo da asonada militar do 4 de febreiro de 1992, deuse a co\u00f1ecer o d\u00eda 5: de acordo coas cifras oficiais do Ministerio da Defensa, houbo 14 mortos e 53 feridos. Con todo, estimaci\u00f3ns extraoficiais localizan dito saldo en 50 mortos e m\u00e1is de 100 feridos.\nOs combatentes en Valencia e Maracay rend\u00e9ronse. Ch\u00e1vez foi levado prisioneiro \u00f3 Cuartel San Carlos, no norte de Caracas.\nConsecuencias.\n\u00d3 d\u00eda seguinte da rebeli\u00f3n, o expresidente Rafael Caldera, parlamentario e principal dirixente do partido Social Cristi\u00e1n COPEI (COPEI), dirixiu un discurso ante o Congreso no que atacou duramente a P\u00e9rez, xustificando en certo modo o alzamento militar (\"No se le puede pedir al pueblo que defienda la democracia cuando tiene hambre\"). Unha enquisa revelou que o 60% da poboaci\u00f3n estaba a favor do Golpe. Mentres tanto, centos de persoas fac\u00edan cola \u00e1s portas do Cuartel San Carlos para visitar a Ch\u00e1vez e entregarlle regalos. \u00d3s poucos d\u00edas, o goberno decide trasladalo a un c\u00e1rcere localizado en San Francisco de Yare, estado Miranda.\u00b4\nO 27 de novembro outro grupo de oficiais, maioritariamente da Forza A\u00e9rea, subl\u00e9vanse infrutuosamente contra o goberno.\nTodos estes feitos debilitaron o goberno de Carlos Andr\u00e9s P\u00e9rez. Iniciouse un xu\u00edzo contra el no Congreso que culminou coa s\u00faa remoci\u00f3n da presidencia o 2 de maio de 1993, acus\u00e1ndoo de corrupci\u00f3n.\nRafael Caldera foi o principal beneficiado pol\u00edtico da rebeli\u00f3n. Poucos meses despois desligouse do Partido Social Cristi\u00e1n COPEI. Funda \"Convergencia\" e l\u00e1nzase \u00e1 candidatura para as elecci\u00f3ns presidenciais de 1993, que acabar\u00e1 vencendo. Ch\u00e1vez, desde o c\u00e1rcere, chamara \u00e1 abstenci\u00f3n.\nCh\u00e1vez prisioneiro.\nCh\u00e1vez, xunto cos principais l\u00edderes da \"intentona\", pasou dous anos na prisi\u00f3n de San Francisco de Yare esperando xu\u00edzo. Al\u00ed coescribe \"C\u00f3mo salir del laberinto\". A s\u00faa popularidade aumenta. \u00c9 liberado o 27 de marzo de 1994 tralo sobresemento que lle outorgou Caldera, como parte dun acordo pol\u00edtico con sectores de esquerda, como o MAS e o PCV, para lograr apoio \u00f3 seu goberno.\nInicio da Campa\u00f1a \u00e1 Presidencia.\nXa libre, Ch\u00e1vez, tendo no seu haber unha gran popularidade, o colapso dos partidos tradicionais e o crecemento do rechazo popular \u00e1s medidas pol\u00edticas e econ\u00f3micas neoliberais, inicia o seu propio movemento pol\u00edtico-electoral, que frutifica no Partido Movimiento Quinta Rep\u00fablica (MVR) que conta co apoio de homes de esquerda como Luis Miquilena ou Jos\u00e9 Vicente Rangel. O 14 de decembro de 1994 Fidel Castro rec\u00edbeo n'A Habana. Ch\u00e1vez, entre 1995 e 1997 percorre todo o pa\u00eds, explicando o seu proxecto pol\u00edtico, que se baseaba, principalmente, na necesidade de convocar a unha Asemblea Nacional Constitu\u00ednte que \"refunde la Rep\u00fablica\". Chega 1998, ano das elecci\u00f3ns presidenciais.\nTriunfo nas elecci\u00f3ns.\nA Campa\u00f1a pol\u00edtica ten tres principais contendentes: Irene S\u00e1ez Conde, Henrique Salas R\u00f6mer e Hugo Ch\u00e1vez Fr\u00edas, que est\u00e1 apoiado polo denominado \"Polo Patri\u00f3tico\", conformado polo Movemento Quinta Rep\u00fablica (MVR), Movemento \u00f3 Socialismo (MAS),Partido Comunista de Venezuela (PCV), Patria Para Todos (PPT) e outras catro organizaci\u00f3ns menores. O candidato do outrora moi forte partido, Acci\u00f3n Democr\u00e1tica, Alfaro Ucero, non logrou sequera superar o 2% nas intenci\u00f3ns de voto. Practicamente toda a esquerda venezolana se ali\u00f1ara con Ch\u00e1vez. Irene S\u00e1ez estaba apoiada por COPEI e Salas R\u00f6mer por dous novos partidos \"Proyecto Venezuela\" e \"Primero Justicia\". Xa a mediados de 1998 Hugo Ch\u00e1vez era o primeiro en t\u00f3dalas enquisas. O 8 de novembro tiveron lugar as elecci\u00f3ns lexislativas. O MVR obt\u00e9n 49 dos 189 escanos da C\u00e1mara dos Deputados e o 21,3% dos votos (Case igual que os obtidos por Acci\u00f3n Democr\u00e1tica). Demostr\u00e1base que era a segunda forza pol\u00edtica do pa\u00eds. Ante estes resultados, COPEI retira o seu apoio a Irene S\u00e1ez e Acci\u00f3n Democr\u00e1tica ret\u00edrallo a Alfaro Ucero. Ambos os partidos deciden apoiar a Henrique Salas R\u00f6mer, autodenomin\u00e1ndose Polo Democr\u00e1tico. O 6 de decembro Ch\u00e1vez obt\u00e9n cos votos o que non puidera coas armas: \u00c9 elixido Presidente de Venezuela co 56,5% dos votos. (Ver: elecci\u00f3ns presidenciais de 1998). Neste ano Ch\u00e1vez casa con Marisabel Rodr\u00edguez, nai da s\u00faa \u00faltima filla, Rosin\u00e9s.\nCh\u00e1vez ga\u00f1a as elecci\u00f3ns coa promesa de cambiar a constituci\u00f3n vixente (1961) por medio dun proceso Constitu\u00ednte.\nHugo Ch\u00e1vez na presidencia.\nO primeiro per\u00edodo presidencial (febreiro 1999-agosto 2000).\nCh\u00e1vez asume o poder o 2 de febreiro de 1999. (O 17 de xaneiro dese ano visitara novamente Cuba). Xurou sobre a Constituci\u00f3n de 1961 (\"...juro sobre esta moribunda constituci\u00f3n...\"). Despois do acto no Capitolio Federal, dirixiuse \u00f3 Pazo de Miraflores acompa\u00f1ado por un grupo de simpatizantes. Desde al\u00ed decretou a activaci\u00f3n do \"Poder Constitu\u00ednte\". O 25 de abril tivo lugar un Referendo. O 92% dos votantes estiveron de acordo con convocar unha Asemblea Constitu\u00ednte. O 23 de maio inicia o seu programa televisivo \"Al\u00f3 Presidente\". O 25 de xullo te\u00f1en lugar as elecci\u00f3ns para os integrantes da Asemblea Nacional Constitu\u00ednte. O Polo patri\u00f3tico obtivo 121 escanos. A oposici\u00f3n s\u00f3 obtivo 7. O 3 de agosto, dita Asemblea inicia as s\u00faas sesi\u00f3ns. Entre os seus integrantes enc\u00f3ntrase a s\u00faa esposa, Marisabel Rodr\u00edguez. O 20 de novembro a Asemblea termina o proxecto de Constituci\u00f3n. . O 15 de decembro real\u00edzase un referendo. O 70% dos votantes aproba a nova Constituci\u00f3n.\nEn xullo de 2000, xa cunha nova Constituci\u00f3n, hai elecci\u00f3ns para \"relexitimar t\u00f3dolos poderes\". Ch\u00e1vez ga\u00f1a co 59,76% dos votos. En agosto visita varios pa\u00edses da OPEP. Entrev\u00edstase con Saddam Hussein en Bagdad.\nO Centro Carter monitoreou as elecci\u00f3ns. Os enviados dixeron que, debido \u00e1 falta de transparencia,\na percepci\u00f3n de parcialidade no Consello Nacional Electoral (CNE), e a presi\u00f3n pol\u00edtica do goberno de Ch\u00e1vez que resultou en elecci\u00f3ns adiantadas, resultoulle imposible validar os resultados oficiais do CNE. Por\u00e9n, conclu\u00edron que a elecci\u00f3n presidencial lexitimamente expresaba a vontade da xente.\nO segundo per\u00edodo presidencial (agosto 2000-xaneiro 2007).\nEn setembro ten lugar en Caracas o Segundo Cumio da OPEP. A finais de outubro recibe na capital a Fidel Castro, presidente de Cuba. A principios de 2001 realiza unha xira por varios pa\u00edses asi\u00e1ticos. O 30 de maio asiste en Indonesia a unha reuni\u00f3n do Grupo dos Quince (G-15).\nA Lei Habilitante. A primeira desavinza cos Estados Unidos e o Primeiro Paro.\nO Congreso aproba un Decreto Habilitante que lle d\u00e1 poderes especiais \u00f3 presidente para aprobar un conxunto de leis, inclu\u00edndo a Lei de Terras (que impulsa unha Reforma agraria), unha nova Lei de Hidrocarburos e a Lei de Pesca.\nSe ben son aprobadas unhas 49 leis, a oposici\u00f3n dirixida principalmente pola patronal m\u00e1is importante do pa\u00eds (Fedec\u00e1maras) e a Confederaci\u00f3n de Trabajadores de Venezuela (CTV), conc\u00e9ntranse en loitar contra as tres leis antes mencionadas.\nEn novembro, na cadea nacional de Radio e Televisi\u00f3n, amosou unhas fotos de nenos afg\u00e1ns, v\u00edtimas dos bombardeos dos Estados Unidos nese pa\u00eds e exclamou: \"No se puede combater el terror con m\u00e1s terror\". O Departamento de Estado rexeitou estas declaraci\u00f3ns e chamou \u00e1 s\u00faa embaixadora en Caracas.\nO 10 de decembro, mentres daba un discurso na Base A\u00e9rea Francisco de Miranda, m\u00e1is co\u00f1ecida como La Carlota, no leste de Caracas, varias persoas manifest\u00e1ronse en contra das s\u00faas pol\u00edticas. Fedec\u00e1maras e a CTV chamaron a un primeiro paro nacional.\nSe ben o paro foi cualificado como exitoso, a oposici\u00f3n non logrou o seu obxectivo de facer retroceder o goberno co paquete de leis habilitantes. A polarizaci\u00f3n no pa\u00eds comezou a ga\u00f1ar forza e a maior\u00eda dos medios de comunicaci\u00f3n comezaron a asumir unha posici\u00f3n netamente anti-goberno.\nDerrocamento temporal de Hugo Ch\u00e1vez.\nOs eventos.\nA polarizaci\u00f3n continuou en 2002. En xaneiro renuncia Luis Miquilena, Ministro do Interior. O 7 de febreiro, un coronel de aviaci\u00f3n interv\u00e9n nun foro televisado e pide a renuncia de Ch\u00e1vez (a intenci\u00f3n dos golpistas era manter a Hugo Ch\u00e1vez en Venezuela). Pouco despois fano os oficiais Pedro Jos\u00e9 Flores, Carlos Molina Tamayo, Alberto Pogglioli e Guaicaipuro Lameda. O 5 de marzo Fedec\u00e1maras, CTV, a Universidade Cat\u00f3lica Andr\u00e9s Bello e a c\u00fapula da Igrexa Cat\u00f3lica asinan un pacto contra Ch\u00e1vez. Seguen as deserci\u00f3ns nas Forzas Armadas.\nO 7 de abril o presidente Ch\u00e1vez anuncia por televisi\u00f3n o despedimento de altos xerentes da empresa PDVSA. As protestas nas r\u00faas intensific\u00e1ronse. O 9 de abril a CTV e Fedec\u00e1maras anuncian o paro xeral de vinte e catro horas para apoiar os xerentes de PDVSA. A oposici\u00f3n convocou o 11 de abril a unha marcha que reuniu a centos de miles de persoas, que orixinalmente \u00eda destinada e autorizada ata a sede de PDVSA situada en Chuao , pero os \u00e1nimos se caldearon e foi desviada cara \u00f3 Pazo de Miraflores, onde hab\u00eda multitude de simpatizantes de Hugo Ch\u00e1vez, buscando este desv\u00edo entrar nunha confrontaci\u00f3n directa. \u00d3 chegar \u00f3 centro da cidade, as protestas convert\u00e9ronse en violentos disturbios e enfrontamentos entre os opositores, os partidarios do goberno e a intervenci\u00f3n da Garda Nacional e a Polic\u00eda Metropolitana de Caracas.\nDurante os feitos, Ch\u00e1vez encontr\u00e1base no Pazo de Miraflores, desde onde se dirixiu \u00f3 pa\u00eds en Cadena nacional e solicitou \u00e1s Forzas Armadas a activaci\u00f3n do chamado Plan \u00c1vila, un plan especial das Forzas Armadas venezolanas cando hai unha conmoci\u00f3n interna que ameaza a estabilidade e seguridade nacional. Mentres tanto, as estaci\u00f3ns de televisi\u00f3n privadas dividiron as pantallas. Nun lado v\u00edase a Ch\u00e1vez e no outro escenas dos disturbios que ocorr\u00edan no centro de Caracas. O goberno, ante isto, respondeu mandando a sacar do aire a ditas canles, pero estas, cun plan alternativo, lograron, cinco minutos despois, seguir transmitindo cunha imaxe de menor calidade. Os feridos e mortos comezaron a sucederse sobre as 13:30, existindo francotiradores que disparaban \u00f3s manifestantes. Terminando a tarde, as televisi\u00f3ns transmitiron unha mensaxe previamente gravada dun grupo de almirantes e xenerais que negaban \u00f3 goberno de Hugo Ch\u00e1vez. Pouco despois, Venevisi\u00f3n transmite imaxes dun grupo de afectos \u00f3 goberno que disparan desde a ponte Llaguno cara \u00f3 sur. As canles nunca amosan a quen lles disparaban, dicindo que os partidarios de Hugo Ch\u00e1vez eran os que disparaban \u00e1 multitude, cando existen imaxes que amosan que a r\u00faa debaixo da ponte estaba absolutamente baleira e os chavistas estaban disparando \u00f3s francotiradores.\nFinalmente, houbo dezanove mortos (a maior\u00eda afectos \u00f3 goberno) e uns cen feridos. Nove polic\u00edas e dous efectivos da Garda Nacional foron xulgados por varias desas mortes. Ac\u00fasase a francotiradores (entre eles a un concelleiro do partido oficialista MVR, imputado ante o Tribunal 26 de Control de ser os causantes doutras, se ben foron declarados inocentes en 2004.\nXa de noite, o presidente Ch\u00e1vez foi permido polos militares que lideraban o golpe, que lle exixiron entregarse e renunciar ou para evitar un ataque \u00f3 pazo presidencial, a\u00ednda rodeado de civ\u00eds chavistas.\nA iso das 12 da noite, o Xeneral Lucas Rinc\u00f3n Romero, Ministro de Defensa, dirixiuse \u00f3 pa\u00eds por televisi\u00f3n e expresou que \u00f3 presidente \"se le solicit\u00f3 la renuncia, la cual acept\u00f3\", a\u00ednda que en realidade nunca renunciou, segundo testemu\u00f1as da reuni\u00f3n. Na madrugada do 12 de abril, Ch\u00e1vez accedeu a entregarse, abandonou Miraflores e foi transportado inicialmente \u00e1 base militar localizada en Fuerte Tiuna, Caracas. As imaxes do ocorrido ese d\u00eda dentro do pazo presidencial foron captadas polas cineastas Kim Bartley e Donnacha O'Brien no documental \"La revoluci\u00f3n no ser\u00e1 televisada\".\nNa tarde do 12 de abril foi xuramentado Pedro Carmona, presidente de Fedec\u00e1maras, como presidente interino. Acto seguido emitiu un decreto que derrogou as leis habilitantes, disolveu o Parlamento, o Tribunal Supremo de Xustiza, a Fiscal\u00eda, a Defensor\u00eda do Pobo e se deu a si mesmo poderes por encima da Constituci\u00f3n, o que causou unha grande indignaci\u00f3n entre os partidarios do Presidente Ch\u00e1vez e nalg\u00fans sectores moderados da oposici\u00f3n e terminou por restarlle apoio internacional. Entre os pa\u00edses que apoiaron tacitamente o Golpe c\u00f3ntanse Espa\u00f1a (gobernada por Jos\u00e9 Mar\u00eda Aznar), Chile, Colombia, e Estados Unidos de Am\u00e9rica. O s\u00e1bado 13 de abril, desde a ma\u00f1\u00e1, moitos seguidores de Ch\u00e1vez comezaron a manifestarse en Caracas. A autoestrada que enlaza a capital co oriente foi pechada polos manifestantes, \u00f3 igual que a autoestrada que comunica Caracas con La Guaira (onde est\u00e1n o principal porto e o principal aeroporto do pa\u00eds). Comezaron protestas en todo o pa\u00eds. As canles de televisi\u00f3n limit\u00e1ronse a transmitir pel\u00edculas importadas e dese\u00f1os animados. Os venezolanos, xa na tarde dese s\u00e1bado, comezaron a decatarse do que suced\u00eda grazas \u00e1 canle CNN que chega a Venezuela por cable e sat\u00e9lite. Os captores de Ch\u00e1vez trasl\u00e1dano a unha base naval en Turiamo, onde escribe unha nota dirixida \u00f3s venezolanos expresando: \"no he renunciado al poder leg\u00edtimo que el pueblo me dio\". Un soldado logra sacar a nota das instalaci\u00f3ns e a env\u00eda por fax \u00f3s medios de comunicaci\u00f3n. Daqu\u00ed, Ch\u00e1vez \u00e9 trasladado \u00e1 illa de La Orchila coa intenci\u00f3n, \u00f3 parecer, de sacalo do pa\u00eds.\nNa noite dese d\u00eda partidarios de Ch\u00e1vez logran tomar Venezolana de Televisi\u00f3n e comezan a transmitir. A estaci\u00f3n, \u00f3 parecer por presi\u00f3ns e ameazas dos opositores, entre eles o mesmo gobernador do estado Miranda, Enrique Mendoza, fora abandonada polos seus traballadores a noite do 11. Un importante batall\u00f3n asentado en Maracay, baixo o mando de Ra\u00fal Isa\u00edas Baduel, declara a s\u00faa adhesi\u00f3n a Ch\u00e1vez e activan o que chamaron a Operaci\u00f3n de Rescate de la Dignidad Nacional. Os partidarios de Ch\u00e1vez toman o Pazo de Miraflores, abandonado polos golpistas a primeiras horas da tarde. O Presidente do Congreso toma xuramento \u00f3 vicepresidente, Diosdado Cabello, como presidente provisional. Horas m\u00e1is tarde, na madrugada do 14 de abril, un comando libera a Ch\u00e1vez en La Orchila e trasl\u00e1dao a Caracas por v\u00eda a\u00e9rea. Diosdado Cabello transf\u00edrelle o mando. Ch\u00e1vez dir\u00edxese \u00e1 naci\u00f3n, amosando un crucifixo e chamando \u00e1 calma.\nLogo do golpe, os altos xerentes despedidos de PDVSA foron reincorporados, pero o malestar continuaba.\nGolpe ou rebeli\u00f3n.\nO goberno de Ch\u00e1vez, os seus simpatizantes e a gran maior\u00eda das fontes de referencia e de informaci\u00f3n f\u00f3ra de Venezuela (Britannica, Larousse, BBC, CNN) consideran o derrocamento temporal de Hugo Ch\u00e1vez como produto dun errado golpe de Estado por tratarse dun intento de remover mediante a forza a un presidente electo democraticamente. Ademais, non se seguiron os procedementos constitucionais establecidos: en caso de renuncia do presidente, o vicepresidente Diosdado Cabello deb\u00eda tomar o seu lugar previa aceptaci\u00f3n da renuncia por parte do parlamento. Se o vicepresidente tampouco estivese dispo\u00f1ible, o Presidente da Asemblea Nacional ti\u00f1a que asumir a Primeira Maxistratura. Se este tampouco puidese facelo, correspond\u00eda \u00f3 presidente do Tribunal Supremo de Xustiza.\nO 14 de agosto de 2002, o Tribunal Supremo de Xustiza ditou unha sentenza indicando que non ocorreu un golpe de estado en Venezuela. Esta decisi\u00f3n foi acatada, pero non compartida por Ch\u00e1vez. En 2005 foi anulada polo mesmo tribunal.\nO paro de decembro de 2002.\nPor diversas raz\u00f3ns, semanas despois reinici\u00e1ronse as protestas opositoras. A mediados de ano, un grupo de 14 militares activos de alto rango e retirados que estiveran implicados no golpe de abril pronunci\u00e1ronse en contra do goberno na Praza Altamira, declar\u00e1ndose en desobediencia. D\u00eda a d\u00eda, m\u00e1is militares f\u00f3ronse unindo \u00e1 protesta ata chegar a uns 120 oficiais; o goberno decidiu non reprimir nin sufocar a protesta militar, pero os medios privados d\u00e1banlle unha cobertura total e foi amplamente apoiada por miles de simpatizantes, pol\u00edticos da oposici\u00f3n e celebridades da far\u00e1ndula.\nO 2 de decembro de 2002, d\u00edas despois da creaci\u00f3n dunha mesa de di\u00e1logo e acordos patrocinada pola OEA e o Centro Carter, na que sectores do goberno e a oposici\u00f3n se sentaron para intentar reconciliarse, comezou un novo paro xeral convocado polos sindicatos opostos \u00f3 goberno, Fedec\u00e1maras, o grupo \"Xente do Petr\u00f3leo\", conformado pola elite de PDVSA e os medios de comunicaci\u00f3n, co apoio da c\u00fapula da Igrexa cat\u00f3lica e de diversos partidos pol\u00edticos tradicionalistas, tanto de dereita como de esquerda (como o MAS, Bandera Roja) \"Primero Justicia\", Acci\u00f3n Democr\u00e1tica e COPEI, aglutinados no que chamaron Coordinadora Democr\u00e1tica.\nA s\u00faa duraci\u00f3n inicialmente era de 24 horas, pero prorrogouse ata converterse nunha folga indefinida. A petici\u00f3n central dos folguistas era a renuncia do Presidente, ou a realizaci\u00f3n dun referendo consultivo sobre a continuidade de Ch\u00e1vez. Ch\u00e1vez non renunciou, e o paro mant\u00edvose durante 62 d\u00edas.\nDito paro tivo caracter\u00edsticas at\u00edpicas: t\u00f3dalas televisi\u00f3ns privadas de alcance nacional e os peri\u00f3dicos m\u00e1is importantes d\u00e9ronlle apoio irrestricto. Os primeiros suspendendo toda a s\u00faa programaci\u00f3n de entretemento e os anuncios comerciais para dar paso a programaci\u00f3n pol\u00edtica e informativa durante 18 ou 20 horas \u00f3 d\u00eda, reco\u00f1ecendo a s\u00faa direcci\u00f3n en contra do goberno varias veces. Os peri\u00f3dicos fixeron o propio. A canle oficial, Venezolana de Televisi\u00f3n, tam\u00e9n participou nesta guerra dos medios parcializ\u00e1ndose completamente a favor do goberno, desta forma a polarizaci\u00f3n acentuouse moito m\u00e1is e os medios de comunicaci\u00f3n imparciais practicamente desapareceron. O goberno tam\u00e9n apoiou a creaci\u00f3n de peri\u00f3dicos, emisoras de radio, televisi\u00f3ns e sitios web de car\u00e1cter alternativo, que son consideradas pola oposici\u00f3n como focos de propaganda gobernamental, pero que o goberno defende como espazos de expresi\u00f3n para os que eran censurados polas emisoras privadas.\nIns\u00edstese en que o paro ademais era un \"lock out\", xa que en moitas empresas, f\u00e1bricas e locais comerciais os traballadores quer\u00edan continuar os seus labores, pero os patr\u00f3ns tomaron a decisi\u00f3n de parar. Por\u00e9n, non pode considerarse unicamente un \"lock out\" debido a que na administraci\u00f3n p\u00fablica moitos gremios se uniron \u00f3 paro.\nA paralizaci\u00f3n chegou \u00f3 seu cl\u00edmax cando afectou \u00e1 petroleira estatal, PDVSA. Miles de empregados da empresa abandonaron os seus postos de traballo e, segundo o goberno, alg\u00fans cometeron sabotaxes para intentar paralizar a empresa.\nIsto trouxo graves repercusi\u00f3ns sobre a poboaci\u00f3n como escaseza de gasolina e outros combustibles, ademais de alimentos e outros artigos de primeira necesidade.\nAs marchas entre simpatizantes do goberno e oposici\u00f3n suced\u00edanse a diario, congregadas especialmente en Caracas, atrincher\u00e1ndose 24 horas \u00f3 d\u00eda en sitios claves que consideraban cadanseu \"basti\u00f3n\": a oposici\u00f3n aglomer\u00e1base en torno \u00e1 Praza Altamira e a sede de PDVSA en Chuao (\u00e1mbalas d\u00faas no leste de Caracas), mentres que os chavistas se concentraban en torno \u00f3 Pazo de Miraflores, a praza Bol\u00edvar e a sede principal de PDVSA na Campi\u00f1a (no centro da capital). A oposici\u00f3n, ademais, realizaba \"caceroladas\" t\u00f3dalas noites naquelas urbanizaci\u00f3ns de clase media e alta onde a oposici\u00f3n era maioritaria, realizadas polos veci\u00f1os pedindo a dimisi\u00f3n do goberno. Nalg\u00fans casos, realizaron marchas durante o d\u00eda forzando a pechar aqueles negocios e tendas que abr\u00edan nas s\u00faas urbanizaci\u00f3ns, ou fronte \u00e1s casas de funcionarios e simpatizantes do goberno.\nPor iniciativa do novo presidente brasileiro, Lula Da Silva, conformouse un grupo de \"pa\u00edses amigos de Venezuela\", entre os que se encontraban Brasil, Chile, M\u00e9xico, Espa\u00f1a, Portugal, Estados Unidos, (ata ese momento, Ch\u00e1vez lev\u00e1base mal cos presidentes de todos estes pa\u00edses, ag\u00e1s Brasil) e algunhas personalidades estadounidenses, como o expresidente Jimmy Carter.\nO goberno chamou a ex-empregados de PDVSA e a t\u00e9cnicos de Universidades e das Forzas Armadas co obxecto de que fixesen funcionar novamente a empresa petroleira. A finais de decembro este obxectivo estaba practicamente logrado, o que foi un duro golpe para os propulsores do paro, que se foi debilitando co paso dos d\u00edas. A mediados de xaneiro de 2003, o goberno logrou recuperar o control total de PDVSA. O Estado decidiu despedir a 15.000 empregados. Os empresarios, pola s\u00faa conta, comezaron a abrir os seus negocios e locais comerciais, desobedecendo \u00e1s federaci\u00f3ns que os agrupaban.\nA oposici\u00f3n rompeu \"informalmente\" a folga pola presi\u00f3n internacional o 3 de febreiro de 2003, se ben nunca se fixo un anuncio oficial.\nA partir dese momento, toda a loita pol\u00edtica da oposici\u00f3n centrouse na realizaci\u00f3n dun Refer\u00e9ndum. Neste momento comeza a ter preponderancia a \u00d3rganizaci\u00f3n \"S\u00famate\".\nO refer\u00e9ndum presidencial.\nEntre abril e maio f\u00edxose a recolecci\u00f3n de sinaturas. O 3 de xu\u00f1o de 2004, o Consello Nacional Electoral anunciou que o m\u00ednimo de firmas necesarias fora recolectado e quedaba activado o Refer\u00e9ndum. Ch\u00e1vez dirixiuse \u00f3 pa\u00eds en cadena nacional e expresou m\u00e1is ou menos: \"Hasta ahora han jugado ustedes, ahora me toca jugar a mi... Nos vemos en Santa In\u00e9s\". E con isto comezou a campa\u00f1a para ga\u00f1ar o Referendum, sendo a data fixada para o 15 de agosto. Para sacalo do goberno, a oposici\u00f3n deb\u00eda obter m\u00e1is de 3,7 mill\u00f3ns de votos, n\u00famero que obtivera Ch\u00e1vez na s\u00faa reelecci\u00f3n do ano 2000; pero tam\u00e9n, para lograr iso, os votos a favor do Presidente deb\u00edan ser menores ca esa cantidade.\nFeito o reconto de votos, conclu\u00eduse que o 40,64% (3\u00a0989\u00a0008) estaba en contra do Presidente, pero o 59,06% (5\u00a0800\u00a0629 persoas) estaba a favor. Deste modo Ch\u00e1vez non foi revogado. A oposici\u00f3n denunciou fraude, deslig\u00e1ndose da OEA e do Centro Carter, que avalaron estes resultados. Como consecuencia, a Coordinadora Democr\u00e1tica disolveuse, \u00f3 igual que \"Gente del Petr\u00f3leo\" e foi un duro golpe para a ONG \"S\u00famate\".\nElecci\u00f3ns rexionais de 2004.\nO fen\u00f3meno do chavismo estend\u00e9rase tam\u00e9n \u00e1s elecci\u00f3ns rexionais. Os resultados das elecci\u00f3ns para gobernadores e alcaldes de outubro de 2004 favoreceron \u00f3s partidos chavistas: 22 dos 24 estados quedaron en mans de gobernadores do partido MVR. S\u00f3 os estados Zulia e Nueva Esparta quedaron en mans da oposici\u00f3n. As\u00ed mesmo, o chavismo f\u00edxose co 90% das Alcald\u00edas.\nExpropiaci\u00f3n de latifundios.\nA partir de 2005, Hugo Ch\u00e1vez ordenou mediante a Lei de Terras, aprobada en 2002 mediante un decreto con forza de lei, aprobado previamente pola Asemblea Nacional, a expropiaci\u00f3n de latifundios e terras aparentemente improdutivas, para darlla a quen a quixese traballar, pola \u00abseguridade alimentaria\u00bb e para \u00abprofundizar a revoluci\u00f3n\u00bb. Esta acci\u00f3n foi apoiada polos campesi\u00f1os sen terras e asalariados, pero criticada polos empresarios, terratenentes, a oposici\u00f3n venezolana en xeral, Estados Unidos, e o expresidente arxentino Carlos Menem, que as consideraba \u00abmedidas comunistas\u00bb.\nElecci\u00f3ns parlamentarias de 2005.\nNas elecci\u00f3ns parlamentarias do 4 de decembro de 2005, absolutamente t\u00f3dolos escanos do Parlamento foron ga\u00f1ados por deputados simpatizantes do presidente Ch\u00e1vez, despois de que os principais partidos da oposici\u00f3n decidisen retirarse e chamaran \u00e1 abstenci\u00f3n. O argumento esgrimido por ditos partidos foi a falta de confianza no Consello Nacional Electoral, se ben dito ente cumpriu con t\u00f3dalas exixencias que realizou a oposici\u00f3n, polo que o retiro foi cualificado polos observadores internacionais da OEA e a Uni\u00f3n Europea como \"moi sorpresivo\". A abstenci\u00f3n foi dun 75% dos votantes inscritos, lixeiramente por riba da media hist\u00f3rica para este tipo de elecci\u00f3ns.\nElecci\u00f3ns presidenciais de 2006.\nNas elecci\u00f3ns presidenciais do 3 de decembro de 2006 \u00e9 reelixido como Presidente da Rep\u00fablica Bolivariana de Venezuela, obtendo case 8 mill\u00f3ns de votos Resultados da elecci\u00f3n presidencial 2006.\nO terceiro per\u00edodo presidencial (xaneiro 2007-xaneiro 2013).\nCh\u00e1vez asumiu o 10 de xaneiro de 2007 como Presidente reelecto do pa\u00eds para o per\u00edodo 2007-2013, anunciando ante a Asemblea Nacional que levar\u00e1 a Venezuela cara \u00f3 denominado Socialismo d\u00f3 s\u00e9culo XXI, lanzando a frase \"Patria, Socialismo o Muerte\". Nacionaliza a empresa Compa\u00f1\u00eda An\u00f3nima Nacional Tel\u00e9fonos de Venezuela CANTV, a maior telef\u00f3nica do pa\u00eds, a s\u00faa filial de telefon\u00eda m\u00f3bil Movilnet e a Electricidad de Caracas (EDC), empresa privada que abastece de electricidade \u00e1 capital. Estas empresas estaban controladas por compa\u00f1\u00edas estranxeiras, CANTV por Verizon e a EDC por AES. Non renova a concesi\u00f3n para operar a canle 2 \u00e1 empresa Radio Caracas Televisi\u00f3n (RCTV).\nO cuarto e derradeiro per\u00edodo presidencial de Ch\u00e1vez (2013).\nPor mor do seu delicado estado de sa\u00fade despois de serlle detectado un cancro, Hugo Ch\u00e1vez non puido exercer t\u00f3dalas atribuci\u00f3ns do seu cargo no seu derradeiro per\u00edodo presidencial que comezaba en xaneiro de 2013. Delegou a maior\u00eda das s\u00faas responsabilidades no ent\u00f3n vicepresidente Nicol\u00e1s Maduro. A\u00ednda que nesta situaci\u00f3n s\u00f3 se manter\u00eda por uns poucos meses at\u00e9 o seu falecemento en marzo dese mesmo ano.\nIndicadores Socio-Econ\u00f3micos da era Ch\u00e1vez.\nDesemprego.\nA taxa de desemprego en 1999 era do 16%; en 2004 mant\u00edvose no 15%, e en adiante a taxa amosar\u00e1 unha tendencia \u00e1 reduci\u00f3n, situ\u00e1ndose na actualidade nun 9-10%. Igualmente, a taxa de persoas que traballan na econom\u00eda somerxida variou: 52% da forza laboral nos anos 2000 e 2005 (informes anuais de PROVEA).\nA finais de decembro de 2005, o INE (Instituto Nacional de Estad\u00edstica ) presentou \u00f3 pa\u00eds a cifra oficial de Desemprego en Venezuela, estando en 8,9% para fin de ano, moito menos do 10,8% que se agardaba para finais de 2005.\nPobreza.\nDefinindo a \"pobreza\" como a incapacidade de xerar nos fogares os ingresos que permitan adquirir a \"cesta b\u00e1sica\" de alimentos, a pobreza desenvolveuse da seguinte forma nos \u00faltimos dez anos: 73% (1994), 85% (1998), 60% (2003), para o ano 2005 localizouse nun 48% aproximadamente (debido \u00f3 grande alcance das Misi\u00f3ns levadas a cabo polo Goberno e o crecemento econ\u00f3mico sostido de Venezuela en todo o ano) de acordo cos datos oficiais do INE (Instituto Nacional de Estad\u00edstica), \u00f3rgano oficial do estado. Por outro lado, a proxecci\u00f3n 2005 foi dun 74%, segundo datos de Datanalisis presentados na preventa do diario \u00daltimas Noticias.\nPrincipais obras de infraestrutura.\nDurante a xesti\u00f3n de Hugo Ch\u00e1vez e aproveitando o excedente no ingreso petroleiro do pa\u00eds, reactiv\u00e1ronse moitas obras de infraestrutura paralizadas, retom\u00e1ndose vellos proxectos e estimul\u00e1ndose o desenvolvemento de novos programas masivos de infraestrutura. Entre as principais obras inauguradas est\u00e1n:\nEn proxecto e/ou plena execuci\u00f3n est\u00e1n:\nOs programas sociais.\nHugo Ch\u00e1vez implantou unha pol\u00edtica moi activa de programas sociais, chamados desde 2003 \"misi\u00f3ns\", sendo as m\u00e1is publicitadas as educativas, Misi\u00f3n Robinson: ensinar a ler e escribir nos barrios populares, baseado en m\u00e9todos venezolano-cubanos; Misi\u00f3n Ribas: para facilitar os estudos primarios; Misi\u00f3n Sucre: para os estudos secundarios e universitarios. Programa m\u00e9dico-asistencial: Barrio Adentro. De capacitaci\u00f3n integral: Misi\u00f3n Vuelvan Caras. Alimentario: Misi\u00f3n Mercal.\nAdemais das misi\u00f3ns, rebaixouse o imposto sobre o valor engadido (IVE), equiparouse a pensi\u00f3n m\u00ednima co salario m\u00ednimo, prohibiuse a privatizaci\u00f3n das pensi\u00f3ns, duplicouse o presuposto de sanidade, fund\u00e1ronse as Escolas Bolivarianas, que asumen o almorzo, comida e merenda dos nenos e nenas asistentes, fundouse o Banco da Muller, aumentouse a organizaci\u00f3n e asistencia a cooperativas agropecuarias, e creouse unha moratoria de 10 anos para evitar o desaloxo das persoas que viven en terreos ilegais a nivel urbano.\nPol\u00edtica exterior.\nDesde que asumiu o poder Hugo Ch\u00e1vez foi aumentando progresivamente a s\u00faa proxeci\u00f3n internacional desde a palestra de mandatario nacional. As s\u00faas constantes viaxes tiveron xeralmente car\u00e1cter comercial, se ben a partir de 2003 o seu traballo como figura internacional alonxouse paulatinamente deste traballo diplom\u00e1tico cara \u00e1 promoci\u00f3n da s\u00faa plataforma ideol\u00f3xica, apoiando abertamente a organizaci\u00f3ns e movementos pol\u00edticos que, en certos casos, est\u00e1n en aberta confrontaci\u00f3n cos gobernos nacionais. Tal \u00e9 o caso no Per\u00fa, Colombia e Ecuador, as\u00ed como o foi en Bolivia, antes da asunci\u00f3n de Evo Morales, a principios de 2006. Mantivo ademais intensas relaci\u00f3ns diplom\u00e1ticas con mandatarios internacionais abertamente enfrontados \u00f3 goberno dos Estados Unidos, reun\u00edndose, entre outros, con mandatarios como Nguyen Minh Triet, Robert Mugabe, Fidel Castro, Saddam Husayn, Evo Morales ou Mahmud Ahmadineyad.\nIntegraci\u00f3n latinoamericana.\nCh\u00e1vez promoveu a integraci\u00f3n latinoamericana m\u00e1is que calquera outro presidente venezolano nos \u00faltimos anos, chegando m\u00e1is al\u00e1 das intenci\u00f3ns doutros mandatarios pro-latinoamericanos. Acci\u00f3ns como vender petr\u00f3leo a prezos preferenciais conseguiron o apoio \u00f3 seu goberno en varios dos pa\u00edses do hemisferio, situaci\u00f3n que anos atr\u00e1s parec\u00eda imposible. Moitos analistas cren que Ch\u00e1vez influ\u00edu para que o chileno Jos\u00e9 Miguel Insulza, candidato non apoiado polos Estados Unidos ga\u00f1ase a elecci\u00f3n para secretario xeral da OEA. Moitos analistas atr\u00e9vense a aventurar que Ch\u00e1vez \u00e9 o gran l\u00edder rexional, desprazando a outros mandatarios que parec\u00edan, nun principio, destinados a ocupar tal posto, como o presidente brasileiro Luiz In\u00e1cio da Silva. Af\u00edrmase tam\u00e9n que a s\u00faa pol\u00edtica en Am\u00e9rica Latina, que incl\u00fae a creaci\u00f3n e xesti\u00f3n de Petrosur, Petrocaribe, Telesur e outros, convert\u00e9rono nunha personaxe influente na rexi\u00f3n. A aceptaci\u00f3n de Venezuela dentro de Mercosur como socio Pleno no ano 2006, deulle un gran cambio a esta comunidade de naci\u00f3ns, introducindo na axenda non s\u00f3 temas comerciais sen\u00f3n tam\u00e9n sociais. O seu gran proxecto gas\u00edfero incl\u00fae o gran Gasoduto do Sur, que sup\u00f3n a construci\u00f3n dun gasoduto desde o Caribe ata o R\u00edo da Prata, onde participar\u00edan os pa\u00edses do Mercosur e Bolivia, en principio. Na actualidade, a s\u00faa proximidade con Bolivia e Cuba, pa\u00edses gobernados por Evo Morales e Ra\u00fal Castro, permitiulles levar a cabo plans controversiais, pero de grande aceptaci\u00f3n dentro da poboaci\u00f3n dos pa\u00edses, de sa\u00fade e alfabetizaci\u00f3n, sendo moitos deles levados a cabo noutros pa\u00edses, como Estados Unidos, Colombia, ou Per\u00fa, a trav\u00e9s das s\u00faas embaixadas.\nRelaci\u00f3ns cos pa\u00edses \u00e1rabes e musulm\u00e1ns.\nDesde que Ch\u00e1vez chegou \u00f3 poder, foise acercando \u00f3s pa\u00edses \u00e1rabes e musulm\u00e1ns, tendo en conta que a maior\u00eda destes, \u00f3 igual que Venezuela, son grandes produtores e exportadores de petr\u00f3leo. Ch\u00e1vez promoveu a celebraci\u00f3n dun cumio extraordinario cos pa\u00edses da OPEP e visitou t\u00f3dolos pa\u00edses membros, inclu\u00edndo a Libia, Ir\u00e1n e Iraq, cando este \u00faltimo era gobernado por Saddam Hussein. Desta maneira Ch\u00e1vez logrou estreitar as relaci\u00f3ns cos pa\u00edses de Medio Oriente, cos que segue mantendo intereses com\u00fans na \u00e1rea enerx\u00e9tica. Ir\u00e1n \u00e9 o pa\u00eds musulm\u00e1n con maior investimento en Venezuela, e instalou grandes empresas ensambladoras de autom\u00f3biles, tractores e outras no pa\u00eds. Venezuela votou en instancias internacionais a favor de Ir\u00e1n dentro da Axencia Internacional de Enerx\u00eda At\u00f3mica, onde Venezuela avogou por permitir o desenvolvemento da enerx\u00eda nuclear polo pa\u00eds musulm\u00e1n. No 2006, Venezuela foi aceptada como membro observador da Liga \u00c1rabe.\nRelaci\u00f3ns con Espa\u00f1a.\nAs relaci\u00f3ns co goberno conservador de Jos\u00e9 Mar\u00eda Aznar eran delicadas, pois o seu executivo apresurouse a reco\u00f1ecer \u00f3 goberno de Pedro Carmona (Espa\u00f1a foi o segundo pa\u00eds en reco\u00f1ecer dito goberno, tras os Estados Unidos). De feito, houbo alegaci\u00f3ns en Espa\u00f1a contra Aznar por dar instruci\u00f3ns \u00f3 seu embaixador en Venezuela, Manuel Viturro de la Torre, para apoiar o golpe .\nPosteriormente, coa chegada \u00f3 poder do socialista Jos\u00e9 Luis Rodr\u00edguez Zapatero, mellorou ostentiblemente a relaci\u00f3n, chegando a asinarse acordos bilaterais para a venda de barcos e material militar espa\u00f1ol a Venezuela.\nExclusi\u00f3n mutua cos Estados Unidos.\nComo resultado da hostilidade de George W. Bush, en 2005 os agregados militares estadounidenses en territorio venezolano foron expulsados, acusados de violar a soberan\u00eda nacional e as leis venezolanas, de cometer conspiraci\u00f3n e espionaxe. F\u00edxose o propio cos axentes da DEA e despois coas misi\u00f3ns evanx\u00e9licas Las Nuevas Tribus (esta \u00faltima acci\u00f3n apoiada pola oposici\u00f3n venezolana e pola igrexa cat\u00f3lica). S\u00f3 quedaron os funcionarios diplom\u00e1ticos estadounidenses na Embaixada de Caracas. Existen evidencias de que durante o golpe de abril de 2002, funcionarios e barcos de guerra dos Estados Unidos participaron nel, e af\u00edrmase que hai fotos de sat\u00e9lite e acci\u00f3ns por parte da Forza A\u00e9rea venezolana que o demostran, se ben non foron feitas p\u00fablicas ditas fotos nin se referiu \u00f3 car\u00e1cter das mencionadas acci\u00f3ns por parte da Forza A\u00e9rea.\nAnalogamente, alg\u00fans funcionarios venezolanos tiveron problemas \u00e1 hora de pisar chan estadounidense, neg\u00e1ndoselles visados e entrada por parte do goberno de Bush. \u00d3 persoal pr\u00f3ximo \u00f3 propio Ch\u00e1vez lle negaran nun principio o visado para asistir \u00e1 asemblea xeral da ONU, o 20 de setembro de 2006 en Nova York, onde Ch\u00e1vez deu un vigoroso discurso no que criticou \u00aba resoluci\u00f3n imposta por Estados Unidos de maneira antidemocr\u00e1tica\u00bb na asemblea, as\u00ed como tam\u00e9n criticou a pol\u00edtica exterior dos Estados Unidos, cualificou a Bush de \u00abdiablo\u00bb e acusou \u00e1 CIA de ser responsable do asasinato do pol\u00edtico chileno Orlando Letelier (exministro de Salvador Allende), ocorrido en Washington, D.C. en 1976.\nTensi\u00f3n con Colombia.\nAs relaci\u00f3ns co goberno da Rep\u00fablica de Colombia presentaron alg\u00fans momentos de excepcional tensi\u00f3n e intercambio de reconvenci\u00f3ns entre chanceler\u00edas. Houbo descontentos co estado colombiano por manter o refuxio dado baixo a administraci\u00f3n de Andr\u00e9s Pastrana a varios dos participantes do errado Golpe de estado de 2002, as\u00ed como tam\u00e9n pola acusaci\u00f3n, negada polo goberno de Ch\u00e1vez, de recibir apoio por parte das FARC, as Forzas Armadas Revolucionarias de Colombia, un grupo guerrilleiro que loita contra as Forzas Armadas Colombianas. A principios de 2005, a captura do membro das FARC Rodrigo Granda produciu unha nova crise entre ambos os pa\u00edses, pois o goberno de Ch\u00e1vez acusou a Colombia de intromisi\u00f3n en territorio venezolano durante o procedemento. Tam\u00e9n causaron roces algunhas declaraci\u00f3ns pol\u00e9micas do ministro de defensa colombiano Juan Manuel Santos que cuestionou algunhas pol\u00edticas do goberno venezolano. Malia estes inconvenientes a relaci\u00f3n entre os presidentes Ch\u00e1vez e Uribe foron cordiais. En agosto de 2007 Ch\u00e1vez foi convidado pola Senadora Piedad C\u00f3rdoba a mediar no intercambio humanitario, que consiste en lograr un acordo entre o Goberno colombiano e as FARC para a liberaci\u00f3n dos secuestrados que permanecen en poder desta guerrilla e do reintegro de guerrilleiros presos \u00e1 vida civil.\nRelaci\u00f3ns con M\u00e9xico.\nEn novembro de 2005 Ch\u00e1vez tivo desencontros diplom\u00e1ticos co presidente de M\u00e9xico, Vicente Fox, por diferenzas sobre o ALCA no IV Cumio das Am\u00e9ricas. O presidente venezolano declarou: \u00abD\u00e1 tristeza que un pobo heroico como o de M\u00e9xico te\u00f1a un Presidente que se axeonlle ante o Imperio e cumpra o papel triste, que foi a cumprir \u00f3 Cumio das Am\u00e9ricas\u00bb. Despois chamou \u00f3 presidente Fox \u00abcachorro do Imperio\u00bb. Tras esas declaraci\u00f3ns subidas de ton, o Goberno mexicano retirou o seu embaixador esperando unha desculpa formal por parte do Goberno venezolano. Ante esa acci\u00f3n Ch\u00e1vez tomou a decisi\u00f3n de conxelar as relaci\u00f3ns mexicano-venezolanas, limit\u00e1ndoas \u00f3 nivel de encargados de negocios.\nDurante a campa\u00f1a electoral mexicana de 2006, o Partido Acci\u00f3n Nacional, o instituto pol\u00edtico \u00f3 que pertence Vicente Fox, difundiu por televisi\u00f3n as declaraci\u00f3ns de Ch\u00e1vez sobre o presidente mexicano onde o acusaba de intolerante e trataba de vinculalo co esquerdista Andr\u00e9s Manuel L\u00f3pez Obrador.\nTralas elecci\u00f3ns de 2006, onde L\u00f3pez Obrador denunciou fraude, Hugo Ch\u00e1vez dixo nunha alocuci\u00f3n que non reco\u00f1ec\u00eda \u00f3 novo Goberno e que estaba por estudar a situaci\u00f3n, unhas declaraci\u00f3ns que recibiron resposta desde M\u00e9xico.\nTensi\u00f3n co Per\u00fa.\nEn xu\u00f1o de 2001 o goberno de Ch\u00e1vez foi acusado de protexer a Vladimiro Montesinos, asesor do expresidente peruano Alberto Fujimori. Por ent\u00f3n, Montesinos era pr\u00f3fugo da xustiza peruana, acusado de corrupci\u00f3n durante o goberno de Fujimori.\nEntre xaneiro e marzo de 2006 emitiu constantemente expresi\u00f3ns de apoio \u00f3 candidato Ollanta Humala nas elecci\u00f3ns xerais peruanas, o que foi considerado pola opini\u00f3n p\u00fablica peruana como intromisi\u00f3n nos asuntos pol\u00edticos do Per\u00fa, xa que \u00f3 mesmo tempo atacaba a Lourdes Flores na primeira volta e a Alan Garc\u00eda na segunda.\nO 29 de abril de 2006 Per\u00fa decidiu retirar \u00f3 seu embaixador en Venezuela polos insultos que Ch\u00e1vez adicou \u00f3 presidente Alejandro Toledo e \u00f3 candidato \u00e1 presidencia Alan Garc\u00eda, en medio dun fogo cruzado de declaraci\u00f3ns punzantes. Garc\u00eda chamou a Ch\u00e1vez \u00abdesvergo\u00f1ado\u00bb por criticar as sinaturas do TLC cos Estados Unidos por parte de Colombia e Per\u00fa, refer\u00edndose tanto a el como \u00f3 presidente boliviano Evo Morales como \u00abrapaces malcriados\u00bb. Hugo Ch\u00e1vez expresou que o candidato peruano Alan Garc\u00eda era un \u00abcanalla, tah\u00far e ladr\u00f3n\u00bb (o goberno de Garc\u00eda entre 1985 e 1990 caracterizouse por violaci\u00f3ns dos dereitos humanos e crise econ\u00f3mica. Garc\u00eda foi acusado de corrupci\u00f3n, pero por raz\u00f3ns t\u00e9cnicas as acusaci\u00f3ns prescribiron). Ademais agregou que tanto el como o presidente Toledo, son \u00abcaim\u00e1ns do mesmo pozo\u00bb. Ch\u00e1vez agregou en cadea de radio e televisi\u00f3n durante un acto nun teatro capitalino: \u00abSe por obra do demo o se\u00f1or Garc\u00eda chega a ser elixido presidente do Per\u00fa, vou retirar \u00f3 meu embaixador do Per\u00fa porque cun presidente as\u00ed Venezuela non vai ter relaci\u00f3ns co Per\u00fa\u00bb.\nNos primeiros d\u00edas de maio de 2006 o goberno de Hugo Ch\u00e1vez retirou \u00f3 seu embaixador de Lima, co que as relaci\u00f3ns diplom\u00e1ticas entre ambos os pa\u00edses quedaron suspendidas.\nOutros aspectos.\nA polarizaci\u00f3n social.\nVenezuela, como calquera outro pa\u00eds de Latinoam\u00e9rica (exceptuando Cuba) est\u00e1 moi estratificada socialmente. Desde a \u00e9poca colonial perpet\u00faase a falta de integraci\u00f3n entre clases e etnias sociais. Ademais, Ch\u00e1vez apostou abertamente por \"darlles o poder \u00f3s pobres\" e educar \u00e1 totalidade da poboaci\u00f3n nacional en novas virtudes c\u00edvicas e solidarias, o que non conv\u00e9n a vellos intereses creadas. A chamada desde 2004 a constru\u00edr un socialismo e eliminar o capitalismo nun pa\u00eds acostumado \u00e1 influencia estadounidense e europea puxo en garda \u00f3s elementos que prefiren o antigo status de separaci\u00f3n de clases, coa conseguinte polarizaci\u00f3n pol\u00edtica. Isto vese claramente nas marchas organizadas por seguidores de ambos os bandos. Nun pa\u00eds onde o 52% da poboaci\u00f3n vive en estado de pobreza, o continxente de seguidores de Ch\u00e1vez non fai m\u00e1is que aumentar, xunto coa popularidade do Presidente, que segue obtendo as principais vitorias electorais.\nTransformaci\u00f3ns no seu partido.\nDesde a chegada de Ch\u00e1vez \u00f3 poder, o Movimiento V Rep\u00fablica pasou por diversas transformaci\u00f3ns, que incl\u00faen o abandono ou a incorporaci\u00f3n de integrantes notables, as\u00ed como tam\u00e9n o apoio ou a oposici\u00f3n de diferentes partidos pol\u00edticos.\nDespois de que o presidente Ch\u00e1vez aprobase a Lei de Terras e Hidrocarburos por decreto emitido en 2001, alg\u00fans dos partidos aliados pas\u00e1ronse \u00e1 oposici\u00f3n. O primeiro en facelo foi o MAS (Movemento \u00f3 Socialismo), tralo que ocorreu unha fractura nese partido, da que xurdiu \"Podemos\" (Movemento Pola Democracia Social), conformado por ex-masistas que apoian \u00f3 presidente venezolano.\nDespois, alg\u00fans membros do propio partido de Ch\u00e1vez, MVR, como Luis Miquilena, pas\u00e1ronse \u00e1 oposici\u00f3n nunha nova agrupaci\u00f3n chamada \"Solidaridad\". Ch\u00e1vez tam\u00e9n tivo problemas co partido PPT (Patria Para Todos): no 2000 retir\u00e1ronlle o apoio por problemas na selecci\u00f3n de candidatos \u00f3 parlamento e cargos rexionais. O propio PPT decidiu volver a Ch\u00e1vez despois de negociar novos termos.\nCon anterioridade a todas estas escisi\u00f3ns, Francisco Arias C\u00e1rdenas, un dos m\u00e1is antigos amigos de Ch\u00e1vez (que tam\u00e9n participara no intento de golpe de 1992), retiroulle o seu apoio, postul\u00e1ndose como candidato \u00e1 presidencia nas elecci\u00f3ns de 2000 logo de constitu\u00edr o seu partido \"Uni\u00f3n\". Arias C\u00e1rdenas perdeu as elecci\u00f3ns, pero seguiu activo na oposici\u00f3n ata 2005, cando volveu a apoiar \u00f3 goberno nas elecci\u00f3ns parlamentarias.\nNese mesmo ano, Manuel Manuit, seguidor de Ch\u00e1vez e gobernador do estado Gu\u00e1rico, foi acusado por dirixentes do MVR de estar tras presuntas violaci\u00f3ns dos dereitos humanos cometidas por un corpo de elite da polic\u00eda da gobernaci\u00f3n contra unhas 200 persoas. Os informes foron vetados e a Fiscal\u00eda investiga. Por\u00e9n, hai profundas discrepancias no chavismo en torno a este tema, malia que o d\u00eda 5 de maio de 2005 un grupo de deputados chavistas, encabezado por Ra\u00fal Est\u00e9, fixo denuncias na Asemblea Nacional contra o Gobernador Manuit, por corrupci\u00f3n, narcotr\u00e1fico e axustizamentos \u2014con m\u00e1is de 160 asasinados con \u2018tiros de graza\u2019 na cabeza, s\u00f3 no mes de novembro do ano anterior.\nO presidente Ch\u00e1vez, que \u00e9 ademais xefe do partido MVR, realizou cr\u00edticas construtivas contra os seus propios funcionarios e seguidores, autocalific\u00e1ndose como un dos principais cr\u00edticos do seu propio goberno. O Presidente criticou publicamente os seus ministros e exministros de Vivenda, Comunicaci\u00f3n e Informaci\u00f3n ou Sa\u00fade, os alcaldes de Caracas etc. Tam\u00e9n mencionou que hai infiltrados no seu goberno. Lina Ron, unha activista, fervente seguidora de Ch\u00e1vez, afirmou unha vez que \"estou con Ch\u00e1vez, pero non co seu goberno\". Luis Tasc\u00f3n, deputado do MVR, mencionou que a\u00ednda existe \"o miquilenismo\" no goberno e que a corrupci\u00f3n se mant\u00e9n intacta.\nNa campa\u00f1a electoral de 2006 Ch\u00e1vez propuxo en varias ocasi\u00f3ns a creaci\u00f3n dun partido \u00fanico onde se fusionasen t\u00f3dalas forzas pol\u00edticas que apoiasen a s\u00faa xesti\u00f3n en caso de resultar electo na elecci\u00f3n presidencial. Logo de obter o triunfo, Ch\u00e1vez deulle nome de 'partido unitario', Partido Socialista Unido de Venezuela, e as\u00ed logrou un importante pulo \u00e1 formalizaci\u00f3n desa proposta.\nA esquerda.\nCo goberno do presidente Ch\u00e1vez a esquerda m\u00e1is purista e a m\u00e1is radical chegaron \u00f3 poder por primeira vez en Venezuela, se ben no pasado gobernaran partidos e gobernos considerados de esquerdas (como Acci\u00f3n Democr\u00e1tica, de longa traxectoria pol\u00edtica no pa\u00eds). Estes partidos son na s\u00faa conceptualizaci\u00f3n orixinal partidos de centro-esquerda ou socialdem\u00f3cratas (considerados promotores do capitalismo humano, tese rexeitada por Ch\u00e1vez, que considera \u00f3 capitalismo perverso en t\u00f3dalas s\u00faas formas), e membros numerais da Internacional Socialista (se ben a esquerda ligada a Ch\u00e1vez os acusa de pactar coa oligarqu\u00eda e os Estados Unidos); ademais do vago liberalismo de gobernos caudillistas como Antonio Guzm\u00e1n Blanco, Cris\u00f3stomo Falc\u00f3n ou a familia Monagas, que \u00f3 final continuaron mantendo o sistema social tradicional, ou \u00f3s primeiros anos do segundo goberno de Caldera, sendo a s\u00faa identificaci\u00f3n esquerdista m\u00e1is unha conveniencia hist\u00f3rico-pol\u00edtica que unha real tendencia de esquerda tradicional, o que s\u00f3 atrasou medidas pol\u00edticas de dereitas, como o paquete econ\u00f3mico de tendencia neoliberal implantado na segunda metade de dito per\u00edodo, a chamada Axenda Venezuela.\nO goberno de Ch\u00e1vez amosou pol\u00edticas de cambio posiblemente m\u00e1is contundentes que as doutros gobernos no pasado, enfrontando \u00e1s elites econ\u00f3micas tradicionais do pa\u00eds, opo\u00f1\u00e9ndose e defenestrando a diplom\u00e1ticos dos Estados Unidos e de maneira directa con pa\u00edses cun ali\u00f1amento econ\u00f3mico que apoia \u00e1s pol\u00edticas comerciais desta naci\u00f3n que se contrapo\u00f1a \u00f3s interese das pol\u00edticas econ\u00f3micas que manexa o goberno que el representa. Neste aspecto, alg\u00fans detractores chaman a Ch\u00e1vez comunista e antioccidental, ambos os adxectivos negados por Ch\u00e1vez, que cualifica o seu discurso como de defensa da existencia mesma do planeta e de defensa dos pobos do sur de Am\u00e9rica e \u00c1frica.\nCh\u00e1vez chegou \u00f3 poder aclarando que a s\u00faa ideolox\u00eda \u00e9 a bolivariana, sen mencionar se esta era de dereita, centro ou esquerda pol\u00edtica. A s\u00faa postura evolucionou co transcorrer do seu goberno. En anos recentes mantivo unha cr\u00edtica constante \u00f3 neoliberalismo, e a\u00ednda que no pasado dixo que nin el nin o seu goberno son comunistas, declarouse socialista e asegurou que Sim\u00f3n Bol\u00edvar e Xesucristo foron socialistas. En 2005, \u00f3 asistir a un cumio en Francia, mencionou que a dereita \u00e9 contranatural porque est\u00e1 en contra dos cambios que, segundo Ch\u00e1vez, son inherentes \u00f3 ser humano. Tam\u00e9n atribu\u00edu \u00e1 dereita pol\u00edtica considerar que a pobreza e as desigualdades sociais son inevitables e son algo normal, por citar s\u00f3 algunhas das expresi\u00f3ns que utiliza nas s\u00faas intervenci\u00f3ns p\u00fablicas. En 2005 celebrouse en Venezuela o 16\u00ba Festival da Mocidade e os Estudantes, que congregou a cerca de 20.000 mozos de tendencia esquerdista, como evento organizado para expresar solidariedade co goberno de Ch\u00e1vez, que consideraba estar sendo hostigado polo goberno estadounidense de George W. Bush, a quen Ch\u00e1vez acusara de intento de magnicidio.\nControversia sobre Hugo Ch\u00e1vez.\nMentres que os seus partidarios catalogaron o goberno de Hugo Ch\u00e1vez como democr\u00e1tico, participativo e progresista, outros analistas cualific\u00e1rono como unha ditadura sutil, e demag\u00f3xica, as\u00ed como un goberno popular.\nCh\u00e1vez describiu o seu goberno como dirixido e orientado cara ao socialismo do s\u00e9culo XXI. Alg\u00fans analistas soste\u00f1en que o goberno do presidente Ch\u00e1vez r\u00e9xese por ali\u00f1amentos similares \u00f3s xa observados en Cuba co goberno de Fidel Castro, afirmaci\u00f3ns que o mesmo Ch\u00e1vez negou en oportunidades por consideralo un proxecto netamente venezolano. "}
{"id": "11963", "revid": "26501", "url": "https://gl.wikipedia.org/wiki?curid=11963", "title": "Tr\u1ea7n \u0110\u1ee9c L\u01b0\u01a1ng", "text": "Tr\u1ea7n \u0110\u1ee9c L\u01b0\u01a1ng, nado o 5 de maio de 1937, foi o presidente de Vietnam dende o 24 de setembro de 2002 ata o 2006.\nTraxectoria.\nNaceu na provincia de Quang Ngai, en 1955 trasladouse a Hanoi, onde estudou xeolox\u00eda, e traballou como cart\u00f3grafo. En 1959 ingresou no Partido Comunista de Vietnam e converteuse en funcionario do partido nos anos 1970. En 1987 foi segundo Primeiro Ministro. Foi membro do Politburo desde xu\u00f1o de 1996, escolleito presidente o 24 de setembro de 1997 e reescolleito no 2002."}
{"id": "11964", "revid": "98629", "url": "https://gl.wikipedia.org/wiki?curid=11964", "title": "Ali Abdullah Saleh", "text": "Ali Abdullah Salih, en \u00e1rabe: \u0639\u0644\u064a \u0639\u0628\u062f \u0627\u0644\u0644\u0647 \u0635\u0627\u0644\u062d), nado o 21 de marzo de 1942 e finado en San\u00e1 o 4 de decembro de 2017 foi un pol\u00edtico iemen\u00ed, que foi presidente do Iemen do Norte e despois do Iemen durante case catro d\u00e9cadas.\nTraxectoria.\nFoi presidente da Rep\u00fablica \u00c1rabe do Iemen entre 1978 e 1990, trala uni\u00f3n do Iemen en 1990 converteuse no presidente do novo estado, cargo no que permaneceu ata febreiro de 2012. Foi asasinado en decembro de 2017."}
{"id": "11965", "revid": "5863", "url": "https://gl.wikipedia.org/wiki?curid=11965", "title": "Outono", "text": "O outono \u00e9 unha das catro estaci\u00f3ns do ano das zonas temperadas. Astronomicamente, comeza co equinoccio de outono (entre o 22 e o 23 de setembro no hemisferio norte e entre o 20 e o 21 de marzo no hemisferio sur), e remata co solsticio de inverno (arredor do 21 de decembro no hemisferio norte e o 21 de xu\u00f1o no hemisferio sur). A\u00ednda que \u00e1s veces \u00e9 considerado como os meses enteiros de setembro, outubro e novembro no hemisferio norte e marzo, abril e maio no hemisferio sur.\nOutono na cultura galega.\nNa sociedade tradicional galega \"outono\" era en moitos puntos propiamente o nome que recib\u00eda o mes de outubro, mentres a estaci\u00f3n denom\u00ednabase nos primeiros meses primavera de outono ou ver\u00e1n de San Marti\u00f1o para o comezo do mes de novembro."}
{"id": "11966", "revid": "89787", "url": "https://gl.wikipedia.org/wiki?curid=11966", "title": "Levy Mwanawasa", "text": "Levy Patrick Mwanawasa, nado en Mufulira o 3 de setembro de 1948 e finado en Par\u00eds o 19 de agosto de 2008, foi un avogado e pol\u00edtico de Zambia, presidente do seu pa\u00eds entre 2002 e 2008, cando faleceu.\nPrimeiros anos e educaci\u00f3n.\nMwanawasa naceu en Mufulira, Rodesia do Norte, como o segundo de 10 fillos e pertencente ao pequeno grupo \u00e9tnico lenje. Recibiu a s\u00faa educaci\u00f3n primaria en distintas escolas da provincia mineira de Copperbelt. Recibiu a s\u00faa educaci\u00f3n secundaria na Escola Chiwala en Ndola, onde participou en varios movementos estudant\u00eds a favor da independencia de diversos pa\u00edses do continente africano baixo a dominaci\u00f3n europea. \nIngresou na Facultade de Dereito da Universidade de Zambia, onde chegou a ser vicepresidente do Centro de Estudantes. Tras graduarse como avogado, traballou en empresas de dereito privado desde 1974 at\u00e9 1978, cando formou a s\u00faa propia firma de avogados chamada Mwanawasa &amp; Company, \u00e1 que dedicar\u00e1 14 anos de carreira xur\u00eddica e coa que ir\u00e1 acumulando reputaci\u00f3n e prestixio at\u00e9 o punto de que en 1983 foi nomeado vicepresidente da Asociaci\u00f3n de Dereito de Zambia.\nCarreira pol\u00edtica.\nEn 1985 desempe\u00f1ouse como procurador xeral no goberno de Zambia, pero regresou \u00e1 pr\u00e1ctica privada en 1986, debido a diferenzas co partido pol\u00edtico imperante.\nEn 1989, dirixiu o equipo de defensa legal para o tenente xeneral Christon Tembo, quen foi acusado polo goberno de Kenneth Kaunda de conspiraci\u00f3n para derrocar o goberno, que foi xulgado como un acto de traiz\u00f3n, pasible da pena de morte; Tembo ga\u00f1ou o caso contra o estado, e a reputaci\u00f3n de Mwanawasa creceu entre a oposici\u00f3n anti-Kaunda. \nTras o caso, a s\u00faa reputaci\u00f3n creceu de tal xeito que o presidente do Movemento por unha Democracia Multipartidaria (MMD), Frederick Chiluba, chamouno para que se encargara dos asuntos legais do partido, que pouco a pouco se converter\u00eda no principal partido da oposici\u00f3n contra o r\u00e9xime de Kaunda at\u00e9 que en 1991 o MMD obtivo unha esmagadora vitoria nas elecci\u00f3ns xerais. Nelas, Mwanawasa obt\u00e9n un escano como deputado pola circunscrici\u00f3n de Chifubu, en Ndola.\nTras a s\u00faa vitoria, Chiluba nomeouno vicepresidente en decembro de 1991. Nese mesmo ano, en Sur\u00e1frica, sufriu un grave accidente de tr\u00e1nsito, no que morreu o seu acompa\u00f1ante e el quedou con graves feridas que lle deixaron secuelas f\u00edsicas permanentes: durante a investigaci\u00f3n do feito chegouse a crer incluso que fora un ataque intencionado con motivos pol\u00edticos, mais ao final, o caso pechouse sen esta consideraci\u00f3n. Mwanawasa deixou de maneira definitiva a s\u00faa firma de avogados en 1992, para dedicarse de cheo aos asuntos de Estado. \nRenunciou \u00e1 vicepresidencia en 1994, declar\u00e1ndose incompetente no seu cargo, entre os diversos esc\u00e1ndalos de corrupci\u00f3n que estaban afectando a varios altos funcionarios do goberno. Isto causou unha divisi\u00f3n entre el e Chiluba, xa que mentres Mwanawasa \u00eda sendo unha eminencia no partido, Chiluba era fortemente criticado pola delicada situaci\u00f3n econ\u00f3mica do seu pa\u00eds, e polas acusaci\u00f3ns de corrupci\u00f3n que recib\u00eda o goberno. Todo chegou ao seu c\u00e9nit cando en 2000, Chiluba intentou reformar a constituci\u00f3n para postularse a un terceiro mandato, o que xerou fortes cr\u00edticas tanto da oposici\u00f3n como do seu propio partido e abriu o cami\u00f1o a posibles sucesores, entre eles Mwanawasa.\nPresidente de Zambia (2002-2008).\nCampa\u00f1a presidencial e pol\u00e9mica vitoria.\nNas elecci\u00f3ns presidenciais de 2001, Chiluba fixo as paces con Mwanawasa, proclam\u00e1ndoo candidato presidencial, xunto co apoio do Comit\u00e9 Executivo Nacional do MMD. Entre as s\u00faas promesas figuraba a continuaci\u00f3n e mellora da econom\u00eda e pol\u00edtica liberal que Chiluba levara a cabo durante o seu mandato, mellorar a cantidade de empregados no sector privado, reducir a d\u00e9beda externa, e reducir os \u00edndices de pobreza no pa\u00eds (aproximadamente o 70% da poboaci\u00f3n est\u00e1 \u00e1 marxe da pobreza). O seu triunfo na presidencia foi tan sorpresivo como pol\u00e9mico posto que organismos internacionais consideraron que se deran serias irregularidades, como atrasos no reconto de votos e unha lentitude que xerou enormes fileiras nos votantes. A\u00ednda as\u00ed, a Corte Suprema de Zambia considerou legal o triunfo de Mwanawasa, cun apoio do 28,7% dos votos, fronte ao seu rival, Anderson Mazoka, quen obtivo un 26,7% dos votos, o que se considerou unha maior\u00eda mediocre e pouco confiable ante os est\u00e1ndares nacionais e internacionais.\nPrimeiro mandato (2002-2007).\nO 2 de xaneiro de 2002 xura como o 3\u00b0 Presidente de Zambia, cun Parlamento bastante dividido, xa que o seu partido posu\u00eda 69 escanos sobre os 159 do Parlamento zambiano, e coa presenza de disturbios e manifestaci\u00f3ns que consideraban a s\u00faa presidencia como ilex\u00edtima. Cinco d\u00edas despois, Mwanawasa presenta o seu gabinete, no que el mesmo se designa como Ministro de Defensa e xurando que non \u00eda tolerar casos de corrupci\u00f3n nos ministerios. \nA s\u00faa campa\u00f1a contra a corrupci\u00f3n tivo o seu primeiro enfrontamento en xullo de 2002, cando lle quitou a inmunidade parlamentaria ao seu predecesor, Frederick Chiluba, ao que acusou de malversaci\u00f3n de fondos a grande escala, para beneficio persoal e familiar. En febreiro de 2003, Chiluba foi arrestado e procesado por 169 cargos de corrupci\u00f3n, pero durante o xu\u00edzo, Mwanawasa ofreceulle un trato no que se confesaba os seus crimes e devolv\u00eda a cantidade de di\u00f1eiro roubada (naquel momento estimouse que roubara $43 mill\u00f3ns de d\u00f3lares), outorgar\u00edalle o indulto presidencial, o que provocou indignaci\u00f3n por parte da cidadan\u00eda e da oposici\u00f3n, quen non tardaron en acusar a Mwanawasa de posu\u00edr unha dobre vara de medir na s\u00faa campa\u00f1a anticorrupci\u00f3n. A pesar diso, Chiluba rexeitou a oferta e rompeu todo tipo de relaci\u00f3ns con Mwanawasa, declar\u00e1ndoo o seu inimigo persoal.\nEntre outros conflitos que tivo Mwanawasa, figuraron a destituci\u00f3n do seu vicepresidente, Enoch Kavindele, e do seu Ministro de Finanzas, Emmanuel Kasonde, porque consideraba que ambos non fac\u00edan o suficiente para combater a corrupci\u00f3n. Kavindele foi sucedido por Nevers Mumba, que permanecer\u00e1 no cargo at\u00e9 o 2004, ao acusar ao mesmo Mwanawasa de corrupci\u00f3n e abuso de poder. Cara a finais dese ano, Mwanawasa suspendeu o proceso constitu\u00ednte, alegando falta de orzamento para que levalo a cabo, o que causou a indignaci\u00f3n da oposici\u00f3n, quen argumentou que Mwanabasa en realidade quer\u00eda evitar que se levar\u00e1 a cabo unha das propostas, que consist\u00eda en incorporar unha segunda volta presidencial, en caso de que ning\u00fan candidato superase o 51% dos votos. Mentres todo isto ocorr\u00eda, os partidos da oposici\u00f3n, como a Fronte Patri\u00f3tica, liderada por Michael Sata \u00edan ga\u00f1ando forza.\nDurante o seu mandato tam\u00e9n se deron diversas manifestaci\u00f3ns e revoltas, nas que se criticaban a proposta de aumentar o sector privado, posto que m\u00e1is que aumentar a empregabilidade, fixo que aumentase o desemprego de maneira considerable; tam\u00e9n se protestaba contra a corrupci\u00f3n e pola grav\u00edsima desigualdade econ\u00f3mica imbricada no pa\u00eds.\nEn 2005, deu un sorpresivo discurso, Mwanawasa compadeceu para pedir desculpas por non deter a crise alimentaria que sufr\u00eda Zambia desde o ano 2002, no que 4 de cada 10 zambianos pasaba fame, e a produci\u00f3n nacional de cereal non daba abasto suficiente para alimentar toda a poboaci\u00f3n,\nPese a todos os reveses que tivo que enfrontar, durante o seu goberno puido reter e combater a propagaci\u00f3n do VIH na poboaci\u00f3n, reducir a d\u00e9beda externa de 7200 a 6700 mill\u00f3ns de d\u00f3lares estadounidenses, obter ganancias por medio da alza que tivo o prezo do cobre (principal produto exportador de Zambia). Sobre a s\u00faa campa\u00f1a no sector privado, mellorou a condici\u00f3n econ\u00f3mica, reducindo a inflaci\u00f3n ao 10%, e no 2006, d\u00e9ronse boas colleitas, que puideron reverter a fame negra que estaba pasando o pa\u00eds. En relaci\u00f3ns internacionais, Zambia fomentou enormemente as relaci\u00f3ns diplom\u00e1ticas e comerciais con China, quen foi un dos principais propulsores da privatizaci\u00f3n de diversas industrias de Zambia, proporcionando un considerable avance econ\u00f3mico no pa\u00eds.\nSegundo mandato (2007-2008).\nEn abril de 2006, Mwanawasa sufriu unha leve trombose cerebral, o que provocou unha reduci\u00f3n da s\u00faa axenda laboral, e a pesar de terse recuperado, xerou d\u00fabidas da s\u00faa condici\u00f3n f\u00edsica e psicol\u00f3xica, sobre todo cando confirmou que \u00eda postularse \u00e1 reelecci\u00f3n para o per\u00edodo 2007-2012. As elecci\u00f3ns lev\u00e1ronse a cabo o 28 de setembro de 2006, onde Mwanawasa obtivo o 43% dos votos, fronte ao seu rival, Michael Sata, que obtivo o 29,4% dos votos. Os resultados oficiais foron confirmados o 2 de outubro, pola Comisi\u00f3n Electoral de Zambia, e a diferenza da \u00faltima elecci\u00f3n, os organismos internacionais deron unha cualificaci\u00f3n positiva \u00e1 realizaci\u00f3n das elecci\u00f3ns.\nA principios de 2008, Mwanasawa converteuse nun dos primeiros mandatarios africanos en condenar o r\u00e9xime ditatorial de Robert Mugabe en Zimbabue, acus\u00e1ndoo de m\u00faltiples fraudes electorais, pola s\u00faa represi\u00f3n cara aos seus cr\u00edticos e por levar a Zimbabue a unha grave hiperinflaci\u00f3n.\nEntre chamamentos pola unidade nacional, Mwanawasa presentou o seu gabinete o 9 de outubro, onde designou como vicepresidente a Rupiah Banda, que chamou a atenci\u00f3n dos medios, posto que Banda pertenc\u00eda \u00e1 oposici\u00f3n.\nEnfermidade e falecemento.\nO 29 de xu\u00f1o de 2008, mentres Mwanawasa se encontraba en Sharm el-Sheij, Exipto, para participar na XI Asemblea da Uni\u00f3n Africana, sufriu un grav\u00edsimo derramo cerebral a ra\u00edz dun accidente cerebrovascular, polo que foi internado de urxencia: os m\u00e9dicos exipcios lograron deter a hemorraxia, e o 1 de xullo Mwanawasa foi enviado a Francia, ingresando no Hospital Militar de Percy. Durante a s\u00faa hospitalizaci\u00f3n, Banda asumiu a presidencia de forma interina, enfrontando as falsas noticias de que Mwanawasa falecera, difundidas polos medios de comunicaci\u00f3n.\nFinalmente, Mwanawasa faleceu o 29 de agosto de 2008 aos 59 anos, provocando diversas reacci\u00f3ns a nivel internacional. A pesar das rivalidades, Mugabe tam\u00e9n mostrou o seu sentido p\u00e9same, no que o consideraba un \"irm\u00e1n e compa\u00f1eiro\". Os funerais de Estado realiz\u00e1ronse en Lusaka o 3 de setembro, nos que asistiron decenas de mandatarios africanos, partidarios do seu goberno e incluso adversarios pol\u00edticos como Michael Sata.\nVida privada.\nMwanawasa tivo diversas conversi\u00f3ns de fe ao longo da s\u00faa vida, convert\u00e9ndose primeiro ao cristianismo protestante en 1977, pola Igrexa Unida de Zambia, e logo no ano 2001, tras casar por segunda vez, conv\u00e9rtese \u00e1s Testemu\u00f1as de Xehov\u00e1. En 2005, bautizar\u00edase na Convenci\u00f3n Baptista Sure\u00f1a.\nEn canto \u00e1 s\u00faa familia, casou d\u00faas veces, nas que tivo 6 fillos (dous coa s\u00faa primeira esposa antes de divorciarse, e catro coa segunda)."}
{"id": "11967", "revid": "88215", "url": "https://gl.wikipedia.org/wiki?curid=11967", "title": "Robert Mugabe", "text": "Robert Gabriel Mugabe, nado o 21 de febreiro de 1924 nunha localidade a car\u00f3n de Harare chamada Kutama e finado en Singapur o 6 de setembro de 2019, foi un pol\u00edtico e militar de Cimbabue que ocupou o cargo de Primeiro Ministro do pa\u00eds entre o 18 de abril de 1980 e o 31 de decembro de 1987, e o de Presidente da Rep\u00fablica de Cimbabue dende o 31 de decembro de 1987 ata o 21 de novembro de 2017.\nTraxectoria.\nMalia ser reelixido para o cargo en varias ocasi\u00f3ns, a oposici\u00f3n ten denunciado a existencia dunha violenta represi\u00f3n e m\u00faltiples fraudes electorais, as mais recentes en 2002 e 2008. Moitos medios de comunicaci\u00f3n internacionais consideran a Mugabe un ditador no sentido contempor\u00e1neo do termo, e o principal responsable da profunda crise econ\u00f3mica e humanitaria que padece Cimbabue, as\u00ed como do masacre \u00e9tnico que tivo lugar nos anos 80 sobre o pobo matabele e na que perderon a vida mais de 20.000 persoas.\nEn novembro de 2017 destitu\u00edu o seu vicepresidente, Emmerson Mnangagwa, que fuxiu a Sur\u00e1frica. Pouco despois, o xeneral Constantino Chiwenga, apoiado por elementos das Forzas de Defensa de Cimbabue e membros da facci\u00f3n de Mnangagwa, co\u00f1ecida como Lacoste, deu un golpe. Despois de perder o apoio do ZANU-PF, Mugabe dimitiu, e Mnangagwa regresou a Cimbabue para asumir a presidencia."}
{"id": "11968", "revid": "25871", "url": "https://gl.wikipedia.org/wiki?curid=11968", "title": "Ver\u00e1n", "text": "O ver\u00e1n (normalmente pronunciado \"v'ran\" ou \"v'rao\") ou est\u00edo \u00e9 unha das catro estaci\u00f3ns do ano das zonas temperadas. Astronomicamente, comeza co solsticio de ver\u00e1n (arredor do 21 de decembro no hemisferio sur e o 21 de xu\u00f1o no hemisferio norte), e remata co equinoccio de outono (arredor do 21 de marzo no hemisferio sur e o 21 de setembro no hemisferio norte). A\u00ednda que \u00e1s veces \u00e9 considerado como os meses enteiros de decembro, xaneiro e febreiro no hemisferio sur e xu\u00f1o, xullo e agosto no hemisferio norte.\nClimaticamente, caracter\u00edzase por temperaturas m\u00e1is elevadas, \u00f3 incidir o Sol durante m\u00e1is tempo e m\u00e1is perpendicularmente \u00e1 superficie terrestre."}
{"id": "11969", "revid": "1131", "url": "https://gl.wikipedia.org/wiki?curid=11969", "title": "Xos\u00e9 Lois Garc\u00eda Fern\u00e1ndez", "text": "Xos\u00e9 Lois Garc\u00eda Fern\u00e1ndez, nado en Merl\u00e1n (Chantada) o 22 de abril de 1945, \u00e9 un escritor galego.\nTraxectoria.\nCon vinte anos pasou a vivir a Barcelona, onde traballou de obreiro da metalurxia na SEAT e estudou varios cursos de sociolox\u00eda no Instituto de Ciencias Sociais e Pol\u00edticas que, m\u00e1is tarde, abandonou para ingresar na Universidade de Barcelona da que \u00e9 licenciado en Filosof\u00eda e Letras (secci\u00f3n de Historia). Foi Director do Arquivo Hist\u00f3rico Municipal e Responsable de Patrimonio HIst\u00f3rico de Sant Andreu de la Barca (Barcelona). Fundador do \u201cCentre d\u2019Estudis Joan Falguera\u201d de Sant Andreu de la Barca, e da \u201cAsociaci\u00f3n de Amigos do Rom\u00e1nico da Comarca de Chantada\u201d.\nDesenvolveu diversos labores na divulgaci\u00f3n da cultura galega en Catalu\u00f1a. Autor de diversas publicaci\u00f3ns de historia, ensaio, teatro, literatura infantil e sobre a simbolox\u00eda rom\u00e1nica na Ribeira Sacra. Cr\u00edtico de arte e literatura, conferenciante, articulista en varias publicaci\u00f3ns de Galiza, Espa\u00f1a e do estranxeiro. Foi correspondente da revista portuguesa \"Nova Renascen\u00e7a\". Articulista da prensa catal\u00e1: revista \"Canig\u00f3\" e \"Historia y Vida\" e nos xornais: \"Avui\" e \"Mundo Diario\". Participou nas revistas portuguesas: \"Quadernos do T\u00e2maga!\", \"Anto\" e \"Saudade\", \"Col\u00f3quio &amp; Letras\". Columnista semanal do xornal \"O Correo Galego\", \"Galicia Hoxe\", \"A Nosa Terra\" e \"Sermos Galiza\".\nEspecialista da literatura de expresi\u00f3n portuguesa en \u00c1frica (a este continente viaxou en numerosas ocasi\u00f3ns) e autor de antolox\u00edas po\u00e9ticas de Portugal, Galicia, Mozambique, Angola, Guinea-Bissau, Macau e o Brasil. Tam\u00e9n \u00e9 ant\u00f3logo e tradutor. A s\u00faa obra a compo\u00f1en mais de cincuenta libros publicados sobre diversas tem\u00e1ticas en galego, portugu\u00e9s e catal\u00e1n. Ten realizado varias viaxes a \u00c1frica e Am\u00e9rica. Investigador sobre a obra de Agostinho Neto, o primeiro presidente de Angola, e doutros autores. Ten escrito numerosos pr\u00f3logos sobre autores de poes\u00eda. \u00c9 membro de honor da Uni\u00e3o dos Escritores Angolanos."}
{"id": "11970", "revid": "1888", "url": "https://gl.wikipedia.org/wiki?curid=11970", "title": "Alberto Garc\u00eda Ferreiro", "text": "Alberto Garc\u00eda Ferreiro, nado en Ourense o 11 de marzo de 1860 e finado en Santiago de Compostela o 9 de febreiro de 1902, foi un xurista, escritor e xornalista galego.\nTraxectoria.\nO seu pai era de Valladolid e a s\u00faa nai de Ourense. Cursou o bacharelato no Instituto de Ourense (1875) e fixo a carreira de Dereito na Universidade de Santiago de Compostela, onde foi redactor de \"Gaceta de Galicia\". Instalouse na s\u00faa cidade natal como avogado, onde foi famoso polas s\u00faas capacidades oratorias. Ao mesmo tempo escribiu literatura, foi director de \"La Prensa\" (1881) e fundou e dirixiu a revista \"La Pluma\" (1882) e o xornal \"La Semana\", ademais de facerse cargo da direcci\u00f3n dos \u00faltimos n\u00fameros de \"La Tertulia\" en decembro de 1883; foi redactor de \"El Derecho\" e creou e dirixiu \"La Defensa de Galicia\" (1893). Colaborou en \"La Opini\u00f3n Liberal\" e \"O Tio Marcos d'a Portela\" e foi nomeado delegado da Asociaci\u00f3n Regionalista Gallega da que organizou a secci\u00f3n de Ourense, colaborando no seu \u00f3rgano, \"La Patria Gallega\". Impulsou a realizaci\u00f3n da estatua de Concepci\u00f3n Arenal en Ourense. Pasou os \u00faltimos anos da s\u00faa vida reclu\u00eddo en Santiago de Compostela.\nEscribiu tam\u00e9n unha obra de teatro, titulada \"Loitar pola Patria\" que foi estreada en Santiago de Compostela en 1879. Segundo os cr\u00edticos Alberto Garc\u00eda Ferreiro \u00e9 un disc\u00edpulo de Manuel Curros Enr\u00edquez, e ao igual que o seu mestre, foi progresista, liberal e anticlerical. Non dominaba ben o galego, mestur\u00e1ndoo co castel\u00e1n e usando hiperenxebrismos. A s\u00faa obra m\u00e1is destacada \u00e9 \"Lenda de groria\" un poema \u00e9pico sobre o ataque da frota inglesa de Francis Drake, que foi premiada en 1890 na Coru\u00f1a polo Liceo Brigantino.\nReco\u00f1ecementos.\nNa cidade da Coru\u00f1a existe unha r\u00faa co seu nome e o concello de Ourense colocou unha l\u00e1pida conmemorativa na s\u00faa casa natal.\nVida persoal.\nCasou en Ourense con Blanca Tom\u00e9 Mart\u00edn, filla de Bernardo Tom\u00e9 Cora Ondarreta, en 1886, e foi pai de Iv\u00e1n e Blanca Garc\u00eda Tom\u00e9."}
{"id": "11972", "revid": "23204", "url": "https://gl.wikipedia.org/wiki?curid=11972", "title": "Edgar Allan Poe", "text": "Edgar Allan Poe, () nado como Edgar Poe o 19 de xaneiro de 1809 en Boston e finado o 7 de outubro de 1849 en Baltimore, foi un novelista, ensa\u00edsta, editor e cr\u00edtico literario estadounidense, co\u00f1ecido pola s\u00faa poes\u00eda e as s\u00faas historias curtas, en particular os seus contos de misterio e terror. Est\u00e1 amplamente considerado unha das figuras principais do romanticismo escuro nos Estados Unidos e na literatura estadounidense no seu conxunto, e foi un dos primeiros escritores de historias curtas do seu pa\u00eds. Poe consid\u00e9rase xeralmente o inventor do x\u00e9nero de ficci\u00f3n de detectives e acred\u00edtaselle unha contribuci\u00f3n \u00f3 x\u00e9nero emerxente da ciencia ficci\u00f3n. Foi o primeiro escritor estadounidense con certa fama en tentar ga\u00f1arse a vida s\u00f3 coa escritura, pasando por mor disto diversas dificultades econ\u00f3micas na s\u00faa vida e carreira profesional.\nTraxectoria.\nFormaci\u00f3n e primeira publicaci\u00f3n.\nOs seus pais foron David e Elizabeth Arnold Poe, mais o seu pai abandonounos \u00f3 pouco de nacer Edgar. A s\u00faa nai morreu en Richmond en 1811. Edgar foi acollido ent\u00f3n por Frances Allan e John Allan. Este nunca adoptou legalmente a Poe, mais si lle deu o seu apelido. As tensi\u00f3ns desenvolv\u00e9ronse posteriormente polas disputas entre John Allan e Edgar por mor das d\u00e9bedas deste \u00faltimo, inclu\u00edndo as provocadas polas apostas e os custos da s\u00faa educaci\u00f3n secundaria. Poe asist\u00edu \u00e1 Universidade de Virxinia durante un semestre, pero deixou os estudos por falta de cartos. Mantivo un litixio con Allan sobre os cartos para a s\u00faa educaci\u00f3n e finalmente alistouse no ex\u00e9rcito en 1827 baixo un nome falso. Foi neste tempo cando comezou a s\u00faa carreira literaria, se ben de forma humilde, coa colecci\u00f3n an\u00f3nima \"Tamerlane and Other Poems\", acreditada a \"un bostoniano\". Coa morte de Frances Allan en 1829, Poe e John Allan reconcili\u00e1ronse de forma temporal. Poe suspendeu as probas para oficial cadete en West Point, declarando o seu firme desexo de ser poeta e escritor, e finalmente puxo fin \u00e1 s\u00faa relaci\u00f3n familiar con John Allan.\nRevistas e relatos curtos.\nEn 1831 volve a Baltimore, \u00e1 casa da s\u00faa t\u00eda Mar\u00eda Clemn. Ese ano des\u00e1tase a peste en Baltimore. Esta inspiroulle \"The King Pest\" (1834) e \"A M\u00e1scara da Morte Bermella\" (1842). En 1836 casou coa s\u00faa curm\u00e1 Virginia Eliza Clemm Poe, de trece anos de idade (el ti\u00f1a vinte e sete), en segredo. En 1837 trasladouse a Nova York e publicou \"As aventuras de Arthur Gordon Pym\". En 1838 trasladouse a Filadelfia, onde traballou coma axudante de edici\u00f3n na revista \"Burton's Gentleman's\". En 1840 a editorial Lea &amp; Blanchard publica 25 relatos en dous volumes: \"Tales of the Grotesque and Arabesque\". Deixa \"Burton's Gentleman's\" e comeza a tentar lanzar a s\u00faa propia revista cr\u00edtica independente. Logo do primeiro fracaso nesa tentativa, entra en \"Grahan's Magazine\".\n\u00c9xito.\nFoi entre os anos 1842-1847 en Nova York cando acadou o seu maior \u00e9xito, en particular logo de que o \"New York Times\" publicase o seu m\u00e1is c\u00e9lebre poema: \"O corvo\". Chega a facerse co \"Broadway Journal\" como editor e propietario. En 1847 morre Virxinia, de [[tuberculose], e Poe colapsa no alcohol. Nos derradeiros d\u00edas de lucidez publica \"[[Eureka (poema)|Eureka]]\", un poema en prosa sobre a creaci\u00f3n e a evoluci\u00f3n do Universo.\nObra.\nEntre as s\u00faas obras m\u00e1is c\u00e9lebres c\u00f3ntanse:\nV\u00e9xase tam\u00e9n.\nBibliograf\u00eda.\n[[Categor\u00eda:Nados en 1809]]\n[[Categor\u00eda:Nados en Boston, Massachusetts]]\n[[Categor\u00eda:Finados en 1849]]\n[[Categor\u00eda:Escritores en lingua inglesa]]\n[[Categor\u00eda:Escritores dos Estados Unidos de Am\u00e9rica]]\n[[Categor\u00eda:Poetas dos Estados Unidos de Am\u00e9rica]]\n[[Categor\u00eda:Contistas]]\n[[Categor\u00eda:Estadounidenses de ascendencia inglesa]]\n[[Categor\u00eda:Novelistas dos Estados Unidos de Am\u00e9rica]]"}
{"id": "11974", "revid": "289", "url": "https://gl.wikipedia.org/wiki?curid=11974", "title": "Deserto do Gobi", "text": ""}
{"id": "11975", "revid": "89787", "url": "https://gl.wikipedia.org/wiki?curid=11975", "title": "Everest", "text": "O monte Everest \u00e9 o m\u00e1is alto cumio do mundo, dentro da cadea do Himalaia. Est\u00e1 situado sobre a fronteira entre o Nepal e mailo T\u00edbet (China). En nepal\u00e9s, o cumio ch\u00e1mase Sagarmata (do s\u00e1nscrito \u0938\u0917\u0930\u092e\u093e\u0925\u093e, \"fronte do ceo\"), en tibetano, Chomolungma (\u0f47\u0f7c\u0f0b\u0f58\u0f7c\u0f0b\u0f42\u0fb3\u0f44\u0f0b\u0f58), Chomolangma ou Qomolangma (\"devesa do universo\"), e en chin\u00e9s \u73e0\u7a46\u6717\u746a\u5cf0 (pinyin: Zh\u016bm\u00f9l\u01cengm\u01ce F\u0113ng) ou \u8056\u6bcd\u5cf0. A monta\u00f1a foi nomeada Everest en honra de Sir George Everest, xe\u00f3grafo brit\u00e1nico, en 1865.\nO monte Everest atrae moitos escaladores, alg\u00fans deles monta\u00f1eiros altamente experimentados. Existen d\u00faas rutas de ascenso principais: unha ach\u00e9gase ao cumio dende o sueste no Nepal (co\u00f1ecido como a ruta est\u00e1ndar) e a outra polo norte no T\u00edbet. A\u00ednda que a ruta est\u00e1ndar non ten retos t\u00e9cnicos considerables en escalada, o Everest presenta perigos tales como o mal de altura, clima e vento; as\u00ed como riscos significativos como avalanchas e o cruzamento pola fervenza de xeo de Khumbu.\nToponimia.\nO Everest \u00e9 co\u00f1ecido no Nepal como Sagarm\u0101th\u0101 (\"a fronte do ceo\"), no T\u00edbet como Chomolungma ou Qomolangma (\"nai do universo\") e na China como Zh\u016bm\u00f9l\u01cengm\u01ce F\u0113ng. \nNun mapa de 1733 sobre o T\u00edbet e But\u00e1n elaborado polo xe\u00f3grafo e cart\u00f3grafo franc\u00e9s Jean Baptiste Bourguignon d'Anville rex\u00edstrase o nome tibetano da monta\u00f1a: \"Tchomour langmac\", representaci\u00f3n fon\u00e9tica para Chomolungma. \nA finais do s\u00e9culo XIX, moitos cart\u00f3grafos europeos cr\u00edan erroneamente que o nome nativo da monta\u00f1a era Gaurishankar, que \u00e9 unha monta\u00f1a entre Katmand\u00fa e o Everest.\nEn 1865, a Royal Geographical Society deulle ao Everest o seu nome occidental oficial por recomendaci\u00f3n de sir Andrew Waugh, top\u00f3grafo xeral brit\u00e1nico da India en honra do seu antecesor no cargo, sir George Everest. Este argumentara en 1857 contra ese nome manifestando que a poboaci\u00f3n local \u00eda ter problemas coa pronuncia do nome proposto por Waugh. A pesar das obxecci\u00f3ns, prevaleceu o nome. Curiosamente, a pronuncia actual de \"Everest\" (/\u02c8\u025bv\u1d4ar\u1d7bst/) difire da pronuncia orixinal do apelido de sir George Everest (/\u02c8i\u02d0vr\u1d7bst/ EEV-rist).\nO nome tibetano para o monte Everest \u00e9 (AFI: [t\u0361\u0255\u02b0\u00f2m\u00f2l\u0251\u0301\u014bm\u0251\u0300] \"nai do universo\"), con transcrici\u00f3n oficial en tibetano pinyin Qomolangma. Tam\u00e9n \u00e9 romanizado popularmente como Chomolungma e (en wylie) como \"Jo-mo-glang-ma\" ou \"Jomo Langma\". A trasliteraci\u00f3n en chin\u00e9s \u00e9 \u73e0\u7a46\u6717\u739b\u5cf0 (t \u73e0\u7a46\u6717\u746a\u5cf0) transcrito en pinyin como Zh\u016bm\u00f9l\u01cengm\u01ce F\u0113ng (\"pico Chomolungma\"). Con menor frecuencia, tam\u00e9n se traduce ao chin\u00e9s simplemente como Sh\u00e8ngm\u01d4 F\u0113ng t \u8056\u6bcd\u5cf0 (s \u5723\u6bcd\u5cf0 \"pico santa nai\"). En 2002, o xornal chin\u00e9s \"Diario do Pobo\" publicou un artigo en contra do uso constante do nome occidental \"monte Everest\", insistindo en que deber\u00eda empregarse o seu nome tibetano \"monte Qomolangma\" baseado na transcrici\u00f3n oficial do nome local nesa lingua. O xornal argumentaba que os colonizadores brit\u00e1nicos non descubriran a monta\u00f1a \"por primeira vez\", xa que era ben co\u00f1ecida polos tibetanos e se atopaba marcada en mapas chineses dende o ano 1719.\nA principios da d\u00e9cada de 1960, o goberno do Nepal deuse de conta de que o monte Everest non ti\u00f1a nome nepal\u00e9s. Iso \u00e9 as\u00ed porque a monta\u00f1a non era co\u00f1ecida no val de Katmand\u00fa e \u00e1reas circundantes, e comezou a procurar un nome. O nome tibetano dos \"sherpas\" non era aceptable, xa que \u00eda en contra da pol\u00edtica de nepalizaci\u00f3n do pa\u00eds, as\u00ed que inventou un novo, Sagarmatha (\u0938\u0917\u0930\u092e\u093e\u0925\u093e), creado por Baburam Acharya.\nMedida da s\u00faa altitude.\nAta 1865 as autoridades coloniais brit\u00e1nicas das Indias, denominaban ao monte Everest coma \"Peak XV\" (\"Pico XV\").\nRadhanat Sikdar, un matem\u00e1tico e top\u00f3grafo indio do Bengal, foi o primeiro en identificar o Everest coma o cumio m\u00e1is alto do mundo, por c\u00e1lculos trigonom\u00e9tricos en 1852. A s\u00faa altitude foi ent\u00f3n estimada en 29.002 p\u00e9s (en vez dos 29.035 reais), c\u00e1lculos que foron feitos p\u00fablicos por Sir Andrew Waugh, gobernador xeral da India colonial brit\u00e1nica desde 1843.\nNo 1865, o mesmo Andrew Waugh bautiza o \"Peak XV\" co nome do seu predecesor a gobernador xeral, Sir George Everest (1790-1866), gobernador de 1830 a 1843. Desde ent\u00f3n, o nome de monte Everest establ\u00e9cese en todas as linguas occidentais. Certos indios pensan que o cumio deber\u00eda de se chamar Sikdar, e non Everest, a fin de render xustiza ao autor dos c\u00e1lculos de 1852.\nA altitude de 8848\u00a0m foi determinada por un estudo indio realizado en 1955, acheg\u00e1ndose m\u00e1is \u00e1 monta\u00f1a e empregando teodolitos. Esa altitude foi ratificada en 1975 por unha medici\u00f3n chinesa. En ambos os casos mediuse a cima de neve e non de rocha.\nUnha medida GPS efectuada en maio 1999 por unha expedici\u00f3n estadounidense dirixida por Bradford Washburn e aceptada pola National Geographic Society situou a altura do Everest en 8850 metros. Outra medici\u00f3n tomada en 2005 pola Rep\u00fablica Popular da China con aparellos m\u00e1is modernos reflectiron como medida a de 8844,43 cun \u00edndice de erro non superior a 30 cent\u00edmetros. En 2020, un estudo conxunto do Nepal e a China deu como altitude 8848,86 m\nO monte Everest a\u00ednda se est\u00e1 a elevar e a mover cara ao nord\u00e9s a causa da tect\u00f3nica de placas da zona do sur de Asia. D\u00faas fontes, suxiren que a velocidade de movemento \u00e9 de 4\u00a0mm ao ano en elevaci\u00f3n e 3-6\u00a0mm cara ao nord\u00e9s.\nAscensi\u00f3ns.\nOs primeiros esforzos documentados en alcanzar o cumio do Everest foron feitos por alpinistas brit\u00e1nicos. Como o Nepal prohibiu o acceso dos estranxeiros naquel momento, os brit\u00e1nicos fixeron varios intentos pola ruta da aresta norte do lado tibetano. A primeira expedici\u00f3n brit\u00e1nica de reco\u00f1ecemento ao Everest, en 1921, acadou apenas os 7000\u00a0m polo collado norte. A expedici\u00f3n de 1922 alcanzou 8320\u00a0m pola ruta da aresta norte, a primeira vez que un humano escalaba por riba dos 8000 metros. Durante o descenso polo collado norte, a traxedia golpeounos cando sete porteadores morreron nunha avalancha. A Expedici\u00f3n Brit\u00e1nica de 1924 resultou nun misterio: George Mallory e Andrew Irvine fixeron un ataque final ao cumio o 8 de xu\u00f1o, mais non regresaron, xerando d\u00fabidas sobre se foron os primeiros en alcanzar a cima. Ese d\u00eda foron vistos no alto da monta\u00f1a, mais desapareceron entre as nubes e non se lles volveu ver ata que o corpo de Mallory foi atopado en 1999 a 8155\u00a0m na cara norte.\nDurante a expedici\u00f3n anglo-neozelandesa de 1953 dirixida por John Hunt, Tensing Norgay e Edmund Hillary lograron o 29 de maio o primeiro ascenso oficial empregando a ruta da aresta sueste. Tensing alcanzara os 8595\u00a0m un ano antes, como membro da expedici\u00f3n su\u00edza de 1952. O equipo de monta\u00f1eiros chineses composto por Wang Fuzhou, Gongbu e Qu Yinhua lograron o primeiro ascenso documentado do pico dende a aresta norte o 25 de maio de 1960.\nEn 1975 a xaponesa Junko Tabei foi a primeira muller en acadar o cumio e en 1978 tivo lugar a primeira ascensi\u00f3n sen os\u00edxeno por Reinhold Messner e Petar Habelar. O mesmo Reinhold Messner fixo en 1980 a primeira ascensi\u00f3n en solitario.\nAlison Hargreaves foi a primeira muller en ascender o Everest sen os\u00edxeno (1995)\nEstat\u00edsticas.\nAta a fin de 2017, 4833 persoas escalaron a cima nun total de 8306 ascensi\u00f3ns, o que significa que 3473 ascensi\u00f3ns as realizaron persoas que subiron en m\u00e1is dunha ocasi\u00f3n, a maior\u00eda delas sherpas. Delas, 536 foron logradas por mulleres.\n288 persoas (115 delas, sherpas) morreron no intento entre 1921 e 2017. As condici\u00f3ns da monta\u00f1a son tan dif\u00edciles que a gran maior\u00eda dos corpos permanecen na monta\u00f1a. Moitos deles son visibles desde as v\u00edas de ascenso habituais e alg\u00fans serven como puntos de referencia.\nClima.\nO clima do Everest \u00e9 extremo. En xaneiro, o mes m\u00e1is fr\u00edo, a temperatura media no cumio \u00e9 de -36\u00a0\u00b0C podendo baixar incluso ata os -60\u00a0\u00b0C. En xullo, o mes m\u00e1is c\u00e1lido, a temperatura media no cumio \u00e9 de -20\u00a0\u00b0C. Por\u00e9n estas temperaturas xa de por si extremas co efecto do vento a sensaci\u00f3n t\u00e9rmica \u00e9 dunha temperatura moito m\u00e1is baixa.\nRutas de ascenso.\nO monte Everest ten d\u00faas rutas principais para acceder ao cumio: a ruta pola cara suroeste, dende o Nepal, e a ruta nord\u00e9s, dende o T\u00edbet, por\u00e9n existen outras trece rutas menos frecuentadas. Das d\u00faas rutas principais a m\u00e1is f\u00e1cil tecnicamente e a m\u00e1is utilizada \u00e9 a suroeste, foi a seguida por Hillary e Tenzing en 1953 e a primeira das quince rutas descritas en 1996, por\u00e9n esta foi m\u00e1is unha decisi\u00f3n pol\u00edtica que t\u00e9cnica, xa que a China pechou a s\u00faa fronteira aos estranxeiros en 1949.\nA maior parte dos intentos de ascensi\u00f3n real\u00edzanse entre abril e maio, antes de que comece o ver\u00e1n, a estaci\u00f3n dos monz\u00f3ns. Isto d\u00e9bese a que un cambio nas corrente en chorro nesa \u00e9poca do ano reduce a velocidade media do vento en altas cotas da monta\u00f1a. A pesar de que tam\u00e9n se realizan intentos despois dos monz\u00f3ns (en setembro ou outubro) a neve depositada polo monz\u00f3n e o clima menos estabel fan a escalada m\u00e1is complexa.\nAceso en helic\u00f3ptero.\nO 14 de maio de 2005 o piloto franc\u00e9s Didier Delsalle aterrizou cun helic\u00f3ptero Eurocopter modelo AS 350 B3 no cumio do Everest. Necesitaba permanecer durante dous minutos para establecer o r\u00e9cord oficial da F\u00e9d\u00e9ration A\u00e9ronautique Internationale (FAI), mais estivo al\u00ed durante uns catro minutos. A engalaxe posterior sentou a marca mundial de engalaxe con helic\u00f3ptero dende o punto m\u00e1is elevado.\nMasificaci\u00f3n.\nNa actualidade o monte Everest \u00e9 un centro tur\u00edstico de importancia mundial, atraendo cada ano miles de persoas, podendo emprender a ruta de ascenso ao cumio nun mesmo d\u00eda 234 persoas. Esta masificaci\u00f3n comporta varios problemas como o de pelexas a m\u00e1is de 6.000 metros de altura polo uso das cordas ancoradas na parede da monta\u00f1a, roubos e sobre todo a acumulaci\u00f3n de lixo en zonas de dif\u00edcil aceso como \u00e9 o cumio do Everest.\nPor estas raz\u00f3ns no ano 2014 o goberno nepal\u00ed lexislou ao respecto, decretando que todo aquel que ascenda \u00e1 monta\u00f1a deber\u00e1 recoller e descender con oito quilogramos de lixo, as\u00ed mesmo creou un posto de seguridade cun pequeno corpo formado por membros do ex\u00e9rcito, polic\u00eda e polic\u00eda armada nepal\u00eds."}
{"id": "11976", "revid": "23204", "url": "https://gl.wikipedia.org/wiki?curid=11976", "title": "Ascoli Piceno", "text": "Ascoli Piceno \u00e9 a capital da provincia de Ascoli Piceno, na rexi\u00f3n das Marcas, Italia. Ten unha poboaci\u00f3n de 50.135 habitantes.\nXeograf\u00eda.\nA cidade est\u00e1 situada na confluencia do r\u00edo Tronto co torrente Castellano, e est\u00e1 rodeada por monta\u00f1as. Dous parques naturais at\u00f3panse nas proximidades da cidade, un no flanco noroeste (\"Parco Nazionale dei Monti Sibillini\"), e outro no flanco sur (\"Parco Nazionale dei Monti della Laga\"). Ascoli est\u00e1 ben conectada por ferrocarril coa costa adri\u00e1tica e coa cidade de San Benedetto del Tronto, e por estrada con Roma e Porto d'Ascoli.\nHistoria.\nAscoli foi fundado polos Sabinos, varios s\u00e9culos antes da fundaci\u00f3n de Roma, sobre a importante \"V\u00eda Salaria\", a cal un\u00eda o Lacio coas \u00e1reas de produci\u00f3n de sal na costa Adri\u00e1tica. No ano 268 a.C. converteuse nunha \"civitas foederata\", s\u00f3 nominalmente independente de Roma. En 91 a.C. rebelouse contra Roma xunto con outras cidades da Italia central pero en 89 a.C. foi conquistada e destru\u00edda por Pompeio Estrab\u00f3n. En calquera caso, converteuse en parte integrante de Roma.\nDurante a Idade Media foi devastada polos ostrogodos e logo polos longobardos do duque Faroaldo (578). Logo de case dous s\u00e9culos como parte integrante do longobardo Ducado de Spoleto (593-789), Ascoli foi gobernada polos francos por medio de vigairos, a\u00ednda que en \u00faltima instancia os bispos da Igrexa cat\u00f3lica foron progresivamente ga\u00f1ando influencia e poder dentro da cidade.\nEn 1189 converteuse nunha rep\u00fablica libre, pero as loitas internas conduciron \u00e1 cidade \u00e1 perda de valores c\u00edvicos e liberdade, e a empresas desafortunadas contra os inimigos veci\u00f1os. Esta situaci\u00f3n incerta abriu o cami\u00f1o ao goberno de caudillos estranxeiros, como os de Galeotto Malatesta (s\u00e9culo XIV), ao principio chamado \u00e1 cidade como condotiero na guerra contra Fermo, e de Francisco Sforza.\nEste \u00faltimo foi expulsado en 1482, pero Ascoli quedou baixo a soberan\u00eda papal. Ascoli viviu ent\u00f3n case dous s\u00e9culos de estancamento cultural, econ\u00f3mico, convert\u00e9ndose nun pequeno centro agr\u00edcola ata as guerras napole\u00f3nicas. En 1860 foi anexionado, xunto coas Marcas e a Umbr\u00eda no Reino de Italia.\nMonumentos principais.\nO centro hist\u00f3rico da cidade est\u00e1 constru\u00eddo cun tipo de m\u00e1rmore chamado travertino, de tons grises e extra\u00eddo das monta\u00f1as circundantes. A s\u00faa praza central de estilo renacentista, a \"Piazza do Popolo\", \u00e9 considerada unha das m\u00e1is fermosas de Italia. Segundo as tradici\u00f3ns, en Ascoli Piceno alz\u00e1banse m\u00e1is de duascentas torres na Idade Media; hoxe aproximadamente cincuenta delas a\u00ednda se mante\u00f1en en p\u00e9.\nOutros edificios.\nEn Castel Trosino, non lonxe da cidade, en 1893 achouse un raro exemplo dunha necr\u00f3pole longobarda do s\u00e9culo VI.\nEconom\u00eda.\nA industrializaci\u00f3n recente levou a varias empresas italianas e multinacionais (YKK, Manuli, Pfizer) a instalarse en Ascoli, pero a maior parte da econom\u00eda bas\u00e9ase nas pequenas e medianas empresas clasificadas e no sector servizos. A agricultura \u00e9 a\u00ednda importante (trigo, olivas, froitas).\nCultura e deporte.\nA festividade principal \u00e9 o primeiro domingo de agosto. En honra a San Emidio, patr\u00f3n da cidade, cel\u00e9brase un desfile hist\u00f3rico con m\u00e1is de 900 persoas vestidas con traxes do Renacemento. O desfile \u00e9 seguido dun torneo, chamado Quintana, en cal seis cabaleiros, cada un competindo por unha das seis veci\u00f1anzas da cidade, galopan un tras outro tratando de golpear a efixie dun guerreiro \u00e1rabe. A forza e a habilidade son necesarias para o cabaleiro para ga\u00f1ar o palio, \u00e9 dicir, o premio principal.\nA cidade conta tam\u00e9n cun equipo de f\u00fatbol, o Ascoli Calcio 1898, actualmente na Serie B da liga italiana.\nFracci\u00f3ns.\nAscoli Piceno div\u00eddese nas seguintes fracci\u00f3ns: \nBivio Giustimana, Campolungo-vila sant'Antonio, Caprignano, Carpineto, Casa circondariale, Casalena, Casamurana, Case di Cioccio, Casette, Castel dei Lama stazione, Castel Trosino, Cervara, Colle, Colle san Marco, Colloto, Colonna, Colonnata, Faiano, Funti, Giustimana, Il Palazzo, Lago, Lisciano, Lisciano dei Colloto, Montadamo, Morignano, Mozzano, Oleificio Panichi, Palombare, Pedana, Piagge, Pianaccerro, Poggio dei Bretta, Polesio, Ponche Pedana, Porchiano, Rosara, San Pietro, Santa Maria a Corte, Talvacchia, Taverna dei mezzo, Trivigliano-vila Pagani, Tronzano, Val Fiorana, Val Senzana, Valli, Vea piccola, Venagrande, Vila S. Antonio."}
{"id": "11977", "revid": "22570", "url": "https://gl.wikipedia.org/wiki?curid=11977", "title": "Ascona", "text": "Ascona \u00e9 unha comuna do cant\u00f3n de Ticino (Su\u00edza) de 5.080 habitantes, sobre o Lago Maior. Tradicionalmente unha vila de pescadores, actualmente Ascona \u00e9 un popular destino tur\u00edstico"}
{"id": "11978", "revid": "25871", "url": "https://gl.wikipedia.org/wiki?curid=11978", "title": "Schalom Asch", "text": "Sholem Asch, nado en Kutno (Polonia) o 1 de novembro de 1880 e finado en Londres o 10 de xullo de 1957, foi un escritor norteamericano de lingua yiddish.\nTraxectoria.\nRecibiu unha educaci\u00f3n tradicional xud\u00eda. Trasladouse a Varsovia, onde casou coa filla do escritor M. Shapiro. Comezou escribindo en hebreo, pero Isaac Peretz convenceuno para escribir en yiddish.\nEn 1908 marchou a vivir a Palestina e en 1910 a Estados Unidos."}
{"id": "11982", "revid": "23204", "url": "https://gl.wikipedia.org/wiki?curid=11982", "title": "Aruba", "text": "Aruba (, , ), oficialmente o Pa\u00eds de Aruba (; ) \u00e9 unha illa das Antillas Menores, a m\u00e1is occidental do grupo de Sotavento a 25\u00a0km ao norte da pen\u00ednsula de Paraguan\u00e1, ao noroeste de Venezuela e no sur do Mar Caribe, a 80 km ao noroeste da illa de Cura\u00e7ao. Mide 32 km de lonxitude desde o seu extremo noroeste ata o seu extremo sueste e 10 km de lonxitude no seu punto m\u00e1is ancho. Xunto con Bonaire e Cura\u00e7ao, Aruba forma un grupo denominado illas ABC. Colectivamente, estas e as outras tres illas substanciais holandesas do Caribe ch\u00e1manse a mi\u00fado o Caribe holand\u00e9s, da que Aruba ten preto dun terzo da poboaci\u00f3n. En 1986, converteuse nun pa\u00eds constitu\u00ednte dentro do Reino dos Pa\u00edses Baixos, e adquiriu o nome oficial de Pa\u00eds de Aruba.\nFormou parte das Antillas Neerlandesas, a\u00ednda que na actualidade \u00e9 un dos catro pa\u00edses que forman o Reino dos Pa\u00edses Baixos, xunto cos Pa\u00edses Baixos, Cura\u00e7ao e Sint Maarten, os cidad\u00e1ns destes pa\u00edses son todos holandeses., de forma separada \u00e1s Antillas Neerlandesas. Obtivo a s\u00faa autonom\u00eda, dentro do Reino dos Pa\u00edses Baixos, o 1 de xaneiro de 1986. Aruba non ten subdivisi\u00f3ns administrativas, pero, a efectos do censo, est\u00e1 dividida en oito rexi\u00f3ns. A s\u00faa capital \u00e9 Oranjestad.\nA illa forma parte do Reino dos Pa\u00edses Baixos (xunto \u00e1s Antillas Neerlandesas e os Pa\u00edses Baixos). Aruba e as Antillas Neerlandesas non forman parte da Uni\u00f3n Europea a semellanza doutros territorios de soberan\u00eda europea que comparten este status (como Groenlandia, (Dinamarca), Polinesia francesa, (Francia) e illas Caim\u00e1n, (Reino Unido). Por\u00e9n, existen outros territorios exteriores a Europa de soberan\u00eda de pa\u00edses da Uni\u00f3n Europea, que si son parte integrante desta (como a G\u00fciana Francesa en Suram\u00e9rica).\nEtimolox\u00eda.\nO nome Aruba probablemente proced\u00eda do Caquet\u00edo \"Oruba\" que significa \"illa ben situada\", xa que foron os caquet\u00edos os que viv\u00edan na illa cando a pisou por primeira vez Alonso de Ojeda. Entre 1529 e a sinatura do Tratado de Westfalia, os espa\u00f1ois usaron o nome \"Isla de Oruba\". Despois da firma, a illa foi cedida aos Holandeses e o seu nome cambiouse por Aruba.\nHab\u00eda moitos nomes diferentes para Aruba utilizados por outros grupos amerindios, todos os cales poder\u00edan ter contribu\u00eddo ao nome actual de Aruba. Outro nome caquetio para a illa era \"Oibubia\" que significa \"illa guiada\". O nome taino da illa era \"Arubeira\". O Kalinago tam\u00e9n ti\u00f1a dous nomes para a illa \"Ora Oubao\" que significa \"illa de cunchas\" e \"Oirubae\" que significa \"Compa\u00f1eira de Cura\u00e7ao\".\nUnha idea err\u00f3nea com\u00fan \u00e9 que o nome Aruba prov\u00e9n do espa\u00f1ol \"Oro hubo\" que significa \"Hab\u00eda ouro\". Non obstante, os espa\u00f1ois non atoparon ouro en Aruba durante o tempo da s\u00faa ocupaci\u00f3n, alcumando Aruba e o resto das Illas ABC \"Islas In\u00fatiles\", (\"illas in\u00fatiles\") pola falta de ouro. Non foi ata moito m\u00e1is tarde en 1824 cando Willem Rasmijn atopou ouro en Aruba, comezando a Febre do ouro de Aruba. Outro dos primeiros nomes espa\u00f1ois para Aruba foi \"Isla de Brasil\", nomeada as\u00ed debido \u00e1 gran cantidade de \u00c1rbores de Paubrasilia que medraban na illa.\nHistoria.\n\u00c9poca precolonial.\nHoubo unha presenza humana en Aruba desde preto do 2000 a.C. O primeiro grupo identificable foron os indios caquet\u00edos, da etnia arauaca, que chegaron desde o continente ao redor do ano 1000 a. C.. As probas arqueol\u00f3xicas suxiren v\u00ednculos continuos entre estes arubanos nativos e os pobos amerindios do continente Suramericano.\nColonizaci\u00f3n espa\u00f1ola.\nOs primeiros europeos en visitar Aruba foron Amerigo Vespucci e Alonso de Ojeda en 1499, que reclamaron a illa para Espa\u00f1a. Ambos os dous describiron Aruba como unha \"illa dos xigantes\", remarcando a estatura comparativamente grande dos caquet\u00edos nativos. Vespucci regresou a Espa\u00f1a con existencias de algod\u00f3n e madeira do Brasil da illa e describiu casas constru\u00eddas no oc\u00e9ano. Os contos de Vespucci e Ojeda estimularon o interese por Aruba, e os espa\u00f1ois comezaron a colonizar a illa. Alonso de Ojeda foi nomeado primeiro gobernador da illa en 1508. A partir de 1513 os espa\u00f1ois comezaron a escravizar os caquet\u00edos, enviando a moitos a unha vida de traballos forzados nas minas da Hispaniola. As poucas precipitaci\u00f3ns e a paisaxe \u00e1rida da illa fixeron que non se considerase rendible para un sistema de plantaci\u00f3ns baseado en escravos, polo que o tipo de escravitude a grande escala tan com\u00fan noutras illas do Caribe nunca se estableceu en Aruba.\nPer\u00edodo holand\u00e9s inicial.\nOs Pa\u00edses Baixos tomaron Aruba de Espa\u00f1a en 1636 no transcurso da Guerra dos Trinta Anos pola Compa\u00f1\u00eda holandesa das Indias Occidentais. Peter Stuyvesant, m\u00e1is tarde nomeado para New Amsterdam (Nova York), foi o primeiro gobernador holand\u00e9s. Aos arauacos que quedaron logo da dominaci\u00f3n espa\u00f1ola permit\u00eduselles cultivar e pastar gando, e os holandeses usaron a illa como fonte de carne para as s\u00faas outras posesi\u00f3ns no Caribe. A proximidade de Aruba a Am\u00e9rica do Sur deu lugar a interacci\u00f3ns coas culturas das zonas costeiras, por exemplo, p\u00f3dense ver similitudes arquitect\u00f3nicas entre os barrios do s\u00e9culo XIX de Oranjestad e a pr\u00f3xima cidade venezolana de Coro no Estado de Falc\u00f3n. Historicamente, o holand\u00e9s non era moi falado na illa f\u00f3ra da administraci\u00f3n colonial, o seu uso aumentou a finais do s\u00e9culo XIX e principios do XX. Os estudantes de Cura\u00e7ao, Aruba e Bonaire estudaban predominantemente en espa\u00f1ol ata finais do s\u00e9culo XVIII.\nDurante as Guerras Napole\u00f3nicas, o Imperio Brit\u00e1nico tomou o control da illa, ocup\u00e1ndoa entre 1806 e 1816, antes de devolvela aos holandeses segundo os termos do Tratado anglo-holand\u00e9s de 1814. Aruba pasou a formar parte posteriormente da Colonia de Cura\u00e7ao e Dependencias xunto con Bonaire. Durante o s\u00e9culo XIX desenvolveuse unha econom\u00eda baseada na minar\u00eda de ouro, a produci\u00f3n de fosfato e as plantaci\u00f3ns de aloe vera, pero a illa segu\u00eda sendo relativamente pobre.\nEn 1828 pasa a control das Indias Occidentais Danesas, e en 1848 pasa a formar parte das Antillas Neerlandesas. Durante o s\u00e9culo XIX houbo unha febre de ouro e, a devandita prosperidade sumouse, a apertura dunha refinar\u00eda de petr\u00f3leo da Standard Oil en 1924, a m\u00e1is grande do mundo para o seu tempo.\nDurante a segunda guerra mundial, foi unha importante fonte para o abastecemento de combustible das forzas aliadas que operaban en Europa. O que expuxo o seu porto ao asedio de submarinos da Alema\u00f1a Nazi.\nO 1 de xaneiro de 1986, obt\u00e9n un status de autonom\u00eda dentro do Reino dos Pa\u00edses Baixos, o que a separa do resto das Antillas Neerlandesas; cando asume como primeiro ministro Henny Eman, desde esta data \u00e9 un territorio non metropolitano dos Pa\u00edses Baixos, con c\u00e1mara lexislativa propia.\nGoberno e Pol\u00edtica.\nAruba \u00e9 parte do Reino dos Pa\u00edses Baixos, pero mant\u00e9n total control sobre os seus asuntos excepto cuesti\u00f3ns relacionadas coa defensa nacional, cidadan\u00eda, relaci\u00f3ns exteriores e extradici\u00f3n. Aruba pos\u00fae as s\u00faas propias leis, constituci\u00f3n, goberno e moeda oficial.\nO xefe de Estado \u00e9 o actual monarca dos Pa\u00edses Baixos, que \u00e9 representado en Aruba por un gobernador, elixido para un per\u00edodo de seis anos. O xefe de Goberno \u00e9 o primeiro ministro quen forma, xunto co Consello de Ministros, o poder executivo do goberno.\nOs membros do Consello de Ministros son elixidos polo parlamento unicameral, chamado \"Staten\", pos\u00fae 21 escanos e representa ao poder lexislativo. Os membros do \"Staten\" son elixidos por voto directo e popular por un termo de catro anos.\nO poder xudicial reside na Corte Suprema de Xustiza e cuxos xu\u00edces son designados polo monarca. A constituci\u00f3n data de 1986.\nExisten sete partidos pol\u00edticos, dos cales dous ou tres te\u00f1en maior peso pol\u00edtico.\nOrganizaci\u00f3n pol\u00edtico-administrativa.\nO territorio carece de subdivisi\u00f3ns pol\u00edtico-administrativas.\nXeograf\u00eda.\nA illa \u00e9 xeralmente chaira e sen r\u00edos nas Antillas de Sotavento arco insular das Antillas Menores na parte sur do Caribe. At\u00f3pase a 77 km ao oeste de Cura\u00e7ao e 29 km ao norte da Pen\u00ednsula de Paraguan\u00e1 de Venezuela]. Pos\u00fae praias de area branca, localizadas nas costas oeste e sur da illa, relativamente protexidas das feroces correntes oce\u00e1nicas. Aqu\u00ed \u00e9 onde vive a maior parte da poboaci\u00f3n e onde se produciu a maior parte do desenvolvemento tur\u00edstico. As costas norte e leste, carentes desta protecci\u00f3n, est\u00e1n considerablemente m\u00e1is maltratadas polo mar e quedaron en gran parte intactas. En 2022, Aruba s\u00f3 ti\u00f1a o 2,3% da superficie cuberta de bosque e s\u00f3 o 0,5% da \u00e1rea natural protexida.\nNo interior da illa existen alg\u00fans outeiros, das cales dest\u00e1canse o Hooiberg (165 m) e o Monte Jamanota (188 m), que \u00e9 o punto m\u00e1is alto da illa. Oranjestad, a s\u00faa capital, est\u00e1 localizada a |12|19|N|70|1|W|}}.\nO clima local \u00e9 do tipo semi-\u00e1rido tropical mar\u00edtimo, con pequenas variaci\u00f3ns de temperatura no ano.\nA Ponte Natural foi unha gran ponte de pedra calcaria formada naturalmente na costa norte da illa. Foi un destino tur\u00edstico popular ata o seu colapso en 2005.\nCidades e vilas.\nA illa, cunha poboaci\u00f3n dunhas 116.600 persoas (estimaci\u00f3n do 1 de xaneiro de 2019) non ten grandes cidades. Est\u00e1 dividida en seis distritos. A maior parte da poboaci\u00f3n da illa reside nos dous principais distritos similares \u00e1s cidades de Oranjestad (a capital) e San Nicolaas. Oranjestad e San Nicolaas est\u00e1n divididos en dous distritos s\u00f3 para fins de censo. Os distritos son os seguintes:\nEconom\u00eda.\nAo redor da metade do PIB de Aruba prov\u00e9n do turismo ou de actividades relacionadas. Antes de obter o seu status auton\u00f3mico, a maior actividade era a refinaci\u00f3n de petr\u00f3leo; actualmente devandita actividade ten unha pequena influencia na econom\u00eda. A agricultura e a manufactura te\u00f1en tam\u00e9n un pequeno impacto econ\u00f3mico. O flor\u00edn arubano ten un cambio fixo co d\u00f3lar estadounidense de 1.79:1. Os seus principais socios comerciais son os Estados Unidos, Pa\u00edses Baixos, Reino Unido e Venezuela.\nTurismo.\nO turismo \u00e9 o principal apoio da pequena econom\u00eda arubana, onde est\u00e1 a maior fonte de empregos dos habitantes da illa. O r\u00e1pido crecemento do sector tur\u00edstico durante a d\u00e9cada de 1990 deu lugar a unha expansi\u00f3n substancial doutras actividades econ\u00f3micas. A construci\u00f3n inmobiliaria, con maior capacidade en hoteis \u00e9 cinco veces superior ao nivel do ano de 1985. Isto produciu unha cifras baixas de desemprego, provocando a falta de man de obra e unha subida de salarios.\nDemograf\u00eda.\nEtnias.\nA maior\u00eda da poboaci\u00f3n \u00e9 descendente dos espa\u00f1ois e holandeses que dominaron a illa, xunto cos arauacos, que eran os nativos da illa e aos que lles foi permitido o pastoreo e a gander\u00eda na \u00e9poca de dominaci\u00f3n holandesa. A pesar que non existen indios arauacos actualmente, a herdanza \u00e9tnica \u00e9 moi visible, sendo unha das m\u00e1is fortes no Caribe. Recentemente chegaron inmigrantes de Latinoam\u00e9rica e das illas do Caribe, en busca de traballo. Na illa conviven persoas de 40 diferentes nacionalidades.\nIdiomas.\nImpera o multiling\u00fcismo, onde a maior\u00eda da poboaci\u00f3n pode falar m\u00e1is de catro idiomas. Do mesmo xeito que outras illas das Antillas Neerlandesas, o idioma oficial \u00e9 o neerland\u00e9s, que \u00e9 o que se usa nas escolas, pero o seu uso coti\u00e1n \u00e9 limitado e \u00e9 falado por 5.300 persoas como lingua materna, sendo o terceiro idioma m\u00e1is falado.\nCon todo, o idioma m\u00e1is utilizado \u00e9 o papiamento, que \u00e9 a lingua materna da maior parte da poboaci\u00f3n, ao redor do 70%. \u00c9 falado por unhas 60.000 persoas (inclu\u00edndo Cura\u00e7ao e Bonaire) e \u00e9 unha lingua crioula resultante da combinaci\u00f3n do portugu\u00e9s, neerland\u00e9s, espa\u00f1ol, arauaco, franc\u00e9s e ingl\u00e9s. Non foi considerado unha lingua importante na illa ata en 1995, e foi oficialmente engadido no curr\u00edculo escolar en 1998 e 1999.\nEn Aruba obs\u00e9rvase unha gran cantidade de hispanofalantes. Son 93.500, que \u00e9 igual ao 85% da poboaci\u00f3n (deste 85% s\u00f3 1/5 deles pos\u00fae o espa\u00f1ol como lingua \u00fanica). A s\u00faa relativa proximidade con Venezuela f\u00edxoa moi importante, destac\u00e1ndose como o segundo idioma m\u00e1is falado, tanto que nas escolas apr\u00e9ndese desde quinto grao; p\u00f3dense ver ademais varias canles de televisi\u00f3n Venezolanos na illa.\nTam\u00e9n se fala o ingl\u00e9s, \u00e9 falado por 3.000 persoas e \u00e9 o cuarto idioma m\u00e1is falado, apr\u00e9ndese na escola desde cuarto grao. Tam\u00e9n se fala minoritariamente o portugu\u00e9s, franc\u00e9s e sranan tongo.\nRelixi\u00f3ns.\nA maior\u00eda da poboaci\u00f3n \u00e9 cristi\u00e1, principalmente cat\u00f3lica (82%). Tam\u00e9n hai minor\u00edas protestantes (8%), anglicanas e ortodoxas. Hai comunidades xud\u00edas, hind\u00fas, musulm\u00e1s e confucionistas.\nCultura.\nAs orixes da poboaci\u00f3n e a localizaci\u00f3n da illa dan a Aruba unha mestura de culturas. A influencia holandesa \u00e9 visible, a pesar que a maior\u00eda da poboaci\u00f3n non \u00e9 de orixe holandesa. O Entroido de Aruba \u00e9 unha das festividades m\u00e1is importantes da illa, e tam\u00e9n outra festividade importante \u00e9 o D\u00eda de San Juan (\"Dia dei San Juan\"); ambas as celebraci\u00f3ns son co\u00f1ecidas pola s\u00faa m\u00fasica e colorido.\nDeportes.\nNesta illa o deporte m\u00e1is popular \u00e9 o b\u00e9isbol e logo s\u00e9guenlle os seus derivados (o s\u00f3ftbol por exemplo).\nO f\u00fatbol non ten relevancia aqu\u00ed, ten un modesto n\u00famero de practicantes, os profesionais tenden a seguir a s\u00faa carreira pero en Holanda. A Federaci\u00f3n Arubana de F\u00fatbol reco\u00f1eceu a finais de 2006 a efectividade que tivo Aruba na 1\u00ba das 3 fases das eliminatorias do Cono Norte cami\u00f1o a Libia-Tunisia 2010 de Fut-Sete. Nun grupo D con rivais como Saint-Martin, Illas Caim\u00e1n e Illas Virxes do Reino Unido onde Aruba ga\u00f1ou os 6 partidos que ti\u00f1a en disputa."}
{"id": "11985", "revid": "1131", "url": "https://gl.wikipedia.org/wiki?curid=11985", "title": "Saxof\u00f3n", "text": "O saxof\u00f3n \u00e9 un instrumento de vento madeira (a\u00ednda que o corpo sexa de metal). A s\u00faa clasificaci\u00f3n d\u00e9bese a que o son se produce ao vibrar a palleta cando pasa o aire por ela e que prov\u00e9n dun instrumento fabricado con madeira (o clarinete). Tam\u00e9n \u00e9 chamado saxo ou sax\u00f3fono.\nA familia de saxof\u00f3ns consta de sete instrumentos, con id\u00e9ntico duat\u00e9.\nCaracter\u00edsticas.\nDiv\u00eddese en tres partes fundamentais:\nFoi inventado cara 1840 por Adolphe Sax (1814-1894). O saxof\u00f3n combina na s\u00faa construci\u00f3n a embocadura de palleta simple do clarinete, un corpo met\u00e1lico unha versi\u00f3n ensanchada do tubo c\u00f3nico do \u00f3boe.\nOs saxof\u00f3ns m\u00e1is co\u00f1ecidos son o soprano, o alto, o tenor e o bar\u00edtono cunha extensi\u00f3n de d\u00faas oitavas e media, ag\u00e1s o bar\u00edtono, que pos\u00fae un semit\u00f3n m\u00e1is. A calidade de timbre vai dende o suave e doce at\u00e9 o rouco e met\u00e1lico, dependendo da embocadura, da emisi\u00f3n e do saxo que se estea a tocar.\nHistoria.\nOs saxof\u00f3ns apareceron por primeira vez na orquestra sinf\u00f3nica en 1844. Alg\u00fans compositores escribiron partes orquestais para eles, como os franceses Hector Berlioz e Georges Bizet. O alem\u00e1n Richard Strauss usa un cuarteto de saxof\u00f3ns na s\u00faa Sinfon\u00eda dom\u00e9stica (1903). Entre as obras para saxof\u00f3n solista destaca a \"Rapsodia\" (1903) para saxof\u00f3n orquestra de Claude Debussy e a \"Fantas\u00eda para saxof\u00f3n e orquestra\" (1948) de Heitor Villa-Lobos. Na segunda metade do s\u00e9culo XX usouno Luciano Berio, Luigi Nono e Pierre Boulez, entre outros.\nNas bandas militares os saxof\u00f3ns te\u00f1en o mesmo papel que os clarinetes. O saxof\u00f3n f\u00edxose especialmente popular en Estados Unidos por estar moi ligado ao desenvolvemento do jazz.\nInstrumentistas modernos.\nEntre os instrumentistas de cl\u00e1sica destaca o franc\u00e9s Marcel Mule. Entre os instrumentistas de jazz destacan Sidney Bechet (soprano), Charlie Parker (contralto), Lester Young, John Coltrane, Coleman Hawkins (tenor) e Gerry Mulligan."}
{"id": "11986", "revid": "85894", "url": "https://gl.wikipedia.org/wiki?curid=11986", "title": "San Mamede de Carnota, Carnota", "text": "San Mamede de Carnota \u00e9 unha parroquia do concello coru\u00f1\u00e9s de Carnota, situado entre Santa Comba e O Pindo. En 2010 ti\u00f1a 1.320 habitantes (600 homes e 720 mulleres).\nPatrimonio.\nA s\u00faa igrexa parroquial foi constru\u00edda en 1755 e dese\u00f1ada polo arquitecto Miguel Ferro Caaveiro. De estilo neocl\u00e1sico, ten planta de cruz latina. Varios dos retablos foron creados polos mestres compostel\u00e1ns Francisco Nogueira e Pablo de Rosende, pero destaca sobre todo o labrado polos escultores noieses Xos\u00e9 Ferreiro e Xos\u00e9 Gambino. A entrada at\u00f3pase rodeada de l\u00e1pidas que, seguindo o costume popular, est\u00e1n orientadas cara ao altar."}
{"id": "11987", "revid": "1131", "url": "https://gl.wikipedia.org/wiki?curid=11987", "title": "Xogos populares", "text": "Os xogos populares, como outros elementos culturais, conte\u00f1en diferentes concepci\u00f3ns que forman parte da sociedade, te\u00f1en unha dimensi\u00f3n l\u00fadica e educativa, e son parte importante da convivencia e cooperaci\u00f3n en grupo. Pos\u00faen un gran valor socio-cultural que supera os aspectos l\u00fadicos, pois cada xogo presenta diferentes caracter\u00edsticas dependendo da zona na que se practica.\nOs xogos def\u00ednense como a actividade f\u00edsica ou mental que ten a finalidade de divertirse e entreterse.\nXogos populares galegos.\nEn Galicia pract\u00edcanse tradicionalmente os seguintes xogos:"}
{"id": "11988", "revid": "98629", "url": "https://gl.wikipedia.org/wiki?curid=11988", "title": "Portocubelo, Lira, Carnota", "text": "Portocubelo \u00e9 un lugar da parroquia de Lira no concello coru\u00f1\u00e9s de Carnota na Comarca de Muros. Ti\u00f1a 52 habitantes no ano 2009 segundo datos do INE, dos cales eran 23 homes e 29 mulleres.\nXeografia.\nEsta situado na zona mar\u00edtima de Carnota mirando cara o oc\u00e9ano Atl\u00e1ntico. Pos\u00fae un pequeno porto pesqueiro cunha lonxa onde se vende o peixe mediante poxa, ademais tam\u00e9n se vende por Internet. No lugar de Portocubelo chamado \"a beirada\", at\u00f3pase un pequeno museo no que recollen os aparellos de pesca t\u00edpicos xunto coas s\u00faas propias embarcaci\u00f3ns.\nPortocubelo comprende as seguintes zonas:"}
{"id": "11989", "revid": "98629", "url": "https://gl.wikipedia.org/wiki?curid=11989", "title": "Lince ib\u00e9rico", "text": "O lince ib\u00e9rico, \"Lynx pardinus\" , \u00e9 un mam\u00edfero carn\u00edvoro pertencente \u00e1 familia dos f\u00e9lidos, subfamilia dos felinos.\n\u00c9 semellante a unha versi\u00f3n do lince eurasi\u00e1tico, \"Lynx lynx\", a\u00ednda que \u00e9 menor que estoutra especie de lince. O lince ib\u00e9rico \u00e9 moito maior ca un gato dom\u00e9stico. Este mam\u00edfero ten un aspecto robusto, unhas patas longas (polo que \u00e9 un animal moi veloz) e un rabo curto que nos momentos de perigo ou excitaci\u00f3n mant\u00e9n erguido.\nO lince ib\u00e9rico garda gran semellanza con outras especies de felinos, tales como o gato mont\u00e9s, o guepardo ou mesmo o puma.\nAt\u00f3pase exclusivamente en zonas moi restrinxidas de Espa\u00f1a e Portugal tales como \u00e1reas do bosque mediterr\u00e1neo nas cales non hai actividade humana con abundantes matogueiras.\n\u00c9 o \u00fanico carn\u00edvoro especializado en coellos; tam\u00e9n \u00e9 un \u00e1xil cazador que vive de maneira solitaria e n\u00f3made. M\u00f3strase de maneira m\u00e1is sociable na \u00e9poca de celo, que comeza entre xaneiro e febreiro; alcanza a s\u00faa madurez sexual ao ano e medio de vida e adoita vivir entre 10 e 15 anos.\nGrupos ecoloxistas denunciaron que o \u00faltimo gran felino en Europa poder\u00eda desaparecer de non se tomar medidas de conservaci\u00f3n do medio ambiente. Tr\u00e1tase dun animal que xa dende 1966 est\u00e1 clasificado como en perigo de extinci\u00f3n, xa que pasou de ocupar gran parte do centro e sur da Pen\u00ednsula Ib\u00e9rica a ocupar soamente zonas restrinxidas de Andaluc\u00eda, Castela A Mancha, Estremadura, Castela e Le\u00f3n, Madrid e Portugal. Os n\u00facleos m\u00e1is importantes destes felinos at\u00f3panse na Serra Morena oriental e Do\u00f1ana. Calc\u00falase que quedan arredor de 200 exemplares na pen\u00ednsula.\nDistribuci\u00f3n xeogr\u00e1fica.\nAt\u00e9 o s\u00e9culo XIX, o lince ib\u00e9rico atop\u00e1base distribu\u00eddo por toda a pen\u00ednsula ib\u00e9rica, ag\u00e1s ao longo dunha estreita faixa no norte e noroeste peninsular. O rexistro f\u00f3sil indica unha distribuci\u00f3n m\u00e1is ampla do lince ib\u00e9rico na fin do Plistoceno, abranguendo unha superficie de preto de 650\u00a0000\u00a0km\u00b2 que se prolongaba at\u00e9 o sur de Francia. Por volta de 1950, a s\u00faa distribuci\u00f3n dividiuse en d\u00faas poboaci\u00f3ns; unha no norte dende Galiza e partes do norte de Portugal at\u00e9 o mar Mediterr\u00e1neo, e a poboaci\u00f3n meridional, repartida en varias zonas de Espa\u00f1a. Est\u00edmase que entre 1960 e 1990 houbo unha regresi\u00f3n de preto do 80% na \u00e1rea de distribuci\u00f3n e \u00e9 unha tendencia que se mant\u00e9n tam\u00e9n hoxe en d\u00eda. Na d\u00e9cada de 1980, a especie presentaba unha distribuci\u00f3n localizada na zona central e suroeste da pen\u00ednsula ib\u00e9rica, con preto de 11\u00a0000\u00a0km\u00b2.\nActualmente, a distribuci\u00f3n do lince est\u00e1 restrinxida en d\u00faas \u00e1reas da pen\u00ednsula onde se atopan poboaci\u00f3ns reprodutoras: o Parque Nacional de Do\u00f1ana e And\u00fajar-Carde\u00f1a. Tam\u00e9n existe unha presenza residual de individuos nas rexi\u00f3ns dos Montes de Toledo orientais, o Sistema Central e algunhas \u00e1reas da Serra Morena. As poboaci\u00f3ns mant\u00e9\u00f1ense est\u00e1beis preto de 350\u00a0km\u00b2, constat\u00e1ndose a reproduci\u00f3n soamente en 14\u00a0000 ha.\nEste felino prefire un ambiente heterox\u00e9neo de prados abertos con arbustos densos como o \u00e9rbedo, a aroreira e o xenebreiro, e \u00e1rbores como a aci\u00f1eira e a sobreira. Est\u00e1 agora restrinxido a \u00e1reas monta\u00f1osas, con poucos grupos encontrados en fragas. No Parque Nacional de Do\u00f1ana, prefire o bosque mediterr\u00e1neo asociado, sobre todo, a alg\u00fan curso de auga. Xeralmente evita plantaci\u00f3ns de pi\u00f1eiro e eucalipto.\nEn Galicia.\nO zo\u00f3logo da Universidade de Montana, Anthony Clevenger, afirmou ter observado un exemplar en 1985, xunto ao castelo de Doiras, no concello de Cervantes.\nUn esp\u00e9cime criado en catividade en Silves, Portugal, chegou a Galiza despois de percorrer m\u00e1is de 2\u00a0000\u00a0km dende os Montes de Toledo, lugar onde foi liberado o 15 de decembro de 2014. O seu seguimento f\u00edxose grazas a un colar GPS-GSM que aporta datos ao programa de reintroduci\u00f3n do lince ib\u00e9rico. O lince, de nome Kentaro, est\u00e1 asentado temporalmente no sur da provincia de Ourense polo menos dende 2016, concretamente entre os concellos de Ri\u00f3s e A Gudi\u00f1a onde se detectaron pegadas e excrementos seus.\nAlimentaci\u00f3n.\nCaza \u00e1 primeira hora da ma\u00f1\u00e1 e \u00e1 \u00faltima da tarde. Localiza a presa coa vista e o o\u00eddo. Ag\u00f3chase entre os matos, ach\u00e9gase coidadosamente \u00e1 presa e posteriormente arreb\u00f3lase sobre ela cun chimpo curto e r\u00e1pido, para despois apresala coas garras ou mordela no colo producindo o esmagamento do cranio e unha luxaci\u00f3n das vertebras. Tras a caza, os linces despr\u00e1zanse a un lugar tranquilo e oculto onde comezan a devorala pola cabeza e non consumindo nin o est\u00f3mago nin os intestinos.\nNo ver\u00e1n, ademais de coellos e lebres (a s\u00faa comida principal) alim\u00e9ntase de aves e pequenos mam\u00edferos. Mentres que no inverno, de cervatos e mufl\u00f3ns e mesmo corzos, gatos monteses, lontras e raposos.\nCostumes.\nAdoita vivir de maneira solitaria e n\u00f3made e a s\u00faa \u00e9poca m\u00e1is sociable \u00e9 a do celo, que comprende desde finais de decembro a mediados de febreiro, na que crea parellas ata que a femia queda embarazada. Os partos te\u00f1en lugar en primavera e as camadas non son moi numerosas (normalmente 3 cr\u00edas). As cr\u00edas permanecen sobre medio ano cabo da nai e ao ano de idade deixan de vivir no territorio maternal.\nAs femias poden criar no seu primeiro inverno, pero a \u00e9poca da primeira reproduci\u00f3n pode variar por factores demogr\u00e1ficos e ambientais. Nunha poboaci\u00f3n de gran densidade como a de Do\u00f1ana, a idade da primeira reproduci\u00f3n depende de cando unha femia adquire un territorio. Isto ocorre normalmente debido \u00e1 morte ou a expulsi\u00f3n dun residente.\nReproduci\u00f3n.\nO lince ib\u00e9rico \u00e9 un animal que vive s\u00f3 durante a maior parte do ano, polo que s\u00f3 mant\u00e9n o contacto cos outros individuos da s\u00faa especie na \u00e9poca de celo que dura dous meses, na estaci\u00f3n de inverno (xaneiro e febreiro). Nesta \u00e9poca os machos, cando xa est\u00e1 ben entrada a tarde, comezan a emitir unha serie de sons para atraer \u00e1s femias; cando o macho xa seduciu a femia constr\u00faen as tobeiras, que habitualmente est\u00e1n situadas en lugares protexidos e escondidos e onde despois a femia dar\u00e1 a luz e coidar\u00e1 aos seus cachorros despois de m\u00e1is de dous meses de xestaci\u00f3n. Xeralmente os linces femia acostuman parir entre dous e tres cachorros entre os meses de abril e marzo. A nai \u00e9 a que acostuma quedar ao cargo das cr\u00edas, e estas quedar\u00e1n a vivir na mesma zona que ocupa a nai ata que cumpran o ano, despois do cal acostuman ocupar outra zona dun territorio pr\u00f3ximo.\nNa cultura popular.\nA antigua presencia da especie en Galicia deixou varios nomes aut\u00f3ctonos do lince. Mart\u00edn Sarmiento no seu \"Cat\u00e1logo de voces y frases de la lengua gallega\" recolle cinco nomes vulgares: lobo cerval, lobezno, lubic\u00e1n, lobo rabaz e tigre.\nO lince tam\u00e9n parece asociado \u00e1 lenda do loberno, unha criatura m\u00edtica que pode paralizar \u00e1s s\u00faas v\u00edtimas co poder do seu ollar."}
{"id": "11990", "revid": "56817", "url": "https://gl.wikipedia.org/wiki?curid=11990", "title": "Instrumento de vento", "text": "Os instrumentos de vento carater\u00edzanse pola grande diversidade de timbre que presentan. O son d\u00e9bese \u00e1 vibraci\u00f3n do aire dentro do tubo. Da maneira de introducir o aire depender\u00e1 a que subgrupo pertencer\u00e1.\nA altura do son depende de varios aspectos:\nA familia de vento div\u00eddese en tres:\nInstrumentos de vento mec\u00e1nico.\nOutro xeito de clasificaci\u00f3n \u00e9 atendendo \u00e1 forma de producirse o son no instrumento e \u00e9 a seguinte:"}
{"id": "11991", "revid": "54336", "url": "https://gl.wikipedia.org/wiki?curid=11991", "title": "San Mamede", "text": "San Mamede pode referirse a:\nComo top\u00f3nimo, San Mamede pode referirse a:"}
{"id": "11993", "revid": "23204", "url": "https://gl.wikipedia.org/wiki?curid=11993", "title": "Khalid bin Abdul Aziz", "text": "Khalid bin Abdul Aziz (en \u00e1rabe \u062e\u0627\u0644\u062f \u0628\u0646 \u0639\u0628\u062f \u0627\u0644\u0639\u0632\u064a\u0632) tam\u00e9n chamado Khaled ibn Abd Al-Aziz, nado o 13 de febreiro de 1913 e finado o 13 de xu\u00f1o de 1982, foi o cuarto rei de Arabia Saudita.\nTraxectoria.\nFoi designado pr\u00edncipe herdeiro en 1965, despois de que o seu irm\u00e1n Muhammad bin Abdul Aziz rexeitase o seu posto sucesorio. Subiu \u00f3 trono en 1975 tralo asasinato do seu medio-irm\u00e1n Faysal bin Abdelaziz Al Saud. Nunca estivo demasiado interesado na pol\u00edtica e o poder sobre o pais ostentouno \"de facto\" o seu medio-irm\u00e1n Fahd. Home relativamente despreocupado e piadoso, coma moitos membros da Casa de Saud, morreu dun ataque \u00f3 coraz\u00f3n o 13 de xu\u00f1o de 1982. Foi sucedido por Fahd.\nNot\u00e1beis logros do seu reinado foron a elaboraci\u00f3n do segundo \"Plan Quinquenal\" da historia de Arabia Saudita, que impulsou a mellora das infraestruturas e o sistema sanitario saudita. Tam\u00e9n convocou moitos cumios internacionais e inaugurou o Consello de Cooperaci\u00f3n para os Estados \u00c1rabes do Golfo en 1981.\nO Aeroporto Internacional Rei Khalid, en Riyadh, e a Cidade Militar Rei Khalid foron renomeados no seu honor."}
{"id": "11994", "revid": "605", "url": "https://gl.wikipedia.org/wiki?curid=11994", "title": "Khaled ibn Abd Al-Aziz", "text": ""}
{"id": "11995", "revid": "85894", "url": "https://gl.wikipedia.org/wiki?curid=11995", "title": "Antonio Garc\u00eda Hermida", "text": "Antonio Garc\u00eda Hermida, nado en Vilalba o 7 de abril de 1885 e finado na mesma vila o 4 de setembro de 1939, foi un escritor e xornalista galego.\nTraxectoria.\nEn 1902 editou en Vilalba o xornal manuscrito \"Ideal Villalb\u00e9s\", colaborou en \"El Eco de Villalba\" e fundou e dirixiu os peri\u00f3dicos \"Azul y Blanco\" e \"Heraldo de Villalba\". Tam\u00e9n colaborou en \"Ilustraci\u00f3n Gallega\". Asinou os seus escritos cos pseud\u00f3nimos \"D'Aponte\", \"Garcimida\" e \"Ragrech\". Militou nas Irmandades da Fala, sendo secretario da Irmandade de Vilalba.\nFoi pai do escritor Xos\u00e9 Lu\u00eds Garc\u00eda Mato, que recolleu os seus poemas e contos e os publicou en 1973 co t\u00edtulo \"Charetas\"."}
{"id": "11996", "revid": "23204", "url": "https://gl.wikipedia.org/wiki?curid=11996", "title": "F\u00f3rmula 1", "text": "A F\u00f3rmula 1 ou F\u00f3rmula Un, referida \u00e1s veces na escrita como F1, \u00e9 un deporte automobil\u00edstico en que compiten pilotos profesionais en monoprazas open-wheel, pertencentes a diferentes escuder\u00edas, en circu\u00edtos situados por todo o mundo. Desde 1950 e cunha periodicidade anual disp\u00fatase o Campionato Mundial de F\u00f3rmula 1, composto por un n\u00famero variable de eventos por tempada, chamados Grand Prix ou Grandes Premios (abreviados GP). Ao remate dun Campionato Mundial out\u00f3rganse dous t\u00edtulos, o Campionato Mundial de Pilotos, e o Campionato Mundial de Construtores, estando as s\u00faas clasificaci\u00f3ns determinadas pola suma dos puntos conseguidos segundo a posici\u00f3n acadada \u00f3 rematar cada Grand Prix.\nA categor\u00eda est\u00e1 organizada, supervisada e rexida pola Federaci\u00f3n Internacional do Autom\u00f3bil (FIA), que est\u00e1 presidida polo ex-director executivo da Scuderia Ferrari Jean Todt, estando os dereitos comerciais da competici\u00f3n en mans de Bernie Ecclestone a trav\u00e9s dunha rede de holdings e empresas varias. Ecclestone \u00e9 considerado como o principal promotor e director do deporte.\nO \"f\u00f3rmula\" do nome ref\u00edrese a unha serie de normas e regulaci\u00f3ns que t\u00f3dalas escuder\u00edas deben cumprir para poderen participar, mentres que o \"1\" sinala que est\u00e1 competici\u00f3n \u00e9 vista como a m\u00e1xima categor\u00eda do automobilismo e de feito, moitas veces ch\u00e1maselle \"a categor\u00eda ra\u00ed\u00f1a\".\nHistoria.\nAs ra\u00edces (1894 - 1946).\nAs ra\u00edces da F\u00f3rmula 1 rem\u00f3ntanse at\u00e9 1894, cando ten lugar en Francia unha proba de fiabilidade con sa\u00edda en Par\u00eds e chegada en Ru\u00e1n , que ser\u00eda a primeira competici\u00f3n automobil\u00edstica da Historia, mais, oficialmente, a primeira carreira foi unha Par\u00eds-Bordeos-Par\u00eds disputada en 1895. Estas probas pioneiras foron seguidas en pouco tempo por competici\u00f3ns en toda Europa, xeralmente organizadas por clubs automobil\u00edsticos.\nEn 1901, disputouse a primeira proba que inclu\u00eda o termo \"Gran Premio\" no seu nome, o Gran Premio de Pau de 1901. Por\u00e9n, esa denominaci\u00f3n para as carreiras automobil\u00edsticas non tivo un uso estendido at\u00e9 1906, cando o Automobile Club de France (ACF) organizou o primeiro Gran Premio do ACF, que a\u00ednda se disputa de xeito regular nos nosos d\u00edas baixo o nome de Gran Premio de Francia. Del sa\u00edu vitorioso o h\u00fangaro Ferenc Szisz co seu Renault. Mais o termo non sa\u00edu das fronteiras de Francia at\u00e9 1921, ano no que se convoca o primeiro Gran Premio de Italia, e en 1925 o nome xa estaba totalmente estendido coas convocatorias do primeiro Gran Premio de B\u00e9lxica e en Espa\u00f1a o Gran Premio de San Sebasti\u00e1n.\nXa en 1900 xurdiu a primeira tentativa de organizar unha grande proba internacional que cristalizar\u00eda na Gordon Bennett Cup, mais at\u00e9 1904 non exist\u00eda unha estrutura organizativa f\u00f3ra dos propios clubs automobil\u00edsticos. Nese ano, nace a Association Internacionale des Automobiles Clubs Reconnus (AIACR), que agrupou a estes clubs baixo un organigrama superior com\u00fan co fin de harmonizar e categorizar a competici\u00f3n automobil\u00edstica. Por\u00e9n, en 1922 a AIACR delegou as s\u00faas funci\u00f3ns como m\u00e1ximo organismo do automobilismo \u00e1 Commission Sportive Internationale (CSI), que foi co\u00f1ecida m\u00e1is tarde como F\u00e9d\u00e9ration Internationale du Sport Automobile (FISA). Desaparecida en 1993 tras unha reestruturaci\u00f3n da FIA, encargouse no seus comezos de dotar \u00f3s Grandes Premios dunha regulaci\u00f3n com\u00fan, sendo esta abandonada polo que se co\u00f1eceu como F\u00f3rmula Libre, onde cada organizador decid\u00eda as limitaci\u00f3ns dos participantes.\nTrala segunda guerra mundial, a AIACR non puido reorganizarse at\u00e9 1947, cando mudou o seu nome polo de F\u00e9d\u00e9ration Internationale de l'Automobile (FIA). Mais xa en 1946 a CSI redactara unhas normas e regulaci\u00f3ns novas, que deron lugar \u00f3 que nun primeiro momento se co\u00f1eceu como F\u00f3rmula A; e que logo cambiou o seu nome polo de F\u00f3rmula 1, que xa era amplamente utilizado, no ano de inauguraci\u00f3n da categor\u00eda: 1950.\nEstablecemento da categor\u00eda (1946 - ).\nEn 1945, inmediatamente despois da segunda guerra mundial, hab\u00eda s\u00f3 catro carreiras. Antes da segunda guerra mundial estabelec\u00e9ranse as regras para as competici\u00f3ns de \"Gran Premio\" que deb\u00edan obedecer tanto coches como pilotos. Estas regras, co\u00f1ecidas como \"f\u00f3rmula\" non se materializaron ata que en 1947, a antiga AIACR reorganizouse, pas\u00e1ndose a chamar Federaci\u00f3n Internacional de Automobilismo, co\u00f1ecida pola sigla \"FIA\". Con sede en Par\u00eds, ao final da tempada de 1949 anunciou que en 1950 se unir\u00edan varios Grandes Premios nacionais para crear un Campionato Mundial de Pilotos, de xeito que o primeiro campionato de F\u00f3rmula 1 disputouse en . Por raz\u00f3ns econ\u00f3micas, os anos de e a\u00ednda disput\u00e1ronse con coches de F\u00f3rmula 2 e o calendario continuou a inclu\u00edr varias carreiras f\u00f3ra de campionato que non eran consideradas Grandes Premios ata 1983. Estableceuse un sistema de puntuaci\u00f3n e reco\u00f1ec\u00e9ronse un total de sete carreiras como puntuables para o Campionato do Mundo.\nOs anos de asentamento ( - ).\nO primeiro Campionato Mundial de F\u00f3rmula 1 foi o de , sendo o Gran Premio do Reino Unido, o 13 de maio no Circu\u00edto de Silverstone, o que tivo a honra de inaugura-la competici\u00f3n. Nese ano, e tras sete carreiras disputadas, o italiano Giuseppe Farina, cun Alfa Romeo, foi o primeiro ga\u00f1ador do Campionato, rematando s\u00f3 a tres puntos de distancia do seu compa\u00f1eiro na escuder\u00eda, o arxentino Juan Manuel Fangio. Mais o arxentino ser\u00eda quen de ga\u00f1ar 5 t\u00edtulos nos 7 anos vindeiros, sendo a s\u00faa xeira interrompida unicamente por Alberto Ascari en e , convert\u00e9ndose dese xeito no grande dominador da primeira d\u00e9cada da F\u00f3rmula 1.\nEn canto \u00e1s escuder\u00edas, en produciuse unha crise de monoprazas dispo\u00f1\u00edbeis que durar\u00eda un bienio, tendo que introducir as regulaci\u00f3ns de F\u00f3rmula 2 para reencher a grella de sa\u00edda. Mais este per\u00edodo de incerteza superouse satisfactoriamente e en foi introducido o Campionato Mundial de Construtores, sendo Vanwall \u00e1 primeira escuder\u00eda laureada. Por\u00e9n, a\u00ednda que Vanwall era unha escuder\u00eda privada, este per\u00edodo realmente foi dominado polos grandes fabricantes da \u00e9poca: Ferrari, Maserati, Mercedes-Benz, que se retirou de t\u00f3dalas competici\u00f3ns automobil\u00edsticas en por mor do accidente de Le Mans; e Alfa Romeo. A\u00ednda que nos comezos da F\u00f3rmula 1 utiliz\u00e1banse autom\u00f3biles de preguerra, como o Alfa Romeo 158, trala crise, comezou a innovaci\u00f3n tecnol\u00f3xica que caracteriza \u00e1 categor\u00eda durante moitos anos, coa construci\u00f3n do Mercedes-Benz W196 que xa utilizaba v\u00e1lvulas desmodr\u00f3micas e inxecci\u00f3n de fuel.\nNesta \u00e9poca, os accidentes mortais nos circu\u00edtos eran frecuentes, morrendo 13 pilotos \u00e1 bordo dun monopraza en carreiras, adestramentos libres e tests. O problema da seguridade dos pilotos era, e a\u00ednda segue a ser, recorrente nas redacci\u00f3n das normas e regulamentos da F\u00f3rmula 1, que xa en fixeron obrigatorio o uso do casco.\nOs \"garaxistas\" (- ).\nEn prod\u00facese o primeiro cambio importante na configuraci\u00f3n estrutural dos monoprazas, cando Cooper comeza a colocar os seus motores na parte media do autom\u00f3bil. Este dese\u00f1o mostrouse eficaz cando en , Jack Brabham conseguiu o t\u00edtulo de pilotos cun monopraza con esta caracter\u00edstica, repetindo en . Para , t\u00f3dolos coches xa adaptaran este troco.\nMais foi Lotus, escuder\u00eda brit\u00e1nica que comezou na categor\u00eda en da man de Colin Chapman, quen revolucionou a F\u00f3rmula 1 na d\u00e9cada dos 60 e a finais dos 70. Innovaci\u00f3ns tecnol\u00f3xicas como a introduci\u00f3n do monocasco de aluminio en e o uso do efecto chan a finais da d\u00e9cada seguinte d\u00e9ronlle vantaxes no terreo deportivo no momento da s\u00faa introduci\u00f3n, mentres que innovaci\u00f3ns financeiras como o primeiro contrato de patrocinio da historia da categor\u00eda, con Imperial Tobacco en , outorg\u00e1ronlle vantaxes orzamentarias. Todos estes avances non tardar\u00edan en ser imitados polos seus competidores. Dos anos 60 data tam\u00e9n a aparici\u00f3n dos primeiros aler\u00f3ns, e dende aquela a aerodin\u00e1mica tomou unha importancia que non perdeu at\u00e9 a actualidade.\nMais a pesar do que poida semellar, neste tempo non houbo unha escuder\u00eda que dominara claramente a F\u00f3rmula 1, sen\u00f3n que o que realmente se impuxo foi unha nova filosof\u00eda de traballo, \u00e1 que Enzo Ferrari denominou como \"garaxista\". Estes garaxistas eran entusiastas da F\u00f3rmula 1 que menosprezaban a construci\u00f3n de monoprazas nas grandes f\u00e1bricas, preferindo os seus pequenos garaxes. Preeminentemente brit\u00e1nicos e da Commonwealth, entre Jim Clark, Jackie Stewart, John Surtees, Jack Brabham, Graham Hill e Denny Hulme ga\u00f1aron doce Campionatos dende 1962 at\u00e9 1973.\nEn 1979 a CIS mudou o seu nome polo de F\u00e9d\u00e9ration Internationale du Sport Automobile (FISA), e unhas declaraci\u00f3ns do presidente desta, Jean Marie Balestre, atacando \u00e1 Asociaci\u00f3n de Construtores de F\u00f3rmula Un encabezada por Bernie Ecclestone, deu lugar \u00e1 guerra entr\u00e1mbolos dous organismos por mor da repartici\u00f3n dos dereitos de televisi\u00f3n e polas regulaci\u00f3ns t\u00e9cnicas.\nA F\u00f3rmula 1 como negocio ( - ).\nEsta disputa entre a FISA e a FOCA remataba en 1981 co asinamento do primeiro Acordo da Concordia. Este Pacto \u00e9 un contrato subscrito pola Formula One Management (FOM) e o conxunto das escuder\u00edas que asegura a repartici\u00f3n dos cartos procedentes da venda dos dereitos de retransmisi\u00f3n televisiva dos eventos, e que contribu\u00edu de xeito decisivo a que Bernie Ecclestone se asegurara o control financeiro da F\u00f3rmula 1. Foi renovado en 1992, en 1997 e en 2007. Por\u00e9n, en 1993 unha reestruturaci\u00f3n da FIA desmantelou a FISA, elimin\u00e1ndoa do panorama institucional.\nNestes anos, as escuder\u00edas introduciron unha gran cantidade de innovaci\u00f3ns tecnol\u00f3xicas nos seus monoprazas, que foron prohibidas polas normas da F\u00f3rmula 1 \u00f3 longo do tempo. En foi prohibido o efecto chan, que xa era amplamente utilizado, e en , prohib\u00edanse os motores turbo que foran introducidos por Renault en , ap\u00f3s varias medidas previas para limita-la s\u00faa potencia e velocidade. Os monoprazas motorizados por este tipo de propulsores foron os m\u00e1is potentes endexamais constru\u00eddos na F\u00f3rmula 1, chegando a producir en 1100 cabalos de potencia con regraxes de carreira e 1400 con regraxes de cualificaci\u00f3n.\nE xa a comezos dos 90, as escuder\u00edas comezaron a introducir axudas electr\u00f3nicas \u00e1 conduci\u00f3n nos seus monoprazas, como as suspensi\u00f3ns activas, o control de tracci\u00f3n ou as caixas de cambios semiautom\u00e1ticas, a\u00ednda que en todos estes elementos foron ilegalizados coa escusa de que os resultados do deporte deben ser consecuencia das habilidades do piloto, e non da tecnolox\u00eda dos coches. As\u00ed e todo, moitos consideraron que esta prohibici\u00f3n era nominal, e que os \u00f3rganos reguladores non ti\u00f1an capacidade para comproba-lo cumprimento das regulaci\u00f3ns sobre este tema.\nAl\u00e9n diso, dende comezos da d\u00e9cada dos 90, os avances tecnol\u00f3xicos provocaron que o custo de competir en F\u00f3rmula 1 aumentara drasticamente, conced\u00e9ndolle unha importancia crucial \u00f3s patrocinadores. Isto provocou que os equipos pequenos xa non sufrisen s\u00f3 para ser competitivos, sen\u00f3n xa para manterse en competici\u00f3n; de feito, dende preto dunha trintena de escudar\u00edas desapareceron, na s\u00faa maior\u00eda por problemas financeiros. Salienta entre todas o caso de Prost GP, que tivo que ser incluso intervido polas autoridades xudiciais francesas. Por mor da alza do custo, Eddie Jordan fixo as s\u00faas famosas declaraci\u00f3ns sobre a imposibilidade de que os equipos privados sigan a competir, provocando a \"era dos equipos privados rematase\".\nEn canto \u00e1 seguridade dos circu\u00edtos e dos monoprazas, as mortes de Roland Ratzenberger na cualificaci\u00f3n do s\u00e1bado e de Ayrton Senna na carreira do domingo do Gran Premio de San Marino de 1994 marcaron traxicamente un antes e un despois nas pol\u00edticas da FIA, que comezou a darlle unha maior importancia a este tema. O \u00f3rgano de goberno da categor\u00eda inmediatamente propuxo trocos nas regulaci\u00f3ns que os equipos se viron forzados a aceptar como parte do Pacto da Concordia, que inclu\u00edron, por exemplo, o alargamento dos pneum\u00e1ticos e das estradas, e a ampliaci\u00f3n das escapatorias e pucelanas dos circu\u00edtos. Dende aquela, non volveu a morrer ning\u00fan piloto, a\u00ednda que dous comisarios perderon a vida en 2000 e en 2001.\nCanto a competici\u00f3n en se mesma, McLaren, primeiro con motores Porsche e logo cos de Honda, dominou a meirande parte da d\u00e9cada dos 80, mentres que Williams, con motores Renault, ga\u00f1ou catro t\u00edtulos a mediados dos 90. Estas d\u00faas escuder\u00edas, Ferrari e Renault (antigamente Benetton) conseguiron ga\u00f1ar t\u00f3dolos campionatos disputados dende at\u00e9 a actualidade. Por ese motivo, son alcumados como \"Os Catro Grandes\".\nDurante parte destes anos, moita atenci\u00f3n p\u00fablica estaba enfocada \u00e1 rivalidade entre Ayrton Senna e Alain Prost dende at\u00e9 , data en que Prost se retirou do mundo da F\u00f3rmula 1 como piloto, volvendo m\u00e1is tarde como patr\u00f3n da escuder\u00eda que levou o seu apelido. O brasileiro ga\u00f1ou 3 t\u00edtulos mundiais at\u00e9 a s\u00faa morte, mentres que o franc\u00e9s acadar\u00eda catro. Por\u00e9n, trala s\u00faa retirada, comezou a se intu\u00edr o inicio da era Schumacher, que ga\u00f1ou os t\u00edtulos de e con Benetton, repetindo logo no xa a bordo dun Ferrari, campionato que deu comezo a unha \u00e9poca de dominaci\u00f3n que non tivo igual no que vai de historia de F\u00f3rmula 1.\nO retorno dos grandes fabricantes ( - ).\nOs grandes dominadores do comezo desta etapa e at\u00e9 a s\u00faa retirada en , foron Michael Schumacher e unha rexurdinte Scuderia Ferrari. O t\u00e1ndem formado por piloto e equipo levou \u00f3 alem\u00e1n a acada-la vitoria en cinco Campionatos Mundiais consecutivos ( a ), que sumados \u00f3s dous que conseguiu en e con Benetton convert\u00edano, cun total de sete, no piloto con m\u00e1is copas de Campi\u00f3n Mundial na s\u00faa vitrina, superando \u00f3s cinco de Fangio. Al\u00e9n diso, lograron esnaquizar unha gran cantidade de marcas, por exemplo, en , Schumacher bate o r\u00e9cord de Grandes Premios ga\u00f1ados, que estaba en posesi\u00f3n de Alain Prost con 51, pasando a estar en 91 no momento da s\u00faa retirada; en , tras ga\u00f1ar 13 de 18 probas disputadas, acada o r\u00e9cord de GP's ga\u00f1ados nunha \u00fanica tempada; bateu a marca de putos totais acadados con 1369. Por\u00e9n, en , Fernando Alonso e Renault conseguiron alzarse con ambos t\u00edtulos, repetindo en . Alonso ser\u00eda as\u00ed o piloto m\u00e1is mozo en levar o Campionato de Pilotos, e tam\u00e9n o m\u00e1is mozo en ser bicampi\u00f3n. Mais en , e tras unha tempada moi convulsa e pol\u00e9mica entre McLaren e os seus dous pilotos, o propio Alonso e Lewis Hamilton, e Ferrari e os seus dous, Felipe Massa e Kimi R\u00e4ikk\u00f6nen, ser\u00eda este derradeiro o que acadar\u00eda o t\u00edtulo final tras remontar 17 puntos en d\u00faas carreiras.\nNeste tempo, grandes fabricantes de autom\u00f3biles de r\u00faa, comenzando en pola exigua Jaguar Racing da man de Ford, e seguido mais tarde por Toyota Racing, por Honda Racing F1 Team, por BMW Sauber e por Renault F1 Team, entraron nunha F\u00f3rmula 1 que dende viuse dominada por escuder\u00edas especialistas na categor\u00eda como WilliamsF1, Team McLaren ou Benetton Formula, que non contaban co apoio de grandes fabricantes, ag\u00e1s en contratos de subministraci\u00f3n de motores. Para xa dominaban o Campionato, copando 5 dos 6 primeiros postos na clasificaci\u00f3n de escuder\u00edas, sendo a \u00fanica excepci\u00f3n McLaren.\nPor outro lado, as normas da F\u00f3rmula 1 sufriron constantes trocos, coa intenci\u00f3n de aumenta-lo espect\u00e1culo na pista e reduci-los custos da competici\u00f3n. Dende m\u00faltiples cambios no sistema de clasificaci\u00f3n e no sistema de puntuaci\u00f3n, a prohibici\u00f3n das ordes de equipo, at\u00e9 novas regulaci\u00f3ns sobre a duraci\u00f3n dos pneum\u00e1ticos, o motor e a caixa de cambios, estas mudanzas fixeron moi inest\u00e1beis os regulamentos que ano tras ano publica a FIA.\nAl\u00e9n diso, en foi o derradeiro no que competiron os motores V10 utilizados dende , para pasar a utilizar motores V8 no 2006. A evoluci\u00f3n destes motores foi conxelado \u00f3 remate dese campionato durante d\u00faas tempadas que foron prorrogadas at\u00e9 , tentando as\u00ed reduci-los gastos derivados da investigaci\u00f3n neste \u00e1mbito. No que os pneum\u00e1ticos respecta, en volveuse \u00e1 situaci\u00f3n previa \u00f3 Campionato de con Bridgestone como subministrador \u00fanico, ap\u00f3s a retirada de Michelin motivada en gran parte polo seu estrepitoso fracaso no Gran Premio dos Estados Unidos de 2005 disputado no Circu\u00edto de Indian\u00e1polis no que t\u00f3dolos equipos que traballaban con eles tiveron que retirarse da carreira se poder completar ningunha volta polo perigo que representaba pasar pola \"Curva 13\" do circu\u00edto, e tras moitas negociaci\u00f3ns infrutuosas para tentar modificar o trazado desa curva cunha chicane.\nA retirada dos fabricantes e entrada dos equipos privados ( - presente).\nA finais dos anos 2000, como consecuencia da crise econ\u00f3mica, produciuse a retirada de varios equipos de F1: Honda e Super Aguri a finais de 2008, e BMW e Toyota a finais de 2009. Pola s\u00faa banda, Mercedes-Benz formou o seu propio equipo en , chamado inicialmente Mercedes GP, ao mesmo tempo retirou gradualmente o seu apoio financeiro a McLaren.\nO empresario malasio Tony Fernandes intentou que outro fabricante hist\u00f3rico, o Team Lotus, regresase \u00e1 F\u00f3rmula 1 a partir de 2010. Para iso, rexistrou un equipo Anglo - Malaisio co nome de Lotus Racing, mentres que na s\u00faa \u00faltima tempada empregou o nome e a imaxe do m\u00edtico Team Lotus, despois de adquirir os dereitos da marca Team Lotus e do seu patrimonio hist\u00f3rico en 2010. Isto levou a que varios medios de prensa especializados o considerasen como a continuaci\u00f3n do hist\u00f3rico equipo de Chapman. A reaparici\u00f3n do Team Lotus na F\u00f3rmula 1 trouxo algunhas pol\u00e9micas cooa s\u00faa empresa \"irma\", Lotus Cars. O 27 de maio de 2011, o Tribunal Superior ditaminou que o equipo poder\u00eda seguir utilizando o nome Lotus na F1 e se confirmou a Fernandes como o propietario do nome Team Lotus co dereito a chamar aos seus coches \"Lotus\" e usar o logotipo da marca segundo os t\u00e9rmos do acordo de 1985 entre Lotus Cars e Team Lotus. Non obstante, a partir do o seu sitio foi substitu\u00eddo por Caterham Cars co nome de Caterham F1 Team, para evitar posibles disputas legais con Lotus Cars (propietario de autom\u00f3biles Lotus), polo dereito a usar o nome \"Lotus\" na F\u00f3rmula 1. Esta modificaci\u00f3n permitiu, desde 2012 ata 2015, a Genii Capital, comprador de Renault, competir na F\u00f3rmula 1 como Lotus F1 Team, xunto co patrocinio de Lotus Cars.\nEn 2011 xurdiron rumores sobre a venda da categor\u00eda a capitais privados, pero foi rapidamente desmentido por Ecclestone. En 2014 foi acusado de corrupci\u00f3n por un medio de comunicaci\u00f3n alem\u00e1n, pero foi exonerado e o recurso foi rexeitado. \nO equipo Marussia engadiuse \u00e1 lista de equipos ef\u00e9meros cando pechou as s\u00faas portas en novembro de 2014, e Caterham foi incautado e exonerado de executar as primeiras datas de 2015 \u00e1 espera dun comprador. Antes desta crise, a Comisi\u00f3n Europea formou unha comisi\u00f3n de investigaci\u00f3n para ver como se distrib\u00faen os 714 mill\u00f3ns de euros que a F\u00f3rmula 1 ti\u00f1a en ingresos comerciais. A\u00ednda que alg\u00fans cren que a categor\u00eda estaba a sufrir unha crise econ\u00f3mica, Ecclestone dixo que non pasaba tal cousa e que o problema deb\u00edase \u00e1 mala xesti\u00f3n dos chamados \"pequenos equipos\", que \"gastaron m\u00e1is do que ti\u00f1an\".\nO fabricante xapon\u00e9s Honda volveu \u00e1 F\u00f3rmula 1 en como provedor de motores para McLaren. En , o fabricante franc\u00e9s Renault comprou o equipo Lotus, cambi\u00e1ndoo de novo a Renault.\nDebido ao baixo p\u00fablico debido \u00e1 baixa competitividade das \u00faltimas tempadas (monopolizado por Red Bull e posteriormente Mercedes-AMG), a FIA e os equipos acordaron modificar a normativa t\u00e9cnica da tempada 2017.\nO Formula One Group est\u00e1 controlado desde setembro de 2016 pola compa\u00f1\u00eda estadounidense Liberty Media, propiedade de John C. Malone. Bernie Ecclestone continuou como conselleiro delegado da compa\u00f1\u00eda ata o 23 de xaneiro de 2017, despois de 39 anos ao mando das empresas de F\u00f3rmula 1.\nF\u00f3ra do Campionato Mundial.\nCarreiras f\u00f3ra do Campionato en Europa.\nNos primeiros anos da F\u00f3rmula Un, antes de que se establecese o campionato mundial, houbo unha vintena de carreiras celebradas desde finais de primavera ata o inicio do outono en Europa, a\u00ednda que non todas consider\u00e1ronse significativas. A maior\u00eda dos coches competitivos eran de Italia, especialmente Alfa Romeo. Despois do inicio do campionato mundial, continuaron estas carreiras fora do campionato. Nas d\u00e9cadas de 1950 e 1960, houbo moitas carreiras de F\u00f3rmula Un que non contaron para o Campionato do Mundo, en celebr\u00e1ronse un total de 22 carreiras de F\u00f3rmula 1, das que s\u00f3 seis contaron para o Campionato Mundial. En 1952 e 1953, cando o campionato mundial disputouse baixo os regulamentos da F\u00f3rmula Dous, as carreiras f\u00f3ra de campionato, foron as \u00fanicas carreiras de F\u00f3rmula Un.\nAlgunhas carreiras, particularmente no Reino Unido, inclu\u00edndo a Carreira de Campi\u00f3ns, Oulton Park International Gold Cup e International Trophy, foron disputadas pola maior\u00eda dos aspirantes ao campionato do mundo. Outros eventos menores disput\u00e1ronse regularmente en circu\u00edtos que non formaban parte do campionato, como os Grandes Premio de Siracusa e Dinamarca, a\u00ednda que s\u00f3 atraeron unha pequena cantidade de equipos do campionato e bas\u00e1ronse en participaci\u00f3nsde pilotos privados e coches de F\u00f3rmula inferior para completar a grella. Estes foron menos com\u00fans durante a d\u00e9cada de 1970 e 1983 viu a \u00faltima carreira de F\u00f3rmula 1 fora do campionato, a carreira de campi\u00f3ns de 1983 en Brands Hatch, ga\u00f1ada polo campi\u00f3n do mundo Keke Rosberg nun Williams-Cosworth nunha estreita loita co estadounidense Danny Sullivan.\nCampionato Surafricano de F\u00f3rmula 1.\nO campionato nacional de F\u00f3rmula 1 de Sur\u00e1frica disputouse de 1960 ata 1975. Participaron os coches punteiros da serie do campionato mundial, a\u00ednda que tam\u00e9n houbo unha selecci\u00f3n de m\u00e1quinas constru\u00eddas ou modificadas localmente. Os pilotos da serie normalmente disputaron o seu Gran Premio de Campionato do Mundo, as\u00ed comoen ocasionis eventos europeos, a\u00ednda que non tiveron \u00e9xito nese nivel.\nCampionato Brit\u00e1nico de F\u00f3rmula 1.\nO Campionato Brit\u00e1nico de F\u00f3rmula 1, tam\u00e9n co\u00f1ecido como Aurora Formula One Series, se disputou desde 1978 at\u00e9 1982. Tal e como sucedera en Sur\u00e1frica unha xeraci\u00f3n anterior, os coches de segunda man de fabricantes como Lotus ou Fittipaldi Automotive estaban \u00e1 orde do d\u00eda, mais alg\u00fans, como o March 781, se constru\u00edron especificamente para este campionato. Os monoprazas acostumaban a estar equipados con motores Cosworth DFV. En 1980, este campionato viu como Desir\u00e9 Wilson cruzaba no primeiro posto a li\u00f1a de meta en Brands Hatch pilotando un Wolf WR3, convert\u00e9ndose as\u00ed na \u00fanica muller en ga\u00f1ar unha carreira de F\u00f3rmula 1.\nNormas e regulaci\u00f3ns do deporte.\nUn evento de F\u00f3rmula 1 dura unha fin de semana completa. Comeza con d\u00faas sesi\u00f3ns de adestramentos libres o venres pola ma\u00f1\u00e1, m\u00e1is outra o s\u00e1bado no mesmo horario. Despois, normalmente \u00e1s 14:00 no horario local, cel\u00e9brase a sesi\u00f3n de clasificaci\u00f3n.\nNa sesi\u00f3n de cualificaci\u00f3n dec\u00eddese a orde da grella de sa\u00edda da carreira. Despois de m\u00faltiples modificaci\u00f3ns para intentar atraer de novo a atenci\u00f3n cara ela, en 2006 fixouse unha normativa que se viu retocada lixeiramente a partir do Gran Premio de Francia, e que ten trazas de funcionar. Tr\u00e1tase dun sistema de eliminaci\u00f3n en tres fases nas que os tempos reset\u00e9anse de cara \u00e1s seguintes. Non hai unha cantidade establecida de tempo que os monoprazas deban estar na pista, nin tampouco ningunha cota de paradas en boxes. A volta que os pilotos estean completando no momento no que o cron\u00f3metro se po\u00f1a a 0 tense en conta.\nNa primeira fase, de 15 minutos de duraci\u00f3n, os 22 coches toman a sa\u00edda e dan t\u00f3dalas voltas que desexen dentro do tempo establecido, e dos que 6, os que te\u00f1an os peores tempos, son eliminados. A segunda fase ten a mesma estrutura, inici\u00e1ndose cos 16 coches restantes. Nestas d\u00faas roldas os monoprazas poden cargar todo o combustible que os enxe\u00f1eiros das escuder\u00edas crean oportuno.\nNa terceira fase, de tam\u00e9n 15 minutos, toman parte os mellores 10 coches da segunda fase. Os mec\u00e1nicos xa deben cargar a gasolina coa que o monopraza vai toma-la sa\u00edda na carreira, que \u00e9 pesada antes de sa\u00edr \u00f3 \"pit lane\". A organizaci\u00f3n rep\u00f3n o combustible utilizado en base a un c\u00e1lculo de consumo por volta prefixado, e s\u00f3 ten en conta as voltas que baixen do 110% do tempo da \"pole\", porcentaxe que sobe \u00f3 120 en caso de que sexan voltas de sa\u00edda ou de entrada en boxes. En calquera outro caso o combustible non ser\u00e1 substitu\u00eddo.\nO domingo cel\u00e9brase a carreira. Comeza cunha volta de quecemento, que os pilotos acostuman aproveitar para aumenta-la temperatura dos pneum\u00e1ticos e ve-lo estado da pista. Despois dela, os pilotos volven \u00e1 grella de sa\u00edda coloc\u00e1ndose na orde establecida na cualificaci\u00f3n e prep\u00e1ranse para comeza-la carreira en si. Se un piloto non \u00e9 capaz de arrancar na volta de quecemento e o resto o adiantan, debe comezar dende o derradeiro posto, pero se non \u00e9 adiantado por t\u00f3dolos pilotos, pode volver \u00f3 seu posto orixinal. Ademais, o condutor ten a posibilidade de sa\u00edr dende boxes se hai problemas de \u00faltima hora, tendo que esperar a que pasen todos antes de poder comezar a correr.\nUn sem\u00e1foro horizontal de cinco luces, que se van acendendo progresivamente, avisa do inicio da carreira. Estas est\u00e1n limitadas polo regulamento a d\u00faas horas de duraci\u00f3n, a\u00ednda que na pr\u00e1ctica acostuman ser dunha hora e media; e a distancia acostuma roldar os 305 quil\u00f3metros. O piloto pode facer as paradas en boxes que desexe coa finalidade de cargar combustible, cambiar as rodas e arranxar pequenos estragos, a\u00ednda que \u00e9 ut\u00f3pico pensar que unha carreira se pode completar sen parar. Nunha fin de semana, os pilotos poden utilizar sete xogos de rodas de seco, catro xogos de intermedias e tres de mollado.\nA FIA out\u00f3rgalles \u00f3s oito primeiros pilotos e \u00e1s s\u00faas respectivas escuder\u00edas unha puntuaci\u00f3n, que vai aumentando as cualificaci\u00f3ns finais m\u00e1is altas: 1 punto \u00f3 oitavo, 2 \u00f3 s\u00e9timo, 3 \u00f3 sexto, 4 \u00f3 quinto, 5 \u00f3 cuarto, 6 \u00f3 terceiro, 8 \u00f3 segundo e 10 \u00f3 ga\u00f1ador da carreira. O piloto que m\u00e1is puntos acumule \u00f3 remate do Campionato ser\u00e1 o que se proclame Campi\u00f3n Mundial de Pilotos, e o mesmo para as escuder\u00edas, a que te\u00f1a m\u00e1is puntos proclamarase Campioa Mundial de Construtores. En caso de empate, o ga\u00f1ador, tanto en pilotos como escuder\u00edas, ser\u00e1 aquel que ga\u00f1ara m\u00e1is carreiras \u00f3 longo da tempada.\nSeguridade.\nO coche de seguridade.\nO coche de seguridade, tam\u00e9n co\u00f1ecido polo seu nome en ingl\u00e9s \"Safety Car\", \u00e9 o veh\u00edculo pertencente \u00e1 organizaci\u00f3n encargado de neutralizar a carreira agrupando aos participantes cando a Direcci\u00f3n de Carreira as\u00ed o requira, xa f\u00f3ra por un accidente ou por eventos meteorol\u00f3xicos que non sexan o suficientemente graves como para suspender a carreira pero que non poden ser tratados con bandeiras amarelas. A s\u00faa sa\u00edda \u00e9 indicada por unha bandeira amarela axitada xunto a un panel branco coas letras \"SC\" escritas en negro amosados desde os postos de observaci\u00f3n, sinal visual que se mant\u00e9n durante toda a estad\u00eda do coche en pista. Adicionalmente, os pilotos son informados por radio e mediante un LED parpadeante no seu volante.\nCando Direcci\u00f3n de Carreira da a orde, o Safety Car sae inmediatamente coas luces laranxas acendidas, sendo irrelevante a posici\u00f3n dos monoprazas na pista. Am\u00f3sase a bandeira de aviso regulamentaria e nos monitores de tempos aparece a mensaxe \"SAFETY CAR DEPLOYED\" (en galego \"Coche de seguridade despregado\"). Nese momento, os monoprazas deben formar unha fileira cunha distancia entre eles menor ao equivalente da lonxitude de dez coches. Os adiantamentos est\u00e1n prohibidos, mais cando o Director de Carreira o considere seguro, os monoprazas tomar\u00e1n a posici\u00f3n que ti\u00f1an antes da sa\u00edda do coche de seguridade, e os pilotos dobrados o adiantar\u00e1n para colocarse ao final da fileira. Isto se sinala nos monitores de tempos coa mensaxe \"LAPPED CARS MAY NOW OVERTAKE\" (en galego \"Os pilotos dobrados poden agora adiantar\"). Finalmente, cando o Director de Carreira considere que o Safety Car xa non \u00e9 necesario, se indicar\u00e1 nos monitores de tempos coa mensaxe \"SAFETY CAR IN THIS LAP\" (en galego \"Coche de seguridade nesta volta\") e o propio coche de seguridade apagar\u00e1 a luces laranxas, entrando en boxes nesa mesma volta e reanud\u00e1ndose o ritmo normal de carreira unha vez que os monoprazas pasen por li\u00f1a de meta.\nO seu primeiro uso foi no Gran Premio do Canad\u00e1 de 1973, a\u00ednda que at\u00e9 1993 non se volveu a usar de novo xa que a FIA non establecera unha normativa concreta para o seu rol at\u00e9 o ano anterior. Desde 1996, o coche de seguridade est\u00e1 subministrado por Mercedes-Benz e \u00e9 conducido desde o ano 2000 polo ex-piloto de DTM Bernd Maylander, que sempre \u00e9 acompa\u00f1ado por un observador da FIA que est\u00e1 en contacto permanente con Control de Carreira. Actualmente, o coche utilizado \u00e9 un Mercedes-Benz SL 63 AMG de 525 cabalos de potencia, modificado para adaptarse \u00e1s condici\u00f3ns de carreira.\nO coche m\u00e9dico.\nO coche m\u00e9dico (en ingl\u00e9s \"medical chase car\") sit\u00faase en todas as carreiras na sa\u00edda do pit lane. Nel, al\u00e9n do condutor, que desde o comezo da temporada \u00e9 Alan van der Meuwe, vai o Delegado M\u00e9dico Xefe da FIA, o Dr. Gary Harstein. A s\u00faa misi\u00f3n \u00e9 levar ao doutor o antes posible ao sitio do accidente para que o piloto ou pilotos accidentados poidan recibir os primeiros coidados m\u00e9dicos, e reanimalos e estabilizalos se c\u00f3mpre. Tam\u00e9n ten o labor de seguir os veh\u00edculos participantes durante a primeira volta ao circu\u00edto ou se isto non \u00e9 posible, at\u00e9 onde o sexa, para atender rapidamente aos pilotos en caso de accidente.\nActualmente util\u00edzase para este labor un Mercedes-Benz C 63 AMG, cun motor de 8 cilindros en V capaz de entregar 457 cabalos de potencia.\nSanci\u00f3ns e penalizaci\u00f3ns.\nOs encargados de realizar as penalizaci\u00f3ns son os comisarios de pista. As penalizaci\u00f3ns adoitan levarse a cabo por alg\u00fans feitos tales como: saltarse a sa\u00edda, manobras perigosas, facer caso omiso \u00e1s bandeiras, ir demasiado r\u00e1pido na r\u00faa de boxes etc. Dependendo, ao seu xu\u00edzo, da severidade da actuaci\u00f3n incorrecta e ilegal, determinar\u00e1n cal dos castigos seguintes ser\u00e1 utilizado:\nNos casos \"drive-through\" e no \"stop-and-go\", o piloto deber\u00e1 realizar a entrada en boxes durante as seguintes tres voltas tras a sinalizaci\u00f3n do castigo, se non o fai poder\u00eda recibir a exclusi\u00f3n da carreira(bandeira negra). Cando se aplica unha destas d\u00faas penalizaci\u00f3ns a falta de s\u00f3 cinco voltas para o final, non se aplicar\u00e1n e simplemente engadir\u00e1selle ao piloto 25 segundos na s\u00faa \u00faltima volta.\nNoutros casos apl\u00edcanse as sanci\u00f3ns econ\u00f3micas, por infracci\u00f3ns como superar a velocidade m\u00e1xima permitida na li\u00f1a de boxes nalg\u00fan adestramento, ou que a un piloto non se lle poida aplicar a penalizaci\u00f3n de 10 posici\u00f3ns porque non participe no seguinte Gran Premio. Tam\u00e9n nalgunhas infracci\u00f3ns rec\u00f3rrese a unha sanci\u00f3n econ\u00f3mica ou \u00e1 chamada \"reprimenda verbal\".\nSistemas de puntuaci\u00f3n.\nAo longo dos anos, a orde de puntuaci\u00f3n para os pilotos e os construtores foi variando, pero sempre se premiou m\u00e1is aos primeiros que aos \u00faltimos, ag\u00e1s entre e , que tam\u00e9n puntuaba o piloto que rexistrase a volta r\u00e1pida da carreira. Isto suprimiuse a partir de tras a queixa dalg\u00fans participantes.\nA puntuaci\u00f3n actual nun Gran Premio distrib\u00faese do seguinte xeito: o ga\u00f1ador da proba conseguir\u00e1 25 puntos; o segundo clasificado, 18; o terceiro, 15; o cuarto, 12; o quinto, 10; o sexto, 8; o s\u00e9timo, 6; o oitavo, 4; o noveno, 2; e o d\u00e9cimo, 1 punto.\nDurante d\u00e9cadas, a puntuaci\u00f3n determinou a orde na clasificaci\u00f3n do campionato do mundo de pilotos e de construtores, pois quen tivese m\u00e1is puntos ser\u00eda o campi\u00f3n, e en caso de empate decidir\u00edan as mellores posici\u00f3ns en carreira. No caso dos construtores, a suma dos puntos dos seus pilotos determina os puntos totais do equipo e a posici\u00f3n do mesmo no campionato.\nEscuder\u00edas.\nUnha escuder\u00eda \u00e9 cada un dos equipos que compite polo t\u00edtulo de Campi\u00f3n Mundial de Construtores e axuda a se proclamar Campi\u00f3n Mundial de Pilotos a cada un dos seus condutores titulares aport\u00e1ndolles o coche e o material necesario. A Scuder\u00eda Ferrari ten o r\u00e9cord de Campionatos Mundiais de Construtores, con 14 dende 1950.\nNa F\u00f3rmula 1 actual, cada equipo debe constru\u00edr o seu propio chasis, sendo as\u00ed os termos \"escuder\u00eda\" e \"construtor\" sin\u00f3nimos totais. Esta obriga distingue as\u00ed ao deporte doutros como a NASCAR, a IRL ou a Champ Car, onde cada equipo pode merca-lo chasis, e das \"spec series\" como a GP2, onde t\u00f3dolos equipos compiten en igualdade de condici\u00f3ns. A respecto dos motores, cada equipo ten tres opci\u00f3ns, ou mercalo a un construtor especializado (Cosworth, Repco, Supertec), a\u00ednda que actualmente ningunha opta por esta; a outro equipo, como fai Red Bull Racing, que llos merca \u00e1 Scuderia Ferrari; ou constru\u00edlo eles mesmos, como fan Toyota Racing ou Renault F1 Team. Normalmente os equipos pertencentes \u00e1s grandes marcas acostuman optar pola terceira opci\u00f3n, quedando normalmente as d\u00faas primeiras para os equipos privados por motivos econ\u00f3micos, concordando as\u00ed cos modestos orzamentos dos que gozan estas escuder\u00edas. No caso das escuder\u00edas que poden permitirse constru\u00edr o seu propio motor poden vender unidades, xeralmente cun ou dous niveis menos de evoluci\u00f3n, a outros equipos co obxectivo de compensa-los gastos de fabricaci\u00f3n.\nAp\u00f3s practicamente desaparecer de maneira total da competici\u00f3n a principios da d\u00e9cada dos 80, os equipos dos grandes fabricantes volveron a partir da d\u00e9cada dos 90, conformando na actualidade a metade da grella, coa presenza de Toyota, BMW, Ferrari, que \u00e9 propiedade de FIAT, Honda e Renault. Al\u00e9n diso, Mercedes-Benz \u00e9 dono do 40% de McLaren e fabrica os motores do equipo. O resto merca os motores doutras escuder\u00edas ou de Cosworth, o \u00faltimo construtor externo polo momento, retirado da competici\u00f3n dende que finalizou o seu contrato con WilliamsF1 en 2006.\n\u00d3 inicio da competici\u00f3n en 1950 s\u00f3 oito equipos estaban apuntados, dos que varios retirar\u00edanse axi\u00f1a debido \u00f3s grandes gastos que esta competici\u00f3n carrexa. De feito, era tal a falta de competici\u00f3n que na meirande parte da primeira d\u00e9cada de historia as grellas complet\u00e1banse con coches procedentes da F\u00f3rmula 2. Ferrari \u00e9 a \u00fanica escuder\u00eda que disputou t\u00f3dolos Campionatos Mundiais ata a actualidade, sendo en 2006 once os equipos en competici\u00f3n con dous monoprazas cada un, estando prevista a ampliaci\u00f3n do n\u00famero a doce coa entrada do equipo Prodrive, encabezado por David Richards , con data indefinida. A pesar de que os equipos moi poucas veces dan informaci\u00f3n sobre os seus orzamentos, est\u00edmase que van dende os 50 \u00f3s 500 mill\u00f3ns de d\u00f3lares . Deses orzamentos, o 50% dest\u00ednanse ao desenvolvemento do motor, e preto dun 9% a I+D.\nA entrada dun novo equipo no Campionato Mundial de F\u00f3rmula 1 custa 48 mill\u00f3ns de d\u00f3lares que se pagan por adiantado \u00e1 FIA como fianza, cartos que lle son devoltos \u00f3 longo da s\u00faa primeira tempada da competici\u00f3n. No entanto, outra forma de entrar \u00e9 mercando un equipo xa existente evitando ter que face-lo dep\u00f3sito inicial, que \u00e9 a f\u00f3rmula m\u00e1is recorrida nos \u00faltimos tempos tendo os exemplos, entre outros, de Red Bull, mercando Jaguar para correr e Minardi para facer correr a Toro Rosso, a s\u00faa segunda escuder\u00eda; de BAR Honda, actual Honda a secas, mercando Tyrrell; ou de Spyker mercando Midland, que a s\u00faa vez mercou Jordan.\nA cada coche \u00e9lle atribu\u00eddo un dorsal \u00f3 comezo de cada tempada. O campi\u00f3n mundial recibe o dorsal 1, e o seu compa\u00f1eiro o 2. Os dorsais son asignados a cada escuder\u00eda segundo a s\u00faa posici\u00f3n no Campionato de Construtores na tempada anterior. Houbo excepci\u00f3ns a esta regra, por exemplo, nas tempadas de e de , cando os ga\u00f1adores do t\u00edtulo nos anos anteriores, Nigel Mansell e Alain Prost respectivamente, decidiron non competir m\u00e1is en F\u00f3rmula 1. Neses casos, os pilotos do equipo o que pertenc\u00edan os campi\u00f3ns levan os dorsais 0 e 2, deix\u00e1ndose o 1 baleiro. O dorsal 13 non se usa dende por motivos de superstici\u00f3n, antes desa data era ocasionalmente asignado por iniciativa dos organizadores de cada carreira. Antes de , o equipo do piloto ga\u00f1ador do mundial intercambiaba os dorsais co equipo do ga\u00f1ador anterior, mantendo o resto dos equipos os mesmos n\u00fameros dende a tempada de 1974, por exemplo Ferrari corr\u00eda co 27 e o 28 independentemente da s\u00faa posici\u00f3n final no campionato. Despois do abandono da meirande parte dos equipos privados a principios da d\u00e9cada dos 90, os dorsais estaban repartidos dunha maneira bastante aleatoria at\u00e9 que se adoptou o actual sistema en 1996.\nPilotos.\nO piloto \u00e9 o profesional encargado de conducir o monopraza nas diferentes probas ou adestramentos. A\u00ednda que o n\u00famero de mulleres que participaron ao longo da historia foi moi pequeno, est\u00e1 permitida a s\u00faa participaci\u00f3n, sendo a de m\u00e1is \u00e9xito Lella Lombardi, que rematou no sexto lugar no Gran Premio de Espa\u00f1a de 1975. O piloto m\u00e1is premiado da historia da F\u00f3rmula 1 \u00e9 Michael Schumacher, posuidor de sete Campionatos Mundiais.\nHai varios pilotos por escuder\u00eda, mais s\u00f3 dous son os titulares. Un deles \u00e9 o l\u00edder, e o outro fai os labores de segundo piloto, a\u00ednda que \u00e1s veces a li\u00f1a de separaci\u00f3n entre ambas tarefas \u00e9 tan estreita que a competencia directa entre pilotos fai que desapareza. Cando est\u00e1n no monopraza dist\u00ednguense pola cor da c\u00e1mara de televisi\u00f3n de abordo que est\u00e1 situada na parte de arriba do snorkel, o primeiro piloto l\u00e9vaa de cor vermello fluorescente e o segundo de amarelo fluorescente. Al\u00e9n diso, o casco, que cada piloto personaliza dependendo dos seus gustos, axuda de xeito substantancial \u00e1 distinci\u00f3n dos pilotos.\nCada escuder\u00eda ten contratados at\u00e9 tres pilotos m\u00e1is ademais dos titulares, os chamados pilotos de probas, que son os encargados de probar as evoluci\u00f3ns do coche, a resistencia, a fiabilidade os pneum\u00e1ticos e varios par\u00e1metros m\u00e1is nos adestramentos privados que cada equipo realiza \u00f3 longo do ano. Un destes pilotos de probas, nas escuder\u00edas que rematan na clasificaci\u00f3n do ano anterior de quinto para abaixo, exerce tam\u00e9n de terceiro piloto, que \u00e9 o encargado de correr nos adestramentos libres de cada Gran Premio.\nEquipamento do piloto.\nO uniforme dun piloto est\u00e1 pensado para protexelo o m\u00e1ximo pos\u00edbel en caso de accidente ou incendio, e est\u00e1 composto por varios elementos:\nUn piloto de F\u00f3rmula 1 necesita moita preparaci\u00f3n f\u00edsica, debido \u00e1s grandes forzas (Forzas G) que ten que soportar cando conduce o coche, que se manifestan sobre todo nas curvas. As sesi\u00f3ns de ximnasio son constantes \u00f3 longo da s\u00faa carreira. Ademais, a hidrataci\u00f3n \u00e9 clave nunha sesi\u00f3n, pois debido \u00e1 suor p\u00e9rdese moita auga \u00f3 longo dunha. Para iso, antes da s\u00faa disputa, acostuman beber moito l\u00edquido, tanto auga como bebidas isot\u00f3nicas.\nMonopraza.\nO monopraza \u00e9 o veh\u00edculo utilizado polos pilotos. \u00c9 open-wheel, \u00e9 dicir, que non ten as catro rodas obrigatorias integradas no propio corpo do coche, sen\u00f3n que van \u00f3s lados. Est\u00e1 feito nunha gran parte de fibra de carbono, o que fai que o coche sexa moi lixeiro. De feito, para alcanzar o l\u00edmite inferior de peso, que est\u00e1 en 605\u00a0kg (inclu\u00edndo o peso do piloto, do chasis, do motor e dos flu\u00eddos), os equipos moitas veces te\u00f1en que inclu\u00edr pesos adicionais.\nO motor sit\u00faase na zona central do coche, xusto detr\u00e1s do cockpit (tam\u00e9n chamada carlinga), que \u00e9 o lugar onde o piloto vai sentado. Na actualidade, as regulaci\u00f3ns da FIA ordenan o uso dun motor V8 de 2.4 litros, a\u00ednda que a\u00ednda se poden utilizar os V10 de 3 litros da xeraci\u00f3n anterior se se lles limita o r\u00e9xime de xiro electr\u00f3nicamente e cunha brida na admisi\u00f3n. Estes motores poden chegar a 19.000 revoluci\u00f3ns por minuto, que \u00e9 o tope m\u00e1ximo ordenado pola FIA, e a 900 cabalos de potencia. Para alimentalos, \u00fasase un combustible especial achegado por petrol\u00edferas como Shell ou Elf que \u00e9 semellante \u00e1 gasolina convencional, a\u00ednda que se engaden aditivos para chegar \u00f3s 102 octanos. O aceite lubricante, que ademais o protexe de sobrequentamentos, \u00e9 dunha densidade parecida \u00e1 da auga.\nDende a tempada de 2005 un motor debe de durar polo menos dous Grandes Premios completos, baixo pena de perder 10 postos na grella de sa\u00edda; e a partir da tempada de 2007 e at\u00e9 a de 2009, aplicarase unha normativa de conxelaci\u00f3n das evoluci\u00f3ns espec\u00edficas para t\u00f3dolos equipos para tentar aminora-lo gasto econ\u00f3mico que sup\u00f3n o seu desenvolvemento.\nA velocidade que un monopraza deste tipo \u00e9 capar de acadar est\u00e1 moi influ\u00edda polas cargas aerodin\u00e1micas que empuxan e suxeitan o coche \u00f3 chan. Estas cargas orix\u00ednanse na s\u00faa maior parte nos aler\u00f3ns traseiros e dianteiros, e nunha cantidade inferior polo efecto de agarre \u00f3 chan producido \u00f3 pasar o aire baixo a parte inferior do veh\u00edculo. Ademais, tam\u00e9n acostuman incorporarse pequenos aler\u00f3ns auxiliares ou entradas de aire para mellora-lo efecto aerodin\u00e1mico. Unha maior carga aerodin\u00e1mica equivale a maior agarre en pista e a un paso por curva m\u00e1is r\u00e1pido, mentres que no caso contrario, con pouca carga, cons\u00e9guense maiores velocidades punta.\nO outro factor na velocidade son os pneum\u00e1ticos. Hai tres tipos (de seco, intermedios e de mollado) utilizados segundo o tipo de clima. Difer\u00e9ncianse pola cantidade de sucos que te\u00f1en no debuxo: mentres que na actualidade os pneum\u00e1ticos de seco s\u00f3 te\u00f1en catro sucos, os de mollado te\u00f1en infinidade deles, que permiten evacua-la auga m\u00e1is rapidamente reducindo as\u00ed as posibilidades de derrapar ou facer trompos. Dentro dos de seco, hai tam\u00e9n tres tipos (brandos, medios e duros), sendo dous deles elixidos e utilizados obrigatoriamente en cada carreira, marc\u00e1ndose os de menor duraci\u00f3n cun suco branco. \u00c9nchense cunha mestura de diferentes gases de baixa densidade, principalmente nitr\u00f3xeno, para manter est\u00e1bel a presi\u00f3n. At\u00e9 a tempada de 1999 as rodas de seco eran slicks, un tipo de rodas totalmente lisas, pero foron prohibidas polo regulamento nun intento de reduci-las velocidades punta dos monoprazas. Especulase coa s\u00faa volta en 2008.\nNun circu\u00edto \u00e9 normal atinxir velocidades de m\u00e1is de 300\u00a0km/h, sendo os 350 que normalmente se acadan na recta principal de Monza, en Italia, unha das velocidades m\u00e1is altas en circu\u00edto. O r\u00e9cord de velocidade absoluta dun F\u00f3rmula 1 teno a escuder\u00eda Honda, cunha velocidade media durante unha milla de 400,459\u00a0km/h.\nA transmisi\u00f3n da potencia do motor dun F\u00f3rmula 1 at\u00e9 as rodas, faise a trav\u00e9s dunha caixa de cambios semiautom\u00e1tica secuencial. Estas caixas de cambios non precisan dun pedal de embrague para cambia-la marcha, o piloto s\u00f3 ten que accionar unhas levas situadas baixo o volante para subilas ou baixalas. Na actualidade t\u00f3dolos monoprazas te\u00f1en 7 marchas, m\u00e1is a marcha atr\u00e1s. Por mor da alta potencia dun motor de F\u00f3rmula 1, a transmisi\u00f3n desta \u00e1s rodas est\u00e1 controlada electr\u00f3nicamente, para evitar derrapes producidos por unha excesiva aceleraci\u00f3n.\nOs discos de freo est\u00e1n feitos de carbono, a\u00ednda que se est\u00e1n comezando a probar unhas novas xeraci\u00f3ns feitas de porcelana, e estase a investigar para conseguir uns que incl\u00faan freada rexenerativa (uso da enerx\u00eda desperdiciada da freada noutros labores do monopraza). Acadan unha temperatura de 1.000\u00a0\u00b0C nas freadas m\u00e1is fortes, de feito \u00e9 sinxelo velos ao vermello vivo. O nivel de freado que poden achegar \u00e9 tan grande que \u00e9 un dos factores que m\u00e1is sorprenden \u00f3s pilotos novatos neste tipo de coches.\nUnha ampla variedade de tecnolox\u00eda est\u00e1 prohibida directamente pola FIA. Entre elas at\u00f3panse as suspensi\u00f3ns activas, os turbos ou o efecto chan. Pero incluso coa limitaci\u00f3n aerodin\u00e1mica actual, a 160\u00a0km/h a forza de apux\u00f3n cara o chan dun monopraza \u00e9 igual c\u00e1 do seu peso, de a\u00ed a aseveraci\u00f3n que di que, a\u00ednda que non practicamente, teoricamente un coche de F\u00f3rmula 1 pode rodar por un teito, \u00e9 dicir, boca abaixo. Correndo a altas velocidades, p\u00f3dese chegar a acadar unha forza de apux\u00f3n \u00f3 chan de 2.5 veces o peso do coche, o significa que o coche xera unhas forzas laterais de at\u00e9 4,5 G (4,5 veces a forza da gravidade) nalg\u00fans xiros (Forzas G), mentres que un autom\u00f3bil de r\u00faa chega a xerar unha forza de 1 G. Como consecuencia, o pescozo do piloto \u00e9 empurrado lateralmente nesas curvas cunha forza equivalente a 25\u00a0kg.\nGrandes Premios.\nOs Grandes Premios, Grands Prix ou GP's, son actualmente cada unha das probas puntu\u00e1beis para o Campionato Mundial de F\u00f3rmula 1. Comp\u00f3\u00f1ense de tres tipos de probas, os adestramentos libres, a cualificaci\u00f3n e a propia carreira. As\u00ed e todo, non t\u00f3dalas carreiras puntu\u00e1beis para o Campionato at\u00e9 1961 foron Grandes Premios, inclu\u00edanse tam\u00e9n as 500 Millas de Indian\u00e1polis.\nO n\u00famero de Grandes Premios foi variable na historia da competici\u00f3n. Na tempada inaugural s\u00f3 se disputaron 7 carreiras, cantidade que \u00f3 longo dos anos case se triplicou, chegando a dezanove carreiras en 2005 despois de estabilizarse o n\u00famero a partir da d\u00e9cada dos 80 en dezaseis ou dezasete.\nSeis das sete carreiras do campionato inaugural disput\u00e1ronse en Europa. A \u00fanica que se disputou f\u00f3ra do continente foron as 500 Millas de Indian\u00e1polis, carreira que caeu do calendario, sendo substitu\u00edda polo Gran Premio dos Estados Unidos m\u00e1is tarde debido \u00e1 falta de participaci\u00f3n das escuder\u00edas de F1, xa que requir\u00eda un grao de modificaci\u00f3n das especificaci\u00f3ns do coche moi alto para unha soa competici\u00f3n. O campionato estendeuse gradualmente a outros pa\u00edses de f\u00f3ra de Europa, de feito, Arxentina organizou o primeiro GP suramericano en 1953, seguindo o primeiro en \u00c1frica en Marrocos en 1958. Asia (Xap\u00f3n en 1976), e Ocean\u00eda (Australia en 1985) tam\u00e9n organizaron posteriormente Grandes Premios. As dezanove carreiras actuais est\u00e1n espalladas por todo o mundo, exceptuando \u00c1frica.\nTradicionalmente, cada pa\u00eds acoll\u00eda un GP, que levaba o seu nome. Se o mesmo pa\u00eds acoll\u00eda dous ou m\u00e1is GP's \u00f3 ano, reciben diferentes nomes. Por exemplo, at\u00e9 o ano 2007 Alema\u00f1a organizaba dous Grandes Premios, o Gran Premio de Alema\u00f1a e o Gran Premio de Europa.\nOs Grandes Premios, alg\u00fans con m\u00e1is tempo que a propia F\u00f3rmula 1, non te\u00f1en por que disputarse sempre no mesmo circu\u00edto cada ano. O Gran Premio do Reino Unido, que se corre dende 1950 ininterrompidamente, tivo tres localizaci\u00f3ns at\u00e9 a actualidade : Brands Hatch, Aintree e Silverstone. A outra das d\u00faas carreiras que foron inclu\u00eddas no calendario dende o primeiro Campionato Mundial de F\u00f3rmula 1 foi o Gran Premio de Italia, que se correu sempre no Autodromo Nazionale Monza, salvo en 1980 que se disputou en Imola.\nUnha das carreiras m\u00e1is novas no calendario de Grandes Premios \u00e9 o Gran Premio de Bahrein, que representa a primeira incursi\u00f3n da F\u00f3rmula 1 en Oriente Medio. Este Gran Premio, xunto \u00f3s da China e de Turqu\u00eda presentan novas oportunidades para o crecemento e a evoluci\u00f3n da franqu\u00eda de Grandes Premios de F\u00f3rmula 1 mentres que tam\u00e9n soben o list\u00f3n para os outros circu\u00edtos \u00f3 redor do mundo.\nBandeiras.\nEn todas as categor\u00edas do automobilismo, e de acordo coas normas impostas pola FIA, util\u00edzanse bandeiras para sinalar diferentes eventos ou perigos que puideran xurdir durante a competici\u00f3n. A F\u00f3rmula 1 non \u00e9 unha excepci\u00f3n. As regulaci\u00f3ns do uso e significados das bandeiras at\u00f3panse no Anexo H do C\u00f3digo Deportivo Internacional da FIA, que estipula que as dimensi\u00f3ns m\u00ednimas son 60\u00a0cm\u00a0\u00d7\u00a080\u00a0cm, ag\u00e1s a vermella e a de cadros que te\u00f1en que ser de como m\u00ednimo 80\u00a0\u00d7\u00a0100\u00a0cm.\nEstas bandeiras son amosadas polos comisarios de pista desde os postos de observaci\u00f3ns nos que se atopan, repartidos por todo o circu\u00edto. Dependendo do tipo de bandeira, a orde de sacala pode vir do director de carreira, ou por iniciativa propia dos comisarios.\n&lt;onlyinclude&gt;\nCircu\u00edtos.\nOs circu\u00edtos son lugares especialmente preparados onde se dispuntan os Grandes Premios de F\u00f3rmula 1, a\u00ednda que hai excepci\u00f3ns, como as carreiras urbanas, que se disputan nas r\u00faas dunha cidade determinada.\nUn circu\u00edto t\u00edpico comeza cunha grande recta na que est\u00e1 situada a grella de sa\u00edda, chamada recta de meta. \u00c1 mesma altura da recta de meta, at\u00f3pase o \"pit lane\", onde os pilotos paran a repostar, a troca-los pneum\u00e1ticos e, se \u00e9 necesario, reparar estragos leves no coche. Ademais, tam\u00e9n \u00e9 onde os mec\u00e1nicos da escuder\u00eda traballan no monopraza nos tramos da fin de semana de carreira permitidos polas normas. A configuraci\u00f3n do resto do circu\u00edto var\u00eda dun a outro. Na meirande parte, c\u00f3rrese no sentido das agullas do reloxo, pero tam\u00e9n existen alg\u00fans nos que se corre na contra. Neses circu\u00edtos, sendo as curvas maioritariamente de esquerdas, os pilotos corren m\u00e1is perigo do habitual de sufrir lesi\u00f3ns cervicais por mor da suma da falta de costume \u00f3 traza-las curvas nunha direcci\u00f3n diferente \u00e1 acostumada m\u00e1is as elevadas forzas laterais que orixinan os monoprazas. Hai moitas curvas que son co\u00f1ecidas por algo en especial, como \"Eau Rouge\" en Spa-Francorchamps, a \"Parab\u00f3lica\" en Monza, a \"Rascasse\" en M\u00f3naco ou, antes de desfacela con chicanes, \"Tamburello\" en Imola. Hai outras curvas, como a \"Curva 13\" de Indianapolis, que parecen simple rectas para os pilotos, incluso tendo en conta as Forzas G.\nOs circu\u00edtos urbanos son aqueles que se disputan cerrando algunhas r\u00faas da cidade e acondicion\u00e1ndoos para iso. O \u00fanico totalmente urbano na actualidade \u00e9 o de M\u00f3naco, a\u00ednda que parte do Circu\u00edto de Albert Park discorre parcialmente polas r\u00faas de Melbourne, e tam\u00e9n se atopa no mesmo caso o Circu\u00edto de Spa-Francorchamps. En anos anteriores, tam\u00e9n se correu noutras localizaci\u00f3ns urbanas (Las Vegas e Detroit, por exemplo). Os motivos de que M\u00f3naco a\u00ednda estea no calendario son o glamour e a historia que leva detr\u00e1s, xa que non conta coas regulaci\u00f3ns de seguridade que outros circu\u00edtos te\u00f1en por obrigaci\u00f3n.\nOs dese\u00f1os dos circu\u00edtos est\u00e1n pensados para aumenta-la seguridade do piloto e atenua-las consecuencias dun accidente. Cada ano estas medidas v\u00f3lvense m\u00e1is sofisticadas, sendo o exemplo m\u00e1is claro diso o Circu\u00edto Internacional de Bahrain, dese\u00f1ado por Herman Tilke. Cando nos anos 50 era bastante dif\u00edcil atopar un lugar estrat\u00e9xico no que absorber un impacto, na actualidade os circu\u00edtos est\u00e1n cheos de escapatorias (carreiros auxiliares de sa\u00edda nas curvas), grandes puzolanas (trampas de area) e de muros de pneum\u00e1ticos dispostos para atenua-lo risco de lesi\u00f3n en caso de accidente. A seguridade \u00e9 unha das principais preocupaci\u00f3ns para a FIA despois da morte de Ayrton Senna e de Roland Ratzenberger en Imola na tempada de 1994, data na que que comezaron a ordenar cambios na configuraci\u00f3n dos circu\u00edtos para amplia-las distancias dispo\u00f1\u00edbeis para frear antes de chocar contra unha barreira.\nVarios dos novos circu\u00edtos de F1, especialmente os dese\u00f1ados por Tilke, foron criticados pola falta de espect\u00e1culo neles. O seu redese\u00f1o de Hockenheim, en Alema\u00f1a, dando m\u00e1is capacidade para bancadas e eliminando as rectas extremadamente longas e perigosas foi amplamente criticado por aqueles que argumentan que a personalidade do circu\u00edto estaba precisamente nesas rectas cegas atravesando a Selva Negra. Estes novos circu\u00edtos son xeralmente aceptados pola necesidade de acatar as normativas de seguridade actuais, a pesar de todo.\nF\u00f3rmula 1 na cultura popular.\nCine.\nO mundo da F\u00f3rmula 1 s\u00f3 foi levado tres veces \u00e1 pantalla grande. O director americano John Frankenheimer foi o primeiro en abordalo en 1966, coa pel\u00edcula \"Grand Prix\". Contando cun orzamento elevado para \u00e1 \u00e9poca, cun repartimento internacional (James Garner, Yves Montand, Toshiro Mifune) e con cameos de pilotos reais (Bruce McLaren, Jim Clark, Graham Hill ou Lorenzo Bandini entre eles), \"Grand Prix\" describe de xeito rom\u00e1ntico a vida dos pilotos de F\u00f3rmula 1, coas s\u00faas rivalidades deportivas e amorosas. A meirande parte das escenas de carreira foron gravadas con axuda de monoprazas de F\u00f3rmula 3, m\u00e1is grazas \u00e1 t\u00e9cnica da c\u00e1mara a bordo, a\u00ednda experimental para aquela \u00e9poca, o filme puido contar con aut\u00e9nticas escenas de carreira tomadas durante o Campionato Mundial de , e m\u00e1is notablemente no Gran Premio de B\u00e9lxica de 1966, que se disputou baixo unha forte chuvia. Incluso se o gui\u00f3n, os di\u00e1logos e a interpretaci\u00f3n non son capaces de resistir o paso do tempo, os amantes do automobilismo ven no filme un bo testemu\u00f1o do que foi a F\u00f3rmula 1 durante a d\u00e9cada dos 60.\nA outra pel\u00edcula que ten lugar no universo da F\u00f3rmula 1 \u00e9 \"Bobby Deerfield\", estreada en 1977 e dirixida por Sydney Pollack, con Al Pacino como actor principal, e que trata dun piloto de F\u00f3rmula 1 cunha personalidade c\u00ednica ao que lle \u00e9 diagnosticada unha leucemia. Ao contrario que \"Grand Prix\", que \u00e9 unha pel\u00edcula sobre F\u00f3rmula 1, \"Bobby Deerfield\" \u00e9 un melodrama que utiliza a F\u00f3rmula 1 como pano de fondo e a competici\u00f3n s\u00f3 est\u00e1 presente marxinalmente. A filmaci\u00f3n tivo lugar durante o Campionato Mundial de , e permite ver a pilotos como James Hunt, Emerson Fittipaldi ou Carlos Pace. En canto ao ficcional Bobby Deerfield, corre coas cores da escuder\u00eda Brabham-Alfa Romeo.\nA batalla polo Campionato Mundial de F1 en entre Niki Lauda e James Hunt, interpretado polo actor australiano Chris Hemsworth, foi dramatizada na pel\u00edcula de 2013 \"Rush\". O propio Lauda fixo un cameo ao final da pel\u00edcula.\nSeries de televisi\u00f3n.\n\"Les Aventures de Michel Vaillant\" \u00e9 un drama dirixido por Charles Bretoneiche e Nichole Osso con gui\u00f3ns de Nicole Riche e Madeleine Wagon, adaptaci\u00f3n da banda dese\u00f1ada hom\u00f3nima, e televisada en 1967 pola televisi\u00f3n franc\u00f3fona belga ORTF. Por\u00e9n, ao contratio que a banda dese\u00f1ada, a serie est\u00e1 m\u00e1is centrada na F\u00f3rmula 3. Numerosas secuencias se desenvolven en competici\u00f3ns nas que tam\u00e9n participaron pilotos de F\u00f3rmula 1 como Johnny Servoz-Gavin, Jo Schlesser, Jacky Ickx, Jean-Pierre Beltoise, Jim Clark e Jack Brabham. Henir Grandsire, que interpreta a Michel Vaillant, foi campi\u00f3n de Francia de F\u00f3rmula 3 en 1964.\nEn 1988, a serie Formule 1, coproduci\u00f3n franco-quebequesa, conta en trece episodios de sesenta minutos de duraci\u00f3n as aventuras da escuder\u00eda Sainclair, con Manuel Gelin no papel principal do piloto Luc Sainclair. Co benepl\u00e1cito de Bernie Ecclestone, esta serie foi filmada durante o Campionato Mundial de , e permite ver en pantalla en imaxes reais de carreira integradas na historia a pilotos profesionais de F\u00f3rmula 1. A escuder\u00eda Sainclair leva as mesmas cores que Benetton Formula e as imaxes de Luc Sainclair en pista son as do piloto belga Thierry Boutsen. Esta serie naceu sobre a base dun proxecto abortado para facer unha nova adaptaci\u00f3n das aventuras de Michel Vaillant.\nXa en 2008, a canle deportiva paneuropea Eurosport comezou a producir e televisar un docureality chamado \"The Factory\", que segue o d\u00eda a d\u00eda dos empregados do equipo WilliamsF1 na s\u00faa factor\u00eda de Grove, Inglaterra. Neste programa, p\u00f3dense ver imaxes de zonas da f\u00e1brica que normalmente contan cun acceso restrinxido.\nOs seareiros.\nA F\u00f3rmula 1 \u00e9 o deporte m\u00e1is caro do mundo, e como tal a s\u00faa econom\u00eda infl\u00fae na dos pa\u00edses que pos\u00faen alg\u00fan Gran Premio ou nos que algunha escuder\u00eda ten a s\u00faa base. Por mor diso, o seu estado econ\u00f3mico e as decisi\u00f3ns pol\u00edticas internas son moi observadas dende f\u00f3ra. Tradicionalmente o terreo principal de operaci\u00f3ns da F\u00f3rmula 1 foi o continente europeo, pero nos \u00faltimos tempos o deporte vaise facendo m\u00e1is internacional, ata o punto de que na actualidade tres das escuder\u00edas te\u00f1en base asi\u00e1tica, onde a acollida do automobilismo \u00e9 bastante boa.\nOs beneficios dun Grande Premio para o pa\u00eds organizador son bastante grandes: publicidade do Estado e ingresos econ\u00f3micos procedentes dos gastos dos visitantes, xa sexan espectadores ou membros dos equipos, son as principais fontes de beneficio. En parte por mor disto, as competencias entre varios circu\u00edtos dun pa\u00eds por acoller un Gran Premio est\u00e1n \u00e1 orde do d\u00eda, temos os exemplos de Suzuka e Fuji no Xap\u00f3n ou N\u00fcrburgring e Hockenheimring en Alema\u00f1a. \u00c1s veces estes problemas soluci\u00f3nanse mediante acordos de alternancia, coma o do caso alem\u00e1n, pero outras veces un circu\u00edto g\u00e1\u00f1alle a partida \u00f3 outro e qu\u00e9dase con Gran Premio, coma no caso xapon\u00e9s.\nPor outra parte, a FIA e as propias escuder\u00edas procuran que a investigaci\u00f3n tecnol\u00f3xica realizada para mellorar o rendemento e a seguridade dos seus monoprazas se poida aplicar \u00f3s coches de r\u00faa. Adiantos t\u00e9cnicos como o cambio secuencial, o control de tracci\u00f3n, os chasis de fibra de carbono, os trens de potencia, as suspensi\u00f3ns activas ou as novas tecnolox\u00edas de pneum\u00e1ticos, proceden dos laboratorios de investigaci\u00f3n das escuder\u00edas e foron probados con \u00e9xito en carreira. Neste sentido, o deporte sup\u00f3n un banco de probas moi esixente.\nEn t\u00f3dolos deportes xorden seareiros dos diferentes equipos, e a F1 non \u00e9 unha expectaci\u00f3n. Os exemplos m\u00e1is destacados son os seareiros de Ferrari, os chamados \"tiffosis\", que se distinguen nos circu\u00edtos pola cor vermella que viste a escuder\u00eda, e a Alonsoman\u00eda, movemento orixinado en Espa\u00f1a a partir dos primeiros \u00e9xitos de Fernando Alonso nesta categor\u00eda, caracterizado polas cores azul e amarela da bandeira de Asturias, que casualmente coinciden coas de Renault.\nAs audiencias da F\u00f3rmula 1 por televisi\u00f3n son xeralmente das maiores a nivel mundial en eventos deportivos, estando s\u00f3 por detr\u00e1s da Copa Mundial de F\u00fatbol e das Olimp\u00edadas. Por exemplo, o Gran Premio do Canad\u00e1 de 2005 conseguiu reunir a 530 mill\u00f3ns de telespectadores, a segunda maior congregaci\u00f3n de espectadores diante da televisi\u00f3n nese ano s\u00f3 por detr\u00e1s da final da Champions League.. Algunhas das canles que te\u00f1en os dereitos son a RTL, o maior produtor de emisi\u00f3ns de F\u00f3rmula 1, a ITV para o Reino Unido, a CBS e o SPEED Channel en Estados Unidos, o Channel Ten en Australia, Al-Jazeera en Oriente Medio, e La Sexta e TV3 en Espa\u00f1a, a\u00ednda que esta \u00faltima s\u00f3 para Catalu\u00f1a. Estas canles emiten o chamado \"World Feed\", que, at\u00e9 a tempada de 2006 era unha produci\u00f3n conxunta do Formula One Management e da canle estatal que te\u00f1a os dereitos da competici\u00f3n, coa excepci\u00f3n de TV3, que pola s\u00faa experiencia e a antig\u00fcidade do seu acordo coa FIA produc\u00eda o do Gran Premio de Espa\u00f1a. A partir do 2007, a FOM prod\u00faceo en exclusiva, ag\u00e1s nos grandes premios de Xap\u00f3n, M\u00f3naco e Brasil."}
{"id": "11997", "revid": "1235", "url": "https://gl.wikipedia.org/wiki?curid=11997", "title": "Ferrari Marlboro", "text": ""}
{"id": "11998", "revid": "98629", "url": "https://gl.wikipedia.org/wiki?curid=11998", "title": "Lingua agul", "text": "O agul (\"\u0430\u0433\u044a\u0443\u043b \u0447I\u0430\u043b\") \u00e9 unha lingua cauc\u00e1sica do grupo lezguio, falada no Daguest\u00e1n (unha rep\u00fablica de Rusia) e tam\u00e9n en Acerbaix\u00e1n.\nDistribuci\u00f3n xeogr\u00e1fica.\nHabitan catro vales de alta monta\u00f1a: Aguldere, Gushandere, Magudere e Khyukdere, que constit\u00faen a rexi\u00f3n agul do Daguest\u00e1n. As monta\u00f1as entorpecen a comunicaci\u00f3n entre as aldeas agul e co resto dos seus veci\u00f1os o que favoreceu a diferenciaci\u00f3n entre as falas agul. En 1936 a construci\u00f3n da autoestrada Tpoig-Kasumkent puxo fin \u00e1 incomunicaci\u00f3n dos agul.\nFalantes.\nEn 1989 no territorio da URSS hab\u00eda 18.740 aguls, dos que o 95% falaban a lingua. Os agul as\u00e9ntanse en 21 auls dos distritos Agul (16 auls) e Kurakh (5 auls). Tpig \u00e9 o maior asentamento agul, outros asentamentos son Richa, Khoredzh, Dulgul, Misi, Burkikhan, Durushtul, Fite, Jarkug, Kurag, Khudig, Arsug, Burchshag, Tsirkhe, Bedyuk, Khveredzh, Ukuz, Usug, Kvardal, Khpyuk e Goa. En total viven 12.000 agul. En ningunha comunidade agul hai perda ling\u00fc\u00edstica. Hai comunidades agul importantes en Makhachkala e Derbent, pero s\u00f3 unha parte fala a lingua. \nDialectos.\nAgul, Kere e Koshan\nEscrita.\nEn 1907 Dirr publica \"\u0410\u0433\u0443\u043b\u044c\u0441\u043a\u0438\u0439 \u044f\u0437\u044b\u043a\", o primeiro estudo da lingua. Durante a \u00e9poca sovi\u00e9tica estud\u00e1base en lezgio ata 1953 ao tomar o ruso o seu lugar. Non se tentou dotar o agul dunha lingua literaria, e por motivos pedag\u00f3xicos empreg\u00e1ronse os alfabetos xeorxiano, latino e cir\u00edlico, a\u00ednda que por volta de 1920 discutiuse a posible creaci\u00f3n dunha escrita agul, pero debido ao reducido tama\u00f1o da comunidade agul, \u00e1 ausencia de persoal preparado e ao desinterese das autoridades nunca se realizou, e non foi ata 1990 cando os irm\u00e1ns Mazanayev crearon unha escrita propia para a lingua, e en 1992 Gasanov publicou os primeiros libros de texto en agul. En 1995 adoptouse oficialmente a escrita creada polos irm\u00e1ns Mazanayev, baseada no alfabeto cir\u00edlico.&lt;br&gt;\nEn 1992 comezou a darse a materia de lingua materna nas escolas agul.\nLiteratura.\nA literatura actual agul componse sobre todo de poes\u00eda publicada en folletos e publicaci\u00f3ns locais, os principais autores son Kamaldina Akhmedov, Fatkuly Dzhamalova, Abu Muslima Mutov, Sheriff Sherifov, Gadzhi Alkhasova, Gabibuly Omarova e Raisat Ramazanovoy.&lt;br&gt;\nExiste un xornal agul, \"\u0410\u0433\u044a\u0443\u043b\u0430\u0440\u0438\u0438\u043d \u0445\u0430\u0431\u0430\u0440\u0430\u0440\" (Heraldo agul) e timidamente comezan a se publicar libros.\nHistoria.\nA m\u00e1is antiga referencia aos agul ven nunha fonte armenia do s\u00e9culo VII, o territorio dos agul foi conquistado polos \u00e1rabes, mongois-t\u00e1rtaros, turcos e rusos a pesar do seu illamento.\nOs agul de Aguldere estableceron a s\u00faa propia comunidade independente, territorial e politicamente, ata que foi incorporada ao Khanato de Kasikumukh nos s\u00e9culo XVII, outras comunidades non tiveron autogoberno, estaban suxeitas a se\u00f1ores feudais aos que pagaban taxas.&lt;br&gt;\nEn 1813 o territorio agul foi incorporado por Rusia dentro do Khanato de K\u00fcrin, transform\u00e1ndose no distrito de K\u00fcrin.&lt;br&gt;\nEntre 1920 e 1950 a poboaci\u00f3n diminu\u00edu, pero dende 1950 recuperouse de novo."}
{"id": "12000", "revid": "98629", "url": "https://gl.wikipedia.org/wiki?curid=12000", "title": "British American Racing", "text": "British American Racing foi un construtor ingl\u00e9s que competiu na F1 de ata . BAR comezou coa adquisici\u00f3n de Tyrrell, e usou motores Supertec no seu primeiro ano. Posteriormente formou unha asociaci\u00f3n con Honda que se prolongou durante os seguintes seis anos.\nO equipo levou o nome de British American Tobacco plc (MTD), que era o propietario e patrocinador co fin de mostrar as s\u00faas marcas Lucky Strike e 555. As oficinas centrais estaban en Brackley, Northamptonshire, Reino Unido.\nA mediados de novembro de 2004, o fabricante de autom\u00f3biles xapon\u00e9s Honda comprou o 45% do equipo, e en setembro de 2005 comprou o 55% da cota restante para converterse no \u00fanico propietario. En consecuencia, BAR Honda converteuse en Honda Racing F1 para a tempada . BAT continuou como patrocinador principal coa marca Lucky Strike, pero debido aos novos regulamentos de publicidade do tabaco en todo o mundo, retirou o seu patrocinio de Lucky Strike da F\u00f3rmula Un na s\u00faa totalidade ao final da tempada 2006.\nHistoria.\nBritish American Tobacco (BAT) participaba na F\u00f3rmula Un desde moitos anos atr\u00e1s, con varias das s\u00faas marcas publicit\u00e1ndose nos coches de F1 de diversos equipos.\nEn 1997 Craig Pollock convenceu \u00e1 empresa para proporcionar a maior parte do capital para comprar o equipo Tyrrell de F\u00f3rmula Un por 30 mill\u00f3ns de \u00a3 GB. Pollock, Adrian Reynard e Rick Gorne foron os socios minoritarios. O acordo anunciouse o 2 de decembro de 1997. O equipo a\u00ednda foi oficialmente co\u00f1ecido como Tyrrell en , antes de converterse en BAR ao ano seguinte.\nPreparaci\u00f3ns.\nO 23 de xullo de 1998 BAR anunciou a firma do campi\u00f3n do mundo Jacques Villeneuve que abandonara Williams cun contrato lucrativo para a tempada . Pollock dirixira a Villeneuve o longo da s\u00faa carreira deportiva. Villeneuve estivo acompa\u00f1ado polo novato na F1 Ricardo Zonta. O chasis do coche foi constru\u00eddo por Reynard Motorsport nunha nova f\u00e1brica en Brackley e foi motorizado polos motores Supertec (rebautizado Renault).\nNa presentaci\u00f3n do seu novo coche, BAR desvelou libreas diferentes para os seus coches; O coche de Villeneuve pintado de branco e vermello a librea de Lucky Strike e Zonta de azul e amarelo a librea de 555. A FIA considera as dobres libreas ilegais baixo as regulaci\u00f3ns da F1, que establecen que os coches dun equipo deben levar libreas id\u00e9nticas. BAR presentou unha denuncia ante a C\u00e1mara de Comercio Internacional (segundo o permitido pola normativa da F1) pero \u00e1 vez presentou unha denuncia ante a Comisi\u00f3n Europea. Pollock foi convocado ao Consello Mundial do Motor para explicar o comportamento do equipo. Evitou unha multa e/ou prohibici\u00f3n cando Pollock aceptou cumprir co proceso de arbitraxe da F1, admitiron que na presentaci\u00f3n da queixa \u00e1 CE os seus avogados actuaran de forma independente e que as declaraci\u00f3ns feitas na reclamaci\u00f3n non reflect\u00eda a s\u00faa opini\u00f3n persoal. Tam\u00e9n se desculpou ao Consello e reiterou a s\u00faa aceptaci\u00f3n da autoridade da FIA. Para evitar a prohibici\u00f3n BAR correu cun lado dos seus coches pintados coas cores de Lucky Strike, e no outro lado o azul e amarelo de 555. BAR volveu a un estilo m\u00e1is tradicional de librea para a tempada en diante.\nBAR ti\u00f1a a consigna de \"Unha tradici\u00f3n de excelencia\", o que fixo rir aos comentaristas xa que o equipo non ti\u00f1a antecedentes e polo tanto non exist\u00eda tal tradici\u00f3n en absoluto. Adrian Reynard tam\u00e9n fixo unha ambiciosa afirmaci\u00f3n, que o equipo ga\u00f1ar\u00eda unha carreira na s\u00faa primeira tempada.\n1999.\nNunha primeira tempada desastrosa BAR non puido anotar un s\u00f3 punto no Campionato de Construtores Villeneuve comezou o ano con 11 retiradas consecutivas, e non puido acabar unha carreira ata o Gran Premio de B\u00e9lxica en agosto. Zonta perdeuse tres carreiras debido a unha lesi\u00f3n e s\u00f3 conseguiu unha 8\u00aa posici\u00f3n como mellor resultado. Mika Salo, que ocupou o lugar de Zonta, mentres estaba lesionado, logrou a mellor posici\u00f3n do equipo cun 7\u00ba posto.\nGrazas ao apoio de BAT, British American Racing beneficiouse dun importante financiamento e un orzamento xeneroso na s\u00faa primeira tempada, pero informouse que a metade da tempada, xa gastaran ese orzamento. Un orzamento suficiente para manter na F\u00f3rmula 1 a pequenos equipos como Minardi durante varios anos.\n2000.\nDurante a tempada de 1999 BAR anunciou que Honda fornecer\u00edalles os motores a partir de . O acordo con Honda non s\u00f3 significaba que fornecer\u00edan motores, tam\u00e9n que o persoal de Honda traballar\u00eda co equipo na s\u00faa base de Brackley. Honda planeara entrar na F\u00f3rmula Un como equipo de f\u00e1brica, pero cedeu. Foi a primeira vez que Honda estaba directamente involucrado na F\u00f3rmula Un desde 1992. BAR non ti\u00f1a uso exclusivo dos motores Honda, Jordan Grand Prix tam\u00e9n usaba unidades Mugen Honda. Ao ano seguinte, Jordan recibiu motores Honda de f\u00e1brica, pero os fabricantes de motores non pod\u00eda fornecer dous equipos sempre. Isto levou a unha batalla entre BAR e Jordan para o uso de motores de Honda no longo prazo.\nO coche foi dese\u00f1ado unha vez m\u00e1is en colaboraci\u00f3n con Adrian Reynard malia que fal\u00e1base de tensi\u00f3n entre el e o director do equipo Craig Pollock. Na presentaci\u00f3n do coche 002 Pollock mesmo describiu a tempada 2000 como a oportunidade de \"borr\u00f3n e conta nova\" a ra\u00edz da s\u00faa mala primeira tempada e admitiu que o equipo cometera moitos erros na s\u00faa primeira tempada.\nEn 2000 o novo BAR motorizado por Honda unha mellora significativa. Demostrouse que era considerablemente m\u00e1is fiable que no ano anterior, pero o equipo s\u00f3 logrou un 4\u00ba posto como mellor posici\u00f3n final e a vitoria que prometeran en 1999 a\u00ednda se lles escapou. Ao final da tempada o equipo terminou quinto no Campionato de Construtores. A progresi\u00f3n e mellora do equipo foi suficiente para convencer a Villeneuve a permanecer no equipo.\n2001.\nVilleneuve alcanzou o podio d\u00faas veces en para BAR, pero nin os seus resultados nin os do seu novo compa\u00f1eiro de equipo Olivier Panis foron o suficientemente consistentes.\n2002.\nBaixo a presi\u00f3n de British American Tobacco, Pollock renunciou na v\u00e9spera da presentaci\u00f3n do coche de e foi substitu\u00eddo como director do equipo por David Richards. A empresa Prodrive de Richards tam\u00e9n se adxudicou un contrato de xesti\u00f3n de cinco anos para dirixir BAR. BAT e Prodrive ti\u00f1an unha relaci\u00f3n previa co patrocinio de BAT do equipo Subaru no campionato mundial de rally, dirixido por Prodrive.\n2002 foi unha tempada transitoria para BAR. Unha boa parte dos traballadores foron despedidos, mentres que o director t\u00e9cnico Malcolm Oastler e dese\u00f1ador Andy Green abandonaron. Villeneuve a\u00ednda se esforzou para ga\u00f1ar puntos e tam\u00e9n Panis pero non alcanzaron as expectativas. BAR asinou un acordo para converterse no \u00fanico equipo de Honda no ano , malia terminar detr\u00e1s doutro equipo de Honda, Jordan, tanto en 2001 como en 2002.\n2003.\nBAR contratou a Jenson Button para substitu\u00edr a Panis para a tempada de F\u00f3rmula Un. As negociaci\u00f3ns do contrato de Villeneuve con David Richards finalmente acabaron cando foi substitu\u00eddo antes do final da tempada polo piloto xapon\u00e9s Takuma Sato. Honda tradicionalmente gustou de ter pilotos xaponeses nos seus equipos por raz\u00f3ns de publicidade no pa\u00eds de orixe do fabricante de autom\u00f3biles. Jenson Button liderou por primeira vez unha carreira no Gran Premio dos Estados Unidos de 2003. O equipo tivo dificultades debido ao uso de pneum\u00e1ticos Bridgestone. Na tempada baixa cambiaron de empresa da competencia Michelin.\nApoxeo en 2004.\nA principios da tempada de F\u00f3rmula Un, o equipo viu unha gran mellora na s\u00faa fortuna, Button logrou moitos podios. Tam\u00e9n logrou a s\u00faa primeira pole position, en San Marino. O motor Honda RA004E ti\u00f1a fama de producir un pouco m\u00e1is de 960 CV (716\u00a0kW; 973 PS) no formato \"Suzuka Special\", e era sen d\u00fabida un dos m\u00e1is potentes, se non o motor m\u00e1is potente da F\u00f3rmula Un. BAR terminou a tempada en 2\u00aa posici\u00f3n no Campionato de Construtores, superando a todos os equipos ag\u00e1s a Ferrari. Malia isto, se lles escapou a primeira vitoria de BAR.\nDurante o transcurso da tempada 2004, unha disputa con Williams F1 ameazaba con eclipsar desempe\u00f1o na pista de BAR. Ambos equipos cr\u00edan que ti\u00f1an un contrato v\u00e1lido con Button para a tempada . O tema finalmente foi \u00e1 Xunta de Reco\u00f1ecemento de Contratos, que fallou a favor de BAR. Button pilotou para BAR en 2005, pero asinou un contrato para unirse a Williams en .\nCo aumento das restrici\u00f3ns \u00e1s empresas tabacaleiras para facer publicidade na F\u00f3rmula Un, inici\u00e1ronse os rumores de que BAT tratar\u00eda de vender o equipo. A mediados de novembro de 2004, anunciouse que Honda adquirira o 45% de BAR e como parte do acordo, David Richards sa\u00edu para ser substitu\u00eddo por Nick Fry como director do equipo. O contrato de xesti\u00f3n de Prodrive tam\u00e9n se terminou antes de tempo.\n2005: mal comezo e controversia.\nO inicio da tempada de F\u00f3rmula Un non sa\u00edron segundo o planeado para BAR, mentres que loitaron nas carreiras \"lonxe de Europa\" no inicio da tempada. Xusto cando volv\u00edan a ser competitivos, en San Marino, BAR Honda foi descualificado por correr con coches ilegais. A alegaci\u00f3n foi que os coches competiran cun peso total por baixo dos 605\u00a0kg, o peso m\u00ednimo requirido para un coche de F\u00f3rmula 1. BAR discutiu isto, dicindo que o motor requir\u00eda un m\u00ednimo de 6\u00a0kg de combustible para traballar e mantelo por encima do peso m\u00ednimo. A s\u00faa interpretaci\u00f3n das regras era que este l\u00edmite aplic\u00e1base s\u00f3 durante a carreira, non durante a verificaci\u00f3n t\u00e9cnica posterior \u00e1 carreira. A FIA, e m\u00e1is tarde a corte, non estaban de acordo. Ademais da descualificaci\u00f3n, o equipo foi suspendido por d\u00faas carreiras, un per\u00edodo que inclu\u00eda o lucrativo Gran Premio de M\u00f3naco. O equipo inicialmente planeou loitar contra a decisi\u00f3n ante un tribunal civil ordinario, pero m\u00e1is tarde decidiron aceptar o veredicto. Max Mosley, o presidente da FIA, viu a sanci\u00f3n como moi indulxente; quixera que o equipo fora sancionado para o resto da tempada. Con todo, non foron capaces de probar a intenci\u00f3n deliberada de enganar, como sucedera co predecesor de BAR, Tyrrell, na tempada de .\nCando BAR volveu no Gran Premio de Europa o equipo tivo dificultades para atopar o seu punto. En marcado contraste coa tempada anterior, BAR non puido anotar un s\u00f3 punto ata metade da tempada, no Gran Premio de Francia de 2005. Takuma Sato tivo unha tempada particularmente pobre, anotou un s\u00f3 punto, e consecuentemente o seu contrato non foi renovado por BAR ao final da tempada. Sato foi substitu\u00eddo no novo equipo Honda polo expiloto de Ferrari Rubens Barrichello. A\u00ednda as\u00ed, o equipo mostrou un desenvolvendo de xeito constante do coche, o que permitiu a Button puntuar en cada unha das \u00faltimas 10 carreiras da tempada, que culminou con 2 posici\u00f3ns no podio. A confirmaci\u00f3n desta mellora demostrouse nun adiantamento maxistral feito por Jenson Button, superando a Jacques Villeneuve na curva r\u00e1pida Pouhon en Spa-Francorchamps, baixo a choiva, e pola parte exterior.\nA finais de 2005 Honda mercou o 100% de BAR a British American Tobacco, completando a s\u00faa ambici\u00f3n de converterse nun equipo de F1 de f\u00e1brica. Ademais, o contrato con Williams de Jenson Button foi comprada por 30 mill\u00f3ns US $, e Button asinou un contrato de varios anos con Honda.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nIntento de marca de velocidade.\nBAR probou un coche BAR-Honda 007 modificado co que ti\u00f1an a intenci\u00f3n de utilizalo nun intento de establecer a marca de velocidade en terra nunha reuni\u00f3n de coches co regulamento de F\u00f3rmula Un da FIA. O equipo ti\u00f1a como obxectivo os 400\u00a0km/h, e planeaban intentar a marca en Bonneville Salt Flats. O piloto deste proxecto foi Alan van der Merwe. O chasis modificado realizou unha sesi\u00f3n de shakedown na pista longa de 3\u00a0km no Aeroporto de Mojave en California, o 5 de novembro de 2005, baixo a supervisi\u00f3n do coordinador de seguridade executivo, Jamie Hardwick. Os catro tempos que aparecen rexistrados nesta proba foron 393 kmh, 405\u00a0km/h 410\u00a0km/h e 413\u00a0km/h. Con todo, estas probas non constitu\u00edan o propio intento de marca e o anegamento das salinas deron lugar a que se pospuxera o intento. O chasis foi utilizado polo sucesor de BAR, Honda, para establecer unha nova marca o ano seguinte."}
{"id": "12002", "revid": "23204", "url": "https://gl.wikipedia.org/wiki?curid=12002", "title": "Lingua agi", "text": "O agi \u00e9 unha lingua pap\u00faa de 955 falantes (2003) da provincia de Sandaun, en Pap\u00faa Nova Guinea. O seu c\u00f3digo ISO \u00e9: ISO/DIS 639-3: aif"}
{"id": "12003", "revid": "1235", "url": "https://gl.wikipedia.org/wiki?curid=12003", "title": "Mild Seven Renault F1 Team", "text": ""}
{"id": "12004", "revid": "23204", "url": "https://gl.wikipedia.org/wiki?curid=12004", "title": "Os crimes da r\u00faa Morgue", "text": "Os crimes na r\u00faa Morgue \u00e9 un relato de Edgar Allan Poe, publicado en 1841.\nEst\u00e1 encadrado nos \"casos de Monsieur Dupin\", considerados como os primeiros relatos de misterio da literatura. Desenvolve aqu\u00ed os elementos t\u00edpicos da novela de misterio: un investigador de dotes excepcionais e o relato das s\u00faas aventuras a trav\u00e9s dun compa\u00f1eiro de residencia. Dupin constit\u00fae un paradigma, desenvolvido despois en Sherlock Holmes.\nNeste caso, Dupin debe resolver a estra\u00f1a morte de d\u00faas mulleres, unha nai e a s\u00faa filla, aparecidas mortas no seu domicilio de Par\u00eds."}
{"id": "12006", "revid": "1235", "url": "https://gl.wikipedia.org/wiki?curid=12006", "title": "BMW Williams F1 Team", "text": ""}
{"id": "12008", "revid": "289", "url": "https://gl.wikipedia.org/wiki?curid=12008", "title": "Gobi", "text": ""}
{"id": "12009", "revid": "5863", "url": "https://gl.wikipedia.org/wiki?curid=12009", "title": "Daguest\u00e1n", "text": "A Rep\u00fablica do Daguest\u00e1n (en ) \u00e9 unha rep\u00fablica da Federaci\u00f3n Rusa. \u00c9 a m\u00e1is grande rep\u00fablica de Rusia no norte do C\u00e1ucaso, en superficie e poboaci\u00f3n.\nXeograf\u00eda.\nA rep\u00fablica est\u00e1 situada na cordilleira do C\u00e1ucaso Norte. \u00c9 a parte m\u00e1is ao sur de Rusia.\nLimita ao norte con Kalmukia, ao sur con Acerbaix\u00e1n, ao leste co mar Caspio, ao oeste con Chechenia e ao noroeste co Krai de Estavropol. O seu punto m\u00e1is alto \u00e9 o monte Bazardyuzi (4.466 m). A distancia m\u00e1xima de norte a sur son 400\u00a0km, e de leste a oeste 200\u00a0km.\nHai m\u00e1is de 1.800 r\u00edos, destacando o Sulak, o Samur e mailo Terek Rubas. As costas do Daguest\u00e1n ext\u00e9ndense sobre m\u00e1is de 400\u00a0km ao longo do mar Caspio.\nA maior parte do territorio da rep\u00fablica \u00e9 monta\u00f1oso, coas grandes monta\u00f1as cauc\u00e1sicas cubrindo o sur. O maior cumio \u00e9 o pico de Bazardyuzi, de 4.466 m.\nRecursos naturais.\nO solo do Daguest\u00e1n \u00e9 rico en petr\u00f3leo, gas natural, carb\u00f3n e outros.\nClima.\nO clima \u00e9 caloroso e seco no ver\u00e1n, mais os invernos son fr\u00edos nas rexi\u00f3ns monta\u00f1osas. A temperatura media en xaneiro \u00e9 de 2\u00a0\u00b0C, e en xullo de 30\u00a0\u00b0C. As precipitaci\u00f3ns anuais medias son de 200\u00a0mm/m\u00b2 nas chairas do norte e de 800 nas zonas monta\u00f1as.\nDemograf\u00eda.\nO terreo monta\u00f1oso dificulta as viaxes e comunicaci\u00f3ns, o Daguest\u00e1n ten unha diversidade \u00e9tnica pouco com\u00fan. Contrariamente \u00e1s outras partes da Rusia, a poboaci\u00f3n do Daguest\u00e1n medra, principalmente pola inmigraci\u00f3n.\nNo ano 2002 ti\u00f1a 2\u00a0576\u00a0531 habitantes. 1\u00a0102\u00a0577 (42,8 %) viv\u00edan en zonas urbanas, e 1\u00a0473\u00a0954 (57,2 %) en zonas rurais. 1\u00a0242\u00a0437 (48,2 %) eran homes e 1\u00a0334\u00a0094 (51,8 %) mulleres. A idade media era de 25,2 anos (25,1 nas zonas urbanas e 25,2 no rural; 24 anos os homes e 26,3 as mulleres). Hab\u00eda 570.036 fogares.\nGrupos \u00e9tnicos.\nNo Daguest\u00e1n conviven m\u00e1is dunha ducia de grupos \u00e9tnicos:\nAt\u00f3panse tam\u00e9n pequenos grupos coma os Balkares (que viven principalmente en Kabardino-Balkaria), ou os Xinukhs, uns 200, membros dunha familia complexa de Caucasianos aut\u00f3ctonos \u2014 uns 40 grupos, comprendendo pobos pouco co\u00f1ecidos coma os Akhwakhs, moitos deles conc\u00e9ntranse no Daguest\u00e1n. A destacar tam\u00e9n os laks que inmigraron despois dunha deportaci\u00f3n na \u00e9poca sovi\u00e9tica, e os Hunzibs ou pobo Khunzal que viven soamente en catro asentamentos do interior.\nA \"lingua franca\" no Daguest\u00e1n \u00e9 o ruso, mais f\u00e1lanse m\u00e1is de trinta linguas.\nHistoria.\nO Daguest\u00e1n converteuse nunha rep\u00fablica da Federaci\u00f3n de Rusia no 1991.\nEn 1999 un grupo de fundamentalistas musulm\u00e1ns vindo de Chechenia, baixo o comando de Khamil Basaiev, as\u00ed como apoios locais, lanzan unha insurrecci\u00f3n no Daguest\u00e1n. Iso provoca a decisi\u00f3n rusa de invadir Chechenia ese ano.\nO c\u00e9lebre xefe musulm\u00e1n Imam Khamil era un natural do Daguest\u00e1n de etnia \u00e1vara.\nPol\u00edtica.\nO xefe do goberno no Daguest\u00e1n \u00e9 o presidente. En 2004 o presidente era Magomadali Magomadovich Magomadov.\nEconom\u00eda.\nEn 2000, o econom\u00eda do Daguest\u00e1n estaba baseada na agricultura (35 %), industria (24 %) e construci\u00f3n (26 %). O transporte e as comunicaci\u00f3ns supu\u00f1an o 5 %. O comerzo e servizos o 9 %.\nAs industrias importantes incl\u00faen a transformaci\u00f3n dos produtos alimentarios, a produci\u00f3n de electricidade, a extracci\u00f3n do petr\u00f3leo, a fabricaci\u00f3n de maquinas e a qu\u00edmica. As exportaci\u00f3ns principais do Daguest\u00e1n son o petr\u00f3leo e mailos carburantes. Os produtos agr\u00edcolas importantes incl\u00faen o peixe do mar Caspio, o vi\u00f1o e os licores, e varias frutas.\nO Daguest\u00e1n \u00e9 a rep\u00fablica menos urbanizada do C\u00e1ucaso.\nRelixi\u00f3n.\nA maior parte da poboaci\u00f3n do Daguest\u00e1n \u00e9 musulm\u00e1. Como na maior parte do C\u00e1ucaso, o islam nativo do Daguest\u00e1n \u00e9 da rama sufista desde hai s\u00e9culos. Nestes \u00faltimos anos t\u00e9\u00f1ense notado tensi\u00f3ns entre as escolas sufistas locais e os misioneiros wahabitas chegados \u00e1 rexi\u00f3n."}
{"id": "12012", "revid": "605", "url": "https://gl.wikipedia.org/wiki?curid=12012", "title": "BAR-Honda", "text": ""}
{"id": "12014", "revid": "101", "url": "https://gl.wikipedia.org/wiki?curid=12014", "title": "Cordilleira dos Andes", "text": ""}
{"id": "12015", "revid": "101", "url": "https://gl.wikipedia.org/wiki?curid=12015", "title": "Monte Everest", "text": ""}
{"id": "12018", "revid": "56817", "url": "https://gl.wikipedia.org/wiki?curid=12018", "title": "Lingua agob", "text": "O agob \u00e9 unha lingua pap\u00faa de Pap\u00faa Nova Guinea.\nISO/DIS 639-3:kit\nDistribuci\u00f3n xeogr\u00e1fica.\nF\u00e1lase entre o r\u00edo Pahoturi e a costa sur da Provincia Oriental.\nFalantes.\n2436 (2003)"}
{"id": "12019", "revid": "23204", "url": "https://gl.wikipedia.org/wiki?curid=12019", "title": "Lingua agoi", "text": "O agoi \u00e9 unha lingua n\u00edxer-congo do grupo benue falada en Nixeria.\nDistribuci\u00f3n xeogr\u00e1fica.\nF\u00e1lase no distrito de Obubra, no estado de Cross River.\nFalantes.\n12.000 (1989) nas vilas de Agoi-Ekpo, Ekom-Agoi, Agoi-Ibami e Itu-Agoi \nDialectos.\nIko\nLigaz\u00f3ns externas.\nO agoi no Ethnologue"}
{"id": "12020", "revid": "23204", "url": "https://gl.wikipedia.org/wiki?curid=12020", "title": "Aschaffenburg", "text": "Aschaffenburg \u00e9 unha cidade de Baviera, Alema\u00f1a. Localizada na confluencia do r\u00edo Main co Aschaff, preto da aba do Spessart. A\u00ednda que a cidade non est\u00e1 inclu\u00edda no distrito de Aschaffenburg, \u00e9 a s\u00faa capital administrativa. En 2003 a cidade ti\u00f1a 68.607 habitantes.\nHistoria.\nEn orixe a cidade foi unha colonia romana, e nas ru\u00ednas do seu \"castrum\" os francos constru\u00edron un castelo. San Bonifacio erixiu unha capela a San Marti\u00f1o e funda un mosteiro bieito."}
{"id": "12021", "revid": "23204", "url": "https://gl.wikipedia.org/wiki?curid=12021", "title": "Aschersleben", "text": "Aschersleben \u00e9 unha cidade e concello de 31.717 habitantes (2007) do land de Saxonia-Anhalt, en Alema\u00f1a. O 1 de xaneiro de 2009 integrouse nel o antigo concello de Neu K\u00f6nigsaue.\nHistoria.\nA primeira referencia \u00e1 cidade data de 753 co nome de Ascegereslebe."}
{"id": "12022", "revid": "56817", "url": "https://gl.wikipedia.org/wiki?curid=12022", "title": "Asenovgrad", "text": "Asenovgrad (\u0410\u0441\u0435\u043d\u043e\u0432\u0433\u0440\u0430\u0434 en b\u00falgaro) \u00e9 unha cidade de 60.369 habitantes, situada no oblast de Plovdiv, en Bulgaria."}
{"id": "12028", "revid": "89787", "url": "https://gl.wikipedia.org/wiki?curid=12028", "title": "Asheville, Carolina do Norte", "text": "Asheville \u00e9 a capital do condado de Buncombe, Carolina do Norte (Estados Unidos). Ten unha poboaci\u00f3n de 68.889 habitantes. Asheville local\u00edzase na confluencia do r\u00edo Swannanoa co r\u00edo French Broad.\nLinguas.\n91,8% ingl\u00e9s, 4,6% castel\u00e1n, 0,7% alem\u00e1n."}
{"id": "12029", "revid": "5312", "url": "https://gl.wikipedia.org/wiki?curid=12029", "title": "Ashikaga", "text": "Ashikaga (\u8db3\u5229\u5e02, \u3042\u3057\u304b\u304c\u3057, \"Ashikaga-shi\") \u00e9 un concello xapon\u00e9s da prefectura de Tochigi. En 2009 estim\u00e1base a s\u00faa poboaci\u00f3n en 156.328 persoas. O Clan Ashikaga que foi de aqu\u00ed rexeu Xap\u00f3n como shogunato de Ashikaga bakufu en Quioto entre os s\u00e9culos XIV e XVI. A Ashikaga Gakko (\u8db3\u5229\u5b66\u6821) \u00e9 a escola m\u00e1is antiga do Xap\u00f3n.\nO concello de Ashikaga limita cos concellos de Sano (que \u00e9 da prefectura de Tochigi); de Kiry\u016b, \u014cta, \u014cra e Tatebayashi (que son da prefectura de Gunma)."}
{"id": "12036", "revid": "36394", "url": "https://gl.wikipedia.org/wiki?curid=12036", "title": "Vladimir Ashkenazy", "text": "Vladimir Davidovich Ashkenazy (en ), nado en Nizhnii Novgorod (Rusia) en 1937. Pianista e director de orquestra ruso, naturalizado island\u00e9s en 1972. \u00c9 o presidente da Sociedade Rachmaninoff.\nGraduado no conservatorio de Moscova, ga\u00f1ou o segundo premio na prestixiosa Competici\u00f3n Internacional de Piano Frederick Chopin (Varsovia, 1955), e o primeiro premio na Competici\u00f3n Internacional Tchaikovsky de 1962. Gravou coa Orquestra Filharm\u00f3nica de Londres, entre a que descata os 24 preludios e fugas de Shostakovich.\nEn 1998 Askenazy converteuse no director principal da Orquestra Filharm\u00f3nica Checa."}
{"id": "12037", "revid": "98629", "url": "https://gl.wikipedia.org/wiki?curid=12037", "title": "Ashtabula", "text": "Ashtabula \u00e9 unha cidade do condado de Ashtabula, na costa do Lago Eire (Ohio, Estados Unidos), na foz do r\u00edo Ashtabula. O seu nome significa r\u00edo de moitos peixes en iroqu\u00e9s. Segundo o censo de 2000 ti\u00f1a 20.962 habitantes.\nHistoria.\nA cidade fundouse en 1803, pero medrou sobre todo a fins do s\u00e9culo XIX e comezos do s\u00e9culo XX coa chegada de inmigrantes de Finlandia, Suecia, Alema\u00f1a e Italia.\nLinguas.\n92,5% ingl\u00e9s, 5,4% castel\u00e1n, 0,8% italiano."}
{"id": "12038", "revid": "89787", "url": "https://gl.wikipedia.org/wiki?curid=12038", "title": "Nicol\u00e1s Garc\u00eda Pereira", "text": "Nicol\u00e1s Garc\u00eda Pereira (ou Garc\u00eda Pereyra), nado en Ferrol en 1900 e finado na mesma cidade o 18 de xullo de 1934, foi un escritor, xornalista e pol\u00edtico galego.\nTraxectoria.\nMatem\u00e1tico e poeta. Como matem\u00e1tico preparou a aspirantes a ingresar na Mari\u00f1a de Guerra e no Ex\u00e9rcito. Fundou en San Xo\u00e1n de Filgueira un equipo de f\u00fatbol chamado Libunca. Publicou alg\u00fans poemas en \"Vida Gallega\". Foi director de \"El Gr\u00e1fico\". Presidente do Grupo ferrol\u00e1n do Partido Galeguista, fundou e dirixiu o peri\u00f3dico \"Erte..!\".\nVida persoal.\nCasou en Viveiro con Dolores San Isidro en 1930."}
{"id": "12039", "revid": "23204", "url": "https://gl.wikipedia.org/wiki?curid=12039", "title": "Xos\u00e9 Mar\u00eda Garc\u00eda Rodr\u00edguez", "text": "Xos\u00e9 Mar\u00eda Garc\u00eda Rodr\u00edguez, nado en Muros o 6 de febreiro de 1912 e finado en San Juan (Porto Rico) en 2006, foi un escritor, xornalista, xu\u00edz e diplom\u00e1tico galego.\nTraxectoria.\nEstudou dereito en Deusto e Valldadolid e exerceu como xu\u00edz en diversas cidades espa\u00f1olas. Foi chanceler do consulado de Espa\u00f1a na Rep\u00fablica Dominicana e en Porto Rico."}
{"id": "12040", "revid": "23204", "url": "https://gl.wikipedia.org/wiki?curid=12040", "title": "Antonio Garc\u00eda Teijeiro", "text": "Antonio Garc\u00eda Teijeiro, nado en Vigo en 1952, \u00e9 un escritor galego, dedicado principalmente \u00e1 literatura infantil, e mestre de escola.\nTraxectoria.\nExerceu como mestre de Ensino Primario e Primeiro Ciclo da ESO. Colaborou nas p\u00e1xinas literarias e pedag\u00f3xicas de xornais e revistas de Galicia, e en diversos proxectos literarios. Cr\u00edtico e especialista en literatura infantil e xuvenil, impartiu cursos de animaci\u00f3n \u00e1 lectura, creaci\u00f3n literaria, obradoiros de poes\u00eda, palestras. Como tradutor \u00f3 galego leva realizado diversos traballos dentro do eido literario infantil e xuvenil. Dirixiu colecci\u00f3ns editoriais e programas de radio de tema literario. Codirixiu o programa radiof\u00f3nico de m\u00fasica e poes\u00eda \"Os sons do silencio.\"\nRecibiu o Premio Merl\u00edn e o premio \"Pier Paolo Vergerio\". A s\u00faa obra figura nas listas da IBBY. En 2017 recibiu o Premio Nacional de Literatura infantil e xuvenil de Espa\u00f1a pola obra \"Poemar o mar\".\nAlg\u00fans dos seus poemas foron musicados por grupos e m\u00fasicos coma Ant\u00f3n Seoane e Paco Ib\u00e1\u00f1ez. Mant\u00e9n unha intensa actividade na rede co seu blog \"Versos e Aloumi\u00f1os\"."}
{"id": "12041", "revid": "98629", "url": "https://gl.wikipedia.org/wiki?curid=12041", "title": "Andr\u00e9s Garc\u00eda Vilari\u00f1o", "text": "Andr\u00e9s Garc\u00eda Vilari\u00f1o, nado en Carballo, provincia da Coru\u00f1a, en 1946, \u00e9 un escritor e sacerdote galego.\nTraxectoria.\nEstudou no seminario de Santiago. Con 24 anos di a s\u00faa primeira misa e dende aquela anda entre rapaces. Colaborou na revisi\u00f3n ling\u00fc\u00edstica da traduci\u00f3n galega da Biblia e \u00e9 director do programa da TVG \"A Sentinela\", director do programa da TVG \"Santa Misa\" e profesor na Facultade de Maxisterio da Coru\u00f1a."}
{"id": "12042", "revid": "1987", "url": "https://gl.wikipedia.org/wiki?curid=12042", "title": "Frederick Ashton", "text": "Frederick William Mallandaine Ashton, nado en Guayaquil en 1904 e finado en Sussex en 1988, foi un bailar\u00edn e core\u00f3grafo ingl\u00e9s.\nTraxectoria.\nAshton naceu en Ecuador de pais brit\u00e1nicos, comeza a s\u00faa carreira no Ballet Rambert (1926-1937), especialmente recordado pola s\u00faa versi\u00f3n de \"La Fille Mal Gardee\". Foi o core\u00f3grafo principal do Royal Ballet de 1937 a 1970 e director (1963-1970)."}
{"id": "12043", "revid": "98629", "url": "https://gl.wikipedia.org/wiki?curid=12043", "title": "Asiago", "text": "Asiago \u00e9 un concello de 6.496 habitantes da provincia de Vicenza, V\u00e9neto, Italia. Co\u00f1ecida internacionalmente polo seu queixo (queixo de Asiago). Durante a primeira guerra mundial no concello desenvolveuse unha importante batalla entre o ex\u00e9rcito austro-h\u00fangaro e o italiano nas beiras do r\u00edo Isonzo.\nV\u00e9xase tam\u00e9n.\nLigaz\u00f3ns externas.\nWeb oficial de Asiago (en italiano)"}
{"id": "12044", "revid": "98629", "url": "https://gl.wikipedia.org/wiki?curid=12044", "title": "Michael Ventris", "text": "Michael Ventris, nado en Wheathampstead, Hertfordshire, nado o 12 de xullo de 1922 e finado o 6 de setembro de 1956 en Hatfield, foi un arquitecto ingl\u00e9s e estudoso do mundo cl\u00e1sico, que xunto con John Chadwick, foi autor do desciframento do Lineal B.\nTraxectoria.\nAo inicio do s\u00e9culo XX, o arque\u00f3logo Sir Arthur Evans empezou as escavaci\u00f3ns de Knossos, unha antiga cidade situada na illa de Creta. No transcurso destas atopou un gran n\u00famero de tabo\u00ed\u00f1as de arxila inscritas cunha escrita desco\u00f1ecida ata o daquela. Unhas eran m\u00e1is antigas e foron denominadas Lineal A. A maior\u00eda, por\u00e9n, era dunha \u00e9poca m\u00e1is recente e foron chamadas Lineal B. Evans pasou as d\u00e9cadas seguintes tentando descifralas pero sen \u00e9xito.\nParte do problema radicaba no propio Evans. Ti\u00f1a fortes opini\u00f3ns sobre a natureza da civilizaci\u00f3n cretense, e estaba convencido de que o Lineal B era usado para escribir unha lingua que el hipoteticamente chamaba \"minoica\". Ao ter un gran peso no mundo acad\u00e9mico, Evans conseguiu cortar de ra\u00edz calquera intento de desciframento que tivese en conta a posibilidade de que a lingua notada nas tabo\u00ed\u00f1as fose grego, a pesar dalgunhas pistas que levaban a esta idea.\nA teor\u00eda inicial de Ventris era que o etrusco e o 'Minoico' estaban relacionados e que isto poder\u00eda proporcionar unha clave para o seu desciframento e a\u00ednda que esta v\u00eda se mostrou incorrecta, foi o cami\u00f1o que el seguiu ata principios dos 50.\nUn pouco antes da morte de Evans, Alice Kober notou que algunhas palabras en inscrici\u00f3ns en Lineal B rexistraban variaci\u00f3ns en final de palabra, se cadra declinaci\u00f3ns ao xeito do lat\u00edn ou o grego. Seguindo este indicio, Michael Ventris constru\u00edu unha serie de t\u00e1boas que asociaban os s\u00edmbolos das tabo\u00ed\u00f1as con consoantes e vogais.\nAlgunhas tabo\u00ed\u00f1as en Lineal B foran descubertas na Grecia continental e hab\u00eda raz\u00f3ns para crer que algunha das cadeas de s\u00edmbolos que el atopara nas tabo\u00ed\u00f1as cretenses eran nomes. Decatouse de que alg\u00fans nomes s\u00f3 aparec\u00edan nos textos cretenses e elaborou a inspirada conxectura de que eses nomes eran de cidades da illa. Isto resultou ser correcto. Armado cos s\u00edmbolos que puido descifrar deste xeito, Ventris deu lido rapidamente moitos textos, e determinou que a lingua que subxac\u00eda no lineal B era o grego. Isto desbotou as teor\u00edas de Evans en relaci\u00f3n \u00e1 historia minoica, e estableceu que a civilizaci\u00f3n cretense, polo menos nos per\u00edodos tard\u00edos asociados coas tabo\u00ed\u00f1as en lineal B, formaba parte da Grecia mic\u00e9nica.\nPoucos anos despois de descifrar o lineal B en 1951-1953, Ventris morreu nun accidente de autom\u00f3bil aos 34 anos."}
{"id": "12045", "revid": "25871", "url": "https://gl.wikipedia.org/wiki?curid=12045", "title": "As\u00eds", "text": "As\u00eds (en ) \u00e9 unha comuna e s\u00e9 episcopal da provincia de Perugia (Italia). En 2003 a comuna ti\u00f1a 25.600 habitantes, dos que 5.500 viv\u00edan na cidade de As\u00eds. Famosa por ser o lugar de nacemento de San Francisco, que fundou al\u00ed a orde dos franciscanos en 1208."}
{"id": "12048", "revid": "98629", "url": "https://gl.wikipedia.org/wiki?curid=12048", "title": "Aspasia", "text": "Aspasia de Mileto (en grego; \u1f08\u03c3\u03c0\u03b1\u03c3\u03af\u03b1), nada cara ao 470 a.C. e finada cara ao 400 a.C., mestra de ret\u00f3rica e log\u00f3grafa, tivo grande influencia na vida cultural e pol\u00edtica na Atenas do S\u00e9culo de Pericles. Filla de Ax\u00edoco, foi unha muller famosa tam\u00e9n porque estivo unida ao pol\u00edtico ateniense Pericles desde aproximadamente os 450 - 445 a.C. at\u00e9 a morte deste no 429 a.C.\nS\u00e1bese pouco da s\u00faa vida. Pasou a maior parte da s\u00faa vida adulta en Atenas e puido ter influ\u00eddo tanto a Pericles como a outros pol\u00edticos atenienses. \u00c9 mencionada nos escritos de Plat\u00f3n, Arist\u00f3fanes, Xenofonte e outros autores da \u00e9poca. Plutarco ref\u00edrese a ela na s\u00faa biograf\u00eda de Pericles.\nOs escritores antigos tam\u00e9n recollen nos seus escritos que Aspasia poder\u00eda dirixir un bordel e ch\u00e1mana hetera (unha cortes\u00e1 da Grecia antiga), a\u00ednda que estes relatos foron postos en d\u00fabida polos estudosos modernos, base\u00e1ndose en que moitos dos autores eran escritores sat\u00edricos cuxa principal finalidade era difamar a Pericles. Alg\u00fans investigadores cuestionan a idea de que fose unha hetera, e suxeriron que poder\u00eda estar casada con Pericles. Aspasia ti\u00f1a un fillo de Pericles, Pericles o Novo, que m\u00e1is tarde se converter\u00eda en xeneral na academia militar ateniense e que foi executado tras a batalla de Arginusas.\nCrese que Aspasia, \u00e1 morte de Pericles, foi amante de Lisicles, outro pol\u00edtico ateniense.\nTraxectoria.\nAspasia naceu na colonia grega de Mileto, trasladouse a Atenas, onde se converteu nunha hetera e amante de Pericles, co que tivo un fillo. Na s\u00faa casa xunt\u00e1banse os fil\u00f3sofos e escritores m\u00e1is c\u00e9lebres da \u00e9poca, entre eles S\u00f3crates. Logo da morte de Pericles en 429 a.C., Aspasia casou con Lisides, con quen tivo outro fillo.\nOrixe e primeiros anos.\nDesco\u00f1\u00e9cense tanto a data do seu nacemento como a da s\u00faa morte, a\u00ednda que parece veros\u00edmil que nacese cara a 475\u00a0a.\u00a0C. se aceptamos como certo que tivo un fillo con Lisicles, o seu segundo marido, chamado Poristes en 428 - 427\u00a0a.\u00a0C. Por outra parte, de terse en conta que as fontes que informan deste segundo matrimonio corresponden a poetas c\u00f3micos, talvez se trate dunha broma, xa que este nome significa \u00abprovedor de recursos\u00bb. De non ser as\u00ed, o seu nacemento poder\u00eda ser anterior a esa data e, polo tanto, a diferenza de idade con Pericles ser\u00eda menor.\nAspasia naceu na cidade xonia de Mileto (actual Ayd\u0131n, Turqu\u00eda). S\u00e1bese moi pouco da s\u00faa familia, ag\u00e1s que o nome do seu pai era Ax\u00edoco. \u00c9 evidente que pertenceu a unha familia adi\u00f1eirada, pola excelente educaci\u00f3n que recibiu. Algunhas fontes antigas afirman que o seu pai era un prisioneiro de guerra de Caria que acabou convertido en escravo, se ben estes feitos normalmente son tomados como falsos.\nDeco\u00f1\u00e9cese a raz\u00f3n que a levou a Atenas. O descubrimento dunha tumba do s\u00e9culo IV\u00a0a.\u00a0C. cunha inscrici\u00f3n que menciona o nome de Ax\u00edoco e de Aspasia levou o historiador Peter K. Bicknell a intentar realizar unha reconstruci\u00f3n do trasfondo familiar de Aspasia e das s\u00faas conexi\u00f3ns con Atenas. A s\u00faa teor\u00eda con\u00e9ctaa con Alcib\u00edades II do demo (pobo) de Escamb\u00f3nidas, que foi condenado ao ostracismo pola Asemblea de Atenas no ano 460\u00a0a.\u00a0C. e que poder\u00eda ter permanecido en Mileto durante o seu exilio. Bicknell conxectura que, durante o seu exilio, Alcib\u00edades foi a Mileto, onde contraeu matrimonio coa filla dun tal Ax\u00edoco, e que aquel puido volver a Atenas coa s\u00faa nova esposa e a s\u00faa irm\u00e1 m\u00e1is nova, Aspasia. Como apoio \u00e1 s\u00faa teor\u00eda, Bicknell comenta que o primeiro fillo deste matrimonio recibiu o nome de Ax\u00edoco (t\u00edo do famoso Alcib\u00edades) e o segundo o nome de Aspasios. Tam\u00e9n mant\u00e9n que Pericles co\u00f1eceu a Aspasia a trav\u00e9s da s\u00faa conexi\u00f3n coa casa de Alcib\u00edades.\nEn calquera caso, s\u00f3 se te\u00f1en noticias fidedignas da vida de Aspasia no per\u00edodo comprendido entre a s\u00faa uni\u00f3n con Pericles e a morte de Lisicles no 427 a.C., do que se deduce que a s\u00faa vida p\u00fablica mantivo o seu interese s\u00f3 nos anos que durou a s\u00faa convivencia con estes dous homes poderosos, e que despois xa non conviviu con ning\u00fan outro home ilustre. Se pouco sabemos da s\u00faa vida anterior ao seu encontro e posterior uni\u00f3n con Pericles, menos sabemos a\u00ednda do que foi dela tras a morte do seu segundo marido.\nVida en Atenas.\nHai hip\u00f3teses veros\u00edmiles que datan a chegada de Aspasia a Atenas ao redor de 450 a. C., data na que puido co\u00f1ecer a Pericles. De acordo coas afirmaci\u00f3ns (hoxe discutidas) dos escritores antigos, en Atenas, Aspasia converteuse nunha hetera e posibelmente chegou a dirixir un bordel. As heteras de Atenas eran cortes\u00e1s e mulleres de compa\u00f1\u00eda de clase alta que, ademais de ofrecer beleza exterior, diferenci\u00e1banse do resto de mulleres atenienses polo feito de que recib\u00edan unha boa educaci\u00f3n (a mi\u00fado tan alta como no caso de Aspasia). Ademais, ti\u00f1an independencia econ\u00f3mica e pagaban impostos. Eran posibelmente o m\u00e1is pr\u00f3ximo a mulleres liberadas que hab\u00eda na sociedade ateniense e Aspasia, que se converteu nunha importante figura na s\u00faa sociedade, era probabelmente o exemplo m\u00e1is obvio. Segundo Plutarco, Aspasia era compar\u00e1bel \u00e1 famosa Thargelia, outra hetera x\u00f3nica da idade antiga. Sendo unha estranxeira e, se o que afirman os escritores antigos \u00e9 certo, unha hetera, Aspasia estaba libre das restrici\u00f3ns legais que tradicionalmente confinaban as mulleres casadas ao \u00e1mbito do fogar, e estaba por tanto capacitada para participar na vida p\u00fablica da cidade (V\u00e9xase tam\u00e9n As mulleres na Grecia antiga).\nAspasia converteuse na amante do pol\u00edtico Pericles a comezos da d\u00e9cada de 440 a. C., a\u00ednda que se o seu estado chegou a marital disc\u00fatese. En calquera caso, cara ao ano 445 a. C. a s\u00faa uni\u00f3n co estratego ateniense xa deb\u00eda ser s\u00f3lida, tendo en conta que da s\u00faa relaci\u00f3n naceu un fillo, as\u00ed como o feito de que a milesia fose acusada de instigar o apoio de Atenas a Mileto no seu conflito con Samos en 440-439 a. C. a trav\u00e9s da s\u00faa relaci\u00f3n con Pericles. Isto \u00faltimo fai pensar que os inimigos de Pericles presupu\u00f1an unha forte influencia de Aspasia en asuntos de estado.\nAspasia a milesia encaixou perfectamente no c\u00edrculo de amizades de Pericles (alg\u00fans sofistas, entre eles Anax\u00e1goras). Tanto \u00e9 as\u00ed que \u00ab\"o mesmo S\u00f3crates con suxeitos ben co\u00f1ecidos frecuentou a s\u00faa casa, e varios dos que a trataron levaban mulleres a que a o\u00edsen\"\u00bb.\nDespois de se divorciar da s\u00faa primeira esposa (ao redor do ano 445 a. C.), Pericles comezou a vivir con Aspasia, a\u00ednda que o seu status marital est\u00e1 en discusi\u00f3n. O seu fillo, Pericles o novo, debeu nacer ao redor do ano 440 a. C. Aspasia, nesa \u00e9poca, deb\u00eda ser moi nova, debido a que aproximadamente no ano 428 a. C. foi capaz de concibir outro fillo de Lisicles.\nAtaques persoais e xudiciais.\nPericles, Aspasia e os seus amigos non eran inmunes aos ataques, posto que a preeminencia na democracia ateniense non era equivalente \u00e1 dun goberno absoluto. A s\u00faa relaci\u00f3n con Pericles e a s\u00faa consecuente influencia pol\u00edtica provocou moitas reacci\u00f3ns. Donald Kagan, historiador da Universidade de Yale, cre que Aspasia foi particularmente impopular nos anos posteriores \u00e1 Guerra de Samos.\nNo ano 440 a. C., Samos estaba en guerra con Mileto pola cidade de Priene, unha antiga cidade de Xonia situada na aba do monte M\u00edcala. Atop\u00e1ndose en desvantaxe, os milesios acudiron a Atenas e presentaron o seu caso \u00e1 asemblea. Cando os atenienses ordenaron \u00e1s partes en disputa que finalizasen as hostilidades e que sometesen o caso \u00e1 arbitraxe de Atenas, Samos negouse. En resposta, Pericles fixo promulgar un decreto polo cal se enviaba unha expedici\u00f3n a Samos.\nA campa\u00f1a resultou moi dura, e os atenienses sufriron duras perdas antes de que Samos fose finalmente derrotada. Segundo Plutarco, cr\u00edase que Aspasia, que proced\u00eda de Mileto, fora respons\u00e1bel da Guerra de Samos, e que Pericles tomara a decisi\u00f3n de atacar, influenciado ou aconsellado por ela.\nAntes do estalido da Guerra do Peloponeso (431 a. C. - 404 a. C.), Pericles, alg\u00fans dos seus socios m\u00e1is pr\u00f3ximos e Aspasia v\u00edronse enfrontados a unha serie de ataques persoais e xudiciais incoados polos seus inimigos pol\u00edticos. Aspasia, en particular, foi acusada de corromper as mulleres de Atenas para satisfacer as perversi\u00f3ns de Pericles. Segundo Plutarco, foi levada a xu\u00edzo acusada de impiedade, co poeta c\u00f3mico Hermipo como acusador.\nTodas estas acusaci\u00f3ns, probabelmente, non foron m\u00e1is nada que demandas sen fundamento, mais a experiencia en si foi moi amarga para o l\u00edder ateniense. A\u00ednda que Aspasia foi declarada inocente grazas a un raro estalido emocional de Pericles, o seu amigo Fidias foi condenado e morreu en prisi\u00f3n. Outro amigo seu, Anax\u00e1goras, foi acusado pola Ekkles\u00eda (a Asemblea ateniense) polas s\u00faas crenzas relixiosas.\nSegundo Kagan, \u00e9 pos\u00edbel que o xu\u00edzo de Aspasia fosen invenci\u00f3ns posteriores \u00ab\"nas cales as difamaci\u00f3ns, sospeitas e bromas fosen convertidas nun litixio imaxinario\"\u00bb. Anthony J. Podlecki, profesor da Universidade da Columbia Brit\u00e1nica, argumenta que Plutarco ou a s\u00faa fonte puideron malinterpretar unha escena dalgunha comedia. Kagan argumenta que mesmo se cremos estas historias, Aspasia sa\u00edu indemne xa fose con ou sen a axuda de Pericles.\nArist\u00f3fanes, na s\u00faa obra \"Os acarnienses\", acusa a Aspasia de ser a causante da Guerra do Peloponeso. Para iso argumenta que o Decreto de Megara de Pericles, que exclu\u00eda a cidade de Megara de todo comercio con Atenas ou os seus aliados, foi unha vinganza polo rapto de prostitutas da casa de Aspasia. Arist\u00f3fanes retrata a Aspasia como respons\u00e1bel, por motivos persoais, do estalido da guerra con Esparta, no que puidese ser un reflexo do recente episodio entre Mileto e Samos. Plutarco tam\u00e9n nos informa dos comentarios doutros poetas c\u00f3micos como Eupolis ou Cratino. Segundo Podlecki, o tirano de Samos, Duris, puido impulsar esa imaxe de Aspasia como instigadora tanto da Guerra de Samos como da do Peloponeso.\nAspasia foi alcumada a \u00abNova \u00d3nfale\u00bb, \u00ab Deianira\u00bb, \u00abHera\u00bb, e \u00abHelena\u00bb. Ateneo recolleu m\u00e1is ataques \u00e1 relaci\u00f3n entre Pericles e Aspasia e mesmo o propio fillo de Pericles, Jantipo, non tivo escr\u00fapulos en atacar o seu pai con asuntos persoais para tratar con iso de favorecer a s\u00faa propia carreira pol\u00edtica.\n\u00daltimos anos e morte.\nNo ano 429 a. C., durante a Praga de Atenas, Pericles foi testemu\u00f1a da morte na epidemia dos seus dous fillos lex\u00edtimos nados da s\u00faa primeira esposa, Jantipo e Paralos, no prazo de catro d\u00edas. Coa s\u00faa moral baixo m\u00ednimos, rompeu a chorar, e nin sequera a s\u00faa compa\u00f1eira, Aspasia, puido consolalo.\nXusto antes da s\u00faa morte os atenienses permitiron un cambio na lei de 451 a.C. que convert\u00eda o seu fillo con Aspasia (de sangue ateniense s\u00f3 por parte do pai), en cidad\u00e1n e herdeiro lex\u00edtimo, unha decisi\u00f3n sorprendente tendo en conta que foi o propio Pericles o que propuxo nun principio a lei que limitaba a cidadan\u00eda a aqueles que nacesen tanto de pai como de nai ateniense.\nPlutarco cita a Esquines socr\u00e1tico, que escribiu un di\u00e1logo hoxe perdido sobre Aspasia, para afirmar que tras a morte de Pericles, Aspasia viviu con Lisicles, un xeneral e l\u00edder democr\u00e1tico ateniense, con quen tivo outro fillo. Tam\u00e9n afirma que ela foi quen conseguiu converter a Lisicles no primeiro home de Atenas. Lisicles morreu en combate en 428 a. C. A data que a maior\u00eda dos historiadores calculan como ano da s\u00faa morte (aproximadamente entre 401 e 400 a. C.) calc\u00falase partindo da base de que Aspasia morreu antes da execuci\u00f3n de S\u00f3crates en 399 a.C., cronolox\u00eda que queda impl\u00edcita na estrutura da obra \"Aspasia\" de Esquines.\nFormaci\u00f3n e capacidades ret\u00f3ricas.\nAo parecer, nos c\u00edrculos sociais da antiga Atenas, Aspasia fac\u00edase notar pola s\u00faa capacidade en ret\u00f3rica e pola s\u00faa brillante conversaci\u00f3n, e non tanto como mero obxecto de beleza f\u00edsica. Segundo Plutarco, a s\u00faa casa converteuse nun centro intelectual de Atenas, e atraeu os m\u00e1is prominentes escritores e pensadores, entre os que se inclu\u00eda o fil\u00f3sofo S\u00f3crates. O bi\u00f3grafo escribe que, a pesar da s\u00faa vida inmoral, os homes atenienses acheg\u00e1banse acompa\u00f1ados das s\u00faas mulleres para que a o\u00edsen conversar.\nHai diversas controversias no referente \u00e1 formaci\u00f3n de Aspasia como experta en ret\u00f3rica. Alg\u00fans pensan que adquiriu estes co\u00f1ecementos en Mileto, dado que nas cidades xonias os nenos e as nenas conviv\u00edan na escola p\u00fablica e compart\u00edan a aprendizaxe en situaci\u00f3n de igualdade. Tam\u00e9n era normal entre as x\u00f3nicas asistir aos c\u00edrculos culturais e participar en asuntos pol\u00edticos, o que entre os atenienses era totalmente impens\u00e1bel, xa que o rol social das esposas estaba restrinxido ao \u00e1mbito dom\u00e9stico. Outros, pola contra, opinan que a s\u00faa formaci\u00f3n puido ter lugar en Atenas. Esta cidade era naqueles momentos un foco de atracci\u00f3n de sofistas e ret\u00f3ricos e ben puido a milesia adquirir estes co\u00f1ecementos de mestres como Antifonte de Ramnunte.\nOnde queira que adquirise esta formaci\u00f3n, o que \u00e9 inneg\u00e1bel \u00e9 a s\u00faa condici\u00f3n de experta en ret\u00f3rica; tanto como log\u00f3grafa como no concernente \u00e1 s\u00faa faceta pedag\u00f3xica. Pola s\u00faa extrema pericia nesta arte, pola s\u00faa capacidade para rodearse dos m\u00e1is ilustres e reco\u00f1ecidos intelectuais da s\u00faa \u00e9poca e por contribu\u00edr de forma activa ao florecemento da vida cultural en Atenas, conseguiu a admiraci\u00f3n e o respecto de fil\u00f3sofos, artistas e ilustres dem\u00f3cratas. Mais tam\u00e9n pola s\u00faa condici\u00f3n de estranxeira, pola s\u00faa suposta influencia sobre Pericles e por levar unha vida de muller libre e independente, impropia dunha esposa ateniense, foi atacada, ridiculizada e vilipendiada polos conservadores e polos c\u00f3micos, entre os que caber\u00eda destacar a Arist\u00f3fanes na s\u00faa obra \"Os acarnienses\" e o poeta Hermipo que foi acusador no proceso seguido contra Aspasia por impiedade e nun segundo proceso no que tam\u00e9n foi acusaba de proporcionarlle a Pericles mulleres libres na s\u00faa casa. C\u00f3ntase que Pericles suplicou derramando b\u00e1goas ante o tribunal para pedir a absoluci\u00f3n de Aspasia.\nReferencias a Aspasia na literatura.\nObras da Antig\u00fcidade.\nAspasia aparece nas obras filos\u00f3ficas de Plat\u00f3n, Xenofonte, Esquines socr\u00e1tico e Ant\u00edstenes. Alg\u00fans estudosos argumentan que Plat\u00f3n se viu impresionado pola s\u00faa intelixencia e que baseou nela o personaxe Diotima da s\u00faa obra \"O Simposio\", a\u00ednda que pola contra outros afirman que Diotima poder\u00eda ser un personaxe hist\u00f3rico distinto que existir\u00eda na realidade. Segundo Charles Kahn, profesor de Filosof\u00eda na Universidade de Pensilvania, Diotima \u00e9 en moitos aspectos a resposta de Plat\u00f3n \u00e1 Aspasia de Esquines.\nNa s\u00faa obra \"Menexeno\", Plat\u00f3n fai unha s\u00e1tira da relaci\u00f3n entre Aspasia e Pericles, e cita a S\u00f3crates afirmando ironicamente que foi a mestra de moitos oradores. A intenci\u00f3n de S\u00f3crates \u00e9 salpicar dalgunha forma a fama ret\u00f3rica de Pericles dicindo, tam\u00e9n de forma ir\u00f3nica, que dado que o pol\u00edtico ateniense foi educado por Aspasia, deber\u00eda ser mellor en ret\u00f3rica que algu\u00e9n educado por Antifonte. Tam\u00e9n atrib\u00fae a autor\u00eda do famoso discurso f\u00fanebre de Pericles \u00e1 propia Aspasia, mentres que ataca os seus contempor\u00e1neos pola s\u00faa veneraci\u00f3n a Pericles. Kahn mant\u00e9n que Plat\u00f3n tomou de Esquines todas estas afirmaci\u00f3ns.\nA Aspasia de Plat\u00f3n e a \"Lis\u00edstrata\" de Arist\u00f3fanes parecen ser d\u00faas excepci\u00f3ns claras \u00e1 regra xeral da incapacidade das mulleres como oradoras, a\u00ednda que estes dous personaxes ficticios tampouco nos din nada do status real das mulleres en Atenas. Sobre o particular, Martha L. Rose, profesora de Historia na Universidade do Estado de Truman, comentou que \u00ab\"s\u00f3 na comedia os cans litigan, os paxaros gobernan e as mulleres protestan\"\u00bb.\nXenofonte menciona a Aspasia en d\u00faas ocasi\u00f3ns nos seus escritos socr\u00e1ticos: en \"Memorabilia\" e en \"Econ\u00f3mico\". En ambos os casos, S\u00f3crates recomenda seguir os seus consellos a Critobulo, fillo de Crit\u00f3n.\nEsquines socr\u00e1tico e Ant\u00edstenes titularon cada un un di\u00e1logo socr\u00e1tico co nome de Aspasia, a\u00ednda que ning\u00fan chegou ata n\u00f3s, salvo por alg\u00fans fragmentos. As nosas principais fontes para co\u00f1ecer a obra de Esquines Socr\u00e1tico son Ateneo, Plutarco e Cicer\u00f3n. No di\u00e1logo, S\u00f3crates recomenda a Calias mandar o seu fillo Hip\u00f3nico a recibir instruci\u00f3ns de Aspasia. Cando Calias se escandaliza ante a idea, S\u00f3crates comenta que Aspasia influenciara favorabelmente a Pericles e, tras a s\u00faa morte, a Lisicles. Nunha secci\u00f3n do di\u00e1logo preservado en lat\u00edn por Cicer\u00f3n, Aspasia aparece como un \u00abS\u00f3crates feminino\u00bb, aconsellando primeiro \u00e1 esposa de Xenofonte e logo ao propio Xenofonte sobre a forma de adquirir a virtude a trav\u00e9s do autoco\u00f1ecemento (o Xenofonte en cuesti\u00f3n non \u00e9 o famoso historiador, sen\u00f3n outro personaxe). Esquines mostra a Aspasia como unha profesora e inspiradora da excelencia, conectando estas virtudes co seu status de hetera. Segundo Kahn, todos e cada un dos episodios do Aspasia de Esquines son, non s\u00f3 ficticios, sen\u00f3n completamente incr\u00edbeis.\nEn canto \u00e1 obra \"Aspasia\" de Ant\u00edstenes, s\u00f3 nos chegaron tres citas. O di\u00e1logo en si cont\u00e9n unha gran cantidade de difamaci\u00f3ns sobre o personaxe, \u00e1 vez que an\u00e9cdotas referidas \u00e1 biograf\u00eda de Pericles. Parece ser que este autor non s\u00f3 atacou a Aspasia, sen\u00f3n a toda a familia de Pericles, inclu\u00edndo os seus fillos. O fil\u00f3sofo opinaba que o gran pol\u00edtico elixiu unha vida de pracer sobre unha virtuosa e, por tanto, Aspasia \u00e9 presentada como a personificaci\u00f3n dunha vida de indulxencia sexual.\nLiteratura moderna.\nAspasia aparece en diversas obras significativas da literatura moderna. A s\u00faa historia de amor con Pericles inspirou a varios dos m\u00e1is famosos novelistas e poetas dos \u00faltimos s\u00e9culos. En particular, inspirou os autores do romanticismo do s\u00e9culo XIX e aos autores de novelas hist\u00f3ricas do s\u00e9culo XX.\nEn 1835, Lydia Child, a abolicionista, novelista e xornalista, publicou \"Philothea\", unha novela rom\u00e1ntica situada na \u00e9poca de Pericles e Aspasia. Este libro est\u00e1 considerado como unha das obras m\u00e1is elaboradas e de maior \u00e9xito da autora debido a que os personaxes principais, especialmente Aspasia, est\u00e1n retratados con gran beleza e delicadeza.\nEn 1836, Walter Savage Landor, poeta e escritor de nacionalidade inglesa, publicou a s\u00faa obra \"Pericles and Aspasia\", un dos seus libros m\u00e1is famosos. \"Pericles and Aspasia\" \u00e9 unha descrici\u00f3n da Atenas do per\u00edodo cl\u00e1sico a trav\u00e9s dunha serie de cartas imaxinarias que conte\u00f1en numerosos poemas. As cartas con frecuencia ap\u00e1rtanse dos feitos hist\u00f3ricos, a\u00ednda que tentan capturar o esp\u00edrito do S\u00e9culo de Pericles. Robert Hamerling, pola s\u00faa banda, \u00e9 outro novelista e poeta que se inspirou na personalidade de Aspasia para escribir a s\u00faa novela \"Aspasia\", un libro sobre a moral e os costumes da Era de Pericles e un traballo de interese hist\u00f3rico e cultural.\nGiacomo Leopardi, un poeta italiano influenciado polo romanticismo, publicou unha serie de cinco poemas co\u00f1ecidos como o \"c\u00edrculo de Aspasia\" que foron inspirados pola s\u00faa dolorosa experiencia de amor desesperado e non correspondido por unha muller chamada Fanny Targioni Tozzetti. Leopardi chamou a esta persoa Aspasia, tomando o nome da parella de Pericles.\nEn 1918, o novelista e dramaturgo George Cram Cook produciu a s\u00faa primeira obra de teatro completa, titulada \"The Athenian Women\" (As mulleres atenienses), na que relataba unha historia na que o personaxe de Aspasia dirix\u00eda unha folga en favor da paz. Cook combinou unha tem\u00e1tica pacifista coa localizaci\u00f3n na Antiga Grecia.\nA escritora norteamericana Gertrude Atherton, en \"The Immortal Marriage\" (1927) tam\u00e9n tratou a historia de Pericles e Aspasia e ilustrou o per\u00edodo da Guerra de Samos, a Guerra do Peloponeso e a Praga de Atenas. Pola s\u00faa banda, xa en 1974, Taylor Caldwell publicou \"Glory and the Lightning\", unha novela que retrataba a relaci\u00f3n hist\u00f3rica entre estes dous personaxes.\nA escritora mexicana de literatura xuvenil Mar\u00eda Garc\u00eda Esper\u00f3n abordou a infancia e mocidade de Aspasia at\u00e9 o seu encontro con Pericles na novela \"Atenas sempre\" (Enlace Editorial, Bogot\u00e1, 2015).\nO dramaturgo galego Mill\u00e1n Picouto, na traxedia en cinco actos e en verso \"P\u00e9ricles e Aspasia\", inserida na s\u00faa obra completa \"O macrocosmos\" (Linteo, 2021), tratou a vida e o amor de Aspasia e Pericles desde o comezo da Guerra do Peloponeso ata a morte de Pericles.\nFama e valoraci\u00f3ns do personaxe.\nO nome de Aspasia est\u00e1 vinculado estreitamente \u00e1 fama e a gloria de Pericles. Plutarco acepta que Aspasia foi unha figura significativa, tanto pol\u00edtica como intelectualmente, e expresa a s\u00faa admiraci\u00f3n por unha muller que foi capaz de \u00abdirixir ao seu antollo aos principais homes do estado e ofrec\u00edalles aos fil\u00f3sofos a ocasi\u00f3n de discutir con ela en termos exaltados e durante moito tempo\u00bb. O bi\u00f3grafo dixo que Aspasia tivo tal renome que mesmo Ciro o Novo, o pr\u00edncipe persa, que foi \u00e1 guerra contra o seu irm\u00e1n, Artaxerxes II de Persia, deu o seu nome a unha das s\u00faas concubinas, que anteriormente se chamaba Milto. Cando Ciro morreu en batalla, a muller foi levada cativa ante o rei, e adquiriu unha grande influencia sobre este. Luciano de Sam\u00f3sata, pola s\u00faa banda, outorga a Aspasia os ep\u00edtetos de \u00abmodelo de sabedor\u00eda\u00bb, \u00aba admirada do admir\u00e1bel Ol\u00edmpico\u00bb e enxalza \u00aba s\u00faa sabedor\u00eda pol\u00edtica e a s\u00faa visi\u00f3n, a s\u00faa axilidade de mente e a s\u00faa penetraci\u00f3n\u00bb.\nDoutra banda, un texto sir\u00edaco, segundo o cal Aspasia redactou un discurso e deu instruci\u00f3ns a un home para que o lese no seu nome na corte, confirma a fama ret\u00f3rica de Aspasia. Segundo a \"Suda\", unha enciclopedia bizantina do s\u00e9culo X, Aspasia ser\u00eda \u00ablista m\u00e1is al\u00f3 das palabras\u00bb, unha sofista, e profesora de ret\u00f3rica.\nSobre a base desas afirmaci\u00f3ns, investigadores como Cheryl Glenn, da Universidade Estatal de Pensilvania, argumentan que Aspasia parece ser a \u00fanica muller na Grecia cl\u00e1sica que se distinguise na esfera p\u00fablica, e que debeu influ\u00edr a Pericles na composici\u00f3n de todos os seus discursos. Alg\u00fans estudosos cren que Aspasia chegou a abrir unha academia para mulleres novas das familias aristocr\u00e1ticas ou mesmo que inventar\u00eda o m\u00e9todo socr\u00e1tico. Con todo, Robert W. Wallace, profesor de cl\u00e1sicos na Universidade de Northwestern, subli\u00f1a que \u00abnon podemos aceptar como hist\u00f3rica a broma de que Aspasia ensinase a Pericles como falar, e que por tanto fose mestra de ret\u00f3rica ou filosof\u00eda\u00bb. Segundo Wallace, o rol intelectual que Plat\u00f3n d\u00e1 a Aspasia poder\u00eda derivar da comedia grega.\nKagan describe a Aspasia como \u00abunha bela, independente, brillante e lista moza, capaz de manter a s\u00faa propia conversaci\u00f3n coas mellores mentes de Grecia e de discutir e lanzar luz sobre calquera tipo de cuesti\u00f3n co seu marido\u00bb.\nRoger Just, un clasicista e profesor de antropolox\u00eda social na Universidade de Kent, cre que Aspasia foi unha figura excepcional, mais que o seu exemplo por si s\u00f3 \u00e9 suficiente para subli\u00f1ar o feito de que calquera muller que se fose converter nun igual intelectual e social ao home deb\u00eda ser unha hetera. Por \u00faltimo, e segundo Prudence Allen, fil\u00f3sofo e profesor de seminarios, Aspasia deu un paso m\u00e1is al\u00f3 desde as inspiraci\u00f3ns po\u00e9ticas de Safo para incrementar o potencial das mulleres para converterse en fil\u00f3sofas.\nHistoricidade do personaxe.\nO principal problema segue sendo, tal e como apunta a historiadora holandesa Jona Lendering, que a maior\u00eda das cousas que co\u00f1ecemos sobre Aspasia bas\u00e9anse en meras hip\u00f3teses. Tuc\u00eddides non a menciona, e as nosas \u00fanicas fontes son as especulaci\u00f3ns e representaci\u00f3ns non completamente fi\u00e1beis e recollidas por autores de obras de literatura e filosof\u00eda, as cales non daban importancia ao personaxe hist\u00f3rico real. Xa que logo, na figura de Aspasia atop\u00e1monos con toda unha serie de retratos contraditorios: ou ben foi unha boa esposa, ou algunha combinaci\u00f3n entre cortes\u00e1 e prostituta. Esta \u00e9 a raz\u00f3n pola que os estudosos modernos expresan o seu escepticismo sobre a historicidade da vida de Aspasia.\nSegundo Wallace, \u00abpara n\u00f3s Aspasia en si mesma pode non posu\u00edr case ningunha realidade hist\u00f3rica\u00bb. Por iso, Madeleine M. Henry, profesora de cl\u00e1sicas na Universidade Estatal de Iowa, sost\u00e9n que \u00abas an\u00e9cdotas biogr\u00e1ficas que se escribiron na Antig\u00fcidade sobre Aspasia son moi coloristas, inverific\u00e1beis case por completo, e a\u00ednda vivas no s\u00e9culo vinte\u00bb. Finalmente, concl\u00fae que \u00ab\u00e9 pos\u00edbel debuxar s\u00f3 as m\u00e1is m\u00ednimas an\u00e9cdotas da s\u00faa vida\u00bb. Segundo Charles W. Fornara e Loren J. Samons II, tam\u00e9n profesores de cl\u00e1sicas e de historia, \u00abpoder\u00eda perfectamente ocorrer, polo que sabemos, que a Aspasia real fose mellor mesmo que a s\u00faa contrapartida da ficci\u00f3n\u00bb.\nNotas.\nFontes primarias (gregas e romanas)\nFontes secundarias"}
{"id": "12049", "revid": "47401", "url": "https://gl.wikipedia.org/wiki?curid=12049", "title": "Anthony Asquith", "text": "Anthony Asquith, nado en Londres o 9 de novembro de 1902 e finado o 20 de febreiro de 1968, foi un director cinematogr\u00e1fico brit\u00e1nico. Fillo de Herbert Henry Asquith, primeiro ministro do Reino Unido, e Margot Asquith.\nTraxectoria.\nEntre as s\u00faas produci\u00f3ns destacan \"The Browning Version\" (1951) e \"The Winslow Boy\" (1948). Tam\u00e9n dirixiu unha versi\u00f3n da obra de George Bernard Shaw, \"Pygmalion\"."}
{"id": "12050", "revid": "1131", "url": "https://gl.wikipedia.org/wiki?curid=12050", "title": "Herbert Henry Asquith", "text": "Herbert Henry Asquith, nado en Morley (Leeds, Yorkshire) o 12 de setembro de 1852 e finado en Sutton Courtenay (Oxfordshire) o 15 de febreiro de 1928, foi un avogado e pol\u00edtico ingl\u00e9s, primeiro ministro do Reino Unido entre o 1908 e o 1916.\nTraxectoria.\nMembro do Partido Liberal, en 1886 foi elixido membro do Parlamento brit\u00e1nico por East Fife. Ministro do interior (1892-1895) con William Ewart Gladstone, trala retirada deste en abril de 1908 Asquith converteuse en primeiro ministro e xefe do Partido Liberal. En 1911 aprobou unha lei que abolia o veto da C\u00e1mara dos Lores.\nFoi o pai de Anthony Asquith (director de cine), e entre os seus descendentes est\u00e1 a actriz Helena Bonham Carter."}
{"id": "12052", "revid": "65337", "url": "https://gl.wikipedia.org/wiki?curid=12052", "title": "Arthur Evans", "text": "Arthur John Evans, nado en Nash Mills o 8 de xullo de 1851 e finado en Boars Hill o 11 de xullo de 1941, foi un arque\u00f3logo e numism\u00e1tico ingl\u00e9s. Descubriu a civilizaci\u00f3n que denominou minoica, da que quedara un moi feble recordo.\nTraxectoria.\nEra o fillo de Sir John Evans, un fabricante de papel e arque\u00f3logo afeccionado de ascendencia galesa. Estudou en Harrow e no Brasenose College, Universidade de Oxford, e na Universidade de G\u00f6ttingen e, tendo herdado do pai o interese pola arqueolox\u00eda, Arthur foi conservador do Ashmolean Museum de Oxford entre 1884 e 1908.\nO obxecto especial do seu interese era a illa grega de Creta, e durante moito tempo foi o encargado das escavaci\u00f3ns da cidade-palacio de Knossos, centro principal da civilizaci\u00f3n minoica. Ademais de descubrir estes restos e publicalos en catro volumes, \"The Palace of Minos at Knossos\" (1921-1935), un cl\u00e1sico da arqueolox\u00eda, restaurounos e, en parte, reconstru\u00edunos, utilizando alg\u00fans materiais estra\u00f1os como o formig\u00f3n, que escandalizou os puristas, pero axudou os visitantes a entender o sitio. Para entender isto c\u00f3mpre lembrar que mentres que Evans estaba traballando en Knossos no per\u00edodo entre 1899 e 1935, moitos dos seus contempor\u00e1neos se interesaban s\u00f3 en apa\u00f1ar obxectos de interese nos asentamentos que descubr\u00edan.\nA\u00ednda que sempre se lle escapou o desciframento e a traduci\u00f3n dos textos atopados, deuse de conta de que houbera d\u00faas escritas, que chamou \"Lineal A\" e \"Lineal B.\"\nEvans foi nomeado cabaleiro en 1911 polos seus servizos \u00e1 arqueolox\u00eda. A escavaci\u00f3n no sitio arqueol\u00f3xico de Knossos (que el adquiriu para a s\u00faa conservaci\u00f3n), \u00e9 continuada hoxe en d\u00eda pola \"British School of Archaeology\" de Atenas.\nComo numism\u00e1tico, ademais das numerosas publicaci\u00f3ns acerca de achados de moedas, \u00e9 de salientar o seu papel como presidente da \"Royal Numismatic Society\", da que ademais foi receptor da s\u00faa prestixiosa medalla en 1902."}
{"id": "12055", "revid": "56817", "url": "https://gl.wikipedia.org/wiki?curid=12055", "title": "Assab", "text": "Assab \u00e9 unha cidade de 21.300 habitantes de Eritrea, situado na costa no sueste do pa\u00eds, \u00e9 un dos principais portos eritreos."}
{"id": "12056", "revid": "5132", "url": "https://gl.wikipedia.org/wiki?curid=12056", "title": "Estado da Bahia, Brasil", "text": ""}
{"id": "12059", "revid": "839", "url": "https://gl.wikipedia.org/wiki?curid=12059", "title": "Jan Asselyn", "text": "Jan Asselyn, nado en Diepen contra 1610 e finado en \u00c1msterdam en 1652, foi un pintor neerland\u00e9s.\nTraxectoria.\nFormouse con Esaias Van de Velde e destacou sobre todo pintando paisaxes e animais, a\u00ednda que tam\u00e9n destacan as s\u00faas pinturas hist\u00f3ricas e de batallas. Viaxou moito por Francia e Italia.\nFoi un dos primeiros pintores holandeses que introduciron unha maneira fresca e clara de pintar paisaxes ao estilo de Claude Lorrain, e o seu exemplo foi seguido por outros artistas. Os cadros de Asselyn eran moi valorados en \u00c1msterdan, e varios deles est\u00e1n nos museos daquela cidade. Vinte e catro, pintados en Italia, foron gravados."}
{"id": "12061", "revid": "98629", "url": "https://gl.wikipedia.org/wiki?curid=12061", "title": "John Chadwick", "text": "John Chadwick, nado en Londres o 21 de maio de 1920 e finado o 24 de novembro de 1998, foi un ling\u00fcista e erudito cl\u00e1sico ingl\u00e9s, famoso pola s\u00faa contribuci\u00f3n ao desciframento do Lineal B xunto con Michael Ventris.\nTraxectoria.\nNaceu en Londres e estudou na St Paul's School e no Corpus Christi College, Cambridge servindo como oficial na Armada Real durante a segunda guerra mundial.\nDespois da guerra casou e traballou no equipo do \"Oxford Classical Dictionary\" e obtivo un lectorado en cl\u00e1sicas en Cambridge desde 1952. Ese mesmo ano empezou a traballar con Ventris no progresivo desciframento do Lineal B, redactando os dous \"Documents in Mycenean Greek\" en 1956 tras un controvertido primeiro artigo tres anos antes. Os co\u00f1ecementos filol\u00f3xicos de Chadwick foron aplicados \u00e1 teor\u00eda inicial de Ventris de que o lineal B era unha forma arcaica de grego e non outra lingua mediterr\u00e1nea.\nDespois da morte de Ventris Chadwick converteuse na \u00fanica figura que traballaba no lineal B, escribindo o popular libro \"The Decipherment of Linear B\" en 1958 e revisando \"Documents in Mycenean Greek\" en 1978.\nRetirouse en 1984. Pero continuou cos seus traballos ata a s\u00faa morte, como membro activo de distintas prestixiosas sociedades internacionais e escribindo numerosos artigos de divulgaci\u00f3n e acad\u00e9micos."}
{"id": "12062", "revid": "23204", "url": "https://gl.wikipedia.org/wiki?curid=12062", "title": "Assen", "text": "Assen \u00e9 a capital da provincia de Drenthe (Pa\u00edses Baixos). Assen orixinouse arredor dun mosteiro constru\u00eddo en 1258, en 1807 constitu\u00edu a seu propia municipalidade."}
{"id": "12065", "revid": "89787", "url": "https://gl.wikipedia.org/wiki?curid=12065", "title": "Oc\u00e9ano \u00c1rtico", "text": "O oc\u00e9ano \u00c1rtico, tam\u00e9n co\u00f1ecido como oc\u00e9ano Glacial \u00c1rtico, \u00e9 a menor das cinco grandes divisi\u00f3ns oce\u00e1nicas do planeta Terra. \nEst\u00e1 situado no hemisferio norte, na s\u00faa gran maior\u00eda na rexi\u00f3n polar \u00e1rtica. A Organizaci\u00f3n Hidrogr\u00e1fica Internacional reco\u00f1ece o \u00c1rtico como un oc\u00e9ano, se ben \u00e9 chamado por parte da oceanograf\u00eda mar \u00c1rtico Mediterr\u00e1neo ou simplemente mar \u00c1rtico, clasific\u00e1ndoo como un dos mares mediterr\u00e1neos do oc\u00e9ano Atl\u00e1ntico. Por outro lado, o oc\u00e9ano \u00c1rtico pode ser visto como o lobo norte do oc\u00e9ano Mundial.\nCase completamente envolvida por Eurasia e por Am\u00e9rica do Norte, o oc\u00e9ano \u00c1rtico est\u00e1 parcialmente cuberto por xeo durante todo o ano: case por completo no inverno, se ben no comezo do s\u00e9culo XXI a superficie cuberta por xeo \u00e9 de s\u00f3 entre 1/3 e 1/2 a finais do ver\u00e1n. A temperatura e a salinidade do oc\u00e9ano \u00c1rtico var\u00edan segundo esta cobertura de xeo se derrete e conxela; a media de salinidade \u00e9 a m\u00e1is baixa en comparaci\u00f3n cos cinco grandes oc\u00e9anos, debido \u00e1 baixa evaporaci\u00f3n, ao fluxo pesado de auga doce de r\u00edos e correntes, e a conexi\u00f3n limitada con augas oce\u00e1nicas de salinidade m\u00e1is elevada. No ver\u00e1n o nivel do xeo dimin\u00fae nun 50 %. O National Snow and Ice Data Center (NSIDC) usa datos de sat\u00e9lite para fornecer un rexistro diario da cobertura de xeo do \u00c1rtico e a taxa de fusi\u00f3n, en comparaci\u00f3n cun per\u00edodo medio dos \u00faltimos anos.\nCaracter\u00edsticas.\nO oc\u00e9ano \u00c1rtico ocupa unha bac\u00eda aproximadamente circular e cobre unha \u00e1rea de cerca de 14 056 000 km\u00b2, case do tama\u00f1o da Federaci\u00f3n Rusa, cun litoral de 45 390 km. \nEst\u00e1 limitado polas masas terrestres da Eurasia, Am\u00e9rica do Norte, Groenlandia, e por varias illas.\nAbrangue a ba\u00eda de Baffin, os mares de Barents, de Beaufort, de Chukchi, de Siberia Oriental, o Groenlandia, a ba\u00eda de Hudson, o estreito de Hudson, os mares de Kara, de Laptev, o mar Branco e outros corpos de auga tributarios. \nEst\u00e1 ligado ao oc\u00e9ano Pac\u00edfico a trav\u00e9s do estreito de Bering e ao oc\u00e9ano Atl\u00e1ntico a trav\u00e9s do mar de Groenlandia e do mar do Labrador.\nOs bordos do oc\u00e9ano Glacial \u00c1rtico est\u00e1n repartidos entre diversos mares secundarios, separados por arquip\u00e9lagos costeiros; de Escandinavia a Rusia e Am\u00e9rica do Norte suc\u00e9dense o mar de Barents, o mar de Kara, o mar de Laptev, o mar de Siberia Oriental, o mar de Chukchi, o mar de Beaufort e o mar de Lincoln, ao norte da Am\u00e9rica. Limitado por soleira de pequena profundidade, o oc\u00e9ano \u00c1rtico realiza pouqu\u00edsimos intercambios con augas dos outros oc\u00e9anos.\nA capa de xeo que cobre o oc\u00e9ano ten unha superficie ca\u00f3tica por mor dos movementos que a animan, e ten un espesor de dous a catro metros. Vese afectada por unha deriva, desde a illa de Wrangel at\u00e9 o polo Norte e o arquip\u00e9lago de Svalbard. Os l\u00edmites da capa, variables segundo as estaci\u00f3ns do ano, permiten en ver\u00e1n unha certa circulaci\u00f3n mar\u00edtima do mar de Barents ao cabo Tcheliuskin.\nHistoria.\nPrehistoria.\nSegundo estudos realizados por especialistas da Universidade de Oxford (Inglaterra) e o Instituto Real de Holanda para a Investigaci\u00f3n Mari\u00f1a o oc\u00e9ano \u00c1rtico hai uns setenta mill\u00f3ns de anos gozaba de temperaturas similares \u00e1s que hoxe en d\u00eda se viven no mar Mediterr\u00e1neo, con temperaturas duns 20 \u00b0C hai vinte mill\u00f3ns de anos.\nChegaron a estas conclusi\u00f3ns mediante o estudo de materiais org\u00e1nicos atopados en lodo de illotes de xeo do \u00e1rtico. A\u00ednda non se sabe porque se daban estas temperaturas naqueles tempo pero crese que puido ser o efecto invernadoiro derivado dunha forte concentraci\u00f3n de di\u00f3xido de carbono na atmosfera.\nClima.\nO oc\u00e9ano est\u00e1 situado na zona de clima polar, en que as temperaturas m\u00ednimas poden baixar de -50 \u00b0C, existindo fr\u00edo permanente e pouca variabilidade zonal. Os invernos son caracterizados por escuridade continua por mor da noite polar, e por condici\u00f3ns estables co ceo limpo. En ver\u00e1n hai sol de medianoite, ceos nubrado e cicl\u00f3ns con neve ou choiva, a\u00ednda que de baixa intensidade. Ten lugar o fen\u00f3meno da aurora boreal.\nA temperatura da superficie do oc\u00e9ano \u00c1rtico \u00e9 practicamente constante, pr\u00f3xima do punto de conxelaci\u00f3n da auga do mar, pouco superior aos 0 \u00b0C. No inverno o mar exerce unha influencia moderadora, a\u00ednda que estea cuberto por xeo, polo que no \u00c1rtico nunca se verifican os extremos de temperatura que te\u00f1en lugar na Ant\u00e1rtida.\nO oc\u00e9ano ten unha boa parte de zona s\u00f3lida, con numerosos icebergs.\nBiolox\u00eda.\nCheo de xeo e neve, s\u00f3 sobreviven algunhas algas, liques, bri\u00f3fitas e fungos. Entre os animais enc\u00f3ntranse o oso polar, focas, le\u00f3ns mari\u00f1os, raposo \u00e1rtico, lebre \u00e1rtica, krill e alg\u00fans peixes e baleas.\nDesxeo.\nO desxeo do \u00c1rtico \u00e9 principalmente causado polo efecto invernadoiro e o quecemento global, que provocan o desxeo r\u00e1pido de vastas reservas de auga doce.\nEn setembro de 2007 o ENVISAT, sat\u00e9lite da ESA, rexistrou o maior desxeo do oc\u00e9ano \u00c1rtico, abrindo \u00e1 navegaci\u00f3n a Paso do Noroeste.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Oc\u00e9ano \u00c1rtico| ]]\n[[Categor\u00eda:Artigos que toda Wikipedia deber\u00eda ter (Historia e xeograf\u00eda)]]"}
{"id": "12067", "revid": "1987", "url": "https://gl.wikipedia.org/wiki?curid=12067", "title": "R\u00edo Ural", "text": "O Ural (ruso: \u0423\u0440\u0430\u043b, [antigamente : \u042f\u0438\u043a, \"Iaik\"], casaco: \u0416\u0430\u0439\u044b\u049b, \"Zhayyq\") \u00e9 un r\u00edo que comeza nas monta\u00f1as dos Urais e que despois de 2 428\u00a0km desemboca no mar Caspio. Atravesa Rusia e o Casaquist\u00e1n e constit\u00fae, xunto cos montes Urais, a fronteira entre Europa e Asia que fai que aqueles dous pa\u00edses estean dacabalo de dous continentes."}
{"id": "12068", "revid": "1987", "url": "https://gl.wikipedia.org/wiki?curid=12068", "title": "Nominativo", "text": "O nominativo \u00e9 o nome dun caso que nas linguas flexivas de ra\u00edz indoeuropea \u00e9 utilizado en substantivos, adxectivos e pronomes para indicar que a palabra realiza a funci\u00f3n de suxeito, a\u00ednda que pode aparecer tam\u00e9n noutras como a de Atributo.\nProceden dun nominativo latino os voc\u00e1bulos D\u011aUS &gt; \"Deus\", RES &gt; \"res\", mag\u012cster&gt; \"mestre\", IESUS &gt; \"Xes\u00fas\", SARTOR &gt; prov. \"sastre\"&gt; \"xastre\", CURC\u016cLIO&gt; \"gorgollo\", CAROLUS &gt; \"Carlos\", JUDEX&gt; xu\u00edz, e voces cultas como \"cr\u00e1ter, prefacio, crise, t\u00f3rax...\""}
{"id": "12069", "revid": "56817", "url": "https://gl.wikipedia.org/wiki?curid=12069", "title": "Vocativo", "text": "Ch\u00e1mase vocativo a un caso gramatical que nas linguas flexivas \u00e9 utilizado en substantivos, adxectivos e pronomes para indicar que a palabra realiza unha funci\u00f3n apelativa."}
{"id": "12071", "revid": "98629", "url": "https://gl.wikipedia.org/wiki?curid=12071", "title": "Acusativo", "text": "O acusativo \u00e9 o nome dun caso que nas linguas flexivas de ra\u00edz indoeuropea \u00e9 utilizado en substantivos, adxectivos e pronomes para indicar que a palabra realiza a funci\u00f3n de Complemento directo, a\u00ednda que pode aparecer tam\u00e9n noutras como na expresi\u00f3n da direcci\u00f3n etc.\nO caso acusativo prov\u00e9n do chamado polos primeiros gregos causal. Apolonio D\u00edscolo viu que o acusativo non era o caso da causa, sen\u00f3n o caso do efecto. Os latinos, por falsa traduci\u00f3n, d\u00e9ronlle o nome que a\u00ednda segue vixente.\nNo acusativo ad\u00f3itase ver a expresi\u00f3n dunha relaci\u00f3n inmediata entre o verbo e o obxecto ao que se refire a acci\u00f3n verbal, sendo, xa que logo, o caso por excelencia do complemento directo: polaco \"Mam dobr\u0105 szaf\u0119\" - \"Te\u00f1o bon armario\".\nEn lat\u00edn dist\u00ednguense, entre outros, os seguintes empregos particulares do acusativo:"}
{"id": "12072", "revid": "1131", "url": "https://gl.wikipedia.org/wiki?curid=12072", "title": "Xenitivo", "text": "O xenitivo \u00e9 o nome dun caso que nas linguas flexivas \u00e9 utilizado en substantivos, adxectivos e pronomes para indicar que a palabra realiza a funci\u00f3n de Complemento do Nome ou Modificador, a\u00ednda que pode aparecer tam\u00e9n noutras como a de complemento dun verbo, Complemento Circunstancial etc: polaco \"dobrej szafy\" (\"de bo armario\")\nProceden do xenitivo frases petrificadas que en galego xeraron un voc\u00e1bulo: FIL(IU) ECCLESIAE &gt; \"fregu\u00e9s\", AURI FRESU &gt; \"ourive\", COMITE STAB(U)LI &gt; \"condestable\", os d\u00edas da semana: (DIES) MARTIS &gt; \"martes\", (DIES) IOVIS &gt; \"xoves\", (DIES) VENERIS &gt; \"venres\", (DIES) LUNAE &gt; \"luns\", (DIES) MERCURII &gt; \"m\u00e9rcores \".\nXenitivo sax\u00f3n.\nO xenitivo sax\u00f3n e unha das poucas pegadas \"flexivas\" que permanecen no ingl\u00e9s actual: \"Antonio's brother came yesterday\". Esta construci\u00f3n gramatical empregase para indicar ao \"posuidor\".\nHoxe en d\u00eda, moitos ling\u00fcistas negan que o xenitivo sax\u00f3n sexa un caso. Argum\u00e9ntano dicindo que se converteu nunha part\u00edcula cl\u00edtica que, a\u00ednda que sempre aparece xunto a un nome, est\u00e1 claramente separada del: \"The ambassador of Iceland's wife was very welcome\". Se o \" 's\" que aparece detr\u00e1s de \"Iceland\" fose un caso do nome, ent\u00f3n a muller ser\u00edao do pa\u00eds Islandia. Mentres que do xeito no que se emprega en ingl\u00e9s, a muller \u00e9 o caso de todo o sintagma nominal \"The ambassador of Iceland\".\nLeonard Bloomfield no seu libro \"Language\" (1935, pp.\u00a0203\u20136), clasificou o xenitivo sax\u00f3n como un determinante m\u00e1is. Da mesma forma c\u00f3s outros posesivos \"my, your, his...\"."}
{"id": "12073", "revid": "98629", "url": "https://gl.wikipedia.org/wiki?curid=12073", "title": "Dativo", "text": "O caso dativo apl\u00edcase a substantivos e pronomes. Este caso marca normalmente o complemento indirecto, polo que serve para expresar a persoa ou cousa que recibe o dano ou proveito da acci\u00f3n verbal. As\u00ed que responde \u00e1s preguntas: \u00aba quen?\u00bb ou \u00abpara quen?\u00bb, formuladas ao verbo. Por exemplo: \"o neno escribe unha carta ao seu pai\". Pero ademais existen outros usos como o de posesi\u00f3n, por exemplo en lat\u00edn vulgar e, en menor medida, o lat\u00edn cl\u00e1sico.\nO seu nome v\u00e9n do lat\u00edn \"datiuus\", do verbo \"dare\", \"dar\".\nO uso do dativo era com\u00fan entre as primeiras linguas indoeuropeas e contin\u00faa usando en numerosas linguas como as eslavas, as b\u00e1lticas e as xerm\u00e1nicas, entre outras. Ademais, hai linguas non indoeuropeas que tam\u00e9n empregan este caso con formas similares. Por exemplo as linguas fino-h\u00fangaras, o navaho e o xapon\u00e9s.\nAlgunhas das linguas enque se emprega ou se utilizou o dativo son:"}
{"id": "12074", "revid": "98629", "url": "https://gl.wikipedia.org/wiki?curid=12074", "title": "Ablativo", "text": "En ling\u00fc\u00edstica, o caso ablativo indica as circunstancias de lugar, de tempo, de modo, de causa, axente..., expresadas en galego mediante as preposici\u00f3ns \"en, por, con, sen, sobre,\"... Por exemplo: \"no xard\u00edn hai flores, morreu pola patria\" etc. O ablativo recibe o nome tam\u00e9n de \"complemento circunstancial\".\nO ablativo empr\u00e9gase en linguas como o lat\u00edn ou o s\u00e1nscrito. O ablativo latino combina o ablativo indoeuropeo (que indica \u00abdende\u00bb, procedencia), o caso instrumental (que indica \u00abpor\u00bb en construci\u00f3ns pasivas ou \u00abcon\u00bb) e o caso locativo (que indica \"en\"). Partindo do significado orixinal destes casos, alg\u00fans outros se foron desenvolvendo, por exemplo o ablativo de causa (que indica ao \u00abcausante\u00bb), o ablativo de tempo (que indica o \u00abmomento\u00bb, derivado do locativo) e o ablativo absoluto.\nO seu nome v\u00e9n do lat\u00edn \"ablatiuus\", do supino \"ablatum\", do verbo \"auferre\", quitar.\nExemplos:\nO ablativo, di Monlau, \u00ab\u00e9 exclusivamente propio do lat\u00edn; \"ablatiuus proprius est romanorum\", di Prisciano; e cham\u00e1rono \"ablativo\" ou \"quitativo\", porque quita o valor da preposici\u00f3n que vai envolvida ou comprendida no dativo. Xulio C\u00e9sar, no medio da s\u00faa guerra das Galias, ditou na s\u00faa tenda de campa\u00f1a un tratado gramatical \"De Analogia\", que dedicou a Cicer\u00f3n, e no cal se acha por primeira vez o nome \"ablativo\" para designar o sexto caso da declinaci\u00f3n latina, o cal non ti\u00f1a nome propio, porque non existe na lingua grega\u00bb.\nEn lat\u00edn, o ablativo adoptou as funci\u00f3ns que empregaban os antigos casos instrumental e locativo. A construci\u00f3n latina en ablativo absoluto \u00e9 un desenvolvemento destes usos do ablativo.\nEn fin\u00e9s (\"suomi\"), o caso ablativo \u00e9 o sexto caso locativo. O seu significado b\u00e1sico \u00e9 \u00abexpresar o lugar (aberto) dende onde se produce un desprazamento\u00bb.\nExemplo: en fin\u00e9s, o (sufixo \"-lta/-lt\u00e4\") : \"piha\" significa \u00abxard\u00edn\u00bb -&gt; \"pihalta\" \u00abdende o xard\u00edn\u00bb.\nOs outros casos locativos en fin\u00e9s son:\nProve\u00f1en do ablativo voc\u00e1bulos galegos como lat\u00edn L\u014eCO &gt; \"logo\", H\u0100C HOR\u0100 &gt; \"agora\", adverbios rematados en -MENTE &gt; -\"mente\", HOC ANNO &gt; \"hogano\"."}
{"id": "12076", "revid": "5863", "url": "https://gl.wikipedia.org/wiki?curid=12076", "title": "Piau\u00ed", "text": "Piau\u00ed \u00e9 un estado da Rexi\u00f3n Nordeste do Brasil. Ten por l\u00edmites o estado de Maranh\u00e3o \u00f3 oeste; o Oc\u00e9ano Atl\u00e1ntico \u00f3 norte; os estados de Cear\u00e1 e Pernambuco \u00f3 leste; e o estado de Ba\u00eda e parte do de Tocantins \u00f3 sur. Ten 1,64% da poboaci\u00f3n do Brasil. A s\u00faa capital e a cidade de Teresina.\nHistoria.\nOs primeiros colonizadores chegaron \u00f3 territorio do actual estado do Piau\u00ed durante o s\u00e9culo XVII. En 1811 este tornouse unha capitan\u00eda separada do Maranh\u00e3o. Coa independencia do Brasil en 1822, tornouse unha provincia do Imperio. Despois de 1889 coa rep\u00fablica, tornouse estado.\nXeograf\u00eda.\nRelevo.\nO relevo de Piau\u00ed comprende planicies costeiras e aluvionares nas marxes do r\u00edo Parna\u00edba e dos seus afluentes, ao centro e ao norte do Estado. Ao longo das fronteiras con Cear\u00e1, Pernambuco e Ba\u00eda, nas chapadas de Ibiapaba e de Araripe, ao leste, e de Tabatinga e Mangabeira \u00f3 sur, at\u00f3panse as m\u00e1is grandes altitudes do estado, situadas en torno aos 900 metros de altitude.\nEntre esas zonas elevadas e o curso dos r\u00edos que cortan o Estado (os principais: Parna\u00edba, Gurgu\u00e9ia, Fidalgo e Urubu Preto), at\u00f3panse formaci\u00f3ns tabulares, ladeadas por escarpas acentuadas, resultantes da acci\u00f3n erosiva das augas.\nEconom\u00eda.\nO Piau\u00ed \u00e9 un dos estados m\u00e1is pobres do Brasil, e participa soamente co 0,5% do produto interno bruto do pa\u00eds. Os servizos representan m\u00e1is de 60% do Produto Interno, a agricultura e gander\u00eda representan 9,1% e a industria 26,3% (datos de 2002). O principal centro de comercio e servizos do estado \u00e9 a s\u00faa capital, Teresina.\nOs principais produtos exportados son: cera vexetal (extra\u00edda de palmas), soia (introducida no estado nos anos 1990), confecci\u00f3ns, casta\u00f1a de anacardio, cangrexos e outros crust\u00e1ceos, e coiro. Non hai moitas e variadas industrias (os principais produtos industrializados ve\u00f1en doutras rexi\u00f3ns). A gander\u00eda e feita de modo extensivo, principalmente para consumo interno. O leste e sur do estado sofren coas secas peri\u00f3dicas do \"Sert\u00e3o\" brasileiro, que afectan a gander\u00eda e agricultura e producen o \u00e9xodo de persoas para outras rexi\u00f3ns e grandes cidades.\nO turismo ten alg\u00fan potencial no litoral (delta do r\u00edo Parna\u00edba, xunto co estado do Maranh\u00e3o) e nos Parques Nacionais de \"Sete Cidades\" e da \"Serra da Capivara\", situados \u00f3 sur do estado. Pero estes dous parques nacionais sofren coa falta dun acceso m\u00e1is f\u00e1cil que permita un n\u00famero expresivo de visitantes e, as\u00ed, o turismo representa pouco para o Produto Interno do estado. O \"Parque Nacional da Serra da Capivara\" e tam\u00e9n considerado un Patrimonio da Humanidade pola UNESCO polas s\u00faas pinturas rupestres."}
{"id": "12077", "revid": "1987", "url": "https://gl.wikipedia.org/wiki?curid=12077", "title": "Montes Urais", "text": "Os montes Urais (en ruso: \"\u0423\u0440\u0430\u0301\u043b\u044c\u0441\u043a\u0438\u0435 \u0433\u043e\u0301\u0440\u044b = \u0423\u0440\u0430\u0301\u043b\") son unha cordilleira que se estende aproximadamente de norte a sur a trav\u00e9s da Rusia occidental.\nTen unha extensi\u00f3n de 2.500\u00a0km das estepas casacas ao longo da fronteira norte do Casaquist\u00e1n ata a costa do oc\u00e9ano \u00c1rtico. A illa de Nova Zembla forma unha continuaci\u00f3n da cordilleira. Xeograficamente, esta cadea de monta\u00f1as marca a fronteira (arbitraria) entre os continentes europeo e asi\u00e1tico. O seu maior cumio \u00e9 o monte Naroda (Poznurr, 1.895 m). A erosi\u00f3n exp\u00f3n unha riqueza considerable en minerais nos Urais, entre os cales o topacio e mais o berilio. As fragas Komi nos Urais do norte est\u00e1n protexidas como Patrimonio Mundial.\nOs Urais est\u00e1n entre as cordilleiras m\u00e1is antigas do mundo, t\u00e9ndose formado no final do per\u00edodo carbon\u00edfero, cando un continente composto principalmente por Siberia colidiu co supercontinente que conti\u00f1a a maior parte da terra na \u00e9poca : a combinaci\u00f3n da Laurasia (Europa e Am\u00e9rica do Norte) e Gondwana. Europa e Siberia permaneceron xuntas desde ent\u00f3n.\nOs xe\u00f3grafos dividen os Urais en cinco rexi\u00f3ns: Sur, Central, Norte, Sub\u00e1rtico e Urais \u00c1rticos.\nR\u00edos.\nOutros importantes r\u00edos da rexi\u00f3n son: Emba, Pecora, Usa, Tavda, Tobol, Tura.\nCidades.\nCidades importantes dos Urais:"}
{"id": "12078", "revid": "289", "url": "https://gl.wikipedia.org/wiki?curid=12078", "title": "Urais", "text": ""}
{"id": "12081", "revid": "5863", "url": "https://gl.wikipedia.org/wiki?curid=12081", "title": "R\u00edo Grande do Sur", "text": "O R\u00edo Grande do Sur \u00e9 o estado m\u00e1is meridional do Brasil. Limita \u00f3 norte co estado de Santa Catarina, \u00f3 leste co Oc\u00e9ano Atl\u00e1ntico, \u00f3 sur coa Rep\u00fablica Oriental do Uruguai e \u00f3 oeste coa Rep\u00fablica Arxentina. A s\u00faa capital \u00e9 Porto Alegre.\nHistoria.\nEn 1627 xesu\u00edtas espa\u00f1ois crearan as primeiras misi\u00f3ns cat\u00f3licas na rexi\u00f3n, pero foron expulsados polos portugueses en 1680. En 1687 novamente tentaron crear misi\u00f3ns na \u00e1rea que ficou co\u00f1ecida como \"Sete Povos das Miss\u00f5es\" (\"Sete Pobos das Misi\u00f3ns\"), e novamente foron expulsados en 1737.\nSendo a rexi\u00f3n punto estrat\u00e9xico para a ocupaci\u00f3n portuguesa no sur do Brasil, foi fundada en 1742 a vila de Porto dos Casais, actual cidade de Porto Alegre, coa axuda de colonos vidos das illas dos Azores. As loitas polo dominio da rexi\u00f3n cesaron en 1801, cando os \"gauchos\" tomaron os Sete Pobos das Misi\u00f3ns, incorporando o seu territorio. En 1807, o R\u00edo Grande do Sur foi elevado \u00e1 condici\u00f3n de \"Capitan\u00eda\".\nDespois da independencia do Brasil, a ent\u00f3n capitan\u00eda tornouse provincia. En 1824 chegaron os primeiros colonos alem\u00e1ns na zona do actual municipio de S\u00e3o Leopoldo.\nEn 1835 comezou unha rebeli\u00f3n contra o goberno da rexencia do Imperio do Brasil, que durou ata 1845 e foi co\u00f1ecida como a Guerra dos Farrapos. Esta rebeli\u00f3n foi o m\u00e1is longo conflito militar interno do Brasil. M\u00e1is tarde, en 1865, a provincia foi invadida por tropas do ditador Francisco Solano L\u00f3pez, durante a Guerra da Tripla Alianza.\nEn 1875 comezaron a chegar os primeiros inmigrantes italianos, que fundaron cidades como Caxias do Sul, Bento Gon\u00e7alves e Garibaldi. Coa proclamaci\u00f3n da rep\u00fablica en 1889, o R\u00edo Grande do Sur converteuse en estado. As disputas pol\u00edticas locais s\u00f3 foron pacificadas cando Get\u00falio Vargas chegou a gobernador, en 1928.\nXeograf\u00eda.\nO estado do R\u00edo Grande do Sur ocupa unha superficie de 281.748,6\u00a0km\u00b2, equivalente en tama\u00f1o \u00f3 Ecuador ou 3 veces o tama\u00f1o de Portugal e pouco m\u00e1is de 3 % da superficie total do Brasil. A s\u00faa poboaci\u00f3n equivale a un 6% da poboaci\u00f3n total do pa\u00eds.\nAs principais cidades do estado en poboaci\u00f3n total, son: Porto Alegre, Caxias do Sul, Pelotas, Canoas, Rio Grande e Santa Maria.\nO estado pos\u00fae catro tipos principais de vexetaci\u00f3n:\nO clima predominante do estado \u00e9 o subtropical h\u00famido, con estaci\u00f3ns ben definidas. Nas rexi\u00f3ns monta\u00f1osas da \"Serra Gaucha\" poden rexistrarse temperaturas por baixo dos 0\u00a0\u00b0C e a ca\u00edda de neve en d\u00edas m\u00e1is fr\u00edos do inverno. A m\u00ednima rexistrada no estado foi de -13\u00a0\u00b0C no ano de 1996 no municipio de S\u00e3o Jos\u00e9 dos Ausentes. Xa as cidades de Uruguaiana, Lageado e Campo Bom ten os r\u00e9cords do estado en temperaturas altas no ver\u00e1n, chegando cerca dos 40\u00a0\u00b0C.\nEconom\u00eda.\n\u00c9 o m\u00e1is grande produtor de calzados do Brasil, axudado polo unha importante gander\u00eda. Tam\u00e9n produce cigarros, produtos petroqu\u00edmicos, t\u00e9xtiles, madeira e derivados. A General Motors abriu unha planta de produci\u00f3n no estado, que pode producir ata 200 mil veh\u00edculos por ano, dato este que tam\u00e9n trouxo a instalaci\u00f3n de f\u00e1bricas de pezas automobil\u00edsticas para o estado.\nO estado \u00e9 importante produtor de arroz (vendido para todo o pa\u00eds), soia, millo e trigo. Tam\u00e9n produce tabaco usado para producir cigarros que o estado exporta. Na \"Serra Gaucha\" (nas cidades de Bento Gon\u00e7alves, Caxias do Sul e Garibaldi) cult\u00edvase a vide.\nTurismo.\nO turismo \u00e9 outra importante fonte de renda do estado, sobre todo nas rexi\u00f3ns da \"Serra Gaucha\" de colonizaci\u00f3n alem\u00e1 (Nova Petr\u00f3polis, Canela, Gramado), e italiana (Bento Gon\u00e7alves, Caxias do Sul, Garibaldi) cos seus costumes t\u00edpicos. Ademais das curiosidades hist\u00f3ricas, estas cidades albergan paisaxes fascinantes, como a Cascada do Caracol na cidade de Canela, e os \"canyons\" de Itaimbezinho e Fortaleza en Cambar\u00e1 do Sul e S\u00e3o Jos\u00e9 dos Ausentes, ademais dunha gastronom\u00eda moi rica, grazas \u00e1s influencias \"gaucha\" e dos inmigrantes. Gramado tam\u00e9n alberga un Festival de Cinema que atrae p\u00fablico para asistir a filmes de produci\u00f3n nacional. En d\u00edas m\u00e1is fr\u00edos de inverno, a ca\u00edda de neve tam\u00e9n pode ser un atractivo na \"Serra Gaucha\", principalmente en S\u00e3o Jos\u00e9 dos Ausentes, considerada a cidade m\u00e1is fr\u00eda do estado. A Serra Gaucha recibe millares de visitantes todos os anos.\nNo litoral destacan as cidades de Torres, Cap\u00e3o da Canoa e Tramanda\u00ed, que tam\u00e9n atraen turistas dos pa\u00edses veci\u00f1os, a Arxentina e o Uruguai. O litoral de Torres est\u00e1 marcado pola presenza de cant\u00eds pronunciados, que atinxen os 30 metros de altura.\nNo interior do estado, destacan a rexi\u00f3n do Pampa, coa s\u00faa actividade de gander\u00eda e os costumes dos \"gauchos\", e a Rexi\u00f3n das Misi\u00f3ns Xesu\u00edtas (cidade de Santo \u00c2ngelo). \u00d3 suroeste do estado destaca a rexi\u00f3n do \"Banhado do Taim\", que alberga mam\u00edferos (roedores, carn\u00edvoros), r\u00e9ptiles e aves, moitos destes ameazados de extinci\u00f3n.\nDemograf\u00eda.\nA poboaci\u00f3n do estado descende de inmigrantes europeos, destacando os italianos e alem\u00e1ns, que fundaron cidades na rexi\u00f3n da \"Serra Gaucha\", pero tam\u00e9n de portugueses, principalmente das illas Azores (estes en Porto Alegre e no litoral).\nO \"gaucho\" t\u00edpico resulta da mestura de espa\u00f1ois e portugueses con indios guaran\u00ed e charrua (unha etnia hoxe extinta) e tam\u00e9n africanos. Descenden dos primeiros poboadores da \"pampa\", instalados a partir do s\u00e9culo XVI, que viv\u00edan de cazar o gando que fux\u00eda e se criaba solto torn\u00e1ndose salvaxe, nesta rexi\u00f3n de pastos naturais. Existen \"gauchos\" tam\u00e9n na Arxentina e no Uruguai. Hai tam\u00e9n uns poucos \u00edndios puros, de etnias guaran\u00ed e kaingang."}
{"id": "12082", "revid": "289", "url": "https://gl.wikipedia.org/wiki?curid=12082", "title": "Ant\u00e1rtica", "text": ""}
{"id": "12083", "revid": "23204", "url": "https://gl.wikipedia.org/wiki?curid=12083", "title": "Namibia", "text": "Namibia \u00e9 un pa\u00eds da \u00c1frica austral, o m\u00e1is seco da \u00c1frica subsahariana, que est\u00e1 limitado ao norte por Angola e por Zambia, ao leste e ao sur por Botswana, ao sur por Sur\u00e1frica e ao oeste polo oc\u00e9ano Atl\u00e1ntico. A s\u00faa capital, e a s\u00faa cidade m\u00e1is poboada, \u00e9 Windhoek.\nEtimolox\u00eda.\nO nome do pa\u00eds deriva do deserto do Namib, considerado como o deserto m\u00e1is antigo do mundo. O nome \"Namib\" \u00e9 de orixe nama, e significa \"lugar vasto\", \"lugar enorme\".\nAntes da s\u00faa independencia, en 1990, a zona era co\u00f1ecida en primeiro lugar como como \u00c1frica do Suroeste alem\u00e1n (\"Deutsch-S\u00fcdwestafrika\"), e despois como \"Suroeste de \u00c1frica\", reflectindo a ocupaci\u00f3n colonial por parte dos alem\u00e1ns e os surafricanos. Este \u00faltimo, as\u00ed nomeado pola coroa brit\u00e1nica, reflect\u00eda o estado de dominio de Sur\u00e1frica, dentro do Imperio brit\u00e1nico.\nHistoria.\nOs primeiros habitantes de Namibia foron probabelmente os san (bosqu\u00edmanos), seguidos dos namas e dos damaras. A partir do s\u00e9culo XIV entraron na rexi\u00f3n diversos grupos bant\u00fas, entre os que se encontraban os hereros e os ovambos.\nOs europeos chegaron en n\u00famero consider\u00e1bel durante a segunda metade do s\u00e9culo XV; as costas da actual Namibia foron exploradas polo navegante portugu\u00e9s Bartolomeu Dias en 1486, pero a aridez do territorio non estimulou a s\u00faa colonizaci\u00f3n nese momento. A historia recente de Namibia comezou en xaneiro de 1793, cando os neerlandeses reclamaron Walvis Bay. O interior do pa\u00eds foi explorado polos europeos durante o s\u00e9culo XIX. En 1815, coa anexi\u00f3n da colonia do Cabo da Bona Esperanza neerlandesa polos brit\u00e1nicos, o porto de Walvis Bay pasou a formar parte do seu territorio. En 1884 Alema\u00f1a creou no pa\u00eds unha colonia co nome de \u00c1frica Suroccidental alem\u00e1, que tam\u00e9n se co\u00f1eceu como \u00c1frica do Suroeste alem\u00e1 (\"Deutsch-S\u00fcdwestafrika\"), coa excepci\u00f3n do territorio en torno a Walvis Bay que era de posesi\u00f3n brit\u00e1nica.\nSur\u00e1frica, dominio brit\u00e1nico, ocupou Namibia durante a primeira guerra mundial e, despois do tratado de Versalles, administrou o pa\u00eds como un mandato da Sociedade de Naci\u00f3ns at\u00e9 a segunda guerra mundial, momento no que as autoridades surafricanas anexionaron unilateralmente o territorio. En 1966 a Organizaci\u00f3n do Pobo de \u00c1frica do Suroeste (en ingl\u00e9s \"South-West African People's Organization\"), de inspiraci\u00f3n marxista, iniciou unha guerrilla independentista contra as forzas surafricanas, e no mesmo ano a Organizaci\u00f3n das Naci\u00f3ns Unidas revogou o mandato que a Sociedade de Naci\u00f3ns outorgara a Sur\u00e1frica para administrala. No ano 1988, a Rep\u00fablica Surafricana decidiu p\u00f3r fin ao seu control aceptando un plan de paz da ONU, que conduciu \u00e1 plena independencia de Namibia en 1990. A rexi\u00f3n de Walvis Bay permaneceu baixo control surafricano como enclave, pero finalmente foi cedido a Namibia en 1994.\nPol\u00edtica.\nNamibia \u00e9 unha rep\u00fablica semipresidencialista. O presidente \u00e9 o Xefe de Estado, elixido por sufraxio universal a cada 5 anos. O xefe de goberno \u00e9 o Primeiro Ministro, nomeado polo presidente.\nO parlamento \u00e9 bicameral, composto polo Consello Nacional (\"National Council\") de 26 membros elixidos a cada 6 anos, e a Asemblea Nacional (\"National Assembly\") de 78 membros, sendo 72 elixidos cada 5 anos e outros seis designados polo presidente.\nA constituci\u00f3n do pa\u00eds \u00e9 de 21 de marzo de 1990, d\u00eda da independencia do pa\u00eds.\nXeograf\u00eda.\nNamibia local\u00edzase nunha zona des\u00e9rtica dominada polo deserto do Namib, que lle d\u00e1 o seu nome ao pa\u00eds e, ag\u00e1s na zona norte, \u00e9 un lugar seco e des\u00e9rtico con moi escasas precipitaci\u00f3ns pluviais. En dita zona do norte enc\u00f3ntrase o Parque Nacional Etosha, un dos m\u00e1is grandes do mundo, e que destaca pola s\u00faa gran diversidade de flora e fauna, con especies caracter\u00edsticas da sabana africana. Outro deserto, o de Kalahari, est\u00e9ndese polo leste do pa\u00eds.\nEntre os seus cumes m\u00e1is elevados enc\u00f3ntranse as monta\u00f1as Spitzkoppe e Brandberg.\nAs cidades principais de Namibia son: Windhoek, Swakopmund, Walvis Bay, Okahandja, Otjiwarongo e Katima Mulilo.\nO pa\u00eds abarca unha superficie de 824 292 km\u00b2, as s\u00faas fronteiras te\u00f1en unha lonxitude de 4\u00a0220 km (con Angola 1 427 km, con Botsuana 1 544 km, con Sur\u00e1frica 1 005 km e con Zambia 244 km; mentres que a lonxitude da s\u00faa costa \u00e9 de 1 572 km. \nRelevo.\nO litoral namibio \u00e9 pouco recortado e est\u00e1 bordeada polo deserto do Namib nunha franxa duns 50\u00a0km de anchura media. Desde a\u00ed \u00e9rguense unha serie de cadeas monta\u00f1osas, en parte transversais e en parte paralelas \u00e1 costa, que en determinados puntos da parte central superan os 2 000 m de altitude (Brandberg, 2 606 m; monte Erongo, 2 350 m; Gonsberg, 2\u00a0332 m). Unha serie de r\u00edos curtos baixan desde estes cordais cara ao oc\u00e9ano Atl\u00e1ntico, creando varios r\u00edos transversais, pero dada a sequidade do clima, a maior\u00eda non chegan at\u00e9 o mar, formando por\u00e9n lagoas endorreicas pantanosas no mesmo deserto, pero son moi importantes para a subsistencia da flora e a fauna. S\u00f3 alg\u00fans destes cursos como o r\u00edo Ugab ou o Kuiseb desaugan no mar.\nTras as cadeas monta\u00f1osas \u00e9rguese un extenso planalto, de entre os 800 e os 1 200 m de altura media, que ocupa o centro do pa\u00eds desde o norte ao sur. Nel as\u00e9ntase a capital, Windhoek, a m\u00e1is de 1 600 m de altitude.\nHidrograf\u00eda.\nA costa de Namibia est\u00e1 limitada por dous grandes e caudalosos r\u00edos: ao norte o Cunene, que serve de fronteira con Angola e ao sur o Orange, que fai o mesmo papel a respecto da Rep\u00fablica Surafricana. Como a zona norte \u00e9 a \u00fanica do pa\u00eds que supera os 500\u00a0mm anuais de precipitaci\u00f3ns, xunto co Cunene e os tributarios do gran r\u00edo endorreico internacional, o Okavango, \u00e9 o \u00fanico territorio namibio onde \u00e9 pos\u00edbel o agro (millo, sorgo) e a gandar\u00eda. No sur o Oranxe ten alg\u00fan grande afluente, como o Fish, pero pola contra penetra, polo leste, o deserto de Kalahari.\nSubdivisi\u00f3ns.\nNamibia est\u00e1 dividida, despois de que a antiga rexi\u00f3n de Kavango en 2013 fora dividida en d\u00faas, en 14 rexi\u00f3ns: \nEconom\u00eda.\nA econom\u00eda de Namibia tradicionalmente dependeu da minar\u00eda, explot\u00e1ndose principalmente diamantes e uranio, a\u00ednda que hai tam\u00e9n pequenos xacementos de cobre, esta\u00f1o e chumbo. A pesca \u00e9 importante, a\u00ednda que diminu\u00edron as capturas a partir dos anos 1970. Nos \u00faltimos anos o turismo f\u00edxose moito m\u00e1is importante, dada a beleza natural do pa\u00eds e a interesante fauna nativa, tipicamente africana, pero nun ambiente diferente ao comunmente asociado coa sabana africana.\nO principal socio comercial de Namibia \u00e1 a Uni\u00f3n Europea, coa que mant\u00e9n unha favor\u00e1bel balanza comercial, a\u00ednda que nos \u00faltimos anos o pa\u00eds tam\u00e9n estableceu relaci\u00f3ns comerciais con China, pa\u00eds que incrementou os seus investimentos na econom\u00eda namibiana.\nNamibia ten entre o 30 e o 40 % de taxa de desemprego e, en 2004, aprobou unha Lei de traballo para protexer \u00e1s persoas da pos\u00edbel discriminaci\u00f3n no emprego derivada do embarazo e o VIH/SIDA. A econom\u00eda de Namibia est\u00e1 vinculada estreitamente a Sur\u00e1frica, debido \u00e1 s\u00faa historia compartida. A meseta central serve como un corredor de transporte, dos m\u00e1is densamente poboados, ao norte de Sur\u00e1frica, pola que circulan as catro quintas partes das importaci\u00f3ns de Namibia. Namibia \u00e9 cuarto maior exportador de minerais non combust\u00edbeis de \u00c1frica, e o quinto maior produtor de uranio do mundo.\nProduciuse un importante investimento na minar\u00eda do uranio, e converteuse no maior exportador de uranio no ano 2015. Namibia tam\u00e9n produce grandes cantidades de chumbo, zinc, esta\u00f1o, prata e volframio.\nAo redor da metade da poboaci\u00f3n depende da agricultura (principalmente agricultura de subsistencia) para o seu sustento, pero a\u00ednda ten que importar alg\u00fans dos seus alimentos. Namibia ten unha das taxas m\u00e1is altas de desigualdade de ingresos do mundo, debido en parte ao feito de que existe unha econom\u00eda urbana e unha rural. Alcanzouse un acordo sobre a privatizaci\u00f3n de varias empresas m\u00e1is nos pr\u00f3ximos anos, coa esperanza de estimular o investimento estranxeiro. Unha das \u00e1reas de m\u00e1is r\u00e1pido crecemento do desenvolvemento econ\u00f3mico de Namibia \u00e9 o crecemento da conservaci\u00f3n da vida silvestre.\nDemograf\u00eda.\nNamibia \u00e9 un pa\u00eds con cerca de 1 500 000 habitantes, concentrados sobre todo no norte e na zona da capital. A densidade de poboaci\u00f3n \u00e9 moi reducida ou mesmo nula, como no caso da rexi\u00f3n da Costa dos Esqueletos. \nA taxa de natalidade \u00e9 alta, mais a porcentaxe de individuos seropositivos do VIH atinxe a preto do 15 % da poboaci\u00f3n, polo que non se espera un gran crecemento nos pr\u00f3ximos anos. As estimaci\u00f3ns para este pa\u00eds (xullo de 2016) te\u00f1en en conta explicitamente os efectos do exceso de mortalidade debido \u00e1 SIDA; isto pode implicar unha menor esperanza de vida, maior mortalidade infantil, maiores taxas de mortalidade, menores taxas de crecemento da poboaci\u00f3n, e cambios na distribuci\u00f3n da poboaci\u00f3n por idade e sexo con respecto ao que se esperar\u00eda se outro fose o caso.\nLinguas.\nO ingl\u00e9s \u00e9 o idioma oficial. Ademais, Namibia conta con 13 linguas nacionais reco\u00f1ecidas, inclu\u00edndo 10 linguas africanas ind\u00edxenas e 3 linguas indoeuropeas (estimaci\u00f3n do 2011): "}
{"id": "12084", "revid": "56817", "url": "https://gl.wikipedia.org/wiki?curid=12084", "title": "Assenede", "text": "Assenede \u00e9 un concello da provincia de Flandres Oriental, B\u00e9lxica. En 2004 ti\u00f1a unha poboaci\u00f3n de 13.499 habitantes distribu\u00eddos en 87,22\u00a0km\u00b2. Comprende as vilas de Assenede, Bassevelde, Boekhoute e Oosteeklo."}
{"id": "12085", "revid": "5863", "url": "https://gl.wikipedia.org/wiki?curid=12085", "title": "Fred Astaire", "text": "Frederick Austerlitz, nado en Omaha (Nebrasca) o 10 de maio de 1899 e finado nos \u00c1nxeles (California) o 22 de xu\u00f1o de 1987, foi un bailar\u00edn e actor estadounidense, m\u00e1is co\u00f1ecido co nome de Fred Astaire.\nTraxectoria.\nFillo dun emigrante austr\u00edaco, comezou a empregar o nome Astaire, coa s\u00faa irm\u00e1n Adele, cando actuaba nun vodevil cando ti\u00f1a cinco anos. A partir de 1917 el e a s\u00faa irm\u00e1 apareceron en shows de Broadway, fac\u00e9ndose populares ata que en 1932 a s\u00faa irm\u00e1 casa con Charles Cavendish, fillo do duque de Devonshire. Fred marcha a Hollywood, en 1933 act\u00faa na pel\u00edcula \"Flying Down to Rio\" (Voando a R\u00edo), con Ginger Rogers que tivo un grande \u00e9xito e fixo que actuasen xuntos noutras nove pel\u00edculas, convert\u00e9ndose nunha das parellas m\u00e1is famosas do cine. Formou tam\u00e9n parella cinematogr\u00e1fica con Eleanor Powell, Rita Hayworth, Judy Garland, Cyd Charisse e Audrey Hepburn. Retirouse en 1971, a\u00ednda que seguiu aparecendo esporadicamente en pel\u00edculas e series de televisi\u00f3n."}
{"id": "12086", "revid": "109681", "url": "https://gl.wikipedia.org/wiki?curid=12086", "title": "Tunisia", "text": "Tunisia (en \u00e1rabe : \"al-Jamhuriya at-Tunisia\", \u0627\u0644\u062c\u0645\u0647\u0648\u0631\u064a\u0629 \u0627\u0644\u062a\u0648\u0646\u0633\u064a\u0629), \u00e9 un pa\u00eds \u00e1rabe de \u00c1frica do norte, limitado polo Mediterr\u00e1neo. \u00c9 un pa\u00eds do Magreb, coma Marrocos, Mauritania, Alxeria e Libia. Situada no norte do pa\u00eds, a s\u00faa capital \u00e9 Tunes.\nCoa independencia o 20 de marzo do 1956, unha asemblea constitu\u00ednte foi elixida, que aboliu a monarqu\u00eda bey da dinast\u00eda huseinita no poder desde 1705 e proclamou a rep\u00fablica o 25 de xullo do 1957 con Habib Bourguiba coma presidente.\nTunisia \u00e9 un destino popular dos turistas europeos que visitan Hamamato, Monastir, Souse e o Porto El-Kantaoui, o deserto do S\u00e1hara no sur, e os sitios arqueol\u00f3xicos coma Cartago ou Dougga.\nHistoria.\nTunisia est\u00e1 poboada desde a prehistoria. Os seus primeiros habitantes co\u00f1ecidos son os b\u00e9rberes.\nProtectorado franc\u00e9s.\n1881-1956: Protectorado franc\u00e9s, establecido o 12 de maio de 1881. A resistencia anticolonial dura durante practicamente a totalidade dos 75 anos da dominaci\u00f3n francesa.\nIndependencia.\nO 20 de marzo de 1956 Tunisia obt\u00e9n a independencia. O 25 de xullo de 1957 proclamouse a rep\u00fablica, nome\u00e1ndose a Habib Bourguiba presidente da Tunisia independente.\nO 1 de xu\u00f1o de 1959 adoptouse a primeira constituci\u00f3n republicana.\nO 15 de outubro de 1963 as tropas francesas evacuaron Bizerte, a s\u00faa \u00faltima base no pa\u00eds.\nO 7 de novembro de 1987 o primeiro ministro Zina el-Abidina Ben Ali depuxo o presidente Bourguiba, xulgado por incapacidade de continuar as s\u00faas funci\u00f3ns.\nO 14 de xaneiro de 2011 un levantamento popular depuxo o presidente Ben Ali e mandouno ao exilio a Arabia Saudita.\nDivisi\u00f3n administrativa.\nTunisia at\u00f3pase dividida en 24 provincias:\nAs provincias est\u00e1n divididas en 264 \" delegaci\u00f3ns\" ou \"distritos\" (\"mutamadiyat\"), e subdivididos en municipios (\"shaykhats' ') e sectores (\"imadats\").\nPol\u00edtica.\nGobernantes dende 1957:"}
{"id": "12088", "revid": "98629", "url": "https://gl.wikipedia.org/wiki?curid=12088", "title": "Libia", "text": "Libia (en \u00e1rabe: \u200f\u0644\u064a\u0628\u064a\u0627\u200e \"L\u012bbiy\u0101\", en b\u00e9rber: \"Libya\"), \u00e9 un pa\u00eds situado na rexi\u00f3n do Magreb no Norte de \u00c1frica. \u00c1s beiras do mar Mediterr\u00e1neo ao norte, Libia limita con Exipto ao leste, Sud\u00e1n ao sueste, Chad e N\u00edxer ao sur, e Alxeria e Tunisia ao oeste. Na Grecia antiga, o termo Libia era utilizado nun senso m\u00e1is amplo, comprendendo toda \u00c1frica do Norte ao oeste de Exipto.\nCunha \u00e1rea de ao redor de 1\u00a0800\u00a0000 quil\u00f3metros cadrados, Libia \u00e9 o cuarto pa\u00eds m\u00e1is grande de \u00c1frica por \u00e1rea e o d\u00e9cimo s\u00e9timo do mundo. A s\u00faa capital, Tr\u00edpoli, acolle a 1,7 mill\u00f3ns dos 6,4 mill\u00f3ns de cidad\u00e1ns libios. As tres partes tradicionais do pa\u00eds son Tripolitania, Fezzan e a Cirenaica. Libia pos\u00fae ademais o maior \u00cdndice de Desenvolvemento Humano (IDH) e o cuarto maior PIB per capita de \u00c1frica en 2009, s\u00f3 detr\u00e1s das Seychelles, Guinea Ecuatorial e Gab\u00f3n. Isto \u00e9 debido principalmente \u00e1s s\u00faas reservas petrol\u00edferas e \u00e1 s\u00faa baixa poboaci\u00f3n. Libia \u00e9 un dos dez maiores produtores de petr\u00f3leo mundiais. Conseguindo a s\u00faa independencia como Reino de Libia en 1951, o estado estivo gobernado dende 1969 at\u00e9 2011 por Muammar al-Gaddafi, que chegara ao poder nun golpe militar e instaurara a Jamahiriya, teorizada polo propio Gaddafi.\nA mediados de febreiro de 2011, protestas e manifestaci\u00f3ns masivas estouparon en Libia contra o goberno de Gaddafi, estourando unha guerra civil. O 26 dese mesmo mes, as forzas Anti-Gaddafi informaron que ti\u00f1an baixo o seu control varias vilas costeiras e cidades e o d\u00eda seguinte, o 27 de febreiro, crear\u00edase un organismo co\u00f1ecido como Consello Nacional Libio para actuar como o \"rostro pol\u00edtico da revoluci\u00f3n\", o cal foi reco\u00f1ecido o 16 de setembro do mesmo ano como \u00fanico representante legal do estado.\nEtimolox\u00eda.\nO nome \"Libia\" (en \u00e1rabe: \u0644\u064a\u0628\u064a\u0627, \"L\u012bby\u0101\" , en exipcio: \"R'bw\", en p\u00fanico: \"lby\", en grego antigo: \"Lib\u00fa\u0113\", en lat\u00edn: \"Libya\") deriva orixinariamente da tribo b\u00e9rber dos \"Libu\" (en grego antigo: \u039b\u03af\u03b2\u03c5\u03b5\u03c2, \"L\u00edbues\", en lat\u00edn: \"Libyes\"). A terra dos Libu era \u039b\u03b9\u03b2\u03cd\u03b7 (\"Lib\u00fa\u0113\"), co\u00f1ecida en lat\u00edn como \"Libya\". Na Grecia cl\u00e1sica o termo ti\u00f1a un significado moito m\u00e1is amplo, e abrangu\u00eda todo o continente que m\u00e1is tarde (s\u00e9culo II a.C.) pasou a ser co\u00f1ecido como \"\u00c1frica\", tendo en conta que na antig\u00fcidade \u00c1frica supo\u00f1\u00eda un terzo da superficie total da terra, xunto con Asia e Europa.\nDurante a Idade Media Isl\u00e1mica, Ibn Khaldun rexistrou que a tribo Libu era co\u00f1ecida como os \"Lawata\" Libia acadou a s\u00faa independencia en 1951 como Reino Unido Libio (\"al-Mamlaka al-Libiyya al-Muttahida\"), trocando o seu nome a Reino de Libia (\u0627\u0644\u0645\u0645\u0644\u0643\u0629 \u0627\u0644\u0644\u064a\u0628\u064a\u0629, \"al-Mamlaka al-Libiyya\") en 1963. Despois do golpe de estado de 1969, o nome do pa\u00eds foi cambiado de novo, esta vez a Rep\u00fablica \u00c1rabe Libia.\nO actual nome oficial do estado \u00e9 Gran Jamahiriya \u00c1rabe Libia Popular Socialista (en \u00e1rabe: \u0627\u0644\u062c\u0645\u0627\u0647\u064a\u0631\u064a\u0629 \u0627\u0644\u0639\u0631\u0628\u064a\u0629 \u0627\u0644\u0644\u064a\u0628\u064a\u0629 \u0627\u0644\u0634\u0639\u0628\u064a\u0629 \u0627\u0644\u0627\u0634\u062a\u0631\u0627\u0643\u064a\u0629 \u0627\u0644\u0639\u0638\u0645\u0649, \"al-\u01e6am\u0101h\u012briyyah al-\u02bfArabiyyah al-L\u012bbiyyah a\u0161-\u0160a\u02bfbiyyah al-I\u0161tir\u0101kiyyah al-\u02bfU\u1e93m\u0101\" ). Jamahiriya \u00e9 un termo \u00e1rabe xeralmente traducido como \"estado das masas\". O termo, un neoloxismo acu\u00f1ado por Muammar al-Gaddafi, tentou ser un nome xen\u00e9rico para describir un tipo de estado: unha \"rep\u00fablica gobernada polas masas\" ou \"rep\u00fablica popular\". \nEstado de Libia \u00e9 ao ano 2020 o nome provisional do pa\u00eds at\u00e9 a aprobaci\u00f3n dun novo texto constitucional.\nHistoria.\nAs primeiras menci\u00f3ns que aparecen de Libia na historia, ref\u00edrense aos mercenarios libios contratados polo Antigo Exipto, no primeiro milenio a. C. O ex\u00e9rcito cartaxin\u00e9s de An\u00edbal Barca tam\u00e9n contar\u00e1 m\u00e1is tarde con estes mercenarios que constituir\u00e1n o punto m\u00e1is forte da infantar\u00eda do seu ex\u00e9rcito na s\u00faa famosa expedici\u00f3n \u00e1 pen\u00ednsula it\u00e1lica a trav\u00e9s dos Alpes. \nA franxa costeira do pa\u00eds foi visitada por gregos e fenicios, e dominada m\u00e1is tarde polo Imperio romano, o reino v\u00e1ndalo de Xenserico, o Imperio bizantino, os \u00e1rabes e o Imperio otom\u00e1n.\nLibia italiana.\nEn 1912, Libia foi invadida por Italia. At\u00e9 ese momento, debido ao seu escaso valor econ\u00f3mico e estrat\u00e9xico, o territorio (naquel momento controlado por xefes bedu\u00ednos) librouse da voracidade das potencias imperialistas europeas, pero os italianos, que desexaban crearse un imperio colonial, non ti\u00f1an mellores terras que invadir, ao que se uniu a proximidade xeogr\u00e1fica do territorio coa s\u00faa propia pen\u00ednsula. O dominio italiano sobre Libia durou at\u00e9 o final da segunda guerra mundial, conflagraci\u00f3n na que o territorio foi testemu\u00f1a da loita entre o Afrika Korps de Rommel, por parte do Eixo, e as tropas de Montgomery, por parte de Gran Breta\u00f1a.\nReino de Libia.\nAo final da guerra os aliados non logran p\u00f3rse de acordo sobre o futuro da antiga colonia italiana. Nese momento era un territorio m\u00e1is de cinco veces maior que a propia Italia. Con todo, a poboaci\u00f3n non exced\u00eda o mill\u00f3n de habitantes, polo que representaba un destino apropiado para o remanente de poboaci\u00f3n de Italia que empezou a buscar lugares aos cales emigrar despois da guerra. Os receos entre occidente e a Uni\u00f3n Sovi\u00e9tica fan que finalmente a ONU decida dar a independencia ao pa\u00eds deix\u00e1ndoo en mans do rei Idris.\nDesta forma Libia conv\u00e9rtese na primeira colonia africana en lograr a s\u00faa independencia. M\u00e1is adiante as potencias europeas lamentar\u00edan este feito, pois contribu\u00edu a desencadear as diferentes loitas pola independencia africana. Ademais perderon para si a \u00faltima oportunidade de constru\u00edr un estado de estilo europeo no litoral sur do Mediterr\u00e1neo.\nGran Jamahiriya.\nO coronel Muammar al-Gaddafi tomou o poder en 1969 a trav\u00e9s dun golpe de estado e implantou un r\u00e9xime de goberno socialista (considerado por alg\u00fans como autoritario) co\u00f1ecido como Jamahiriya (\"estado das masas\") que pretende ser un sistema de goberno directo onde o pobo exerce o poder mediante a participaci\u00f3n directa \u00e9 protagonista nas tomas de decisi\u00f3ns (Poder Popular). Defensor do panarabismo e do islam, Gaddafi patrocinou, supostamente, acci\u00f3ns terroristas contra pa\u00edses occidentais e principalmente contra obxectivos estadounidenses. Por estes feitos Ronald Reagan ordenou o o bombardeo das d\u00faas principais cidades libias, Tr\u00edpoli e Bengasi, en 1986. Nestas acci\u00f3ns morreron varios civ\u00eds, inclu\u00edndo unha filla adoptiva de Gaddafi, Jana.\nDesde 1978 e at\u00e9 1987, existiron conflitos entre Libia e o Chad pola participaci\u00f3n libia na guerra civil dese pa\u00eds. As forzas libias apoiaron a unha facci\u00f3n, achegaron tropas e \u00fatiles na zona fronteiriza, e nun momento dado lograron avanzar at\u00e9 a capital. Finalmente os chadianos conseguiron que os libios se retirasen do seu territorio, na chamada \"Guerra dos Toyota\".\nA finais dos anos oitenta do s\u00e9culo XX dous avi\u00f3ns explotaron como consecuencia de atentados terroristas, un no Reino Unido e outro en \u00c1frica. Os Estados Unidos, Gran Breta\u00f1a e Francia acusaron a Libia das devanditas acci\u00f3ns e emprenderon unha serie de sanci\u00f3ns que levaron ao illamento do pa\u00eds.\nPor outra banda, a Uni\u00f3n Africana formouse oficialmente en marzo de 2001, durante unha cerimonia levada a cabo na cidade libia de Sirte. En 2003 o goberno libio reco\u00f1eceu a responsabilidade de cidad\u00e1ns libios nestes atentados e chegou a acordos polos que se compromet\u00eda a indemnizar aos familiares das v\u00edtimas dos dous avi\u00f3ns. Como consecuencia, levant\u00e1ronse as sanci\u00f3ns que exist\u00edan sobre o pa\u00eds.\nProtestas en contra do Goberno en 2011.\nA principios do 2011 prod\u00facese unha serie de protestas no mundo \u00e1rabe e unha parte da poboaci\u00f3n de Libia manif\u00e9stase contra o r\u00e9xime de Gaddafi mentres outro segmento mant\u00e9n o seu apoio. Os opositores controlan mediante comit\u00e9s populares as cidades de Tobruk, Derna, Al Bayda, Al Marj, Bengasi e Ajdabiya no leste; Misurata, Bani Walid, Al Khums, Tarhunah, Gharyan, Zouara, Al Jufrah, Zauiya e Nalut no oeste, rodeando a capital. Gaddafi, con 120.000 revolucionarios (algunhas fontes falan de que son mercenarios chadianos, o cal \u00e9 negado polo goberno do Chad), controla as cidades de Tr\u00edpoli e Sirte no oeste e Sabha no sur. A prensa internacional sinala que o presidente Gaddafi reprime con gran dureza as manifestaci\u00f3ns mediante mercenarios e ataques a\u00e9reos, retransmitidos pola cadea \u00e1rabe Al Jazeera.\nEn Bengasi, polo menos 130 militares foron asasinados por negarse a disparar contra o pobo desarmado. Alg\u00fans pilotos libios desertan para evitar cumprir as ordes de disparar contra a poboaci\u00f3n civil e son varios os ministros, embaixadores e l\u00edderes relixiosos que abandonan a Gaddafi. A ONU fai unha estimaci\u00f3n de m\u00e1is de 2000 mortos civ\u00eds a mans do r\u00e9xime e solicita unha investigaci\u00f3n internacional sobre a violenta represi\u00f3n. A Coalici\u00f3n Internacional contra os Criminais de Guerra contabiliza ademais 3980 feridos e polo menos 1500 desaparecidos. A situaci\u00f3n das cidades de Zlitan e Al 'Aziziyah, no oeste e pr\u00f3ximas a Tr\u00edpoli, \u00e9 incerta e hai combates en Misurata e Zauiya, onde as tropas de Gaddafi foron rexeitadas polos opositores.\nO 25 de febreiro, o Goberno de EEUU anunciou que impor\u00e1 sanci\u00f3ns unilaterais contra Libia, e buscar\u00e1 coordinar sanci\u00f3ns internacionais, non descartando unha intervenci\u00f3n militar en Libia ante o uso da violencia por parte do r\u00e9xime de Muammar al-Gaddafi. O 19 de marzo, forzas a\u00e9reas de Francia, os Estados Unidos e o Reino Unido comezaron os bombardeos sobre obxectivos militares fieis a Gadafi. En outubro, Gaddafi foi asasinado polas forzas opositoras, rematou as\u00ed a guerra civil e o seu r\u00e9xime de goberno.\nXeograf\u00eda.\nLibia est\u00e9ndese ao longo de 1\u00a0759\u00a0540 quil\u00f3metros cadrados, fac\u00e9ndoo o d\u00e9cimo s\u00e9timo estado do mundo m\u00e1is grande en tama\u00f1o. O tama\u00f1o de Libia \u00e9 algo inferior ao de Indonesia, e aproximadamente do tama\u00f1o do Estado dos Estados Unidos Alasca. Est\u00e1 rodeado ao norte polo Mar Mediterr\u00e1neo, ao oeste por Tunisia e Alxeria, ao suroeste por N\u00edxer, ao sur polo Chad e o Sud\u00e1n e ao leste por Exipto. Libia at\u00f3pase entre as latitudes 19\u00b0 e 34\u00b0N, e as lonxitudes 9\u00b0 e 26\u00b0E.\nOs seus 1770 quil\u00f3metros de costa, fan de Libia o pa\u00eds africano con m\u00e1is costa mediterr\u00e1nea . A porci\u00f3n do Mar Mediterr\u00e1neo que ba\u00f1a o norte libio \u00e9 habitualmente co\u00f1ecida como Mar de Libia. O clima \u00e9dun xeito predominante seco e de natureza des\u00e9rtica. Por\u00e9n, \u00e1s rexi\u00f3ns do norte gozan dun clima mediterr\u00e1neo suave.\nOs maiores perigos naturais que soporta son, entre outros, a color, a seca ou o siroco cargado de po (co\u00f1ecido en Libia como o \"gibli\"). O siroco \u00e9 un vento que sopra do sueste dun a catro d\u00edas durante a primavera e o outono. Hai tam\u00e9n Tormentas de po e de area. Hai tam\u00e9n diversos oasis repartidos ao longo de Libia, sendo os m\u00e1is importantes os de Ghadames e Kufra.\nO deserto l\u00edbico.\nO deserto l\u00edbico, que cobre gran parte de Libia, \u00e9 un dos lugares m\u00e1is \u00e1ridos da Terra. Nalg\u00fans lugares, pasan xa d\u00e9cadas sen ningunha chuvia. Incluso nas terras m\u00e1is altas raramente hai precipitaci\u00f3ns, sendo a media de ao redor dunha vez cada cinco ou dez anos. En Uweinat, no ano 2006, a \u00faltima precipitaci\u00f3n pluvial rexistrada foi en setembro de 1998. Un accidente xeogr\u00e1fico destacado deste deserto \u00e9 a depresi\u00f3n de Qattara, no noroeste de Exipto, que chega a ter unha altitude m\u00ednima de 133 metros baixo o nivel do mar, sendo o segundo punto m\u00e1is baixo de \u00c1frica (despois do lago Assal en Djibuti).\nDo mesmo xeito, a temperatura no deserto de Libia pode ser extrema, o 13 de setembro de 1922 a cidade de Al 'Aziziyah, que est\u00e1 situado ao suroeste de Tr\u00edpoli, rexistrou unha temperatura de 57,8 \u00b0C, a cal \u00e9 xeralmente aceptada como a meirande temperatura acadada na Terra.\nNo deserto l\u00edbico hai uns dispersos pequenos oasis deshabitados, polo xeral ligados \u00e1s maiores depresi\u00f3ns, onde se pode atopar auga cavando a uns metros de profundidade. Na zona oeste hai un gran grupo disperso de oasis inconexos alleos \u00e1s depresi\u00f3ns, o grupo Kufra, que consiste en Tazerbo, Rebianae e Kufra. A parte das escarpas, a chaira xeral \u00e9 s\u00f3 interrompida por series de altiplanos e macizos preto do centro do deserto, en toro \u00e1 converxencia das fronteiras entre Exipto, Sud\u00e1n e Libia.\nUn pouco m\u00e1is ao sur est\u00e1n os macizos de Arkenu, Uweinat e Kissu. Estas monta\u00f1as gran\u00edticas son moi antigas, xa que foron formadas antes da arenita que as rodea. Arkenu e Uweinat Occidental son complexos en forma de anel moi semellantes \u00e1s Monta\u00f1as de A\u00efr (en N\u00edxer). Uweinat Oriental (o punto m\u00e1is alto do deserto l\u00edbico) \u00e9 unha meseta de pedra arenita adxacente \u00e1 parte gran\u00edtica do oeste. A chaira ao norte de Uweinat est\u00e1 salpicada con elementos volc\u00e1nicos erosionados. Co descubrimento de petr\u00f3leo nos anos 1950 tam\u00e9n foi descuberto un xigantesco acu\u00edfero debaixo de gran parte do pa\u00eds. A auga deste acu\u00edfero \u00e9 \"auga f\u00f3sil\" anterior \u00e1 \u00faltima idade do xeo e ao propio deserto do S\u00e1hara. O pa\u00eds \u00e9 tam\u00e9n fogar dos cr\u00e1teres de Arkenu, un par de cr\u00e1teres de impacto atopados no deserto.\nPol\u00edtica e goberno.\n\u00d3rganos do Estado.\nO 2 de marzo de 1977 proclam\u00e1base a Jamahiriya (\"estado das masas\"). O fundamento deste sistema \u00e9 a \"terceira teor\u00eda universal\" (estilo de goberno descrito por Gaddafi) \u00e1 s\u00faa vez baseada no nacionalismo \u00e1rabe, o estado de benestar e a democracia directa ou poder popular socialista, ademais dun sistema moral isl\u00e1mico que entre outras cousas prohibiu o alcol e o xogo. A esta mestura Gaddafi chamouna socialismo isl\u00e1mico, onde economicamente est\u00e1 permitido o control privado sobre as empresas pequenas e as empresas familiares do sector de servizos mentres o goberno controla as empresas m\u00e1is grandes.\nNo esquema oficial de goberno, Gaddafi (o \"Caid\", traducido como l\u00edder; transliteraci\u00f3n estrita \"Q\u0101\u02bcid\") non ocupa ning\u00fan cargo p\u00fablico e conc\u00e9deselle un t\u00edtulo honor\u00edfico de \"Gu\u00eda da Gran Revoluci\u00f3n do Primeiro de Setembro da Jamahiriya Popular Socialista \u00c1rabe e Libia\" ou \"Irm\u00e1n L\u00edder da Revoluci\u00f3n\" nas declaraci\u00f3ns do goberno e a prensa oficial. Con todo Gaddafi \u00e9 o l\u00edder de facto do Estado xunto cunha parte da c\u00fapula de militares sublevados que tomaron o poder en 1969 e persoas pr\u00f3ximas a Gaddafi, posici\u00f3n que conservan por ser os art\u00edfices da revoluci\u00f3n.\nOutro \u00f3rgano do Estado \u00e9 o Congreso Xeral Popular, que asume o poder lexislativo. As competencias dos 19 ministerios que formaban o Comit\u00e9 Xeral Popular transfer\u00edronse a congresos populares municipais no ano 2000. Outro \u00e9 o Comit\u00e9 Xeral Popular, que substit\u00fae ao Consello do Mando Revolucionario no executivo. O Comit\u00e9 Xeral Popular, \u00e9 presidido por un Primeiro Ministro. O poder xudicial est\u00e1 en mans do Comit\u00e9 Popular de Xustiza, exercido como tribunal supremo, constitu\u00eddo por un presidente e varios maxistrados. A parte, hai tribunais de apelaci\u00f3n e de primeira instancia. O ex\u00e9rcito libio de terra, contaba con 45.000 membros en 2003, a armada 9.000 e as forzas a\u00e9reas sumaban 25.000 homes. Existen 13 bases militares en Libia.\nDivisi\u00f3ns administrativas.\nHistoricamente consider\u00e1ronse tres provincias (ou estados) na \u00e1rea de Libia: Tripolitania no noroeste, Barka (Cirenaica) no leste, e Fezzan no suroeste. Foi a conquista do territorio por parte de Italia durante a guerra \u00cdtalo-Turca o que as uniu nunha soa entidade pol\u00edtica. Baixo os italianos, en 1934, Libia foi dividida en catro provincias e un territorio (ao sur): Tr\u00edpoli, Misurata, Benghazi, Al Bayda, e o Territorio do S\u00e1hara Libio.\nDespois de acadar a independencia, Libia foi dividida en tres three gobernaci\u00f3ns (\"muhafazat\") As gobernaci\u00f3ns foron legalmente abolidas en febreiro de 1975, e cre\u00e1ronse nove \"axencias de control\" para tratar directamente nove \u00e1reas, respectivamente: educaci\u00f3n, sa\u00fade, vivenda, servizos sociais, traballo, agricultura, comunicaci\u00f3ns, servizos financeiros e econom\u00eda, cada un co seu propio ministro. Con todo, os tribunais e algunhas outras axencias continuaron a operar como se a\u00ednda existisen \u00e1s gobernaci\u00f3ns. En 1983 Libia dividiuse en corenta e seis distritos (\"baladiyat\"), que pasaron a ser 1987 vinte e cinco. En 1995, foi dividida de novo, esta vez en trece distritos (\"shabiyah\"), que pasaron a ser en 1998 vinte e seis, e en 2001 trinta e dous. Estes \u00faltimos reorganiz\u00e1ronse en vinte e dous distritos en 2007:\nOs distritos libios at\u00f3panse subdivididos en Congresos Populares de Base, que act\u00faan como concellos ou boroughs. A seguinte t\u00e1boa amosa as dez cidades m\u00e1is poboadas do pa\u00eds (algunhas poden ser consideradas partes de cidades m\u00e1is grandes).\nEconom\u00eda.\nA econom\u00eda de Libia bas\u00e9ase fundamentalmente no petr\u00f3leo, que constit\u00fae a pr\u00e1ctica totalidade das s\u00faas exportaci\u00f3ns (95%), sendo a fonte de ingresos m\u00e1is importante, xa que sup\u00f3n o 50% dos ingresos estatais e 25% do PIB. En 2002 a produci\u00f3n de cru de foi de 481\u00a0589\u00a0800 barr\u00eds. O pa\u00eds pertence \u00e1 OPEP dende a s\u00faa fundaci\u00f3n.\nDebido a isto, e a s\u00faa pouca poboaci\u00f3n, nos anos 1980 PIB per capita libio era superior que o de pa\u00edses desenvolvidos como Corea do Sur, Espa\u00f1a, Italia, Nova Zelandia ou Singapur. Hoxe a econom\u00eda de Libia \u00e9 a sexta de \u00c1frica, despois das de Sur\u00e1frica, Nixeria, Exipto, Alxeria e Marrocos. Libia pos\u00fae ademais o maior \u00cdndice de Desenvolvemento Humano (IDH) e actualmente o cuarto maior PIB per capita de \u00c1frica (2009), s\u00f3 detr\u00e1s das Seychelles, Guinea Ecuatorial e Gab\u00f3n.\nDebido \u00e1 aridez das terras do pa\u00eds, o territorio cultivable de Libia at\u00f3pase case exclusivamente na zona norte, na rexi\u00f3n de Tripolitania. S\u00f3 o 1,2% do territorio \u00e9 de chan cultivado, o 0,2 % de maneira permanente, tendo que importar o 75% dos alimentos consumidos no pa\u00eds. Con todo, o sector agrario emprega ao 15% da poboaci\u00f3n activa. Os principais cultivos en Libia son os cereais (215.000 toneladas), a froita (385.000 toneladas), as hortalizas (850.000 toneladas) e os plantas para aceites vexetais (45.000 Toneladas). En cantidades menores, Libia produce produce tam\u00e9n alg\u00fans minerais, tales como o potasio e a sal mari\u00f1a. Tam\u00e9n disp\u00f3n de dep\u00f3sitos xeso.\nEnxe\u00f1er\u00eda e transporte.\nAs principais estradas do pa\u00eds transcorren pola costa, conectando Tr\u00edpoli con Tunes e a Benghazi con Tobruk e Alexandr\u00eda. A principal estrada polo centro do pa\u00eds \u00e9 a que une \u00e1 Sabha coas cidades costeiras. Libia ten aproximadamente 85.000\u00a0km de estradas, das cales o 58% est\u00e1n pavimentadas. O principal servizo de transporte a\u00e9reo at\u00f3pase nas cidades de Tr\u00edpoli e Benghazi, ambas con voos internacionais. En canto ao transporte mar\u00edtimo os principais portos son: Benghazi, Tobruk, Tr\u00edpoli e Misurata. O sistema de telecomunicaci\u00f3ns de Libia at\u00f3pase a cargo do Estado.\nC\u00f3mpre destacar o Gran R\u00edo Artificial (GMR, \u0627\u0644\u0646\u0647\u0631 \u0627\u0644\u0635\u0646\u0627\u0639\u064a \u0627\u0644\u0639\u0638\u064a\u0645), un dos proxectos de enxe\u00f1ar\u00eda m\u00e1is grandes e custosos (uns 24.000 mill\u00f3ns de d\u00f3lares) da humanidade. O r\u00edo consiste nunhas grandes tubaxes para transportar a auga dende os acu\u00edferos f\u00f3siles do S\u00e1hara (dep\u00f3sitos naturais subterr\u00e1neos de cando o deserto era unha f\u00e9rtil sabana e bosques) no sur do pa\u00eds at\u00e9 a costa, onde se concentra a poboaci\u00f3n. A obra consta de m\u00e1is de 1.300 pozos, a meirande parte de m\u00e1is de 500 metros de profundidade, e fornece 6\u00a0500\u00a0000 m\u00b3 de auga doce por d\u00eda.\nNa rexi\u00f3n de Kufra, ao sur do pa\u00eds, existe tam\u00e9n un importante proxecto h\u00eddrico e de irrigaci\u00f3n que pretende desenvolver os cultivos de vexetais no deserto. A rega faise con auga subterr\u00e1nea, xa que as choivas na rexi\u00f3n son practicamente inexistentes. A irrigaci\u00f3n leva a cabo a trav\u00e9s do sistema radial. O oasis de Kufra \u00e9 unha das creaci\u00f3ns humanas que mellor pode verse desde o espazo. Cada c\u00edrculo ten aproximadamente 1\u00a0km de di\u00e1metro (\"ver na imaxe da dereita\").\nDemograf\u00eda.\nFareed Zakaria dixo en 2011 que: \"O inusitado sobre Libia \u00e9 que \u00e9 un pa\u00eds moi grande cunha poboaci\u00f3n moi pequena, pero realmente a poboaci\u00f3n conc\u00e9ntrase estreitamente ao longo da costa\". A densidade de poboaci\u00f3n \u00e9 de 50 persoas por km\u00b2 nas d\u00faas rexi\u00f3ns do norte de Tripolitania e Cirenaica, mais cae a menos dunha persoa por km\u00b2 en calquera outro lugar. O 90% da poboaci\u00f3n vive en menos do 10% de \u00e1rea, principalmente \u00e1 beira do mar. Ao redor do 88% da poboaci\u00f3n \u00e9 urbana, principalmente concentrada en tres cidades: Tr\u00edpoli, Benghazi e Al Bayda. Libia ten unha poboaci\u00f3n de ao redor de 6,5 mill\u00f3ns, dos cales m\u00e1is ou menos a metade te\u00f1en menos de 15 anos. En 1984 a poboaci\u00f3n acadou os 3,6 mill\u00f3n e continuou medrando sobre un 4% anual, unha das medias m\u00e1is altas do mundo.\nOs libios nativos son principalmente b\u00e9rberes; b\u00e9rberes arabizados e turcos; \u00e1rabes, principalmente bedu\u00ednos do deserto; e tuareg. No sur de Libia tam\u00e9n hai pequenas tribos n\u00f3mades ou semin\u00f3mades Hausa e Tubu. Entre os residentes estranxeiros, o meirande grupo constit\u00faeno os procedentes doutras naci\u00f3ns africanas, inclu\u00edndo norteafricanos (principalmente exipcios), e subsaharianos. En 2011, hab\u00eda tam\u00e9n uns 60.000 banglades\u00edes, 30.000 chineses e 30.000 filipinos en Libia. O pa\u00eds \u00e9 tam\u00e9n fogar dunha gran cantidade de inmigraci\u00f3n ilegal, cuxo n\u00famero supero o mill\u00f3n, principalmente exipcios e subsaharianos. Tam\u00e9n hai unha pequena minor\u00eda italiana. Anteriormente a presenza destes era meirande, mais despois de acadar Libia a independencia moitos deixaron o pa\u00eds en 1947 e outros moitos durante a chegada de Muammar al-Gaddafi en 1970.\nLinguas.\nA principal lingua falada en Libia \u00e9 o \u00e1rabe (no seu dialecto libio), falada polo 80% da poboaci\u00f3n. O \u00e1rabe est\u00e1ndar moderno \u00e9 tam\u00e9n lingua oficial. O tamazight (\"i.e.\" linguas b\u00e9rberes e tuaregs), falado polo 20%, a\u00ednda que non ten status oficial \u00e9 falado polos b\u00e9rberes e tuaregs do sur xunto co \u00e1rabe. Os falantes b\u00e9rberes viven sobre todo na rexi\u00f3n de Jebel Nafusa (Tripolitania), na cidade de Zuwarah na costa, e nas cidades oasis de Ghadames, Ghat e Awjila. Ademais, os tuaregs falan tamahaq, a \u00fanica lingua tamasheq (\"tuareg\") setentrional co\u00f1ecida. Tam\u00e9n se fala o tubu nalgunhas zonas da vila de Qatroun e Koffra. O italiano e o ingl\u00e9s son \u00e1s veces utilizados nas cidades m\u00e1is grandes, a\u00ednda que os falantes de italiano son principalmente das xeraci\u00f3ns m\u00e1is vellas.\nRelixi\u00f3n.\nCon moito, a relixi\u00f3n predominante en Libia \u00e9 o islam, co 97% da poboaci\u00f3n asociada con esa fe. A gran maior\u00eda dos musulm\u00e1ns de Libia adh\u00edrense a corrente sunita, a cal \u00e9 unha pedra angular na pol\u00edtica gobernamental. Con todo, unha minor\u00eda (entre o 5 e o 10%) seguen a corrente do ibadismo (unha rama do caridxismo), sobre todo en Jebel Nefusa e na cidade Zuwarah, ao oeste de Tr\u00edpoli. Existen tam\u00e9n minor\u00edas cristi\u00e1s, entre as que destacan os 60.000 da igrexa ortodoxa copta e 40.000 cat\u00f3licos romanos.\nCultura.\nA cultura libia \u00e9 semellante \u00e1 dos seus estados veci\u00f1os magreb\u00eds. Os libios consid\u00e9ranse as\u00ed mesmos unha parte importante da comunidade isl\u00e1mica. As\u00ed, o estado libio tende a reforzar esta sensaci\u00f3n considerando ao \u00e1rabe a \u00fanica lingua oficial, prohibindo a ensinanza e mesmo o uso da lingua b\u00e9rber. Os \u00e1rabes libios te\u00f1en unha herdanza de tradici\u00f3ns bedu\u00ednas e as\u00f3cianse as\u00ed mesmo cunha determinada tribo.\nLibia conta con poucos teatros ou galer\u00edas de arte. Durante moitos anos non houbo teatros p\u00fablicos, e s\u00f3 uns poucos cinemas mostran pel\u00edculas estranxeiras. A tradici\u00f3n da cultura popular segue viva con grupos de interpretaci\u00f3n de m\u00fasica e danzas nos frecuentes festivais, tanto en Libia e no estranxeiro.\nA principal produci\u00f3n da televisi\u00f3n libia ad\u00edcase a mostrar varios estilos de m\u00fasica libia tradicional. A m\u00fasica e a danza tuaregs son moi populares en Ghadames e no sur. Os programas televisivos libios son maioritariamente en \u00e1rabe, a\u00ednda que cada tarde retransm\u00edtese un telexornal de trinta minutos en ingl\u00e9s e franc\u00e9s. O goberno mant\u00e9n un control estrito sobre t\u00f3dolos medios de comunicaci\u00f3n: unha an\u00e1lise feita Comit\u00e9 para a Protecci\u00f3n dos Xornalistas atopou que os medios de comunicaci\u00f3n libios eran os m\u00e1is estreitamente controlados do mundo \u00e1rabe.\nMoitos libios frecuentan as praias do pa\u00eds e visitan os sitios arqueol\u00f3xicos, especialmente Leptis Magna, que \u00e9 considerado un dos sitios arqueol\u00f3xicos da \u00e9poca romana mellor preservados do mundo. De feito \u00e9 Patrimonio da Humanidade dende 1982. A capital do pa\u00eds, Tr\u00edpoli, conta con numerosos museos e arquivos, os cales incl\u00faen a Biblioteca do Goberno, o Arquivo Nacional, o Museo da Epigraf\u00eda e o Museo Isl\u00e1mico. Con todo o m\u00e1is co\u00f1ecido \u00e9 o Museo Arqueol\u00f3xico de Tr\u00edpoli, tam\u00e9n co\u00f1ecido como Museo da Jamahiriya."}
{"id": "12091", "revid": "5863", "url": "https://gl.wikipedia.org/wiki?curid=12091", "title": "Asti", "text": "Asti (Ast en piemont\u00e9s) \u00e9 unha comuna italiana da provincia de Asti, no Piemonte. Ten 151\u00a0km\u00b2 e 70.598 habitantes.\nHistoria.\nA cidade fund\u00e1rona os romanos co nome de Hasta."}
{"id": "12092", "revid": "5109", "url": "https://gl.wikipedia.org/wiki?curid=12092", "title": "Uganda", "text": "Uganda \u00e9 un pa\u00eds africano, cuxa capital \u00e9 Kampala. En 2009 ti\u00f1a 32.709.865 habitantes. Limitado ao norte con Sud\u00e1n do Sur, ao sur co Lago Vitoria, Ruanda e Tanzania, ao leste con Kenya e ao oeste coa Rep\u00fablica Democr\u00e1tica do Congo.\nHistoria.\nOs primeiros habitantes co\u00f1ecidos foron poboaci\u00f3ns cazadoras colleitadoras. Hai 1500 ou 2000 anos comezaron a se asentar no territorio da actual Uganda poboaci\u00f3ns de lingua bant\u00fa que vi\u00f1an probablemente do centro e o oeste do continente e que se asentaron preferentemente no sur. O Imperio de Kitara do s\u00e9culo XIV e XV representa a m\u00e1is antiga forma de organizaci\u00f3n formal, seguida polo reino de Bunyoro-Kitara, e m\u00e1is tarde o de Buganda e Ankole.\nPoboaci\u00f3n nil\u00f3tica, como os luo e ateker entraron na \u00e1rea desde o norte, probabelmente arredor do 120 d.C. Asent\u00e1ronse sobre todo no norte e leste. Esta \u00e1rea foi, en 1888, concedida \u00e1 Compa\u00f1\u00eda Brit\u00e1nica da \u00c1frica Oriental e, en 1894, o reino do Buganda tornouse un protectorado do Reino Unido.\nDespois de varias manobras por parte dos brit\u00e1nicos, realiz\u00e1ronse elecci\u00f3ns a 1 de marzo de 1961 e Benedicto Kiwanuka tornouse \u201cMinistro-Xefe\u201d de Uganda, a\u00ednda como un protectorado e tornouse independente o 9 de outubro de 1962. Nos anos seguintes, verificouse unha loita pol\u00edtica entre os partidarios dun estado centralizado, en vez da federaci\u00f3n vixente baseada nos reinos. Como resultado, en febreiro de 1966, o ent\u00f3n Primeiro Ministro Milton Obote suspendeu a constituci\u00f3n, asumiu todos os poderes e despois o de Presidente e Vicepresidente. En setembro de 1967, unha nova constituci\u00f3n proclamou Uganda como unha rep\u00fablica, deu ao presidente poderes adicionais e aboliu os reinos tradicionais.\nEn 1971, Id\u00ed Am\u00edn tomou o poder nun golpe de estado e dirixiu o pa\u00eds como un ditador durante case unha d\u00e9cada, expulsou os residentes de orixe indio e promoveu o asasinato dun n\u00famero estimado en cerca de 300.000 cidad\u00e1ns. O seu r\u00e9xime terminou coa invasi\u00f3n dun ex\u00e9rcito de rebeldes, apoiados pola Tanzania no 1979.\nDespois deste contra-golpe, a Fronte Nacional de Liberaci\u00f3n de Uganda formou un goberno interino, con Yusuf Lule como presidente, que adoptou un sistema ministerial de administraci\u00f3n e creou un \u00f3rgano cuasi-parlamentario, a Comisi\u00f3n Consultiva Nacional (NCC), mais este \u00f3rgano e o gabinete de Lule ti\u00f1an visi\u00f3ns pol\u00edticas diferentes e, en xu\u00f1o de 1979, o NCC substitu\u00edu a Lule por Godfrey Binaisa. A disputa continuou sobre os poderes do presidente interino, Binaisa foi afastado en maio de 1980 e o Uganda pasou a ser gobernado por unha comisi\u00f3n militar dirixida por Paulo Muwanga. En decembro de 1980, foron realizadas elecci\u00f3ns, que levaron de novo \u00e1 presidencia a Obote que, era vicepresidente de Muwanga. No per\u00edodo que se seguiu, as forzas de seguridade estableceron un dos peores r\u00e9cords de dereitos humanos do mundo. Nos seus esforzos para terminar cunha rebeli\u00f3n liderada por Yoweri Museveni e o seu Ex\u00e9rcito de Resistencia Nacional (\u201cNational Resistance Army\u201d ou NRA), eles practicamente destru\u00edron unha parte substancial do pa\u00eds, especialmente na \u00e1rea de Luwero, a norte de Kampala.\nO 27 de xullo de 1985, unha brigada do ex\u00e9rcito, composta por \u201cAcholi\u201d (unha das etnias do Uganda) e comandada polo Tenente-Xeneral Basilio Olara Okello, tomou Kampala e proclamou novamente un goberno militar. Obote exiliouse na Zambia e o novo r\u00e9xime, dirixido polo anterior comandante das forzas de defensa, o Xeneral Tito Okello (que non era parente de Olara-Okello), iniciou negociaci\u00f3ns con Museveni, prometendo mellorar o respecto dos dereitos humanos, acabar cos conflitos entre tribos e organizar elecci\u00f3ns libres e xustas. Mentres tanto, os masacres continuaron unha vez que Okello tentaba destru\u00edr o NRA e os seus partidarios.\nA pesar de negociaci\u00f3ns en Nairobi, baixo a mediaci\u00f3n do Presidente kenyata Daniel Arap Moi, e de teren chegado a un acordo de cesar-fogo, o NRA continuou a loitar e, en xaneiro do 1986, capturou Kampala, forzando \u00e1s forzas de Okello a fuxiren para o Sud\u00e1n e colocando a Museveni como presidente. Este acabou cos abusos aos dereitos humanos, iniciou unha pol\u00edtica de liberalizaci\u00f3n e de liberdade de prensa e estableceu acordos co Fondo Monetario Internacional, o Banco Mundial e con varios pa\u00edses.\nMuseveni foi democraticamente electo en 1996, cando concorreu contra Paul Ssemoxere, l\u00edder do Partido Democr\u00e1tico, tendo ga\u00f1o o 75% dos votos.\nOrganizaci\u00f3n Administrativa.\nUganda div\u00eddese en 111 distritos, en catro rexi\u00f3ns administrativas. A maior\u00eda dos distritos te\u00f1en o nome das s\u00faas principais cidades comerciais e administrativas.\nCada distrito se subdivide en sub-distritos, condados, sub-condados, parroquias e vilas.\nA continuaci\u00f3n pres\u00e9ntanse cifras de poboaci\u00f3n no censo de 2002. N\u00f3tese que daquelas s\u00f3 hab\u00eda 56 distritos, e os datos da poboaci\u00f3n fix\u00e9ronse mirando os condados e subcondados.\nDemograf\u00eda.\nUganda ten preto de 24 mill\u00f3ns de habitantes, vivindo principalmente \u00e1 beira dos Grandes Lagos Africanos que este pa\u00eds partilla. Ten listadas 39 linguas africanas, dos grupos bantu e nil\u00f3ticas, entre as cales, a m\u00e1is falada (por cerca de 16 % da poboaci\u00f3n \u00e9 a lingua \u201cganda\u201d ou luGanda, relativa ao principal grupo \u00e9tnico deste pa\u00eds, os buGanda. Outras linguas faladas polos residentes no Uganda s\u00f3n o ingl\u00e9s (lingua oficial), o kiSwahili e linguas indias."}
{"id": "12093", "revid": "158", "url": "https://gl.wikipedia.org/wiki?curid=12093", "title": "Rep\u00fablica Democr\u00e1tica do Congo", "text": "A Rep\u00fablica Democr\u00e1tica do Congo (\"R\u00e9publique D\u00e9mocratique du Congo\" en franc\u00e9s, \"Repubilika ya Kongo Demokratika\" en congo, \"Jamhuri ya Kidemokrasia ya Kongo\" en kiswahili, \"Republiki ya K\u0254\u0301ng\u0254 Demokratiki\" en lingala e \"Ditunga d\u00eda Kongu wa Mungalaata\" en tshiluba), tam\u00e9n co\u00f1ecida baixo os nomes de Congo Kinshasa e Congo, \u00e9 un pa\u00eds de \u00c1frica central, co\u00f1ecido de 1971 a 1997 baixo o nome de Zaire. Foi unha antiga colonia belga: o Congo Belga. A capital \u00e9 Kinshasa. Est\u00e1 situado na zona dos grandes lagos de \u00c1frica e \u00e9 o terceiro pa\u00eds maior do continente. Limita coa Rep\u00fablica Centroafricana e o Sud\u00e1n polo norte, Uganda, Ruanda, Burundi e Tanzania polo leste, Zambia e Angola polo sur, e a Rep\u00fablica do Congo polo oeste. Ten acceso ao mar a trav\u00e9s dunha estreita franxa de 40\u00a0km de costa, seguindo o r\u00edo Congo at\u00e9 o golfo da Guinea. O nome \u201c\"Congo\"\u201d ten a s\u00faa orixe nos nativos congo, asentados nas ribeiras do r\u00edo Nzadi ou Zaire, rebautizado en portugu\u00e9s como \"r\u00edo Congo\".\nA RDC \u00e9 dona dunha densa e variada historia que se inicia cos primeiros inmigrantes bant\u00fas que chegaron \u00e1 zona, co que se converter\u00eda no epicentro do gran Reino do Congo a mediados do s\u00e9culo XV. Despois de ser reclamado o territorio pola Asociaci\u00f3n Internacional Africana (propiedade do rei Leopoldo II de B\u00e9lxica) como Estado Libre, e logo dunha colonizaci\u00f3n particularmente brutal por parte de B\u00e9lxica, a colonia do Congo Belga alcanzar\u00eda a independencia en 1960, para transformarse en Zaire baixo a \u00e9xida do ditador Mobutu Sese Seko. Durante o goberno de Sese Seko o pa\u00eds viuse sometido a un goberno autoritario, violento e clept\u00f3crata, que arruinou a econom\u00eda do Congo. A ca\u00edda deste \u00faltimo provocou o inicio dunha grave guerra civil que dexenerar\u00eda nunha conflagraci\u00f3n continental, na cal intervi\u00f1eron forzas armadas de m\u00e1is de sete pa\u00edses, deixando como tr\u00e1xico saldo m\u00e1is de 5,4 mill\u00f3ns de mortos dende 1998. M\u00e1is do 90% desas mortes foron o resultado da malaria, da diarrea, da pneumon\u00eda e da desnutrici\u00f3n, agravadas todas elas polas duras condici\u00f3ns de vida provocadas pola guerra. O resultado foi a intervenci\u00f3n da ONU coas forzas de paz organizadas na MONUC. Entre 2003 e 2007 o pa\u00eds viviu unha tensa calma, baixo a direcci\u00f3n dun goberno de transici\u00f3n. No final de 2006 houbo uns comicios nos que resultou electo para presidente Joseph Kabila, quen at\u00e9 ent\u00f3n exerc\u00eda as funci\u00f3ns interinamente.\nA Rep\u00fablica Democr\u00e1tica do Congo \u00e9 moi rica en recursos naturais, mais a inestabilidade pol\u00edtica, a falta de infraestruturas e a cultura da corrupci\u00f3n, limitaron historicamente o seu desenvolvemento. Al\u00e9n da capital, Kinshasa, as outras cidades importantes do pa\u00eds son Lubumbashi e Mbuji-Mayi, e as exportaci\u00f3n m\u00e1is relevantes son as de minerais para a China, que acolle o 50% das exportaci\u00f3ns do pa\u00eds.\nEtimolox\u00eda.\nA Rep\u00fablica Democr\u00e1tica do Congo era antigamente co\u00f1ecida como Estado Libre do Congo, Congo Belga, Rep\u00fablica do Congo (L\u00e9opoldville) e Zaire.\nO pa\u00eds era co\u00f1ecido como \"Rep\u00fablica Democr\u00e1tica do Congo\" entre 1965 e 1971, cando foi cambiado por \"Rep\u00fablica de Zaire\", En 1992, a Conferencia da Soberan\u00eda Nacional votou o cambio \u00f3 nome orixinal, pero o cambio non se levou a cabo. O nome foi restaurado polo presidente Laurent Kabila despois da ca\u00edda da ditadura de Mobutu Sese Seko.\nHistoria.\nDesde os anos 40, dentro do que era ent\u00f3n o Congo belga, d\u00faas tendencias independentistas importantes manif\u00e9stanse na capital Leopoldville : a das \u00abxentes de abaixo\u00bb (Baixo-Congo e Bandundu) falando o congo e a das \u00abxentes de aeriba\u00bb falando o lingala, vindo do Ecuador primeiro e finalmente de todo o interior do pa\u00eds. Dentro da primeira categor\u00eda f\u00f3rmase no 1949 unha asociaci\u00f3n primeiro cultural e finalmente pol\u00edtica, o ABAKO, da que Joseph Kasavubu chega a presidente en 1954. O seu so\u00f1o de restablecer o antigo reino do Congo da \u00e9poca portuguesa. Esta tendencia medra axi\u00f1a e reclama a independencia inmediata e federalista, xa que se trata m\u00e1is tarde de discutir o problema do resto do Congo. Os \u00abde arriba\u00bb, vindo de rexi\u00f3ns m\u00e1is diversas e seducidos polo \u00abplan de 30 anos pola emancipaci\u00f3n de \u00c1frica\u00bb do Profesor belga Van Bilsen, publicado en 1956, estaban tam\u00e9n desexosos de manter o gran Congo unitario. O seu manifesto dentro deste senso publicado o 1 de xullo do 1956 foi vigorosamente combatido polo ABAKO desde a s\u00faa asemblea xeral no 23 de agosto de 1956. O plan de 30 anos \u00e9 declarado ut\u00f3pico: \u00aba nacionalizaci\u00f3n das grandes compa\u00f1\u00edas agr\u00edcolas coma paraestatais \u00e9 desexable. Xa que a hora \u00e9 chegada, fai falla acordar hoxe mesmo a independencia inmediata!\u00bb\nB\u00e9lxica, que cr\u00eda na progresividade da transici\u00f3n para a independencia, organiza as primeiras elecci\u00f3ns municipais, limitadas \u00e1s grandes cidades, no 1957. O ABAKO trunfa inevitablemente en Leopoldville e iso impresiona certos unitaristas, tal como Patrice Lumumba, un Tetela do Kasa\u00ef, intelixente e idealista, que non tarda en fundar o seu propio \u00abmovemento nacional congol\u00e9s\u00bb MNC-Lumumba, m\u00e1is reivindicativo que o do MNC-Kalondgi, Kalondgi era tam\u00e9n un Kasaian unitarista. Estes novas rivalidades pol\u00edticas confrontadas coas estruturas tribais complicadas do Congo \u00edan formar unha mestura detonante que destruir\u00eda ao cabo de cinco anos a primeira democracia parlamentaria congolesa. Alg\u00fans episodios salientables son :\nZaire foi entre 1971 e 1999 o nome dado \u00e1 actual Rep\u00fablica Democr\u00e1tica do Congo, as\u00ed como a s\u00faa moeda e mailo r\u00edo que d\u00e1 ao pa\u00eds o seu acceso para o oc\u00e9ano Atl\u00e1ntico\nO Congo belga obt\u00e9n a independencia no 1960 en canto que a \u00abRep\u00fablica do Congo\u00bb, baixo o mesmo nome que a antiga colonia francesa veci\u00f1a da Congo. O t\u00edtulo \u00abRep\u00fablica Democr\u00e1tica\u00bb foi adoptado en 1966, mais os dous pa\u00edses eran xeralmente distinguidos polo nome da capital: Congo (Leopoldville) e Congo (Brazzaville).\nNos anos que seguiron a toma do poder en 1965 polo xeneral Josef-Desir\u00e9 Mobutu, este emprendeu unha campa\u00f1a de \u00abautenticidade\u00bb. O pa\u00eds foi renomeado \u00abRep\u00fablica do Zaire\u00bb, dun nome local por r\u00edo, o xeneral Mobutu conv\u00e9rtese en Mobutu Sese Seko e obriga a todos os cidad\u00e1ns a adoptar nomes Africanos, unha nova moeda \u2014o zaire dividida en 100 makuta (singular likuta)\u2014 substit\u00fae o franco e numerosas cidades son rebautizadas:\nDespois do derrocamento de Mobutu por Laurent-Desir\u00e9 Kabila en 1999 coa Primeira guerra do Congo, o pa\u00eds retorna o seu nome para Rep\u00fablica Democr\u00e1tica do Congo.\nActualmente o ex\u00e9rcito franc\u00e9s mant\u00e9n a presenza de militares franceses no cadro de MONUC. Mais a violencia continua e a guerra xa leva 3.8 mill\u00f3ns de mortos (cifras dun responsable congol\u00e9s comandante un informe da comisi\u00f3n das dereitos do Home da ONU, 2003 : \nCommuniqu\u00e9 de presse DH/G/199\nPol\u00edtica.\nA historia recente desta estado africana non permitiu un desenvolvemento pol\u00edtico moi avanzado, xa que os conflitos armados e ditaduras dominaron o panorama dende a independencia na d\u00e9cada de 1960. Non obstante, unha vez finalizada a Segunda Guerra do Congo realiz\u00e1ronse grandes esforzos por estabilizar e dotar o malfadado pa\u00eds dun sistema pol\u00edtico democr\u00e1tico que dea \u00e1 poboaci\u00f3n a estabilidade necesaria para promover a paz, a reconciliaci\u00f3n e o desenvolvemento econ\u00f3mico.\nComo parte dos \"Acordos de Lusaka\" e do \"Tratado de Pretoria\", no ano 2005 o pa\u00eds promulgou unha nova Constituci\u00f3n na cal se reorganizaba en gran medida o sistema p\u00fablico e a administraci\u00f3n do Estado. As provincias pasaron de 10 a 25, estabeleceuse un Parlamento bicameral (conformado polo Senado e unha Asemblea Nacional) e unha estrutura embrionaria dun novo poder xudicial. Todas as provisi\u00f3ns deste texto legal te\u00f1en diversos prazos para entrada en vixencia, estim\u00e1ndose que dito proceso concl\u00faa no final da d\u00e9cada de 2010.\nA Rep\u00fablica Democr\u00e1tica do Congo viviu a mediados desta d\u00e9cada os primeiros comicios da s\u00faa historia. As elecci\u00f3ns tiveron como finalidade aprobar a nova Constituci\u00f3n do pa\u00eds (2005), elecci\u00f3ns de presidente e membros da Asemblea Nacional (2006), e gobernadores das provincias e membros do Senado (2007).\n\"Presidentes :\"\nSubdivisi\u00f3ns.\nDesde a independencia do pa\u00eds, a R.D.C. estivo tradicionalmente dividida en dez provincias. Estas eran de distinto tama\u00f1o e historicamente constitu\u00edron en si mesmas focos de secesionismo en atenci\u00f3n \u00e1 escasa forza do goberno de Kinshasa de manter o control en todo o pa\u00eds. As\u00ed, por exemplo, na d\u00e9cada de 1960 o estado de Katanga proclamou a s\u00faa independencia, a\u00ednda que a situaci\u00f3n foi revertida posteriormente. A Constituci\u00f3n do 2005 estableceu un cambio na organizaci\u00f3n territorial do Congo, creando 25 provincias en substituci\u00f3n das tradicionais 10. Estas, segundo o texto constitucional, deber\u00edan empezar a funcionar en febreiro do ano 2009. \nDemograf\u00eda.\nGrupos \u00e9tnicos.\nM\u00e1is de 200 grupos \u00e9tnicos viven na Rep\u00fablica Dem\u00f3cratica do Congo, sendo a maior\u00eda deles pobos bant\u00fa. Xuntos, os mongo, os luba, os congo, e os mangbetu-azande constit\u00faen arredor do 45% da poboaci\u00f3n.\nNo 2009, as Naci\u00f3ns Unidas estimaron a poboaci\u00f3n do pa\u00eds en 66 mill\u00f3ns de persoas, o que sup\u00f3n un r\u00e1pido crecemento dende os 39,1 mill\u00f3ns en 1992. Polo menos, 250 grupos \u00e9tnicos foron identificados e clasificados. Os pobos m\u00e1is numerosos son os congo, os luba e os mongo. Arredor de 600.000 pigmeos constit\u00faen a poboaci\u00f3n aborixe do Congo. Malia que se falan centos de linguas e dialectos locais, a variedade ling\u00fc\u00edstica \u00e9 superada polo uso do franc\u00e9s e outras linguas vehiculares como o congo, o tshiluba, o suahili e o lingala.\nCultura.\nA cultura da Rep\u00fablica Democr\u00e1tica do Congo reflicte a diversidade dos centos de grupos \u00e9tnicos e os diferentes estilos de vida propios do pa\u00eds, dende a desembocadura do R\u00edo Congo na costa, seguindo pola selva e a sabana do centro, at\u00e9 as m\u00e1is densamente poboadas zonas monta\u00f1osas do leste. Dende o s\u00e9culo XIX, as formas tradicionais de vida sufriron cambios por mor do colonialismo, a loita pola independencia, o estancamento da era Mobutu, e m\u00e1is recentemente, a Primeira e a Segunda Guerra do Congo. Malia estas circunstancias, os costumes e as culturas do Congo conservaron moita da s\u00faa individualidade. 60 mill\u00f3ns de habitantes viven no rural. O 30% da poboaci\u00f3n que vive nas \u00e1reas urbanas \u00e9 a m\u00e1is influenciada por Occidente.\nOutro aspecto destacable da cultura do pa\u00eds \u00e9 a s\u00faa m\u00fasica sui generis. As m\u00fasicas \u00e9tnicas mestur\u00e1ronse coa rumba cubana e co merengue para dar lugar \u00f3 soukous. Outras naci\u00f3ns africanas produciron x\u00e9neros musicais que derivan do soukous congol\u00e9s. Alg\u00fans dos grupos cantan en lingala, unha das principais linguas de RDC.\nDeporte.\nNa Rep\u00fablica Democr\u00e1tica do Congo pract\u00edcanse moitos deportes, entre eles o f\u00fatbol, o baloncesto e o rugby. Estes deportes x\u00f3ganse nos numerosos estadios que hai en todo o pa\u00eds, como o Estadio Frederic Kibassa Maliba.\nInternacionalmente, o pa\u00eds \u00e9 famoso polos seus xogadores de baloncesto. Dikembe Mutombo \u00e9 un dos xogadores de baloncesto africanos m\u00e1is famosos de t\u00f3dolos tempos. Mutombo \u00e9 co\u00f1ecido tam\u00e9n polos proxecto humanitarios que leva a cabo no seu pa\u00eds. Bismack Biyombo e Christian Eyenga son outros dos xogadores con fama internacional.\nMedios de comunicaci\u00f3n.\nEntre os xornais da RDC destacan \"L'Avenir\", \"La Cit\u00e9 africaine de Matadi\", \"La Conscience\", \"L'Observateur\", \"Le Phare\", \"Le Potentiel\" e \"Le Soft\". Radio T\u00e9l\u00e9vision Nationale Congolaise (RTNC) \u00e9 a canle nacional do pa\u00eds. RTNC emite actualmente en lingala, en franc\u00e9s e en ingl\u00e9s."}
{"id": "12094", "revid": "98629", "url": "https://gl.wikipedia.org/wiki?curid=12094", "title": "Francis William Aston", "text": "Francis William Aston, nado en Harborne (Birmingham) o 1 de setembro de 1877 e finado en Cambridge o 20 de novembro de 1945, foi un qu\u00edmico ingl\u00e9s. En 1922 ga\u00f1ou o Premio Nobel de Qu\u00edmica por determinar o peso at\u00f3mico de todos os elementos da t\u00e1boa peri\u00f3dica.\nTraxectoria.\nEn 1903 obtivo unha bolsa de estudos na Universidade de Birmingham, e nas s\u00faas investigaci\u00f3ns das descargas el\u00e9ctricas en tubos de baixa presi\u00f3n descubriu o fen\u00f3meno agora co\u00f1ecido como Espazo escuro de Aston, que permite a separaci\u00f3n dos is\u00f3topos e a determinaci\u00f3n das s\u00faas masas. En 1909 trasladouse ao Laboratorio Cavendish en Cambridge por invitaci\u00f3n de Joseph John Thomson e traballou na identificiaci\u00f3n dos is\u00f3topos do neon. Trala primeira guerra mundial volveu aos seus estudos, e en 1919 inventou un espectr\u00f3grafo de masas que lle permitiu identificar rapidamentere 212 dos 287 is\u00f3topos naturais.\nFoi presidente do Comit\u00e9 At\u00f3mico Internacional (1935-1945).\nAutor de \"Isotopes\" (1922) e \"Mass-Spectra and Isotopes\" (1933)."}
{"id": "12095", "revid": "85894", "url": "https://gl.wikipedia.org/wiki?curid=12095", "title": "Astoria", "text": "Astoria \u00e9 a capital do condado de Clatsop, en Oreg\u00f3n, Estados Unidos. Situada na foz do r\u00edo Columbia, o seu nome d\u00e9bese ao fil\u00e1ntropo norteamericano John Jacob Astor. Segundo o censo de 2000 a cidade ti\u00f1a 9.813 habitantes.\nHistoria.\nOs indios clatsop habitaban o territorio do que hoxe \u00e9 Astoria, o primeiro contacto cos europeos foi en 1805 coa expedici\u00f3n de Lewis e Clark que constru\u00edron un forte ao suroeste da actual Astoria, co\u00f1ecido como Fort Clatsop.\nEn 1811 a compa\u00f1\u00eda de peles de Astor, fundou Fort Astoria como principal centro para o comercio de peles da costa noroeste, e importante para a posterior reclamaci\u00f3n do territorio polos Estados Unidos, o posto vend\u00e9rono aos brit\u00e1nicos en 1813, pero en 1818 volveu ao control estadounidense. En 1876 Astoria foi legalmente incorporada e a cidade atraeu a numerosos inmigrantes escandinavos.\nEn 1883 e 1922 o centro da cidade foi destru\u00edda polo lume.\nLingua.\n91,8 % ingl\u00e9s, 5,6 % castel\u00e1n, 0,5 % alem\u00e1n.\nV\u00e9xase tam\u00e9n.\nLigaz\u00f3ns externas.\nWeb oficial de Astoria (en ingl\u00e9s)"}
{"id": "12097", "revid": "85894", "url": "https://gl.wikipedia.org/wiki?curid=12097", "title": "Astrak\u00e1n", "text": "Astrak\u00e1n ou Astrac\u00e1n (), \u00e9 unha cidade de 502.800 habitantes (2004), capital da \u00f3blast de Astrak\u00e1n, Rusia, situada nas beiras do Volga, preto da s\u00faa embocadura no mar Caspio.\nHistoria.\nA orixe da cidade data da dinast\u00eda mongol (s\u00e9culo XIII), conquistada por Iv\u00e1n IV de Rusia en 1556, o que permitiu abrir todo o Volga ao tr\u00e1fico ruso e a cidade converteuse nun importante centro comercial."}
{"id": "12098", "revid": "839", "url": "https://gl.wikipedia.org/wiki?curid=12098", "title": "Astrakhan", "text": ""}
{"id": "12099", "revid": "165", "url": "https://gl.wikipedia.org/wiki?curid=12099", "title": "Lingua mic\u00e9nica", "text": ""}
{"id": "12100", "revid": "98629", "url": "https://gl.wikipedia.org/wiki?curid=12100", "title": "Asu\u00e1n", "text": "Asu\u00e1n (\u0623\u0633\u0648\u0627\u0646 Asw\u0101n) \u00e9 a cidade m\u00e1is meridional de Exipto, na marxe oriental do r\u00edo Nilo, \u00e1 altura da Primeira Catarata e capital da gobernaci\u00f3n hom\u00f3nima. Pos\u00fae 220.000 habitantes (2002), e \u00e9 capital da gobernaci\u00f3n de Asu\u00e1n. Est\u00e1 situada na beira oriental do Nilo, \u00e9 un centro comercial e tur\u00edstico.\nAsu\u00e1n \u00e9 un dos lugares habitados m\u00e1is secos do mundo. Na antig\u00fcidade levaba o nome de \"Siena\" (\"Syene\") do cal deriva \"Asu\u00e1n\" (\"Syene \u2192 As Syene \u2192 As Son \u2192 As Su\u00e1n \u2192 Asu\u00e1n \"). A s\u00faa fama actual d\u00e9bese ao encoro constru\u00eddo para regular as augas do Nilo.\nA posici\u00f3n moi cerca do tr\u00f3pico do c\u00e1ncer de Asu\u00e1n permitiu a Erat\u00f3stenes calcular a circunferencia da Terra: un mercador contoulle que o d\u00eda do solsticio de ver\u00e1n, o 22 de xu\u00f1o a mediod\u00eda, a luz do sol iluminaba o fondo dun pozo, co que Erat\u00f3stenes deduciu que o sol se atopaba ent\u00f3n exactamente no c\u00e9nit, e comparou coa s\u00faa posici\u00f3n no ceo neste mesmo intre na s\u00faa cidade, Alexandr\u00eda, o que lle deu a distancia angular entre as d\u00faas cidades. Co\u00f1ecendo a distancia entre as d\u00faas cidades, puido calcular, aplicando a proporcionalidade, o raio da Terra.\nPresa de Asu\u00e1n.\n\u00c9 unha grande obra hidr\u00e1ulica que Exipto constru\u00edu coa axuda tanto t\u00e9cnica como econ\u00f3mica da Uni\u00f3n Sovi\u00e9tica. Presenta as seguintes caracter\u00edsticas:\nA Canteira do Obelisco inacabado.\nNesta localidade at\u00f3pase unha das canteiras m\u00e1is co\u00f1ecidas do Antigo Exipto. Tr\u00e1tase dunha canteira de granito, situada na ribeira oriental do Nilo, no centro da cidade. Cont\u00e9n un gran obelisco inacabado, que non foi rematado debido a que presenta gretas latentes na pedra. Este monumento inacabado proporciona a excelente oportunidade para os arque\u00f3logos de entender como se traballaba nas canteiras desa clase, polo que \u00e9 o mellor exemplo de conservaci\u00f3n en Exipto dunha canteira en pleno labor de produci\u00f3n dun obelisco.\nSe o obelisco chegase a rematarse ser\u00eda o m\u00e1is grande do mundo, con 41,75 metros de altura e 1.168 toneladas de peso.\nDende o ano 2002 est\u00e1 a ser obxecto de estudo arqueol\u00f3xico e real\u00edzanse traballos de acondicionamento para a s\u00faa explotaci\u00f3n tur\u00edsticas. Durante estes traballos fix\u00e9ronse descubertas importantes como a existencia dunha canle que pode que comunicase a canteira co Nilo."}
{"id": "12102", "revid": "89787", "url": "https://gl.wikipedia.org/wiki?curid=12102", "title": "Lineal A", "text": "O lineal A \u00e9 unha escrita que se empregou na Creta antiga. Suponse que transcribe a lingua dos minoicos.\nDela derivan d\u00faas escrituras: o lineal B, usado en Creta e en Grecia, que foi descifrado nos anos 50 por Michael Ventris e John Chadwick e que transcribe un dialecto grego e o chipro-minoico, que se utilizou en Chipre, tam\u00e9n por descifrar, do cal vir\u00eda o silabario chipriota, perfectamente lexible e que nota un dialecto grego.\nO lineal A rem\u00f3ntase \u00e1 \u00e9poca minoica, un per\u00edodo e unha civilizaci\u00f3n de Creta anterior \u00e1s invasi\u00f3ns gregas, m\u00e1is ou menos desde o -2000 ao -1400.\nXeralmente escr\u00edbese de esquerda a dereita, pero hai exemplos do contrario.\nTentativas de desciframento.\nUnha das primeiras tentativas, tras o \u00e9xito do desciframento do lineal B, foi conservar os valores fon\u00e9ticos do lineal B e aplicalos ao seu predecesor.\nDesgraciadamente, as tabo\u00ed\u00f1as permaneceron incomprensibles, e as poucas palabras cuxo senso pod\u00eda ser deducido do contexto non se correspond\u00edan con palabras gregas. Se o valor fon\u00e9tico do lineal A \u00e9 o mesmo que o do lineal B, a lingua transcrita non \u00e9 grega; tampouco se deu establecido paralelo ning\u00fan coas linguas sem\u00edticas.\nOs outros traballos realizados, esencialmente estat\u00edsticos, fixeron xurdir algunhas hip\u00f3teses:\nPero estes elementos quedan polo momento como hip\u00f3teses."}
{"id": "12103", "revid": "98629", "url": "https://gl.wikipedia.org/wiki?curid=12103", "title": "Lingua aglutinante", "text": "En tipolox\u00eda ling\u00fc\u00edstica, parte da ling\u00fc\u00edstica, e segundo criterios morfol\u00f3xicos, unha lingua aglutinante \u00e9 unha lingua na que as palabras se forman \"pegando\" ao lexema unha serie de afixos de xeito que as fronteiras entre os morfemas quedan ben marcados e que cada morfema se corresponde cun s\u00f3 trazo sem\u00e1ntico ou funcional.\nExemplos:\nO termo de \"lingua aglutinante\" foi creado en 1836 polo ling\u00fcista alem\u00e1n Wilhelm von Humboldt. Formouno a partir do verbo latino \"agglutinare\", que significa \"pegar, encolar\".\nAs linguas aglutinantes dist\u00ednguense das linguas flexivas, das linguas illantes e das linguas polisint\u00e9ticas.\nEntre as linguas aglutinantes figuran especialmente o fin\u00e9s, o h\u00fangaro, o turco, o xapon\u00e9s, o coreano, o esperanto, o suahili, o n\u00e1huatl, o vasco..."}
{"id": "12104", "revid": "56817", "url": "https://gl.wikipedia.org/wiki?curid=12104", "title": "Lingua illante", "text": "Ch\u00e1mase lingua illante en tipolox\u00eda ling\u00fc\u00edstica, unha rama da ling\u00fc\u00edstica, e segundo criterios morfol\u00f3xicos, a unha lingua na que as palabras son ou te\u00f1en tendencia a seren invari\u00e1beis. Un exemplo t\u00edpico de lingua illante \u00e9 o chin\u00e9s.\nAs linguas illantes op\u00f3\u00f1ense tradicionalmente \u00e1s aglutinantes, \u00e1s flexivas e \u00e1s polisint\u00e9ticas."}
{"id": "12105", "revid": "50368", "url": "https://gl.wikipedia.org/wiki?curid=12105", "title": "Comarcas galegas", "text": ""}
{"id": "12106", "revid": "50369", "url": "https://gl.wikipedia.org/wiki?curid=12106", "title": "Comarcas de Galiza", "text": ""}
{"id": "12107", "revid": "89787", "url": "https://gl.wikipedia.org/wiki?curid=12107", "title": "Atol Atafu", "text": "Atafu, antes co\u00f1ecido como Grupo do Duque de York, \u00e9 un atol de coral pertencente a Tokelau, no sur do Oc\u00e9ano Pac\u00edfico. Cobre 2.5\u00a0km\u00b2 e est\u00e1 habitado por 541 persoas (censo 2016, con todo s\u00f3 413 estaban presentes na noite do censo), o principal asentamento do atol est\u00e1 na illa de Atafu, no recanto noroeste do atol, as outras illas maiores do grupo son Alofi e Fenualoa, a\u00ednda que en total son 42.&lt;br&gt;\nA principal actividade econ\u00f3mica de Atafu \u00e9 a pesca. Todos os habitantes pertencen \u00e1 Igrexa Congregacional Cristi\u00e1 de Samoa (presbiteriana) establecida en Atafu en 1858\nHistoria.\n\u00c9 probable que os polinesios visitasen a illa antigamente, pero posiblemente non se instalaron al\u00ed. O descubrimento europeo do atol realizouno o 21 de xu\u00f1o de 1765, John Byron, do . Byron non atopou habitantes na illa nese momento, e chamou \u00e1 illa \"illa do Duque de York\". No s\u00e9culo XIX asentouse unha familia procedente de Fakaofo Tonuia e a s\u00faa muller Lagimaina, xunto cos seus sete fillos fundaron Atafu dando orixe \u00e1 actual poboaci\u00f3n. \nEntre 1856 e 1979, Estados Unidos afirmou manter a soberan\u00eda sobre a illa e os outros atols de Tokelau. En 1979, os Estados Unidos admitiron que Tokelau estaba baixo soberan\u00eda de Nova Zelandia, e o Tratado de Tokehega estableceu un l\u00edmite mar\u00edtimo entre Tokelau e a Samoa Americana."}
{"id": "12109", "revid": "1987", "url": "https://gl.wikipedia.org/wiki?curid=12109", "title": "Tanzania", "text": "Tanzania, oficialmente Rep\u00fablica Unida de Tanzania (en suahili: Jamhuri ya Muungano wa Tanzania), \u00e9 un pa\u00eds da \u00c1frica oriental, dentro da rexi\u00f3n dos Grandes Lagos Africanos. Limita ao norte con Uganda e Kenya, ao leste polo oc\u00e9ano \u00cdndico, ao sur por Mozambique, por Malaui e por Zambia e ao oeste por Burundi, por Ruanda e pola Rep\u00fablica Democr\u00e1tica do Congo, fronteira exclusivamente lacustre, a trav\u00e9s do Lago Tanganica. O pa\u00eds incl\u00fae tam\u00e9n o arquip\u00e9lago de Zanz\u00edbar, no \u00cdndico. O Kilimanjaro, a monta\u00f1a m\u00e1is alta de \u00c1frica, est\u00e1 situada no nordeste de Tanzania. Segundo as Organizaci\u00f3n das Naci\u00f3ns Unidas, Tanzania ten unha poboaci\u00f3n de 63,59 mill\u00f3ns, polo que \u00e9 o pa\u00eds m\u00e1is poboado situado totalmente ao sur do ecuador.\nO pa\u00eds est\u00e1 dividido en 30 rexi\u00f3ns administrativas: cinco na \u00e1rea semi-aut\u00f3noma do arquip\u00e9lago de Zanz\u00edbar e 25 no continente, na antiga Tanganica. O xefe do estado \u00e9 o Presidente Jakaya Mrisho Kikwete, elixido en 2005. Dende 1996, a capital oficial de Tanzania e Dodoma, onde est\u00e1 localizada a Asemblea Nacional e as oficinas do goberno. Entre a s\u00faa independencia e 1996, a principal cidade costeira, Dar es Salaam, serviu como capital pol\u00edtica. Segue a ser a principal cidade comercial do pa\u00eds e numerosas instituci\u00f3ns do goberno seguen localizadas al\u00ed. \u00c9 tam\u00e9n o porto m\u00e1is importante do pa\u00eds.\nTanganica e Zanz\u00edbar fusion\u00e1ronse o 26 de abril de 1964 para formar a Rep\u00fablica Unida de Tanganica e Zanz\u00edbar. O 29 de outubro dese mesmo ano, o pa\u00eds foi renomeado como Rep\u00fablica Unida de Tanzania ('Tan' prov\u00e9n de Tanganica e 'Zan' de Zanz\u00edbar). \u00c9, canda Kenya e Uganda, un dos tres pa\u00edses da \u00c1frica oriental ex brit\u00e1nica. Ag\u00e1s os masai do norte do pa\u00eds, que son nilocamitas, o resto da poboaci\u00f3n est\u00e1 formada por unhas 140 tribos bant\u00fa, sendo as m\u00e1is importantes as de sukuma, nyamwezi, gogo e chagga no norte, e makonde e hehe no sur. O suahili e o ingl\u00e9s son as d\u00faas linguas oficiais.\nHistoria.\nPrehistoria.\nTanzania \u00e9 unha das zonas habitadas de forma continua m\u00e1is antigas da Terra. Os restos f\u00f3siles de humanos e hom\u00ednidos rem\u00f3ntanse \u00e1 era cuaternaria. A garganta de Olduvai, na zona de conservaci\u00f3n de Ngorongoro, declarado Patrimonio da Humanidade pola UNESCO, presenta unha colecci\u00f3n con restos de ferramentas que documentan a transici\u00f3n e desenvolvemento do uso da tecnolox\u00eda en Tanzania.\nCrese que as primeiras poboaci\u00f3ns ind\u00edxenas do leste de \u00c1frica son os cazadores-recolectores hadza e sandawe, ling\u00fcisticamente illados, de Tanzania.\nA primeira onda de migraci\u00f3n foi de falantes de cuxitas do sur que se mudaron ao sur desde Etiop\u00eda e Somalia cara a Tanzania. Son ancestrais das linguas iraqw, gorowa e burunge. Segundo as probas ling\u00fc\u00edsticas, \u00e9 posible que se producisen dous movementos cara a Tanzania de pobos cuxitas orientais fai uns 4.000 e 2.000 anos, procedentes do norte do lago Turkana.\nA evidencia arqueol\u00f3xica apoia a conclusi\u00f3n de que hai entre 2.900 e 2.400 anos os nilotes do sur, inclu\u00eddos os datoogs, traslad\u00e1ronse ao sur desde a actual rexi\u00f3n fronteiriza entre Sud\u00e1n do Sur e Etiop\u00eda ata o centro do norte de Tanzania.\nEstes movementos tiveron lugar aproximadamente ao mesmo tempo que o asentamento dos bant\u00fas mashariki, produtores de ferro, procedentes da \u00c1frica Occidental, nas \u00e1reas do lago Vitoria e do lago Tanganica. Eles trouxeron consigo a tradici\u00f3n de plantaci\u00f3n da \u00c1frica Occidental e o principal alimento b\u00e1sico do \u00f1ame. Posteriormente emigraron f\u00f3ra destas rexi\u00f3ns polo resto de Tanzania hai entre 2.300 e 1.700 anos.\nOs pobos nil\u00f3ticos orientais, inclu\u00edndo o maasai, representan a migraci\u00f3n m\u00e1is recente desde o actual Sud\u00e1n do Sur nos \u00faltimos 500 a 1.500 anos.\nO pobo de Tanzania estivo asociado coa produci\u00f3n de ferro e aceiro. O pobo pare era o principal produtor do cobizado ferro dos pobos que ocupaban as rexi\u00f3ns monta\u00f1osas do nordeste de Tanzania. O pobo haya nas costas occidentais do lago Vitoria inventou un tipo de alto forno de alta calor, que lles permit\u00eda forxar aceiro \u00f3 carbono a temperaturas superiores hai m\u00e1is de 1.500 anos.\nOs viaxeiros e comerciantes do golfo P\u00e9rsico e da India visitaron a costa oriental de \u00c1frica desde principios do primeiro milenio d.C. O islam era practicado por alg\u00fans na Costa Suahili xa no s\u00e9culo VIII ou IX d.C.\nIdade media.\nOs falantes de bant\u00fa constru\u00edron aldeas agr\u00edcolas e comerciais ao longo da costa de Tanzania desde o inicio do primeiro milenio. Os achados arqueol\u00f3xicos en Fukuchani, na costa noroeste de Zanz\u00edbar, indican unha comunidade agr\u00edcola e pesqueira asentada desde o s\u00e9culo VI d.C. como moi tarde. A considerable cantidade de barro atopado indica a construci\u00f3n de edificios de madeira. Hai probas dunha participaci\u00f3n limitada no comercio a longa distancia: atopouse unha pequena cantidade de cer\u00e1mica importada, menos do 1% do total dos achados de cer\u00e1mica, na s\u00faa maior\u00eda procedente do Golfo e datada entre os s\u00e9culos V e VIII. A semellanza con sitios contempor\u00e1neos como Mkokotoni e Dar es Salaam indican un grupo unificado de comunidades que se desenvolveron no primeiro centro da cultura mar\u00edtima costeira. As cidades costeiras parecen participar, nesta primeira \u00e9poca, no comercio atraves do oc\u00e9ano \u00cdndico e do interior de \u00c1frica. O comercio aumentou rapidamente en importancia e cantidade a partir de mediados do s\u00e9culo VIII e a finais do s\u00e9culo X Zanz\u00edbar era unha das cidades comerciais do centro de suahili.\nO crecemento da navegaci\u00f3n exipcia e persa desde o mar Vermello e o Golfo P\u00e9rsico revitalizou o comercio no oc\u00e9ano \u00cdndico, especialmente despois de que o Califato fatim\u00ed se trasladase a Fustat (O Cairo). Os agricultores suahilis constru\u00edron asentamentos cada vez m\u00e1is densos para aproveitar o comercio, formando as primeiras cidades-estado suahilis. Os reinos Venda-Shona de Mapungubwe e Cimbabue, en Sur\u00e1frica e Cimbabue, respectivamente, convert\u00e9ronse nun importante centro produtor de ouro ao redor deste mesmo per\u00edodo. O poder econ\u00f3mico, social e relixioso recaeu cada vez m\u00e1is en Kilwa, a principal cidade-estado medieval de Tanzania. Kilwa controlaba unha serie de portos m\u00e1is pequenos que se estend\u00edan ata o Mozambique actual. Sofala converteuse no principal emporio do ouro e Kilwa, situada no extremo sur dos monz\u00f3ns do oc\u00e9ano \u00cdndico, enriqueceuse co comercio. Os principais rivais de Kilwa, Mombasa e Melinde, estaban ao norte, na actual Kenya. Kilwa seguiu sendo a principal potencia no leste de \u00c1frica ata a chegada dos portugueses a finais do s\u00e9culo XV.\nColonialismo europeo.\nPortugueses.\nOs primeiros occidentais en chegar ao actual territorio de Tanzania foron os portugueses. A finais do s\u00e9culo XV, Portugal buscou establecerse en particular na procura do ouro do Reino de Quiloa que vi\u00f1a do interior. Portugal conquistou Zanz\u00edbar e Quiloa e dominou a rexi\u00f3n durante dous s\u00e9culos. Portugal aliouse con varias tribos, a saber, os zimba, garantindo as\u00ed certa estabilidade no continente e apoio militar. En Zanz\u00edbar, mant\u00edvose ao rei local, que era un s\u00fabdito do rei de Portugal pagando tributo.\nToda a costa e as illas de Pemba (onde hoxe pract\u00edcanse rituais taurinos) e a Mafia ata a actual fronteira de Mozambique estiveron dominadas polos portugueses ata a invasi\u00f3n de Mombasa por parte dos \u00e1rabes oman\u00edes en 1698. Portugal estivo presente en Tanzania ata 1730, pero retirouse ao territorio que actualmente \u00e9 Mozambique.\nReclamando a franxa costeira, o sult\u00e1n oman\u00ed Said bin Sultan trasladou a s\u00faa capital a idade de Zanz\u00edbar en 1840. Durante este tempo, Zanz\u00edbar converteuse no centro do comercio de escravos do leste africano. Entre o 65 e o 90 por cento da poboaci\u00f3n \u00e1rabe-suahili de Zanz\u00edbar foi escravizada. Un dos comerciantes de escravos m\u00e1is infames da costa da \u00c1frica oriental foi Tippu Tip, que era neto dun africano escravo. Os comerciantes de escravos nyamwezis operaban baixo o liderado de Msiri e Mirambo. Segundo o arque\u00f3logo brit\u00e1nico Timothy Insoll, \"As cifras rexistran a exportaci\u00f3n de 718.000 escravos da costa suahili durante o s\u00e9culo XIX, e a retenci\u00f3n de 769.000 na costa.\" Na d\u00e9cada de 1890, a escravitude foi abolida.\nAlem\u00e1ns e brit\u00e1nicos.\nA finais do s\u00e9culo XIX, Alema\u00f1a conquistou as rexi\u00f3ns que agora son Tanzania (menos Zanz\u00edbar) e incorporounas \u00e1 colonia da \u00c1frica Oriental Alem\u00e1 (AOA). \nA rebeli\u00f3n Maji-Maji, entre 1905 e 1907, foi un levantamento de varias tribos africanas no leste da \u00c1frica alem\u00e1 contra as autoridades coloniais, en particular por mor dos traballos forzados e da deportaci\u00f3n de certas tribos. Foi obxecto dunha cruenta represi\u00f3n, que unida \u00e1 fame causou 300.000 mortos entre a poboaci\u00f3n. O Consello Supremo da Conferencia de Paz de Par\u00eds de 1919 concedeu todo o AOA a Gran Breta\u00f1a o 7 de maio de 1919, ante as en\u00e9rxicas obxecci\u00f3ns de B\u00e9lxica. O secretario colonial brit\u00e1nico, Alfred Milner, e o, ent\u00f3n, ministro plenipotenciario de B\u00e9lxica na conferencia, Pierre Orts, negociou o acordo anglo-belga do 30 de maio de 1919 onde Gran Breta\u00f1a cedeu as provincias do noroeste da AOA de Ruanda e Burundi a B\u00e9lxica. A Comisi\u00f3n de Mandatos da conferencia ratificou este acordo o 16 de xullo de 1919. O Consello Supremo aceptou ou acordou o 7 de agosto de 1919. O 12 de xullo de 1919, a Comisi\u00f3n de Mandatos acordou que o pequeno Tri\u00e1ngulo de Kionga ao sur do r\u00edo Ruvuma ser\u00eda entregado ao Mozambique portugu\u00e9s, co que finalmente pasou a formar parte do Mozambique independente. A comisi\u00f3n razoou que Alema\u00f1a practicamente obrigara a Portugal a ceder o tri\u00e1ngulo en 1894. O Tratado de Versalles asinouse o 28 de xu\u00f1o de 1919, a\u00ednda que o tratado non entrou en vigor ata o 10 de xaneiro de 1920. Nesa data, o AOA foi oficialmente transferido a Gran Breta\u00f1a, B\u00e9lxica e Portugal. Tam\u00e9n nesa data, \"Tanganyika\" converteuse no nome do territorio brit\u00e1nico. A mediados da d\u00e9cada de 1920, os brit\u00e1nicos implementaron un sistema de goberno indirecto en Tanzania.\nDurante a segunda guerra mundial, preto de 100.000 persoas de Tanganica un\u00edronse \u00e1s forzas aliadas e estaban entre os 375.000 africanos que loitaron con esas forzas. Os tanganos loitaron en unidades dos King's African Rifles (Rifles Africanos do Rei) durante a Campa\u00f1a da \u00c1frica Oriental en Somalia e o Abisinia contra os italianos, en Madagascar contra os franceses de Vichy durante a campa\u00f1a de Madagascar, e en Birmania contra os xapon\u00e9s durante a campa\u00f1a de Birmania. Tanganica foi unha importante fonte de alimentos durante a Gran Depresi\u00f3n e durante a guerra mundial, e os seus ingresos por exportaci\u00f3n aumentaron moito en comparaci\u00f3n cos anos anteriores \u00e1 guerra. A demanda durante a guerra, con todo, provocou un aumento dos prezos das materias primas e unha inflaci\u00f3n masiva dentro da colonia.\nEn 1954, Julius Nyerere transformou a Asociaci\u00f3n Africana de Tanganica na Uni\u00f3n Nacional Africana de Tanganica (TANU) de orientaci\u00f3n pol\u00edtica. O obxectivo principal da TANU era lograr a soberan\u00eda nacional para Tanganica. Lanzouse unha campa\u00f1a para rexistrar novos membros e, nun ano, a TANU converteuse na organizaci\u00f3n pol\u00edtica l\u00edder do pa\u00eds. Nyerere converteuse en ministro da Tanganica administrada polos brit\u00e1nicos en 1960 e continuou como primeiro ministro cando Tanganica se independizou en 1961.\nIndependencia.\nOs brit\u00e1nicos administraron Tanganica ata 1961, ano en que se independizou pacificamente e converteuse nunha rep\u00fablica baixo o goberno do moderado Julius Kambarage Nyerere, l\u00edder da Uni\u00f3n Nacional Africana do Tanganica (TANU). O 9 de decembro de 1961 finalizou o dominio brit\u00e1nico. Isabel II, que accedera ao trono brit\u00e1nico en 1952, continuou reinando durante o primeiro ano da independencia de Tanganica, pero agora claramente como ra\u00ed\u00f1a de Tanganica, representada polo gobernador xeral. Tanganica tam\u00e9n se uniu \u00e1 British Commonwealth en 1961. O 9 de decembro de 1962, Tanganica converteuse nunha rep\u00fablica democr\u00e1tica baixo un presidente executivo. Pola s\u00faa banda, Zanz\u00edbar foi desocupada polos brit\u00e1nicos dous anos m\u00e1is tarde e converteuse nun pa\u00eds independente baixo o goberno de Sheikh Abeid Amani Karume (1905-1972) do partido esquerdista Afro-Shirazi, despois de derrocar ao sult\u00e1n. \nDespois de que a revoluci\u00f3n de Zanz\u00edbar derrocase \u00e1 dinast\u00eda \u00e1rabe na veci\u00f1a Zanz\u00edbar, acompa\u00f1ada da matanza de miles de zanz\u00edbares \u00e1rabes, que se independizaran en 1963, o arquip\u00e9lago fusionouse coa Tanganica continental o 26 de abril de 1964. O novo pa\u00eds foi ent\u00f3n chamado \"Rep\u00fablica Unida de Tanganica e Zanz\u00edbar\". O 29 de outubro do mesmo ano, o pa\u00eds pasou a chamarse Rep\u00fablica Unida de Tanzania (\"Tan\" v\u00e9n de Tanganica e \"Zan\" de Zanz\u00edbar). A uni\u00f3n das d\u00faas rexi\u00f3ns ata agora separadas foi controvertida entre moitos zanz\u00edbares (incluso os simpatizantes da revoluci\u00f3n), pero foi aceptada tanto polo goberno de Nyerere como polo goberno revolucionario de Zanz\u00edbar debido aos valores e obxectivos pol\u00edticos compartidos.\nTras a independencia de Tanganica e a unificaci\u00f3n con Zanz\u00edbar que conduciu ao estado de Tanzania, o presidente Nyerere fixo fincap\u00e9 na necesidade de constru\u00edr unha identidade nacional para os cidad\u00e1ns do novo pa\u00eds. Para conseguilo, Nyerere proporcionou o que se considera un dos casos m\u00e1is exitosos de represi\u00f3n \u00e9tnica e transformaci\u00f3n da identidade en \u00c1frica. Con m\u00e1is de 130 linguas faladas no seu territorio, Tanzania \u00e9 un dos pa\u00edses de \u00c1frica con m\u00e1is diversidade \u00e9tnica. A pesar deste obst\u00e1culo, as divisi\u00f3ns \u00e9tnicas segu\u00edan sendo raras en Tanzania en comparaci\u00f3n co resto do continente, especialmente o seu veci\u00f1o inmediato, Kenya. Ademais, desde a s\u00faa independencia, Tanzania mostrou m\u00e1is estabilidade pol\u00edtica que a maior\u00eda dos pa\u00edses africanos, especialmente debido aos m\u00e9todos de represi\u00f3n \u00e9tnica de Nyerere.\nEn 1967, a primeira presidencia de Nyerere deu un xiro \u00e1 esquerda despois da declaraci\u00f3n de Arusha, que codificaba un compromiso co socialismo e co panafricanismo. Despois desta declaraci\u00f3n, os bancos e moitas grandes industrias foron nacionalizados.\nTanzania tam\u00e9n estivo ali\u00f1ada coa China, que de 1970 a 1975 financiou e axudou a constru\u00edr o ferrocarril TAZARA de 1860 km de lonxitude desde o porto de Dar es Salaam a Zambia. Non obstante, a partir de finais dos anos 70, a econom\u00eda de Tanzania deu un xiro a peor, no contexto dunha crise econ\u00f3mica internacional que afectaba tanto \u00e1s econom\u00edas desenvolvidas como \u00e1s en desenvolvemento.\nEn 1979, Tanzania declarou a guerra a Uganda, despois de que Uganda, liderada por Idi Amin, invadise e tratase de anexar Kagera, unha provincia do norte do pa\u00eds. Tanzania primeiro expulsou as forzas invasoras e logo invadiu a propia Uganda. O 11 de abril de 1979 as forzas tanzanas xunto coas guerrillas ugandesas e ruandesas tomaron a capital, Kampala, e forzaron ao ditador Idi Amin a exiliarse.\nDurante a d\u00e9cada de 1980, os parques nacionais orientados \u00e1 conservaci\u00f3n como o Serengeti e o Kilimanjaro, coa monta\u00f1a do Kilimanjaro como o cume independente m\u00e1is alto da Terra, foron inclu\u00eddos no Lista do Patrimonio Mundial da UNESCO.\nA partir de mediados dos anos 80, o r\u00e9xime financiouse mediante pr\u00e9stamos do Fondo Monetario Internacional e sufriu algunhas reformas. Desde ent\u00f3n, segundo un informe do Banco Mundial, o produto interior bruto per c\u00e1pita de Tanzania creceu e a pobreza reduciuse.\nOs presidentes de Tanzania desde a s\u00faa independencia foron Julius Nyerere 1962\u20131985, Ali Hassan Mwinyi 1985\u20131995, Benjamin Mkapa 1995\u20132005 Jakaya Kikwete 2005\u20132001 John Magufuli 2015\u20132021 e Samia Hassan Suluhu desde 2021, todos do partido Chama Cha Mapinduzi (CCM).\nHistoria recente.\nDespois do longo mandato do presidente Nyerere, a Constituci\u00f3n puxo un l\u00edmite de mandatos ao presidente, polo que s\u00f3 pode desempe\u00f1ar un m\u00e1ximo de dous mandatos de cinco anos cada un.\nEn 1992, a Constituci\u00f3n de Tanzania foi modificada para permitir a concorrencia de varios partidos pol\u00edticos as elecci\u00f3ns. En outubro de 1995, Tanzania celebrou as s\u00faas primeiras elecci\u00f3ns multipartidistas. O anterior partido no poder, Chama Cha Mapinduzi (CCM), ga\u00f1ou folgadamente as elecci\u00f3ns e o seu candidato Benjamin Mkapa xurou o cargo de presidente da Rep\u00fablica Unida de Tanzania o 23 de novembro de 1995. En novembro de 2015 John Magufuli foi elixido presidente para un per\u00edodo de cinco anos. O presidente Magufuli ga\u00f1ou cunha vitoria contundente a reelecci\u00f3n en outubro de 2020. Segundo a oposici\u00f3n, as elecci\u00f3ns estiveron cheas de fraudes e irregularidades. O 17 de marzo de 2021, o presidente Magufuli morreu por complicaci\u00f3ns card\u00edacas mentres estaba no cargo. A vicepresidenta de Magufuli, Samia Suluhu Hassan, converteuse na primeira muller presidenta de Tanzania..\nPol\u00edtica.\nTanganica (a parte continental da actual Tanzania) foi unha colonia alem\u00e1 desde a d\u00e9cada de 1880 ata 1919, cando foi entregada ao Reino Unido, a consecuencia da derrota da Alema\u00f1a na primeira guerra mundial; Zanz\u00edbar, a s\u00faa parte insular, era un sultanato independente, que se tornou un protectorado brit\u00e1nico na mesma altura.\nTanganica tornouse independente o 13 de decembro do 1962 e, o 26 de abril de 1964, uniuse ao Zanz\u00edbar para criar a Rep\u00fablica Unida da Tanzania. Dentro do acordo de uni\u00f3n, cando o Presidente da Rep\u00fablica \u00e9 orixinario do continente, o Vicepresidente \u00e9 un nativo de Zanz\u00edbar.\nO primeiro Presidente da Tanzania foi o \"Mwalimu\" Julius Nyerere, igualmente Presidente do partido Chama cha Mapinduzi (que significa \"Partido da Independencia\"). Nyerere, que se conservou no poder ata 1985, conduciu o pa\u00eds segundo unha pol\u00edtica denominada \"Socialismo africano\", internamente designada \"Uxamaa\", que significa \"unidade\" ou \"familia\", en suahili.\nO r\u00e9xime de partido \u00fanico chegou ao fin en 1995, ano en que se realizaron as primeiras elecci\u00f3ns democr\u00e1ticas no pa\u00eds desde os anos 70.\nXeograf\u00eda.\nCon 947303 cadrados, Tanzania \u00e9 o 13\u00ba pa\u00eds m\u00e1is grande de \u00c1frica e o 31\u00ba do mundo, clasificado entre o Exipto m\u00e1is grande e a Nixeria m\u00e1is pequena. Limita ao norte con Kenya e Uganda; Ruanda, Burundi e a Rep\u00fablica Democr\u00e1tica do Congo ao oeste; e Zambia, Malawi e Mozambique ao sur. Tanzania est\u00e1 situada na costa oriental de \u00c1frica e ten unha costa co oc\u00e9ano \u00cdndico de aproximadamente 1424 km de lonxitude. Tam\u00e9n incorpora varias illas en mar aberto, como Unguja (Zanz\u00edbar), Pemba e Mafia. O pa\u00eds \u00e9 o lugar dos puntos m\u00e1is altos e m\u00e1is baixos de \u00c1frica: o monte Kilimanjaro, a 5895 m sobre o nivel do mar, e o fondo do lago Tanganica, a 1471 m baixo o nivel do mar, respectivamente.\nTanzania \u00e9 monta\u00f1osa e densamente boscosa no nord\u00e9s, onde se atopa o monte Kilimanjaro. Tres dos grandes lagos de \u00c1frica at\u00f3panse en parte dentro de Tanzania. Ao norte e ao oeste at\u00f3panse o lago Vitoria, o maior lago de \u00c1frica, e o lago Tanganica, o m\u00e1is profundo do continente, co\u00f1ecido polas s\u00faas singulares especies de peces. Ao suroeste at\u00f3pase o lago Nyasa. O centro de Tanzania \u00e9 unha gran meseta, con chairas e terras de cultivo. A costa oriental \u00e9 c\u00e1lida e h\u00famida, co arquip\u00e9lago de Zanz\u00edbar xusto \u00e1 beira da costa.\nAs cataratas de Kalambo, na rexi\u00f3n suroccidental de Rukwa, son a segunda catarata ininterrompida m\u00e1is alta de \u00c1frica, e est\u00e1n situadas preto da beira sueste do lago Tanganica, na fronteira con Zambia. A \u00e1rea de conservaci\u00f3n da ba\u00eda de Menai \u00e9 a maior \u00e1rea mari\u00f1a protexida de Zanz\u00edbar.\nEn Tanzania est\u00e1n dous importantes parques nacionais africanos, o do Serengueti e o do Cr\u00e1ter de Ngorongoro.\nSubdivisi\u00f3ns.\nTanzania div\u00eddese en 26 rexi\u00f3ns (mkoa), vinte e unha na parte continental e cinco en Zanz\u00edbar (tres en Unguja, d\u00faas en Pemba).\nZanz\u00edbar e Tanganica mante\u00f1en sistemas legais distintos desde a s\u00faa federaci\u00f3n, o que reportou varios problemas \u00e1 xustiza deste pa\u00eds (por exemplo, \u00e9 necesario pedir a extradici\u00f3n para enviar presos dunha zona a outra). Mentres que as leis vixentes en Tanganica son herdeiras das impostas polos colonos brit\u00e1nicos, en Zanz\u00edbar reciben unha forte influencia da xaria ou lei isl\u00e1mica.\nAs rexi\u00f3ns de Tanzania son: Arusha \u00b7 Dar es Salaam \u00b7 Dodoma \u00b7 Iringa \u00b7 Kagera \u00b7 Kigoma \u00b7 Kilimanjaro \u00b7 Lindi \u00b7 Manyara \u00b7 Mara \u00b7 Mbeya \u00b7 Morogoro \u00b7 Mtwara \u00b7 Mwanza \u00b7 Pemba Norte \u00b7 Pemba Sur \u00b7 Pwani \u00b7 Rukwa \u00b7 Ruvuma \u00b7 Shinyanga \u00b7 Singida \u00b7 Tabora \u00b7 Tanga \u00b7 Zanzibar Central/Sur \u00b7 Zanzibar Norte \u00b7 Zanzibar Urbana/Oeste\nEconom\u00eda.\nA partir de 2021, segundo o FMI, o produto interior bruto (PIB) de Tanzania foi de 71.000 mill\u00f3ns de d\u00f3lares (nominal), ou 218.500 mill\u00f3ns de d\u00f3lares en base \u00e1 paridade do poder adquisitivo (PPP). O PIB per c\u00e1pita (PPA) foi de 3.574 d\u00f3lares.\nDesde 2009 ata 2013, o PIB per c\u00e1pita de Tanzania (baseado en moeda local constante) creceu unha media do 3,5% ao ano, superior ao de calquera outro membro da Comunidade de \u00c1frica Oriental (EAC) e s\u00f3 superado por nove pa\u00edses da \u00c1frica subsahariana. : Rep\u00fablica Democr\u00e1tica do Congo, Etiop\u00eda, Ghana, Lesoto, Liberia, Mozambique, Serra Leoa, Zambia e Zimbabue.\nOs maiores socios comerciais de Tanzania en 2017 para as s\u00faas exportaci\u00f3ns de 5.300 mill\u00f3ns de d\u00f3lares estadounidenses foron a India, Vietnam, Sur\u00e1frica, Su\u00edza e a China, nese mesmo ano as s\u00faas importaci\u00f3ns ascenderon a 8,17 mill\u00f3ns de d\u00f3lares estadounidenses, sendo a India, Su\u00edza, Arabia Saudita, a China e os Emiratos \u00c1rabes Unidos os seus principais clientes.\nTanzania resistiu relativamente ben a Gran Recesi\u00f3n, que comezou a finais de 2008 ou principios de 2009. Os fortes prezos do ouro, o impulso da industria mineira do pa\u00eds e a escasa integraci\u00f3n de Tanzania nos mercados globais axudaron a illar o pa\u00eds da recesi\u00f3n. Desde que rematou a recesi\u00f3n, a econom\u00eda de Tanzania expandiuse rapidamente grazas ao forte turismo, telecomunicaci\u00f3ns e sectores bancarios.\nCon todo, segundo o Programa das Naci\u00f3ns Unidas para o Desenvolvemento o recente crecemento da econom\u00eda nacional beneficiou s\u00f3 a \"moi poucos\", deixando f\u00f3ra \u00e1 maior\u00eda da poboaci\u00f3n. O \u00cdndice de fame mundial de 2013 de Tanzania foi peor que calquera outro pa\u00eds da Comunidade de \u00c1frica Oriental (CAO) excepto Burundi. A proporci\u00f3n de persoas desnutridas en 2010-2012 tam\u00e9n foi peor que en calquera outro pa\u00eds da CAO excepto Burundi.\nEn 2020, o Banco Mundial declarou o ascenso da econom\u00eda tanzana de pa\u00eds de renda baixa a pa\u00eds de renda media baixa, xa que a s\u00faa RNB per c\u00e1pita pasou de 1.020 d\u00f3lares en 2018 a 1.080 d\u00f3lares en 2019.\nFame e pobreza.\nO \u00edndice global da fame (GHI) cualificou a situaci\u00f3n de \"alarmante\" cunha puntuaci\u00f3n de 42 no ano 2000; desde ent\u00f3n, o GHI descendeu o 23,6 (2022). Os nenos das zonas rurais sofren taxas substancialmente m\u00e1is altas de desnutrici\u00f3n e fame cr\u00f3nica, a\u00ednda que as disparidades entre as cidades e as zonas rurais diminu\u00edron tanto no que se refire ao atraso do crecemento como ao baixo peso. A baixa produtividade do sector rural d\u00e9bese principalmente ao inadecuado investimento en infraestruturas; o limitado acceso \u00e1s axudas agr\u00edcolas, os servizos de extensi\u00f3n e o cr\u00e9dito; a escaseza de tecnolox\u00eda e de apoio ao comercio e a comercializaci\u00f3n; e a forte dependencia da agricultura de seca\u00f1o e os recursos naturais.\nAproximadamente o 68% dos 61,1 mill\u00f3ns de cidad\u00e1ns de Tanzania viven por baixo do limiar de pobreza de 1,25 d\u00f3lares ao d\u00eda. O 32% da poboaci\u00f3n est\u00e1 desnutrida. Segundo o Programa das Naci\u00f3ns Unidas para o Desenvolvemento (PNUD), os retos m\u00e1is importantes aos que se enfronta Tanzania para reducir a pobreza son a explotaci\u00f3n insostible dos seus recursos naturais, os cultivos incontrolados, o cambio clim\u00e1tico e a invasi\u00f3n das fontes de auga, segundo o Programa das Naci\u00f3ns Unidas para o Desenvolvemento (PNUD). .\nOs tanzanos dispo\u00f1en de moi poucos recursos en canto a servizos de cr\u00e9dito, infraestruturas ou dispo\u00f1ibilidade de tecnolox\u00edas agr\u00edcolas melloradas, o que agrava a\u00ednda m\u00e1is a fame e a pobreza no pa\u00eds, segundo o PNUD. Tanzania ocupa o posto 159 de 187 pa\u00edses en pobreza segundo o \u00cdndice de Desenvolvemento Humano das Naci\u00f3ns Unidas (2014).\nO informe do Banco Mundial de 2019 mostrou que nos \u00faltimos 10 anos a pobreza reduciuse en 8 puntos porcentuais, pasando do 34,4% en 2007 ao 26,4% en 2018. Outro informe mostrou unha reduci\u00f3n ao 25,7% en 2020.\nDemograf\u00eda.\nNo 2006 estim\u00e1base unha poboaci\u00f3n de 38.329.000 habitantes, cunha taxa de crecemento do dous por cento. A distribuci\u00f3n da poboaci\u00f3n e moi desigual, sendo a densidade en rexi\u00f3ns \u00e1ridas dunha persoa por quil\u00f3metro cadrado, ou de 51 en planicies h\u00famidas. En Zanz\u00edbar atopamos unha densidade de 134 habitantes por quil\u00f3metro cadrado. Mais de 80 por cento da poboaci\u00f3n \u00e9 rural. Dar es Salaam \u00e9 a maior cidade e \u00e9 a capital comercial; Dodoma, no centro da Tanzania \u00e9 a nova capital e sede do Parlamento da Uni\u00f3n.\nCultura.\nM\u00fasica.\nA m\u00fasica e o baile tanzanos dominan gran parte da \u00c1frica oriental. De ritmo vigoroso e famoso polas s\u00faas apegadizas letras, o son do suahili tanzano mantense vivo grazas ao pr\u00f3spero mundo das bandas musicais e a danza. Remmy Ongala constit\u00fae o nome m\u00e1is co\u00f1ecido f\u00f3ra do pa\u00eds.\nEn Zanz\u00edbar radica o coraz\u00f3n da destac\u00e1bel tradici\u00f3n po\u00e9tica e musical de Tanzania co\u00f1ecida co nome de taraab. A muller m\u00e1is importante deste cativador estilo, Siti Bint Saad, foi a primeira cantante africana que realizou gravaci\u00f3ns xa no ano 1928.\nFreddie Mercury, o lendario cantante do grupo Queen, naceu e pasou os primeiros anos da s\u00faa vida en Zanz\u00edbar.\nGastronom\u00eda.\nNon existe unha diferenza apreci\u00e1bel entre a comida kenyana e a tanzana. Do mesmo xeito que en Kenya, o choma (carne \u00e1 grella), estendeuse por todas as partes, especialmente en restaurantes con servizo de bar.\nCon todo, a costa, xunto \u00e1s illas de Zanz\u00edbar e Pemba, ofrece unha selecci\u00f3n decente de pratos tradicionais suahilis baseados no marisco. A bebida nacional \u00e9 a cervexa Safari Lager."}
{"id": "12110", "revid": "85894", "url": "https://gl.wikipedia.org/wiki?curid=12110", "title": "Atbara", "text": "Atbara (en \u00e1rabe \u0639\u0637\u0628\u0631\u0629) \u00e9 unha cidade de 111.399 habitantes (2007), localizada na confluencia do r\u00edo Atbara co Nilo no Sud\u00e1n.\n\u00c9 un importante n\u00f3 ferroviario, a primeira central sindical do Sud\u00e1n formouse en 1946 entre os traballadores do ferrocarril de Atbara."}
{"id": "12111", "revid": "56817", "url": "https://gl.wikipedia.org/wiki?curid=12111", "title": "Lingua flexiva", "text": "En tipolox\u00eda ling\u00fc\u00edstica, parte da ling\u00fc\u00edstica, e segundo criterios morfol\u00f3xicos, unha lingua flexiva (tam\u00e9n chamadas \"flexionais\" ou \"fusionais\") \u00e9 unha lingua na que as palabras se forman engadindo ao lexema unha serie de afixos, pero de xeito que non hai unha correspondencia biun\u00edvoca entre morfemas e trazos sem\u00e1nticos ou funci\u00f3ns gramaticais.\nExemplos:\nAs linguas flexivas dist\u00ednguense das linguas aglutinantes, das linguas illantes e das linguas polisint\u00e9ticas.\nEntre as linguas flexivas figuran especialmente moitas das indoeuropeas (entre elas o galego)"}
{"id": "12112", "revid": "181", "url": "https://gl.wikipedia.org/wiki?curid=12112", "title": "Lingua flexional", "text": ""}
{"id": "12113", "revid": "181", "url": "https://gl.wikipedia.org/wiki?curid=12113", "title": "Lingua fusional", "text": ""}
{"id": "12114", "revid": "98629", "url": "https://gl.wikipedia.org/wiki?curid=12114", "title": "Mal\u00ed", "text": "Mal\u00ed, oficialmente Rep\u00fablica de Mal\u00ed, (en franc\u00e9s: \"R\u00e9publique du Mali\"; en bambara: \"Mali ka Fasojamana\"; en alfabeto n'ko: \"\u07e1\u07ca\u07df\u07cc \u07de\u07ca \u07dd\u07ca\u07db\u07cf\u07d6\u07ca\u07e1\u07ca\u07e3\u07ca\") \u00e9 un pa\u00eds africano. \u00c9 un estado sen costa, o oitavo m\u00e1is extenso de \u00c1frica, cunha \u00e1rea de 1\u00a0240\u00a0000 km\u00b2. A poboaci\u00f3n de Mal\u00ed era de 19,3 mill\u00f3ns de persoas no ano 2018, e no 2017 estimouse que o 67% da poboaci\u00f3n ti\u00f1a menos de 25 anos. A s\u00faa capital e principal cidade \u00e9 Bamaco. Limita ao noroeste con Mauritania, ao norte con Alxeria, ao leste con N\u00edxer, ao sur con Burkina Faso, Costa do Marfil e Guinea, e ao oeste co Senegal. Constitu\u00edda por oito rexi\u00f3ns, Mal\u00ed ten as s\u00faas fronteiras do norte no medio do S\u00e1hara, mentres que a zona meridional, onde vive a maior parte da poboaci\u00f3n, est\u00e1 na beira dos r\u00edos N\u00edxer e Senegal. A estrutura econ\u00f3mica do pa\u00eds c\u00e9ntrase na agricultura e a pesca. Alg\u00fans dos recursos naturais m\u00e1is importantes de Mal\u00ed son o ouro, sendo o terceiro maior produtor do continente africano, e o sal. A metade da poboaci\u00f3n vive baixo o limiar de pobreza internacional, establecido en 1,25 d\u00f3lares por d\u00eda.\nO actual territorio maliano foi sede dos tres imperios de \u00c1frica occidental que controlaron o comercio transahariano: o Imperio de Ghana, o Imperio de Mal\u00ed e o Imperio Songai. Durante a s\u00faa \u00e9poca dourada, salientaron nas matem\u00e1ticas, na astronom\u00eda, na literatura e na arte. Durante o seu m\u00e1ximo apoxeo en 1300, o Imperio de Mal\u00ed abrangu\u00eda unha \u00e1rea que duplicaba o tama\u00f1o da actual Francia e chegaba at\u00e9 a costa oeste de \u00c1frica. A finais do s\u00e9culo XIX, Mal\u00ed caeu baixo dominio de Francia, pasando a formar parte do Sud\u00e1n franc\u00e9s. En 1959 conseguiu a s\u00faa independencia canda o Senegal, convert\u00e9ndose as\u00ed na Federaci\u00f3n de Mal\u00ed, a cal rematar\u00eda un ano despois. Tras un tempo no que exist\u00eda un \u00fanico partido pol\u00edtico, un golpe de Estado en 1991 comportou a creaci\u00f3n dunha nova constituci\u00f3n e o estabelecemento de Mal\u00ed como unha naci\u00f3n democr\u00e1tica cun sistema pluripartidista.\nEn xaneiro de 2012, un conflito armado estourou no norte de Mal\u00ed, no cal rebeldes tuaregs tomaron o control do territorio do norte, e en abril declararon a secesi\u00f3n dun novo estado, Azawad. O conflito agravouse por mor dun golpe militar que se produciu en marzo e pola posterior loita entre os tuaregs e outras facci\u00f3ns rebeldes. En resposta \u00e1 perda de control no territorio, o ex\u00e9rcito franc\u00e9s lanzou a operaci\u00f3n Serval en xaneiro de 2013. Un mes despois, as forzas malianas e francesas recuperaron o control da maior\u00eda do territorio norte. As elecci\u00f3ns presidenciais celebr\u00e1ronse o 28 de xullo de 2013, cunha segunda rolda celebrada o 11 de agosto, e as elecci\u00f3ns lexislativas celebr\u00e1ronse o 24 de novembro e o 15 de decembro de 2013.\nO 18 de agosto de 2020 produciuse un golpe de estado en Mal\u00ed. O presidente e o primeiro ministro da naci\u00f3n foron arrestados polos militares logo de protestas polos continuos problemas econ\u00f3micos e o empeoramento da situaci\u00f3n de seguridade nacional, e o d\u00eda seguinte \u00e1mbolos dous renunciaron.\nEtimolox\u00eda.\nO nome \"Mal\u00ed\" prov\u00e9n do Imperio de Mal\u00ed. O nome quere dicir \"o lugar onde viven os reis\" e ten connotaci\u00f3ns de fortaleza. O escritor guineano Djibril Niane suxire en \"Sundiata: An Epic of Old Mali\" (1965) que \u00e9 posible que Mal\u00ed fose o nome dado a unha das capitais dos emperadores. O viaxante marroqu\u00ed do s\u00e9culo XIV Ibn Battuta reportou que a capital do Imperio de Mal\u00ed era chamada Mal\u00ed. Unha tradici\u00f3n mandinga conta que o primeiro emperador lendario Sundiata Keita transformouse nun hipop\u00f3tamo logo da s\u00faa morte no r\u00edo Sankarani e que \u00e9 posible atopar vilas nesa \u00e1rea do r\u00edo, chamada \"vello Mal\u00ed\", que te\u00f1en Mal\u00ed por nome. Un estudo dos proverbios malianos sinala que no vello Mal\u00ed hai unha vila chamada Malikoma, que quere dicir \"Novo Mal\u00ed\", e que polo tanto \"Mal\u00ed\" poder\u00eda ter sido o nome dunha cidade.\nOutra teor\u00eda suxire que \"Mal\u00ed\" \u00e9 unha pronunciaci\u00f3n fula do nome dos mand\u00e9. Suxeriuse que un cambio de son produciu o nome, xa que en fula o segmento alveolar cambia a e a vogal final desnasaliza e produce que mande pase a .\nHistoria.\nCunha antiga historia de ricos reinos africanos, entre os cales o famoso Imperio de Ghana, o Mal\u00ed foi ocupado polos franceses a fins do s\u00e9culo XIX, tendose tornado parte do \u201cSud\u00e1n Franc\u00e9s\u201d no 1890, cun gobernador estacionado en Kayes. En 1958, o territorio tornouse aut\u00f3nomo, mais facendo a\u00ednda parte da \u201cComunidade Francesa\u201d e accedeu \u00e1 independencia o 22 de setembro de 1960.\nGolpe de estado de 2020.\nO malestar popular comezou o 5 de xu\u00f1o de 2020 despois das irregularidades nas elecci\u00f3ns parlamentarias de marzo e abril, inclu\u00edndo o arresto do l\u00edder da oposici\u00f3n Soumaila Ciss\u00e9. Entre 11 e 23 persoas morreron nas protestas que tiveron lugar entre o 10 e o 13 de xu\u00f1o.\nMembros do ex\u00e9rcito, liderados polo coronel Assimi Go\u00efta e o coronel-comandante Isma\u00ebl Wagu\u00e9 en Kati, comezaon un mot\u00edn o 18 de agosto de 2020. O presidente Ibrahim Boubacar Ke\u00efta e o primeiro ministro Boubou Ciss\u00e9 foron arrestados, e pouco despois da medianoite Ke\u00efta anunciou a s\u00faa renuncia, dicindo que non quer\u00eda ver ning\u00fan derramamento de sangue. Wagu\u00e9 anunciou a creaci\u00f3n do Comit\u00e9 Nacional para a Salvaci\u00f3n do Pobo (CNSP) e prometeu futuras elecci\u00f3ns. Iniciouse o toque de queda e as r\u00faas de Bamaco quedaron tranquilas.\nA Comunidade Econ\u00f3mica de Estados de \u00c1frica Occidental (ECOWAS) condenou o golpe de estado e pediu a reasignaci\u00f3n do presidente Ke\u00efta.\nXeograf\u00eda.\nA cidade de Tombouctou foi considerada Patrimonio Mundial.\nSubdivisi\u00f3ns.\nAs principais subdivisi\u00f3ns do Mal\u00ed son denominadas rexi\u00f3ns (todas as rexi\u00f3ns levan o nome da s\u00faa cidade principal):\nTam\u00e9n se distingue un distrito capital de Bamaco.\nEconom\u00eda.\nA econom\u00eda de Mal\u00ed confina a s\u00faa actividade basicamente \u00e1 \u00e1rea irrigada polo r\u00edo N\u00edxer e o pa\u00eds en si est\u00e1 entre os m\u00e1is pobres pa\u00edses do mundo, co 65% da s\u00faa \u00e1rea cuberta por deserto ou semideserto. Preto do 10% da poboaci\u00f3n \u00e9 n\u00f3made e preto de 80% da man de obra ded\u00edcase \u00e1 agricultura e \u00e1 pesca. A actividade industrial est\u00e1 concentrada no procesamento de produtos agropecuarios. Mal\u00ed \u00e9 moi dependente da axuda externa e a s\u00faa econom\u00eda \u00e9 vulnerable \u00e1s flutuaci\u00f3ns dos prezos do algod\u00f3n nos mercados mundiais, a s\u00faa exportaci\u00f3n principal. En 1997, o goberno perseguiu a posta en funcionamento dun programa de axustes estruturais da econom\u00eda, recomendado polo FMI, que ten axudado a econom\u00eda a medrar, diversificarse e atraer investimento estranxeiro. A adhesi\u00f3n do Mal\u00ed \u00e1s reformas econ\u00f3micas e unha desvalorizaci\u00f3n do 50% do franco africano en xaneiro de 1994 fixeron aumentar o crecemento econ\u00f3mico. Varias empresas multinacionais aumentaron as operaci\u00f3ns de mineraci\u00f3n de ouro no per\u00edodo entre 1996 e 1998 e o goberno preve que Mal\u00ed se torne nun dos principais exportadores de ouro subsaharianos nos pr\u00f3ximos anos.\nCultura.\nA variada cultura dos malianos reflicte a diversidade \u00e9tnica e xeogr\u00e1fica do pa\u00eds. A maior\u00eda dos malianos viste roupas coloridas e floreadas chamadas boubous, que son t\u00edpicas de \u00c1frica Occidental. Os malianos participan frecuentemente en festivais, danzas e cerimonias tradicionais.\nM\u00fasica.\nA m\u00fasica tradicional maliana deriva dos griots, que son co\u00f1ecidos como \"conservadores da memoria\". A m\u00fasica maliana \u00e9 diversa e abrangue diferentes x\u00e9neros. Algunhas influencias destacables na m\u00fasica son o virtuoso do kora Toumani Diabat\u00e9, o virtuoso do ngoni Bassekou Kouyate, o guitarrista Ali Farka Tour\u00e9, a grupo de m\u00fasica tuareg Tinariwen, Khaira Arby, e diversos artistas afro-pop]] como Salif Keita, o d\u00fao Amadou &amp; Mariam, Oumou Sangare, Fatoumata Diawara, Rokia Traore e Habib Koit\u00e9. A danza tam\u00e9n xoga un papel importante na cultura musical. As festas de danza son com\u00fans nos eventos entre amigos, e as danzas de m\u00e1scaras tradicionais son interpretadas en eventos cerimoniais.\nDeporte.\nO deporte m\u00e1is popular de Mal\u00ed \u00e9 o f\u00fatbol, que se fixo a\u00ednda m\u00e1is relevante despois de que Mal\u00ed fose a sede da Copa Africana de Naci\u00f3ns de 2002. Moitas vilas e cidades te\u00f1en equipos de f\u00fatbol formais, sendo os m\u00e1is populares Djoliba AC, Stade Malien e Real Bamako, todos eles da capital do pa\u00eds. Os partidos informais son xogados por nenos e mozos que usan un conxunto de farrapos como pelota.\nO baloncesto tam\u00e9n \u00e9 outro deporte importante no pa\u00eds; e a selecci\u00f3n de baloncesto feminina, liderada por Hamchetou Maiga, competiu nos Xogos Ol\u00edmpicos de 2008. A loita tradicional (\"la lutte\") tam\u00e9n \u00e9 bastante com\u00fan, malia que a s\u00faa popularidade declinou nos \u00faltimos anos. O xogo de oware, unha variante do mancala, \u00e9 un pasatempo com\u00fan."}
{"id": "12115", "revid": "23204", "url": "https://gl.wikipedia.org/wiki?curid=12115", "title": "Athens", "text": "Athens \u00e9 o nome en lingua inglesa da cidade grega de Atenas. D\u00e1 nome a varias poboaci\u00f3ns do Canad\u00e1 e os Estados Unidos:"}
{"id": "12116", "revid": "56817", "url": "https://gl.wikipedia.org/wiki?curid=12116", "title": "Lingua polisint\u00e9tica", "text": "En tipolox\u00eda ling\u00fc\u00edstica, parte da ling\u00fc\u00edstica, e segundo criterios morfol\u00f3xicos, unha lingua polisint\u00e9tica \u00e9 unha lingua na que unha palabra pode estar formada por unha serie de lexemas e morfemas ata tal punto elevada que equivale ao que noutras moitas linguas se enunciar\u00eda por medio dun enunciado.\nExemplos de linguas deste tipo son o inuit e as linguas paleosiberianas.\nAs linguas polisint\u00e9ticas op\u00f3\u00f1ense tradicionalmente \u00e1s aglutinantes, \u00e1s flexivas e \u00e1s illantes."}
{"id": "12118", "revid": "56817", "url": "https://gl.wikipedia.org/wiki?curid=12118", "title": "Athens, Xeorxia", "text": "Athens \u00e9 unha cidade estadounidense do condado de Athens-Clarke, na ribeira do r\u00edo Oconee, no nord\u00e9s de Xeorxia. Ten 100.266 habitantes .\nFundouse en 1801 para situar a Universidade de Xeorxia (33.000 alumnos en 2004), en 1806 converteuse oficialmente en cidade, en 1841 o constru\u00eduse unha estaci\u00f3n de ferrocarril, favorecendo o comercio de algod\u00f3n.\nLinguas.\n88 % ingl\u00e9s, 5,7 % castel\u00e1n, 1,3 % chin\u00e9s, 0,7 % franc\u00e9s, 0,6 % alem\u00e1n, 0,4 % xapon\u00e9s, 0,3 % portugu\u00e9s, 0,3 % \u00e1rabe."}
{"id": "12119", "revid": "96271", "url": "https://gl.wikipedia.org/wiki?curid=12119", "title": "L\u00edbano", "text": "O L\u00edbano (), oficialmente a Rep\u00fablica do L\u00edbano () ou a Rep\u00fablica Libanesa, \u00e9 un pa\u00eds de Asia Occidental. Est\u00e1 situado entre Siria ata o norte e o leste e Israel ata o sur, mentres que Chipre se atopa ao oeste, atravesando o Mar Mediterr\u00e1neo. A s\u00faa localizaci\u00f3n na encrucillada da Conca do Mediterr\u00e1neo e do interior \u00e1rabe contribu\u00edu \u00e1 s\u00faa rica historia e deu forma \u00e1 unha identidade cultural de diversidade relixiosa. Forma parte do Levante mediterr\u00e1neo de Oriente Medio. O L\u00edbano alberga uns 6 mill\u00f3ns de persoas e ocupa unha superficie de 10452 km\u00b2, polo que \u00e9 o segundo pa\u00eds m\u00e1is pequeno da Asia continental. A lingua oficial do estado \u00e9 o \u00e1rabe, mentres que o franc\u00e9s tam\u00e9n est\u00e1 formalmente reco\u00f1ecido. O dialecto liban\u00e9s do \u00e1rabe \u00fasase xunto co \u00e1rabe est\u00e1ndar moderno en todo o pa\u00eds. A s\u00faa capital \u00e9 Beirut.\nA evidencia m\u00e1is antiga da civilizaci\u00f3n no L\u00edbano rem\u00f3ntase a m\u00e1is de 7.000 anos anteriores \u00e1 historia documentada. O L\u00edbano actual foi o fogar da cultura fenicia, que floreceu durante case 3.000 anos (ca. 3.200\u2013539 a.C.). No 64 a.C. o Imperio Romano conquistou a rexi\u00f3n e converteuse nun dos principais centros do imperio do cristianismo. A cordilleira do Monte L\u00edbano viu o xurdimento dunha tradici\u00f3n mon\u00e1stica co\u00f1ecida como Igrexa maronita. Tras a conquista da rexi\u00f3n polos primeiros \u00e1rabes musulm\u00e1ns, os maronitas mantiveron a s\u00faa relixi\u00f3n e identidade. Por\u00e9n, un novo grupo relixioso co\u00f1ecido como drusos finalmente estableceuse tam\u00e9n no monte L\u00edbano, o que xerou unha divisi\u00f3n relixiosa que se prolongou durante s\u00e9culos. Durante as Cruzadas os maronitas restableceron o contacto coa Igrexa Cat\u00f3lica Romana e afirmaron a s\u00faa comu\u00f1\u00f3n coa Santa S\u00e9. Os maronitas cat\u00f3licos e os drusos fundaron o L\u00edbano moderno a principios do s\u00e9culo XVIII, a trav\u00e9s do sistema gobernante e social co\u00f1ecido como \"dualismo maronita-druso\" no Mutasarrifato do Monte L\u00edbano.\nO L\u00edbano foi conquistado polo Imperio Otom\u00e1n no s\u00e9culo XVI e permaneceu baixo o seu dominio durante os seguintes 400 anos. Tras o colapso do imperio despois da primeira guerra mundial, as cinco provincias otom\u00e1s que constit\u00faen o L\u00edbano actual quedaron baixo o Mandato franc\u00e9s para Siria e o L\u00edbano. Estableceuse o estado predecesor do Gran L\u00edbano. Tras a invasi\u00f3n e ocupaci\u00f3n da Terceira Rep\u00fablica Francesa pola Alema\u00f1a nazi durante a segunda guerra mundial, o dominio franc\u00e9s sobre a rexi\u00f3n debilitouse. Conseguida a s\u00faa independencia da Francia Libre en 1943, o L\u00edbano estableceu unha forma de goberno \u00fanica de confesionalismo, coas seitas relixiosas m\u00e1is importantes do estado repartidas polos poderes pol\u00edticos espec\u00edficos. Inicialmente o L\u00edbano foi relativamente estable, mais foi esnaquizada polo estalido de loitas a grande escala na Guerra Civil do L\u00edbano (1975\u20131990) entre varias facci\u00f3ns pol\u00edticas e sectarias. Durante este per\u00edodo o L\u00edbano tam\u00e9n estivo sometido a superposici\u00f3n de ocupaci\u00f3ns militares estranxeiras pola ocupaci\u00f3n Siria de 1976 a 2005 e pola ocupaci\u00f3n de Israel de 1985 a 2000. Desde o final da guerra houbo grandes esforzos para reactivar a econom\u00eda e reconstru\u00edr a infraestrutura nacional.\nO L\u00edbano \u00e9 un pa\u00eds en desenvolvemento que ocupa o posto 112 no \u00cdndice de Desenvolvemento Humano. Foi clasificado como un estado de ingresos medio-alto. Con todo, a crise econ\u00f3mica en L\u00edbano e a corrupci\u00f3n, as\u00ed como acontecementos recentes, precipitaron o colapso da moeda, a inestabilidade pol\u00edtica, a escaseza xeneralizada, o alto desemprego e a pobreza. O Banco Mundial definiu a crise econ\u00f3mica do L\u00edbano como unha das peores do mundo desde o s\u00e9culo XIX. A pesar do pequeno tama\u00f1o do pa\u00eds, a cultura libanesa \u00e9 co\u00f1ecida tanto no Oriente Medio como no mundo, impulsada principalmente pola s\u00faa extensa di\u00e1spora. O L\u00edbano \u00e9 membro fundador das Naci\u00f3ns Unidas e \u00e9 membro da Liga \u00c1rabe, do Movemento de Pa\u00edses Non Ali\u00f1ados, da Organizaci\u00f3n para a Cooperaci\u00f3n Isl\u00e1mica e da Organisation internationale de la Francophonie.\nHistoria.\n\u00c9 un dos quince pa\u00edses contempor\u00e1neos que ocupan a rexi\u00f3n que \u00e9 considerada o Berce da Humanidade. \u00c9 a patria hist\u00f3rica dos fenicios, negociantes sem\u00edticos cuxa cultura mar\u00edtima floreceu na rexi\u00f3n durante m\u00e1is de 2 000 anos. A rexi\u00f3n foi un territorio do Imperio Romano e durante a Idade Media estivo inmersa nas cruzadas. Foi despois ocupada polo Imperio Otom\u00e1n.\nDespois do colapso do Imperio Otom\u00e1n que seguiu \u00e1 primeira guerra mundial, a Liga das Naci\u00f3ns atribu\u00edu \u00e1 Francia o mandato sobre as cinco provincias que compo\u00f1en o L\u00edbano actual.\nA moderna constituci\u00f3n libanesa, delineada en 1926, especifica un balance no poder pol\u00edtico entre os grupos relixiosos principais.\nO pa\u00eds obtivo a independencia no 1943, e as tropas francesas retir\u00e1ronse en 1946. A historia libanesa desde a independencia estivo marcada por per\u00edodos alternados de estabilidade pol\u00edtica e convulsi\u00f3ns.\nFoi, ata os anos 70, o centro financeiro de Oriente Pr\u00f3ximo, o que lle valeu o sobrenome de \u00ab\"a Su\u00edza de Oriente Pr\u00f3ximo\"\u00bb. Esta opulencia monetaria foi rota polo terr\u00edbel enfrontamento civil entre libaneses.(1975-1980), que destru\u00edu un equilibrio pol\u00edtico exemplar. As loitas internas e os conflitos con Israel -que invadiu o pa\u00eds en 1982 - a\u00ednda perduran.\nEn 1982 Israel invadiu o sur de L\u00edbano para expulsar as guerrillas da Organizaci\u00f3n para a Liberaci\u00f3n de Palestina, OLP, dirixidas por Yaser Arafat. En maio de 1983, Israel e L\u00edbano alcanzaron un acordo para retirar as tropas israel\u00eds. Con todo, o tratado de paz non chegou a ser ratificado e, en marzo de 1984, baixo presi\u00f3n siria, L\u00edbano cancelou o acordo. Por\u00e9n, Israel iniciou o seu repregamento unilateral e progresivo en 1985, deixando a chamada \"zona de seguridade\" (uns 850 quil\u00f3metros cadrados) nas mans do cristi\u00e1n-liban\u00e9s (e prol-israel\u00ed) Ex\u00e9rcito do Sur do L\u00edbano, cunha presenza menor de tropas do Tsahal, co prop\u00f3sito de impedir as incursi\u00f3ns fronteirizas e os ataques da guerrilla xi\u00edta Hesbul\u00e1. Finalmente, en maio de 2000, Israel retirou todas as s\u00faas tropas do sur do L\u00edbano por baixo da fronteira internacional, en cumprimento da resoluci\u00f3n 425 do Consello de Seguridade da ONU.\nA principios do ano 2005, tras o asasinato do primeiro ministro liban\u00e9s, Rafik Hariri, desencadeouse un ampl\u00edsimo movemento c\u00edvico de protesta co\u00f1ecido como a revoluci\u00f3n do cedro, que esixiu a celebraci\u00f3n de elecci\u00f3ns libres e a inmediata retirada da presenza militar siria, que manti\u00f1a 14.000 efectivos militares en chan liban\u00e9s. En abril de 2005, as manifestaci\u00f3ns lograron a retirada completa das tropas sirias e dos seus axentes de intelixencia, coa oposici\u00f3n de Hesbul\u00e1.\nO goberno liban\u00e9s non logrou facer cumprir a resoluci\u00f3n 1559 de Consello de Seguridade da ONU que obrigaba a desarmar \u00e1s milicias armadas libanesas e tomar o control da s\u00faa fronteira sur, controlada por Hesbul\u00e1 para protexer a fronteira con Israel. En xullo de 2006, tras unha incursi\u00f3n fronteiriza de Hesbul\u00e1 que se saldou coa morte de oito soldados israel\u00eds e a captura de dous, prod\u00facese a crise israelo-libanesa de 2006 co bombardeo de gran parte da infraestrutura do pa\u00eds e unha implac\u00e1bel resposta armada de Hesbul\u00e1 sobre as cidades do norte de Israel.\nCitando datos do goberno liban\u00e9s, o d\u00eda 6 de agosto, ACNUR informou de que 550.000 desprazados foron acollidos por familias, 130.000 at\u00f3panse en refuxios improvisados, e preto de 200.000 cruzaron a fronteira con Siria.\nPol\u00edtica.\nO L\u00edbano \u00e9 unha rep\u00fablica parlamentaria, rexida pola constituci\u00f3n do 23 de maio de 1926, que foi modificada posteriormente seis veces. O arranxo m\u00e1is importante d\u00e9bese aos Acordos de Taef, que reorganizan o repartimento do poder entre as diferentes comunidades relixiosas. A constituci\u00f3n estipula que o Presidente, obrigatoriamente cristi\u00e1n maronita, \u00e9 elixido polo Parlamento (Majlis AL Nuwab ou C\u00e1mara dos Deputados) cunha maior\u00eda de dous terzos e por seis anos. Non \u00e9 directamente reelix\u00edbel salvo con modificaci\u00f3n do artigo 49 da Constituci\u00f3n. Os seus poderes est\u00e1n reducidos, por\u00e9n, a prol do Primeiro Ministro desde os Acordos de Taef. Este \u00faltimo debe ser musulm\u00e1n sunnita e \u00e9 respons\u00e1bel perante os deputados. O presidente da Asemblea Nacional debe ser un musulm\u00e1n xi\u00edta. A Asemblea Nacional comporta 128 escanos, repartidos entre cristi\u00e1s e musulm\u00e1s, e que son electos por sufraxio universal directo.\nSubdivisi\u00f3ns.\nO L\u00edbano est\u00e1 dividido en seis gobernoratos (\"muhafazat\", en singular \"muhafazah\"), que son os seguintes coas s\u00faa capitais respectivas :\nXeograf\u00eda.\nPosu\u00edndo un formato semellante ao dun rect\u00e1ngulo, o L\u00edbano al\u00f3ngase polo lado leste do mar Mediterr\u00e1neo, co seu comprimento case tres veces a s\u00faa largura. De norte a sur, a largura de seu territorio t\u00f3rnase m\u00e1is fina.\nO relevo est\u00e1 marcado pola cordilleira do L\u00edbano, que corre de norte a sur, ao longo duns 135\u00a0km e que acada a s\u00faa m\u00e1xima altura, 3.089 m, no Qurnat as-Sauda; no interior \u00e1lzase paralela a cordilleira do Anti-L\u00edbano, que ten o seu teito no monte Herm\u00f3n, no sur, na fronteira con Siria. Entre ambos os dous cordais est\u00e1 situada a foxa tect\u00f3nica denominada val da Bekaa, sita a 900 m sobre o nivel do mar.\nAlg\u00fans dos cambios ambientais antr\u00f3picos actuais son a erosi\u00f3n do solo, desertificaci\u00f3n, poluci\u00f3n do aire debido ao trafego de autom\u00f3biles en Beirut e debido \u00e1 queima de residuos industriais ou a poluci\u00f3n de augas costeiras. Alg\u00fans dos acordos internacionais que L\u00edbano asinou incl\u00faen o da biodiversidade, do cambio clim\u00e1tico, desertificaci\u00f3n, residuos t\u00f3xicos, lei do mar, protecci\u00f3n da capa de ozono, poluci\u00f3n mar\u00edtima etc.\nO r\u00edo Litani \u00e9 o \u00fanico gran r\u00edo do Suroeste Asi\u00e1tico que non cruza unha fronteira internacional. Ten unha \u00e1rea total de 10.452\u00a0km\u00b2: 10.280\u00a0km\u00b2 de terra e 170 de auga.\nTen 454\u00a0km de fronteiras:79 con Israel e 375 con Siria. Ten 210\u00a0km de costa, e alega propiedade de 12 millas n\u00e1uticas\nCultura.\nO L\u00edbano ten sido, durante milenios, punto de encontro entre civilizaci\u00f3ns diferentes. Est\u00e1 hoxe habitado por dezasete confesi\u00f3ns relixiosas, cadans\u00faa dotada dunha identitade propia. O pa\u00eds ofrece, polo tanto, un panorama cultural extraordinariamente rico e estratificado.\nA UNESCO reco\u00f1ece cinco lugares libaneses como Patrimonio Mundial da Humanidade: Anjar, Baalbek, Biblos, Tiro e o Val de Qadisha.\nEntre os grandes escritores libaneses modernos c\u00f3mpre lembrar a Jalil Gibran, Mikhail Nuayma, Karam Malham Karam, Hoda Barakat, Elias Khuri, Rashid Daif e Samir Kassir."}
