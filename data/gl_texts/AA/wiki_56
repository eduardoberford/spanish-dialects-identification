{"id": "33975", "revid": "98629", "url": "https://gl.wikipedia.org/wiki?curid=33975", "title": "Historia da Uni\u00f3n Sovi\u00e9tica", "text": "A historia da URSS comezou en decembro de 1922 ao establecerse a Uni\u00f3n das Rep\u00fablicas Rusas, Ucra\u00ednas, Belarusas e Transcausianas (Xeorxia, Acerbaix\u00e1n e Armenia) xa cos bolxeviques dirixindo os soviets (asembleas) de cada naci\u00f3n e sendo os vencedores na guerra civil rusa posterior \u00e1 Revoluci\u00f3n de Outubro.\nPrimeiros anos.\nApenas consolidado o poder revolucionario, o II Congreso dos Soviets elixiu un Goberno de comisarios do pobo, presidido por Lenin. O problema da paz coa Alema\u00f1a provocou un primeiro enfrontamento de Lenin coa \u00aboposici\u00f3n de esquerdas\u00bb, que, confiada na extensi\u00f3n da Revoluci\u00f3n por Europa, agardaba a transformaci\u00f3n das hostilidades coa Alema\u00f1a nunha guerra revolucionaria. Prevaleceu a posici\u00f3n de Lenin de paz inmediata, e o 3 de marzo de 1918 Trotski asinou o Tratado de Brest-Litovsk. Rusia perd\u00eda Finlandia e parte dos seus territorios occidentais. A estabilizaci\u00f3n da fronte exterior permitiu a Trotski, \u00f3 mando do Ex\u00e9rcito Vermello, a desorganizaci\u00f3n dos intentos contrarrevolucionarios das rexi\u00f3ns perif\u00e9ricas, fomentados polas potencias estranxeiras.\nTrala derrota de Alema\u00f1a, invadiu os territorios cedidos con anterioridade e denunciou o Tratado de Brest-Litovsk, pero os pa\u00edses aliados reaccionaron cun incremento da axuda contrarrevolucionaria, e tropas checas, turcas e brit\u00e1nicas colaboraron cos rusos brancos e os cosacos nos prop\u00f3sitos da restauraci\u00f3n mon\u00e1rquica.\nEn 1920 o Goberno de Moscova reco\u00f1eceu a independencia de Estonia, Lituania, Letonia e Finlandia, e debeu ceder Belar\u00fas e Ucra\u00edna a Polonia. Ante a imposibilidade dunha derrota b\u00e9lica do r\u00e9xime sovi\u00e9tico, os pa\u00edses capitalistas decidiron establecer un \u00abcerco sanitario\u00bb que paralizara a propagaci\u00f3n revolucionaria. A situaci\u00f3n da guerra civil e o desmantelamento da industria provocaron as medidas econ\u00f3micas do \u00abcomunismo de guerra\u00bb (nacionalizaci\u00f3n das empresas e do comercio interior e exterior), xerando unha ca\u00edda estrepitosa da produci\u00f3n agr\u00edcola. Para recupera-la econom\u00eda, Lenin tentou corrixi-los desaxustes e palia-lo descontento campesi\u00f1o mediante a NEP (Nova Pol\u00edtica Econ\u00f3mica, marzo de 1921), que permit\u00eda transitoriamente o mantemento de formas econ\u00f3micas de certo tipo capitalista.\nDespois do IV Congreso dos Soviets en 1918, no que o Partido Socialdem\u00f3crata (bolxevique) adoptou a denominaci\u00f3n de Partido Comunista da Uni\u00f3n Sovi\u00e9tica (PCUS), os socialrevolucionarios e menxeviques foron expulsados das organizaci\u00f3ns oficiais e constru\u00eduse un r\u00edxido centralismo na organizaci\u00f3n do Partido e na administraci\u00f3n do pa\u00eds. Simultaneamente, unha completa autonom\u00eda ling\u00fc\u00edstica e cultural foi acordada nas rexi\u00f3ns diferenciadas.\nA desaparici\u00f3n de diverxencias pol\u00edticas exteriores non evitou a existencia de distintas tendencias dentro do Partido. Canalizadas nun principio por Lenin, agudiz\u00e1ronse chegado o momento da s\u00faa sucesi\u00f3n (1924).\nStalin e Trotski.\nA oposici\u00f3n Stalin-Trotski, que trascend\u00eda un conflito persoal para reflectir d\u00faas concepci\u00f3ns distintas do desenvolvemento do socialismo, resolveuse en favor de Stalin, co apoio de Zinoviev e Kamenev. Marxinado Trotski (xaneiro de 1925), a \u00abedificaci\u00f3n do socialismo nun s\u00f3 pa\u00eds\u00bb dirixida por Stalin inclu\u00eda a eliminaci\u00f3n de opo\u00f1entes de esquerda e dereita, e a existencia no Komintern dunha estratexia internacional que fixera coincidir os intereses do movemento comunista cos da Uni\u00f3n Sovi\u00e9tica.\nA industrializaci\u00f3n do Estado.\nEn 1928, ante o evidente estancamento da NEP, Stalin estableceu o Gosplan (Comisi\u00f3n de Planificaci\u00f3n Xeral do Estado), un \u00f3rgano estatal responsable de dirixi-la econom\u00eda socialista cara \u00e1 industrializaci\u00f3n acelerada. En abril de 1929, o Gosplan lanzou dous proxectos conxuntos que comezaron o proceso de industrializaci\u00f3n do Estado. Base\u00e1ndose en planos previos de Trotski, o Gosplan fixo o primeiro Plan Quinquenal ou \"Piatiletka\" (1928-32), o cal introduciu unha rigorosa planificaci\u00f3n que deu preferencia \u00e1 industria pesada sobor dos bens de consumo. O Estado nacionalizou a meirande parte das empresas, po\u00f1endo en marcha un extenso programa para lograr unha r\u00e1pida industrializaci\u00f3n, mentres que na agricultura se fixo obrigatoria a colectivizaci\u00f3n das terras.\nO pa\u00eds pasou de ser unha sociedade agraria a unha industrializada nun tempo relativamente curto, mais iso mesmo foi o que a comportou penurias econ\u00f3micas. A colectivizaci\u00f3n foi altamente rexeitada polos kulaks mentres o Estado se apropiaba das colleitas, particularmente en Ucra\u00edna onde aconteceu o xenocidio denominado Holodomor, co obxectivo de evitar que os campesi\u00f1os as retivesen ilegalmente. Este conflito ec\u00f3nomico derivou nunha represi\u00f3n estatal sistem\u00e1tica na cal se estima que morreron varios mill\u00f3ns de kulaks, tanto en enfrontamentos armados como en campos de concentraci\u00f3n. Pese \u00e1 forte oposici\u00f3n, para 1936 cerca do 90% da agricultura estaba colectivizada, o que levou a unha ca\u00edda catastr\u00f3fica na produtividade gandeira, que non recuperou o nivel da NEP ata 1940.\nPara consegui-las metas propostas, someteuse \u00f3s obreros a xornadas de 16 a 18 horas diarias (baixo ameaza de procesamento por traiz\u00f3n) en condici\u00f3ns p\u00e9simas. Crese que preto de 127 mil persoas morreron entre 1928 e 1932. A produci\u00f3n de ferro colado, preciso para o desenvolvemento da infraestrutura industrial, ascendeu de 3,3 a 10 mill\u00f3ns de toneladas anuais. O carb\u00f3n subiu exitosamente de 35,4 a 75 mill\u00f3ns de toneladas, e a produci\u00f3n do ferro aumentou de 5,7 a 19 mill\u00f3ns de toneladas. Baseado amplamente nestas cifras, O Plan Quinquenal cumpr\u00edrase nun 93,7%, namentres que as partes dedicadas \u00e1 industria pesada foron cumpridas nun 108%. Stalin declarou que o plan fora un \u00e9xito para o Comit\u00e9 Central (decembro de 1932).\nA emulaci\u00f3n socialista que acompa\u00f1ou \u00f3s logros econ\u00f3micos non estivo exenta dun \u00abculto \u00e1 personalidade\u00bb de Stalin \u2014os seus excesos ser\u00edan denunciados tempo despois\u2014 e dunha brutal violencia cara toda oposici\u00f3n aos planos do R\u00e9xime. A oposici\u00f3n no interior do Partido considerouse relacionada coas clases host\u00eds \u00f3 socialismo. Acusados de supostos contactos con emigrados trotskistas e esp\u00edas estranxeiros, importantes figuras do Partidos (Zinoviev, Kamenev, Bujarin, Rykov, Yagoda) foron xulgados nos chamados Procesos de Moscova (1936, 1938 e 1939) e executados.\nA partir de aqu\u00ed, a URSS conseguiu un desenvolvemento industrial e econ\u00f3mico xusto a tempo para a segunda guerra mundial.\nO Ex\u00e9rcito Vermello e a pre-guerra.\nA aceleraci\u00f3n do rearmamento, motivada pola crecente agresividade do r\u00e9xime de Hitler, condicionou a programaci\u00f3n dun segundo Plan Quinquenal (1933-37). Simultaneamente, a prevenci\u00f3n dun acordo entre a Alema\u00f1a nazi e as potencias occidentais fronte \u00e1 URSS obrigou a Stalin a unha pol\u00edtica conciliadora cara as democracias burguesas (manifestada na s\u00faa actitude durante a guerra civil espa\u00f1ola e na creaci\u00f3n das Frontes Populares) e cara a Alema\u00f1a (Pacto xermano-sovi\u00e9tico de non agresi\u00f3n do 23 de agosto de 1939).\nA guerra contra Polonia e Finlandia, complementado co fusilamento ou exilio de moita da xerarqu\u00eda do Ex\u00e9rcito Vermello nas purgas pol\u00edticas (como o caso do mariscal Tujachevski), deixaron a defensa nacional en moi mal estado. Hitler deuse de conta; as\u00ed a todo, nin el nin Stalin desexaban un enfrontamento inmediato.\nHitler prefiriu fundi-la Fronte Occidental antes de atacar \u00e1 Uni\u00f3n Sovi\u00e9tica para evitar unha guerra en d\u00faas frontes simult\u00e1neas. Stalin, pola s\u00faa parte, ti\u00f1a que p\u00f3r a punto \u00f3 Ex\u00e9rcito mediante a leva forzosa e o incremento de material b\u00e9lico, o que requir\u00eda un per\u00edodo de tempo relativamente longo.\nAdemais, Stalin pensou que unha alianza coa Alema\u00f1a nazi lle dar\u00eda liberdade para retomar antigas terras rusas (Estonia, Letonia, Lituania, Finlandia e Moldavia).\nA Grande Guerra Patria.\nAo producirse a invasi\u00f3n do ex\u00e9rcito alem\u00e1n sen previo aviso en xu\u00f1o de 1941 o estado fomentou unha exaltaci\u00f3n do patriotismo ruso, levando a guerra cara as portas das principais cidades sovi\u00e9ticas, (Leningrado, Stalingrado e Moscova).\nO Ex\u00e9rcito Vermello, apoiado pola poboaci\u00f3n civil, conseguiu dete-lo avance alem\u00e1n. Coa vitoria sobre a ocupaci\u00f3n alem\u00e1 en Stalingrado (1943), a moral do ex\u00e9rcito sovi\u00e9tico aumentou a\u00ednda m\u00e1is; pouco despois, Minsk e Kursk tam\u00e9n foron liberadas. Trala ofensiva sovi\u00e9tica, conseguiron a expulsi\u00f3n e derrota das forzas alem\u00e1s e a captura de Berl\u00edn (abril de 1945).\nOs resultados da guerra foron desastrosos en perdas humanas e materiais. A URSS foi o pa\u00eds que m\u00e1is homes perdeu durante a segunda guerra mundial (27 mill\u00f3ns aproximadamente). No entanto, tam\u00e9n anexionou 500.000 Km\u00b2 de territorio.\nA nova relaci\u00f3n cos Gobernos aliados \u2014que na Conferencia de Teher\u00e1n (novembro de 1943) e na Potsdam (xullo de 1945) concederon unha \u00abzona de influencia pol\u00edtica\u00bb \u00e1 URSS\u2014 aconsellou a Stalin a disoluci\u00f3n do Komintern (maio de 1943). O car\u00e1cter socialista dos r\u00e9ximes que se foron establecendo ao remata-la guerra en Europa Oriental acabou co illamento pol\u00edtico-xeogr\u00e1fico da URSS.\nA nova inquietude das potencias occidentais esp\u00faxose na doutrina Truman do 12 de abril de 1947, que indicaba a necesidade de frea-la \u00abexpansi\u00f3n sovi\u00e9tica\u00bb, iniciando a chamada \u00abguerra fr\u00eda\u00bb\nA guerra fr\u00eda.\nStalin reaccionou institu\u00edndo en outubro do mesmo ano o Kominform. A rachadura de relacions con Iugoslavia (1948) viuse equilibrada polo triunfo da Revoluci\u00f3n chinesa (1949), que estendeu \u00f3 Oriente asi\u00e1tico a influencia sovi\u00e9tica.\nA canonizaci\u00f3n oficial das teor\u00edas de Lysenko simbolizou a presenza de certo dogmatismo cultural, pero non se repetiron as depuraci\u00f3ns dos anos 1930.\nO cuarto e o quinto Plan Quinquenal seguiron dando prioridade \u00e1 industria pesada e \u00e1s grandes obras de infraestrutura. O desenvolvemento econ\u00f3mico permitiu \u00e1 URSS converterse nunha potencia nuclear (25 de setembro de 1949), o que rematou co monopolio nuclear estadounidense.\nTrala morte de Stalin (5 de marzo de 1953), unha reorganizaci\u00f3n inmediata do Partido e do Goberno permitiu a reprobaci\u00f3n dos abusos autoritarios e a eliminaci\u00f3n dos persoeiros m\u00e1is comprometidos co \u00abculto \u00e1 personalidade\u00bb. Beria foi fusilado. Entrementres anunciouse no Soviet Supremo un aumento na produci\u00f3n de bens de consumo e baixou a tensi\u00f3n internacional co armisticio da guerra de Corea (xullo de 1953).\nOs pa\u00edses baixo influencia sovi\u00e9tica asinaron en 1955 o Pacto de Varsovia, tam\u00e9n chamado Tratado de Amizade, Colaboraci\u00f3n e Asistencia Mutua. A Uni\u00f3n Sovi\u00e9tica tam\u00e9n contribu\u00edu \u00e1 reconstruci\u00f3n europea, neutralizando o Plan Marshall dos Estados Unidos coa creaci\u00f3n do Comecon.\nGueorgui Malenkov, o sucesor de Stalin, foi relevado das s\u00faas funci\u00f3ns en febreiro dese mesmo ano. Nikita Khrushchev como primeiro secretario do Partido e Bulganin como xefe do Goberno impuxeron unha nova v\u00eda \u00e1 pol\u00edtica sovi\u00e9tica. O 2 de xu\u00f1o anunciouse unha declaraci\u00f3n de amizade rec\u00edproca entre Iugoslavia e a URSS e uns meses m\u00e1is tarde disolveuse o Kominform.\nA lectura do informe segredo de Jrushchov ante o XX Congreso do PCUS (25 de febreiro de 1956) sobre os erros e crimes de Stalin deu car\u00e1cter p\u00fablico \u00e1s medidas de \u00abdesestalinizaci\u00f3n\u00bb. A explosi\u00f3n da bomba de hidr\u00f3xeno concedeu m\u00e1is poder de persuasi\u00f3n \u00e1 URSS, que durante a crise do Canal de Suez de novembro de 1956 puido invalida-las manobras colonialistas dos gobernos de Gran Breta\u00f1a e Francia. As\u00ed a todo, os progresos da \u00abdesestalinizaci\u00f3n\u00bb non se realizaron sen graves desaxustes, e os sucesos de Polonia de outubro de 1956 e de Hungr\u00eda de novembro do mesmo ano provocaron a intervenci\u00f3n do Ex\u00e9rcito Vermello, que rematou con 25-50.000 rebeldes h\u00fangaros e 7.000 sovi\u00e9ticos mortos. En 1957 iniciouse unha espectacular serie de experimentos espaciais, co lanzamento dun primeiro sat\u00e9lite artificial.\nEn marzo de 1958 Jrushchov, despois de acantoar \u00f3 \u00abgrupo antipartido\u00bb (Viacheslav Molotov, Malenkov, Kaganovich), converteuse en xefe de Goberno. As s\u00faas principais reformas econ\u00f3micas afectaron \u00e1 agricultura, pero a roturaci\u00f3n das terras virxes do Casaquist\u00e1n e a descentralizaci\u00f3n agr\u00edcola non responderon \u00e1s expectativas. Durante os XXI e XXII Congresos do PCUS (1959 e 1961 renov\u00e1ronse as cr\u00edticas contra Stalin e a rehabilitaci\u00f3n das v\u00edtimas do stalinismo, liberando a mill\u00f3ns de prisioneiros pol\u00edticos (a poboaci\u00f3n do Gulag baixou de 13 mill\u00f3ns en 1953 a 5 mill\u00f3ns en 1956-57). En 1961 produciuse outro grande avance na \u00abcarreira espacial\u00bb, cando o cosmonauta Iuri Gagarin se converteu no primeiro ser humano en ser enviado \u00f3 espazo.\nDoutra volta, a pol\u00edtica de \u00abcoexistencia pac\u00edfica\u00bb permit\u00eda a reduci\u00f3n dos gastos militares e situar nun primeiro plano a competici\u00f3n econ\u00f3mica cos pa\u00edses capitalistas. A actitude cr\u00edtica dos r\u00e9ximes chin\u00e9s e alban\u00e9s cara as posici\u00f3ns internacionais da URSS for\u00f3n en aumento despois da retirada dos proxect\u00eds bal\u00edsticos establecidos en Cuba (outubro de 1962) e do Tratado de Moscova (xullo de 1963).\nBrezhnev e o estancamento.\nA substituci\u00f3n de Jrushchov por un triunvirato formado por Leonid Brezhnev, primeiro secretario do Partido, Kosygin, xefe de Goberno e Podgornyj, presidente do Pres\u00eddium do Soviet Supremo, en substituci\u00f3n de Mikoyan (decembro de 1965), non impediu a acentuaci\u00f3n do conflito ideol\u00f3xico coa China.\nNo XXIII Congreso do PCUS (marzo-abril de 1966), que rexistrou a ausencia das representaci\u00f3ns da China e Albania, Brezhnev reco\u00f1eceu o fracaso parcial do Plan Septenal 1959-65 e para o oitavo Plan Quinquenal (1966-70) adopt\u00e1ronse as medidas propostas por Liberman, orientadas a transformar as unidades de produci\u00f3n en verdadeiras empresas sometidas e impulsadas polas leis do mercado e os prezos.\nPor outra parte, despois de condenar a pol\u00edtica imperialista dos Estados Unidos e de proclamar o seu apoio a Vietnam do Norte e \u00e1 Fronte de Liberaci\u00f3n Nacional de Vietnam do Sur (Vietcong), Brezhnev pronunciouse a favor dun programa de desarme mundial e dun pacto de non agresi\u00f3n coa OTAN. A diplomacia sovi\u00e9tica obtivo un notable \u00e9xito na s\u00faa mediaci\u00f3n no Conflito Indo-Paquistan\u00ed de agosto de 1965, que conduciu aos acordos de Tashkent (xaneiro de 1966). En abril de 1966, Brezhnev consolidou a s\u00faa posici\u00f3n \u00f3 ser reelixido secretario xeral do Partido. A busca da distensi\u00f3n, obxectivo perseguido pola suxesti\u00f3n sovi\u00e9tica de disoluci\u00f3n da OTAN e do Pacto de Varsovia (maio de 1966), foi o factor dominante da pol\u00edtica exterior sovi\u00e9tica. \u00d3 estoupar a Guerra dos Seis D\u00edas (xu\u00f1o de 1967), o Goberno sovi\u00e9tico rompeu as s\u00faas relaci\u00f3ns con Israel e apoiou decididamente aos pa\u00edses \u00e1rabes.\nAs tensi\u00f3ns orixinadas polo desenvolvemento dos acontecementos de Checoslovaquia chegaron \u00e1 invasi\u00f3n deste pa\u00eds por parte das tropas do Pacto de Varsovia (agosto de 1968); a ocupaci\u00f3n militar foi legalizada por un trato entre a URSS e Checoslovaquia (maio de 1970). A ratificaci\u00f3n do Tratado de Amizade roman\u00e9s-sovi\u00e9tico (novembro de 1970) evitou que as discrepancias entre ambos Estados chegaran \u00f3 conflito; por outra parte, a entrevista Brezhnev-Tito (setembro de 1971) saldou parcialmente o cap\u00edtulo de desaveniencias con Iugoslavia.\nO aumento da influencia sovi\u00e9tica en Iberoam\u00e9rica conduciu \u00f3 establecemento de relaci\u00f3ns co Per\u00fa (febreiro de 1969), Bolivia (decembro de 1969) e Venezuela (febreiro de 1970), \u00e1 sinatura dun tratado comercial co Per\u00fa (febreiro de 1970) e \u00e1 concesi\u00f3n dun cr\u00e9dito a Uruguai (marzo de 1969).\nA firma do Pacto xermano-sovi\u00e9tico de non agresi\u00f3n de agosto de 1970 contribu\u00edu a consolidar o \"statu quo\" europeo. O antagonismo sovi\u00e9tico-chin\u00e9s pasou das disputas ideol\u00f3xicas aos conflitos armados fronteirizos (marzo de 1969), que non se resolveron, e de xeito parcial, ata o acordo comercial de novembro de 1970.\nNo interior, aos desaxustes provocados pola nova orientaci\u00f3n econ\u00f3mica e \u00e1 esclerose do aparato burocr\u00e1tico dirixente veu a unirse a oposici\u00f3n de n\u00facleos intelectuais. Os l\u00edmites do \u00abliberalismo\u00bb postestalinista, evidenciados polo arresto dos escritores Daniel e Siniavski (1965), volveron a manifestarse coa expulsi\u00f3n do Premio Nobel de Literatura 1970 Aleksandr Isaevich Solzhenitsyn, da Uni\u00f3n de Escritores Sovi\u00e9ticos (novembro de 1969). Nos anos posteriores, unha vez encami\u00f1ada a crise interna do campo socialista tralas substituci\u00f3ns de Gomulka por Gierek en Polonia, e de Walter Ulbricht por Honecker na Rep\u00fablica Democr\u00e1tica Alem\u00e1, a pol\u00edtica sovi\u00e9tica caracterizouse por unha ofensiva diplom\u00e1tica, apoiada na \"Ostpolitik\" de Willy Brandt na Rep\u00fablica Federal Alem\u00e1, cuxo principal obxectivo era a futura convocatoria dunha Conferencia Europea de Seguridade. No Medio Oriente continuou a penetraci\u00f3n sovi\u00e9tica nos pa\u00edses \u00e1rabes: acordo militar e pol\u00edtico de 15 anos de duraci\u00f3n con Exipto (maio de 1971), acordos comerciais con Siria (febreiro de 1972), Libia (marzo de 1972) e Iraq (abril de 1972). S\u00f3 a retirada do embaixador do Sud\u00e1n na URSS (agosto de 1971), e principalmente a expulsi\u00f3n dos conselleiros militares sovi\u00e9ticos en Exipto (xullo de 1972) puxeron en perigo a influencia da Uni\u00f3n Sovi\u00e9tica nesta zona.\nA URSS apoiou \u00f3 Vietcong e a Vietnam do Norte, pero continuou a s\u00faa pol\u00edtica de coexistencia e entendemento con Estados Unidos (conferencias sobre o desarme; visita de Richard Nixon a Moscova en 1972; acordo de colaboraci\u00f3n espacial, en agosto de 1972; visitas de Brezhnev aos Estados Unidos en xu\u00f1o de 1973 e de Nixon a Moscova en xullo de 1974, coa sinatura dun novo acordo de cooperaci\u00f3n econ\u00f3mica e outro sobre prohibici\u00f3n de ensaios nucleares subterr\u00e1neos) e cos outros pa\u00edses occidentais. Por outro lado, a visita de Tito a Moscova (xu\u00f1o de 1972) consolidou a reconciliaci\u00f3n entre os dous pa\u00edses e o seu acordo acerca dos problemas de Vietnam e do Medio Oriente e da Conferencia sobre a Paz e a Seguridade en Europa, promovida pola URSS. No interior, o per\u00edodo anterior a 1970 caracterizouse pola relativa amplitude dos conflitos formulados polos intelectuais sovi\u00e9ticos disidentes con resonancia internacional nalg\u00fans casos, como ocorreu, por exemplo, con Sakharov e Solzhenitsyn. Tam\u00e9n se agravou o problema da minor\u00eda dos xudeus desexosa de emigrar a Israel, sobre o cal se chegou a un acordo URSS-Estados Unidos en novembro de 1974, e agudiz\u00e1ronse alg\u00fans conflitos relixiosos, coma o presentado pola poboaci\u00f3n cat\u00f3lica en Lituania (maio de 1972), os nacionalistas (reorganizaci\u00f3n do Partido e os \u00f3rganos de Goberno en Ucra\u00edna en xu\u00f1o de 1972). En febreiro de 1976 celebrouse o XXV Congreso do PCUS, que confirmou e reforzou a hexemon\u00eda de Brezhnev; esta afianzouse inda m\u00e1is ao cesar Podgornyi como presidente do Pres\u00eddium do S\u00f3viet Supremo (maio de 1977) e asumir este cargo Brezhnev.\nEn outubro de 1977 foi promulgada e entrou en vigor unha nova Constituci\u00f3n, na cal se daba por realizada e superada a etapa da \u00abditadura do proletariado\u00bb na URSS e reafirmouse o papel dirixente m\u00e1ximo do PCUS na sociedade sovi\u00e9tica. En outubro de 1980 Kosygin dimitiu e Tijonov converteuse no novo primeiro ministro da URSS. A intervenci\u00f3n sovi\u00e9tica en Afganist\u00e1n (decembro de 1979) provocou o desenvolvemento dunha nova etapa de tensi\u00f3n na Guerra Fr\u00eda entre as d\u00faas superpotencias, que se agudizou coa instalaci\u00f3n de novas bases de m\u00edsiles en Europa. No interior, a URSS aumentou a represi\u00f3n contra os disidentes e afrontou unha grave crise econ\u00f3mica durante 1980.\nOs conservadores: Andropov e Chernenko.\n\u00c1 morte de Brezhnev (novembro de 1982), Yuri Andropov, xefe da polic\u00eda secreta sovi\u00e9tica (KGB) de 1967 a 1982, foi nomeado secretario xeral do PCUS (novembro de 1982), e designado xefe de Estado en xu\u00f1o de 1983. Andropov prop\u00faxose introducir cambios radicais na econom\u00eda antes de que, a finais de 1985, comezara un novo Plan Quinquenal. Para isto ti\u00f1a que modificar a composici\u00f3n das estruturas de poder, o cal conseguiu parcialmente, sobre todo coa inclusi\u00f3n no Politbur\u00f3 de dirixentes de menos de 50 anos. Non obstante, nin a grave crise padecida polo pa\u00eds nin a ofensiva contra o burocratismo e a corrupci\u00f3n lograron cambiar algo no funcionamento dun sistema cada vez m\u00e1is dependente da econom\u00eda militar.\nNo internacional, o breve per\u00edodo de goberno de Andropov caracterizouse polo fracaso da estratexia disposta para impedir a instalaci\u00f3n dos primeiros \u00abeurom\u00edsiles\u00bb en Europa Occidental (novembro de 1983), o que provocou a inmediata retirada sovi\u00e9tica das negociaci\u00f3ns de Xinebra sobre os eurom\u00edsiles.\n\u00c1 morte de Andropov (9 de febreiro de 1984) sucedeulle Konstantin Chernenko, continuador da pol\u00edtica de Brezhnev, de quen foi o seu \u00abdelf\u00edn\u00bb. Durante o seu goberno, que tam\u00e9n foi breve, operouse unha volta \u00f3 burocratismo paralizante e recruou o antisemitismo e a represi\u00f3n contra os intelectuais disidentes.\nNo exterior, o Kremlin op\u00faxose \u00e1 participaci\u00f3n sovi\u00e9tica nos Xogos Ol\u00edmpicos dos \u00c1nxeles 1984, \u00e1 visita de Honecker \u00e1 Rep\u00fablica Federal Alem\u00e1, a negociar con Washington e a toda posibilidade de compromiso no conflito de Afganist\u00e1n. Esta pol\u00edtica de illamento experimentou un xiro trala visita do ministro de Relaci\u00f3ns Exteriores sovi\u00e9tico, Andrei Gromyko, a Estados Unidos, onde se entrevistou co presidente Ronald Reagan (setembro de 1984), e a do viceprimeiro ministro, Ivan Aryipov, a China (decembro de 1984). O anuncio do presidente Reagan, trala s\u00faa reelecci\u00f3n en novembro de 1984, de desenvolver o novo programa militar denominado Iniciativa de Defensa Estrat\u00e9xica (SDI), co\u00f1ecido como \"a guerra das galaxias\", determinou \u00e1 URSS a volver \u00e1 mesa de negociaci\u00f3ns en Xinebra sobre o control de armamentos (12 de marzo de 1985).\nXa enfermo antes de suceder a Andropov, Chernenko morreu o 11 de marzo de 1985.\nMikhail Gorbachev: As tentativas de reforma e o colapso da URSS.\nO seu sucesor foi Mikhail Gorbachev, o membro m\u00e1is novo (52 anos) do Politbur\u00f3. En pol\u00edtica interior Gorbachov acometeu unha serie de reformas, definidas en catro elementos clave: \"glasnost\" (apertura, transparencia), \"democratizatsiya\" (democratizaci\u00f3n), \"uskorenie\" (desenvolvemento econ\u00f3mico) e \"perestroika\" (reestruturaci\u00f3n). Un dos primeiros froitos da nova pol\u00edtica foi a fin do desterro de Andrei Sakharov (decembro de 1986), seguido dunha amnist\u00eda que liberou a t\u00f3dolos presos de conciencia (febreiro de 1987) e a rehabilitaci\u00f3n das v\u00edtimas das purgas de Stalin (N. Bujarin, entre outros).\nNo terreo internacional Gorbachov iniciou conversaci\u00f3ns sobre o desarme co presidente estadounidense Reagan (novembro de 1985), que culminaron coa sinatura dun acordo para elimina-los m\u00edsiles nucleares de alcance intermedio estacionados en Europa (decembro de 1987). A XIX Conferencia do PCUS (xullo de 1988) aprobou un programa de reformas pol\u00edticas que se plasmou en varias enmiendas \u00e1 Constituci\u00f3n (decembro de 1988) e na elecci\u00f3n, por vez primeira, con candidaturas m\u00faltiples, dun Congreso dos Deputados do Pobo, m\u00e1ximo \u00f3rgano soberano (26 de marzo de 1989). Os resultados electorais puxeron de manifesto a radicalizaci\u00f3n popular e a irreversible perda de autoridade do PCUS.\nA violencia inter\u00e9tnica f\u00edxose end\u00e9mica en Armenia e Acerbaix\u00e1n, por mor da disputa sobre a rexi\u00f3n de Nagomo-Karabah, e recruou en Xeorxia a causa da intervenci\u00f3n do Ex\u00e9rcito en contra dos manifestantes en Tiflis (abril de 1989). A axitaci\u00f3n nacionalista deu lugar a unha crise de Estado cando Lituania proclamou a s\u00faa independencia (11 de marzo de 1990), decisi\u00f3n suspendida en xu\u00f1o ante o bloqueo econ\u00f3mico decretado por Moscova.\nTrala ca\u00edda do Muro de Berl\u00edn e a ca\u00edda dos r\u00e9ximes comunistas na Europa Oriental, Gorbachov tentou unha nova ofensiva reformista. O Congreso dos Deputados do Pobo votou outra reforma constitucional que aboliu o monopolio pol\u00edtico do PCUS, instaurou un sistema presidencialista e elixiu ao mesmo Gorbachov para o novo cargo de presidente da URSS (15 de marzo de 1990). As elecci\u00f3ns republicanas e locais (febreiro-maio) constitu\u00edron un \u00e9xito para os radicais; Boris Eltsin foi elixido presidente Federaci\u00f3n Rusa.\nO XXVIII Congreso do PCUS (xullo de 1990), que de novo nomeu a Gorbachov como secretario xeral, non puido impedir que Eltsin e outros dirixentes radicais abandonasen o Partido. Para facer fronte \u00e1 crise nacional, Gorbachov propuxo un novo Tratado da Uni\u00f3n, que foi aprobado polo Congreso dos Deputados do Pobo e ratificado en refer\u00e9ndum (17 de marzo de 1991) en nove das quince Rep\u00fablicas, namentres as tres Rep\u00fablicas b\u00e1lticas, Armenia, Xeorxia e Moldavia organizaban consultas electorais nos seus territorios respectivos para reafirma-la s\u00faa vontade de independencia. O tratado sovi\u00e9tico-estadounidense para reduci-las armas nucleares estrat\u00e9xicas (\"Start\"), asinado en Moscova con motivo da visita do presidente George H. W. Bush (31 de xullo de 1991), agravou as tensi\u00f3ns no aparato do PCUS e no complexo militar-industrial.\nO 18 de agosto, cando se atopaba de vacaci\u00f3ns en Crimea, Gorbachov foi confinado na s\u00faa residencia e declarado \u00abincapaz de asumir as s\u00faas funci\u00f3ns por motivos de sa\u00fade\u00bb, nun golpe de Estado planeado polos conservadores do aparato, o KGB e alg\u00fans xefes militares. Gennadi Yanaev, vicepresidente da URSS, asumiu interinamente a presidencia, e unha direcci\u00f3n colexiada composta por oito persoas decretou o estado de urxencia, restableceu a censura e publicou unha proclama xustificando o golpe. A resistencia foi encabezada dende o primeiro momento por Boris Eltsin, quen, dende o Parlamento de Rusia, chamou \u00e1 desobediencia civil e \u00e1 folga xeral. A crecente oposici\u00f3n popular en Moscova e Leningrado, o rexeitamento internacional e a defecci\u00f3n dalgunas unidades militares, que pasaron a obedecer a Eltsin, dividiron e paralizaron \u00f3s golpistas. O golpe foi abortado o 21 de agosto, cando os membros do Comit\u00e9 do Estado se dispersaron antes de ser detidos. Gorbachov, liberado, volveu a Moscova e apoiou decididamente os trocos radicais que a nova situaci\u00f3n requir\u00eda.\nAs actividades do PCUS foron proscritas polo Tribunal Supremo (29 de agosto), disolv\u00e9ronse os \u00f3rganos do poder central e comezou un novo per\u00edodo constitu\u00ednte. O 6 de setembro de 1991 o Consello de Estado reco\u00f1eceu a independencia de Estonia, Letonia e Lituania. Nos meses seguintes, as sucesivas proclamaci\u00f3ns de independencia das Rep\u00fablicas e o colapso econ\u00f3mico aceleraron a perda de autoridade pol\u00edtica de Gorbachov, que fracasou na s\u00faa tentativa de conclu\u00ed-lo Tratado que deb\u00eda dar lugar a unha Uni\u00f3n de Estados Soberanos para substitu\u00edr a antiga organizaci\u00f3n do Estado.\nO 8 de decembro de 1991, as tres Rep\u00fablicas eslavas \u2014Rusia, Belar\u00fas e Ucra\u00edna\u2014 constitu\u00edron unha Comunidade de Estados Independentes (CEI), aberta ao resto das Rep\u00fablicas que puxo fin na pr\u00e1ctica \u00f3 Estado sovi\u00e9tico. Gorbachov presentou a s\u00faa dimisi\u00f3n o 25 de decembro de 1991, e Rusia asumiu no terreo internacional os compromisos e a representaci\u00f3n do desaparecido Estado. T\u00f3dalas Rep\u00fablicas que constitu\u00edan a URSS foron reco\u00f1ecidas internacionalmente como Estados independentes."}
{"id": "33976", "revid": "1131", "url": "https://gl.wikipedia.org/wiki?curid=33976", "title": "Jos\u00e9 \u00c1ngel Antelo", "text": "Jos\u00e9 \u00c1ngel Antelo Paredes, nado en Noia o 7 de maio de 1987, \u00e9 un ex xogador galego de baloncesto profesional e pol\u00edtico. Xogaba de ala-pivote e mide 203 cent\u00edmetros.\nTraxectoria.\nFormado na canteira do C.B. Noia, aos dez anos marchou para as categor\u00edas inferiores do Real Madrid, que era o club propietario do seu contrato. Na campa\u00f1a 2004-05 xogou cedido no C\u00e1ceres CB e na 2005-06 no CAI Zaragoza, xogou posteriormente co Bilbao Basket (ACB): 2006-2007, Club B\u00e0squet L'Hospitalet (LEB): 2007-2008, Tenerife Club de Baloncesto (LEB Ouro): 2008-2009, Baloncesto Fuenlabrada (Liga ACB): 2008-2010, Baloncesto Le\u00f3n (LEB Ouro): 2010 e C\u00e1ceres 2016 Basket (LEB Ouro): 2010-2011.\nAntelo Paredes formou parte da primeira selecci\u00f3n nacional de baloncesto de Galicia, que debutou fronte ao Xap\u00f3n, o 28 de xu\u00f1o de 2006. Tam\u00e9n integrou a segunda convocatoria desta selecci\u00f3n, o 21 de xu\u00f1o de 2007, contra Cuba.\nEn 2019 retirouse do baloncesto profesional logo de varias lesi\u00f3ns no tend\u00f3n de Aquiles.\nTraxectoria pol\u00edtica.\nTras a s\u00faa retirada deportiva pasou a militar no partido pol\u00edtico Vox. Entrou na corporaci\u00f3n municipal de Murcia como concelleiro e preside Vox Murcia dende decembro de 2019."}
{"id": "33979", "revid": "85894", "url": "https://gl.wikipedia.org/wiki?curid=33979", "title": "Xeiteira", "text": "A xeiteira \u00e9 unha embarcaci\u00f3n de pesca, hoxe f\u00f3ra de uso, que se empregaba na costa galega desde A Coru\u00f1a at\u00e9 o Mi\u00f1o para a pesca da sardi\u00f1a \"ao xeito\". Utilizouse durante centos de anos at\u00e9 a crise da sardi\u00f1a dos anos 1950. Hoxe en d\u00eda s\u00f3 existen d\u00faas operativas.\nCaracter\u00edsticas.\nA xeiteira \u00e9 unha embarcaci\u00f3n que leva unha vela de relinga e remos auxiliares. Constru\u00edase con banceado \"a tope\" en madeira de carballo na quilla, roda, codaste e cadernas e pi\u00f1eiro no banceado e na cuberta. A cuberta est\u00e9ndese desde a proa at\u00e9 o centro da embarcaci\u00f3n e prol\u00f3ngase por dous corredores anchos que se unen a popa, rodeada toda ela por un cint\u00f3n (caurel) interior que protexe a entrada de auga desde a cuberta \u00e1 ba\u00f1eira.\nA Nova Marina.\nNo ano 1993, atop\u00e1ronse os restos da quilla dunha xeiteira enterrados na lama de Caldebarcos (Carnota), o que posibilitou que se constru\u00edse unha r\u00e9plica das antigas xeiteiras, a \"Nova Marina\", en Ribeira con fondos da Xunta de Galicia. Na actualidade est\u00e1 cedida pola Conseller\u00eda de Pesca \u00e1 Escola de Vela Tradicional \"Dorna\" da Illa de Arousa. A outra xeiteira que se conserva en Galicia \u00e9 de nova construci\u00f3n e est\u00e1 no porto de Rianxo.\nCaracter\u00edsticas.\nA \"Nova Marina\" mide 8,18 m. de eslora e 2,80 de manga e vai tripulada por entre 3 e 8 mari\u00f1eiros. A vela que usa \u00e9 unha vela orixinal de algod\u00f3n de dimensi\u00f3ns: 6,124 m. de bordura, 6,22 de valuma, 9.13 de gr\u00e1til, cunha verga de 4,22 m e cunha superficie v\u00e9lica total \u00e9 de 37 m\u00b2."}
{"id": "33980", "revid": "43749", "url": "https://gl.wikipedia.org/wiki?curid=33980", "title": "OpenOffice", "text": ""}
{"id": "33983", "revid": "25871", "url": "https://gl.wikipedia.org/wiki?curid=33983", "title": "Bolet\u00edn Oficial del Estado", "text": "O Bolet\u00edn Oficial del Estado (ou, na forma abreviada, BOE) \u00e9 o diario oficial do Estado Espa\u00f1ol do que se encarga a Axencia Estatal do Bolet\u00edn Oficial del Estado, dependente do Ministerio da Presidencia, e no que se publican as normas xur\u00eddicas e outras disposici\u00f3ns e actos de inserci\u00f3n p\u00fablica obrigatoria.\nO seu obxectivo \u00e9 po\u00f1er \u00e1 disposici\u00f3n de t\u00f3dolos administrados os textos legais de obrigado cumprimento, sendo esta publicaci\u00f3n o requisito imprescindible para a entrada en vixencia desas normas. Por tal motivo \u00e9 unha publicaci\u00f3n de referencia para todo xurista e persoa relacionada coa Administraci\u00f3n central, a\u00ednda que afecte a t\u00f3dolos cidad\u00e1ns.\nHistoria.\nEn 1661 naceu a \"Gazeta\", o primeiro peri\u00f3dico de informaci\u00f3n xeral que se publica en Espa\u00f1a. En 1697 pasou a chamarse a \"Gaceta de Madrid\", co mesmo \u00e1mbito xeralista, pero o rei Carlos III, en 1762, asume a publicaci\u00f3n e conv\u00e9rteo no medio de informaci\u00f3n oficial que reflicte a pol\u00edtica e as decisi\u00f3ns do Goberno. Co tempo, entre 1808 e 1814, aparecen diferentes \"Gacetas\" nalgunhas outras localidades, que coexisten coa \"Gaceta\" real.\nPor fin, en 1836 establ\u00e9cese o principio legal de que os Decretos, Ordes e Instruci\u00f3ns que dite o Goberno s\u00f3 ser\u00e1n de aplicaci\u00f3n a partir da s\u00faa publicaci\u00f3n na \"Gaceta\", convert\u00e9ndose as\u00ed no actual \u00f3rgano de expresi\u00f3n lexislativa e regulamentaria. En 1886 modif\u00edcase a estrutura da \"Gaceta\", que perde a s\u00faa condici\u00f3n xeralista, e pasa a publicar exclusivamente documentos de \u00edndole legal e administrativa, regul\u00e1ndose os distintos tipos de normas (Lei, Real decreto, Real orde, Resoluci\u00f3n etc.) e a s\u00faa prioridade lexislativa.\nTrala sublevaci\u00f3n de 1936, o Goberno de Francisco Franco creou a denominaci\u00f3n de \"Bolet\u00edn Oficial del Estado\", mentres que o Goberno republicano segu\u00eda publicando a \"Gaceta\", e mantivo este nome ata 1961, cando pasou a denominarse \"Bolet\u00edn Oficial del Estado-Gaceta de Madrid\". En 1986 recuperou o nome definitivo de \"Bolet\u00edn Oficial del Estado\".\nEn 1997, apr\u00f3base a publicaci\u00f3n do BOE nas linguas cooficiais, aparecendo en 1998 en catal\u00e1n e en galego, e no 2000 en valenciano.\nO 31 de decembro de 2008 publicouse por \u00faltima vez en formato papel, pasando a ser accesible s\u00f3 por Internet e con car\u00e1cter gratu\u00edto, mantendo os mesmos efectos administrativos e coa mesma consideraci\u00f3n de oficial e aut\u00e9ntico. A\u00ednda as\u00ed manterase unha edici\u00f3n impresa limitada \u00e1 Biblioteca Nacional e \u00f3 Ministerio da Presidencia, como copias de seguridade e de recordo, garantindo as\u00ed a continuidade como parte do patrimonio documental da Administraci\u00f3n Xeral do Estado."}
{"id": "33984", "revid": "23204", "url": "https://gl.wikipedia.org/wiki?curid=33984", "title": "Diario Oficial de Galicia", "text": "O Diario Oficial de Galicia (DOG) \u00e9 o diario oficial da Comunidade Aut\u00f3noma de Galicia, onde se divulgan con car\u00e1cter oficial as normas xur\u00eddicas e outros actos da administraci\u00f3n e do goberno galego para que produzan os efectos xur\u00eddicos correspondentes. \nHistoria.\nNaceu ao abeiro da administraci\u00f3n auton\u00f3mica, public\u00e1ndose o primeiro n\u00famero o venres 1 de decembro de 1978. At\u00e9 1982 denominouse \"Bolet\u00edn Oficial da Xunta de Galicia\". A partir do ano 2009, cando contaba con 800 subscritores, estudouse a posibilidade de deixar de imprimilo en papel. Finalmente, o artigo 13 do Decreto 198/2010 conferiulle \u00e1 edici\u00f3n electr\u00f3nica do DOG o car\u00e1cter de \"oficial, aut\u00e9ntico e \u00fanico\", e dende o 2 de maio de 2011, deixouse de imprimir en papel, existindo s\u00f3 a versi\u00f3n dixital dende ent\u00f3n.\nA Unidade Administrativa do Diario Oficial de Galicia est\u00e1 adscrita \u00e1 Conseller\u00eda de Presidencia e ten a s\u00faa sede no Edificios Administrativos de San Caetano en Santiago de Compostela. "}
{"id": "33988", "revid": "88215", "url": "https://gl.wikipedia.org/wiki?curid=33988", "title": "Crit\u00e9rium du Dauphin\u00e9", "text": "A Dauphin\u00e9 Lib\u00e9r\u00e9 (oficialmente Crit\u00e9rium du Dauphin\u00e9 Lib\u00e9r\u00e9) \u00e9 unha carreira ciclista que ten lugar na zona meridional de Francia. Adoita situarse a principios de xu\u00f1o, co que sup\u00f3n un importante preludio que permite co\u00f1ecer a situaci\u00f3n dos ciclistas de cara \u00f3 Tour de Francia que ter\u00e1 lugar en xullo.\nOs m\u00e1is laureados nesta carreira son Nello Lauredi, Luis Oca\u00f1a, Bernard Hinault, Charly Mottet e Chris Frome, todos eles con tres vitorias. Ademais esta \u00e9 a \u00fanica carreira que ga\u00f1aron os catro pentacampi\u00f3ns do Tour de Francia. Estes son Jacques Anquetil, Eddy Merckx, Bernard Hinault e Miguel Indurain."}
{"id": "33989", "revid": "98629", "url": "https://gl.wikipedia.org/wiki?curid=33989", "title": "Giro de Italia", "text": "O Giro de Italia (Giro d'Italia en italiano) \u00e9 unha carreira ciclista de tres semanas que ten lugar en Italia. Constit\u00fae, segundo as normativas da UCI ProTour, a segunda carreira ciclista m\u00e1is importante xunto coa Vuelta a Espa\u00f1a e tralo Tour de Francia.\nHistoria.\nO Giro iniciouse o 13 de maio de 1909 na cidade de Mil\u00e1n. Este primeiro Giro contou con oito etapas, que sumaban 2448 quil\u00f3metros; foi ga\u00f1ado por Luigi Ganna.\nDende ent\u00f3n, v\u00e9nse celebrando de forma case continua (ag\u00e1s as interrupci\u00f3ns por eventos como a primeira guerra mundial e a segunda guerra mundial. Adoita ter lugar a principios da temporada ciclista, en maio-xu\u00f1o, convert\u00e9ndose polo tanto na primeira das Grandes Voltas (Tour, Giro e Vuelta) en ter lugar.\nAs \"maglias\".\nO Giro de Italia, \u00f3 igual c\u00e1s outras Grandes Voltas, distingue cunhas mallas espec\u00edficas \u00f3s corredores que ocupan certos lugares importantes dentro da clasificaci\u00f3n:"}
{"id": "33991", "revid": "1060", "url": "https://gl.wikipedia.org/wiki?curid=33991", "title": "Giro d'Italia", "text": ""}
{"id": "33999", "revid": "624", "url": "https://gl.wikipedia.org/wiki?curid=33999", "title": "981", "text": "Mortes.\nHistoria ano a ano"}
{"id": "34000", "revid": "82922", "url": "https://gl.wikipedia.org/wiki?curid=34000", "title": "982", "text": "Notas.\nOutros artigos.\nHistoria ano a ano"}
{"id": "34001", "revid": "15490", "url": "https://gl.wikipedia.org/wiki?curid=34001", "title": "983", "text": ""}
{"id": "34002", "revid": "56817", "url": "https://gl.wikipedia.org/wiki?curid=34002", "title": "985", "text": "Mortes.\nHistoria ano a ano"}
{"id": "34003", "revid": "624", "url": "https://gl.wikipedia.org/wiki?curid=34003", "title": "986", "text": "Mortes.\nHistoria ano a ano"}
{"id": "34004", "revid": "624", "url": "https://gl.wikipedia.org/wiki?curid=34004", "title": "987", "text": "Outros.\nHistoria ano a ano"}
{"id": "34005", "revid": "56817", "url": "https://gl.wikipedia.org/wiki?curid=34005", "title": "989", "text": "Mortes.\nHistoria ano a ano"}
{"id": "34006", "revid": "98629", "url": "https://gl.wikipedia.org/wiki?curid=34006", "title": "990", "text": "Outros.\nHistoria ano a ano"}
{"id": "34007", "revid": "1131", "url": "https://gl.wikipedia.org/wiki?curid=34007", "title": "Galer\u00eda de imaxes de Catoira", "text": "Galer\u00eda de imaxes do concello de Catoira na provincia de Pontevedra."}
{"id": "34009", "revid": "22570", "url": "https://gl.wikipedia.org/wiki?curid=34009", "title": "Abraxas", "text": "Abraxas era unha palabra que os membros dalgunhas seitas gn\u00f3sticas gravaban en pedras usadas como talism\u00e1ns m\u00e1xicos polo valor simb\u00f3lico da suma das s\u00faas letras na notaci\u00f3n grega, xa que daba 365, equivalente os d\u00edas do ano solar e \u00e1s 365 manifestaci\u00f3ns de Deus. Tam\u00e9n se cre que Abraxas era o nome dunha deidade que incorporaba tanto a Deus como o Demo."}
{"id": "34010", "revid": "59564", "url": "https://gl.wikipedia.org/wiki?curid=34010", "title": "De catro a catro", "text": "De catro a catro. Follas sin data d'un diario d'abordo \u00e9 un libro de poes\u00eda de Manuel Antonio publicado en marzo de 1928 pola Editorial N\u00f3s. \u00c9 a \u00fanica obra que o autor publicou en vida, e est\u00e1 considerado a s\u00faa obra por excelencia. Son 19 poemas que reflicten unha traves\u00eda mar\u00edtima, desde \"Intenci\u00f3ns\" ata \"Adeus,\" dominada polo estatismo e a quietude, sen avance temporal nin espacial. Na paisaxe predominan os astros e o horizonte nun ambiente nocturno, negativo. A est\u00e9tica \u00e9 vangardista, creacionista, e o vocabulario \u00e9 mari\u00f1eiro e t\u00e9cnico-culto. O tema central \u00e9 a soidade do eu, moi ben expresada en \"Sos,\" o poema central deste libro considerado o poemario capital da vangarda galega.\nCaracter\u00edsticas.\n\"De catro a catro\" \u00e9 o primeiro poemario integramente vangardista, en concreto creacionista, da literatura galega. Por mor disto, \"De catro a catro\" converteuse nun fito literario pois achega unha po\u00e9tica diferente daqueloutra que consagraba as formas e contidos tradicionais, marcando un antes e un despois na historia da literatura galega.\nDesde a propia perspectiva das vangardas, v\u00e9\u00f1ense citando no libro as influencias de autores como Vicente Huidobro ou Pierre Reverdy. En boa medida, \u00e9 posible subli\u00f1ar a presenza dun texto fundamental nas concepci\u00f3ns po\u00e9ticas de Manuel Antonio: tr\u00e1tase do libro titulado \"La po\u00e9sie d\u00b4aujourd\u00b4hui, un nouvel \u00e9tat d\u00b4intelligence\" (1921), de Jean Epstein, que o poeta rianxeiro traduciu \u2014ou comezou a traducir\u2014 ao galego. A procura do \"novo\" \u2014para al\u00e9n de toda est\u00e9tica\u2014, o traballo intelectual por parte do lector, a ruptura da l\u00f3xica e a supresi\u00f3n da secuencia espazo-temporal son elementos definidos por Epstein e que Manuel Antonio soubo incorporar no seu traballo.\nDoutra parte, \"De catro a catro\" mostra igualmente un proceso de traballo da linguaxe excepcional: a capacidade por incorporar o l\u00e9xico mari\u00f1eiro \u2014mesmo dialectal\u2014 a un discurso onde, ao tempo, figuran anglicismos, xermanismos... a presenza dunha linguaxe t\u00e9cnica, infrecuente na arte po\u00e9tica, dan boa medida do af\u00e1n de preocupaci\u00f3n formal por parte de Manuel Antonio.\nEstrutura.\nO libro consta de dezanove poemas que foron escritos nos anos 1926 e 1927 cando o rianxeiro, embarcado no pailebote \"Constantino Candeira\", percorreu as augas do Mar Mediterr\u00e1neo e presenta, polo mesmo, un f\u00edo com\u00fan experiencial que se fai patente no subt\u00edtulo \"Follas sen data dun diario de abordo\" e na estrutura da obra, xa que os poemas est\u00e1n circunscritos a un \u00e1mbito que se abre mediante o primeiro texto, \"Intenci\u00f3ns\" (en que Manuel Antonio so\u00f1a co que acontecer\u00e1 nas futuras singraduras), e un \u00faltimo, \"Adeus\", en que se despide do Constantino Candeira. Esta idea ver\u00edase reforzada por unha serie de poemas que marcar\u00edan os puntos da traves\u00eda: \"Traves\u00eda, Recala, Navy Bar, Garda de 12 a 4\".\nNon obstante, a viaxe descrita nas p\u00e1xinas do poemario acaba por ser unha viaxe cara a ningures. Tal e como se se tratase dun cosmonauta perdido, aboiando na infinidade do Cosmos, as\u00ed o nav\u00edo de Manuel Antonio para nun mar sen ribeiras nin horizontes e no cal todos os sinais acaban morrendo e perd\u00e9ndose nesa propia soidade do \"alto mar\" (Xos\u00e9 Ram\u00f3n Pena) convertido, efectivamente, nunha \"illa de auga rodeada de ceo por todas partes\".\nTema.\nO tema central ser\u00eda a soidade do suxeito (o \u201ceu\u201d e o \u201cn\u00f3s\u201d), unha soidade no espazo (o mar) e no tempo (eternizado e repetido). O actor suxeito abandona o mundo co\u00f1ecido e protector da beiramar, ao que volver\u00e1 ao rematar a navegaci\u00f3n, a traves\u00eda ach\u00e9galle un conxunto de experiencias nun mundo novo que debe descifrar.\nO suxeito tenta sa\u00edr desa situaci\u00f3n pero nunca o d\u00e1 conseguido. Este aspecto rep\u00edtese en diferentes motivos: a nostalxia, a saudade, a despedida, o abandono, a carencia, o fracaso, o suicidio, a morte.\nAs palabras clave no libro son \"Mar\" - aparece 20 veces-, \"vela/s\" -15 veces-, \"mesmo/a\" -14-, \"sol\" -11-, \"estrela/s\" -11-, \"ronsel\"- 9-, \"mari\u00f1eiro\" -7-, \"barco\" -7-, \"adeus\" -7-, \"sempre\" -5-, \"velamio\" -4-, \"naufraxo\" -4-.\nO barco \u00e9 o \u201ceu\u201d do poeta, identif\u00edcase con el, \u00e9 o s\u00edmbolo nuclear e pode deixar paso \u00e1 tripulaci\u00f3n, o \u201cn\u00f3s\u201d. A navegaci\u00f3n, a traves\u00eda, a singradura son a vida que avanza. Ademais na maior\u00eda dos poemas est\u00e1 a noite coa contemplaci\u00f3n do seu mundo astral: a L\u00faa e as estrelas. Falta o Sol, que \u00e9 a vida e o dinamismo; e aboia a frustraci\u00f3n, a soidade, o estatismo, o naufraxio nocturno.\nTam\u00e9n \u00e9 importante o vento, se est\u00e1 presente move as velas e hai dinamismo, se est\u00e1 ausente predominan a quietude e o estatismo.\nTempo e espazo.\nTempo e espazo van sempre xuntos nos poemas, constr\u00faense sobre a negaci\u00f3n da traves\u00eda e do avance temporal, 14 veces se repite a palabra \"mesmo\".\nAo observar os tempos verbais vese que hai unha mestura de tempos, o que provoca que non haxa progresi\u00f3n nin cronolox\u00eda. Tampouco abundan os adverbios temporais que sinalen o avance. \u00c9 de d\u00eda ou de noite, predomina o ambiente nocturno que recalca o abandono e a soidade. Son diferentes momentos que se repiten, circulares.\nO espazo \u00e9 o Mar (en mai\u00fasculas, a palabra tema) e tam\u00e9n o barco, m\u00e1is concretamente a mar aberto, lonxe da terra. Nalg\u00fan momento ach\u00e9gase a terra, o que tampouco trae nada novo, \u00e9 outra ilusi\u00f3n fanada.\nEn 1928 escribiu Xos\u00e9 Otero Espasand\u00edn na revista \"N\u00f3s\":\n\"De catro a catro \u00e9 a rebeli\u00f3n dun mar non visto a\u00ednda por ningu\u00e9n. Un mar puro sen ribeiras nin costas, perdido entre as constelaci\u00f3ns\". \nEn 1975 Ricardo Carballo Calero escrib\u00eda\n\"O tema \u00e9 o mar, un mar visto cunha \u00f3ptica desrealizadora que o fantasmagoriza. \u00c9 un mar preferentemente noiturno, sobre o que paira un ceo escintilante de estrelas. Mais estas mari\u00f1as intertrocan olas e nubes, mastros e astros, nunha anx\u00e9lica confusi\u00f3n.\"\nEste mar que pretende mostrar o autor est\u00e1 lonxe da contemplaci\u00f3n tranquila da paisaxe mareira . \u00c9 un espazo \u00e1 vez infinito e pechado en si mesmo porque os termos que indican luz e a mobilidade est\u00e1n coutados polos verbos: fenestras pechadas, puntos cardinais desviados, arroaces desorientados. Ademais os adxectivos negativos reforzan esta idea: frustrado, desarborada, abolidos, defraudados.\nMar e terra op\u00f3\u00f1ense entre si. A terra \u00e9 estatismo, seguridade e protecci\u00f3n materna . O mar \u00e9 dinamismo, aventura, singradura. O poeta parte no primeiro poema (\u201cintenci\u00f3ns\u201d) e regresa no \u00faltimo (\u201cadeus\u201d). Mais sen espazo e sen tempo todo quedou en silencio e soidade (\"cada un dentro da s\u00faa alta mar\") e a traves\u00eda non foi m\u00e1is ca un continuo naufraxio.\nVangardismo.\nA principal pegada vangardista no libro \u00e9 o creacionismo. Tam\u00e9n hai alg\u00fans trazos que o apartan do vangardismo: restos de rima nalg\u00fans poemas, presenza do suxeito po\u00e9tico anulando o distanciamento entre o obxecto po\u00e9tico e o suxeito l\u00edrico, e a paisaxe que reflicte os sentimentos do autor.\nAs imaxes son o principal elemento vangardista, imaxes creacionistas que\" crean\" unha nova realidade e baseadas \u00e1s veces na prosopopea. A continua xustaposici\u00f3n de imaxes as\u00e9ntase na ruptura da orde cronol\u00f3xica presentando a realidade desde diferentes puntos de vista e fragmentando a perspectiva.\nTam\u00e9n \u00e9 vangardista a disposici\u00f3n gr\u00e1fica con espazos en branco, trazos e sangr\u00edas. Outro dos elementos modernos e rompedores \u00e9 o l\u00e9xico utilizado nos poemas: estranxeirismos, l\u00e9xico culto t\u00e9cnico, l\u00e9xico espec\u00edfico dos mari\u00f1eiros. O mesmo podemos dicir dunha das armas destrutivas das vangardas, a iron\u00eda, que Manuel Antonio emprega en varios poemas. E o m\u00e1is importante, a supresi\u00f3n da secuencia espazo-temporal e a cadea l\u00f3xica.\n\"De catro a catro\" converteuse no poemario m\u00e1is emblem\u00e1tico da vangarda galega polo que supu\u00f1a naquel momento de renovaci\u00f3n po\u00e9tica e de asimilaci\u00f3n do esp\u00edrito vangardista a\u00ednda que o individualismo de Manuel Antonio o encami\u00f1a cara a unha lectura humanizadora.\nAn\u00e1lise.\nO profesor Manuel Castelao explicou amplamente todos os poemas deste libro.\n\"De catro a catro\" pode interpretarse como calquera destas tres opci\u00f3ns ou mesmo como as tres \u00e1 vez:\n\"Follas sen data dun diario de abordo\": unha bit\u00e1cora, un diario de navegaci\u00f3n. Mais os poemas est\u00e1n moi lonxe de seren unha tradicional bit\u00e1cora que recolle as incidencias da traves\u00eda, da navegaci\u00f3n. Non est\u00e1 recollida a vida do mari\u00f1eiro nin os seus traballos, nin a singradura \u2014s\u00f3 unha vez aparece Vigo\u2014.\nCada poema \u00e9 unha sucesi\u00f3n de imaxes vangardistas partindo da paisaxe e elementos do mar, dun mar que ten que ser interpretado polo lector.\nSon follas soltas, sen datar, repetidas, que valen para calquera d\u00eda. Ao longo do libro repite varias veces a palabra \u201cfollas\u201d porque son escritos, literatura.\nO poema \u00e9 un resumo do libro, as intenci\u00f3ns e as ilusi\u00f3ns que a traves\u00eda mar\u00edtima lle deparan ao poeta. Por iso os verbos dos primeiros versos de cada estrofa est\u00e1n en futuro.\nO ton xeral do poema \u00e9 ambiguo, pode interpretarse como ilusionante (o que depara o futuro) ou decepcionante. O ambiente \u00e9 nocturno como na maior\u00eda do libro e predomina a adxectivaci\u00f3n negativa.\nNesta traves\u00eda, os poemas do libro, o atormentado coraz\u00f3n do poeta tentar\u00e1 agarrarse \u00e1 ilusi\u00f3n:\n \"E cazar\u00e9mo-la vela\"\"sobre o torso rebelde das tormentas\"\"pra trincar a escota dunha ilusi\u00f3n\".\nAch\u00e9gase \u00e1 vangarda na xustaposici\u00f3n de imaxes, na t\u00e9cnica creacionista, no l\u00e9xico extrapo\u00e9tico, mari\u00f1eiro e t\u00e9cnico; na ausencia de ritmo, no ton prosaico, a ausencia de signos de puntuaci\u00f3n e a disposici\u00f3n gr\u00e1fica. Ach\u00e9gase \u00e1 tradici\u00f3n po\u00e9tica na presenza do suxeito po\u00e9tico, nos restos de rima, nas imaxes ligadas \u00e1 realidade.\nNo segundo poema o protagonista \u00e9 o barco veleiro que vai acompa\u00f1ar o poeta na traves\u00eda, outra vez se identifica co barco e dir\u00edxese a el cun ti apelativo. Mais xa \u00e9 un barco vello, o tempo que pasa, os \u201cvellos mari\u00f1eiros\u201d. Na fragata est\u00e1 todo o pasado, \u00e9 onde navegan os seus sentimentos.\nNo poema anterior predominaban os futuros, neste os presentes-pasados-presentes.\nNa \u00faltima estrofa \u00e9 clara a identificaci\u00f3n do poeta co barco:\n \"Nese teu coraz\u00f3n innumer\u00e1bel\" \"tam\u00e9n enchen e devalan\"\"as mareas do meu coraz\u00f3n\"\nO poema ach\u00e9gase \u00e1 vangarda coas imaxes vangardistas xustapostas, o l\u00e9xico extrapo\u00e9tico, mari\u00f1eiro e culto, a ausencia de ritmo, o ton prosaico, a falta de signos de puntuaci\u00f3n e a disposici\u00f3n gr\u00e1fica. Son restos m\u00e1is tradicionais: a presenza do suxeito po\u00e9tico eu, os restos de rima e as imaxes ligadas \u00e1 realidade.\nDespois das intenci\u00f3ns e do veleiro, a protagonista \u00e9 a traves\u00eda, a viaxe mar\u00edtima do poeta. Esta traves\u00eda vaise identificar coa propia vida do poeta e vai ser repetitiva e c\u00edclica porque todos os d\u00edas son iguais, nada var\u00eda e o Mar, a costa son sempre o mesmo e r\u00f3ubannos a posibilidade de evadirnos.\nMais o mar e a costa desapareceron e o barco queda nunha navegaci\u00f3n baleira e in\u00e9dita. Non hai mapa, estamos extraviados: monoton\u00eda, estatismo, nada cambia. Aumenta a sensaci\u00f3n de soidade porque xa non temos nin o pasado, polo que a desorientaci\u00f3n \u00e9 total: os puntos cardinais a merc\u00e9 dos ventos, o temoneiro pon proa a ningures.\nDesde o principio hai un xogo de tempos: presente, pasado e futuro (toda a traves\u00eda).\nO poema remata cun pret\u00e9rito \u2013\u201casumiu\u201d- para p\u00f3r un final absoluto \u00e1 idea de tedio e aburrimento:\n \"O minuteiro\" \"(tic-tac)\"\"asumeu o comp\u00e1s das traves\u00edas.\"\nRelacionan o poema coas vangardas as imaxes xustapostas, o l\u00e9xico extrapo\u00e9tico, mari\u00f1eiro, culto e t\u00e9cnico, os estranxeirismos, a ausencia de ritmo, o ton prosaico, a falta de puntuaci\u00f3n, a disposici\u00f3n gr\u00e1fica e outros elementos: par\u00e9nteses, onomatopeas, iron\u00edas. Son m\u00e1is tradicionais as imaxes ligadas \u00e1 realidade e a presenza do suxeito po\u00e9tico.\nNo cuarto poema o poeta ap\u00f3iase na varanda e contempla a inmensidade do Mar, pensa no sol que vai sa\u00edr, nas estrelas e na l\u00faa, nos paxaros que planean, nas nubes, no ronsel. Estes son os elementos que ve desde a balaustrada e lle van suxerindo as imaxes que outra vez reflicten a s\u00faa soidade. O tempo \u00e9 presente e futuro. Segue o ambiente nocturno, a madrugada, o extrav\u00edo.\nNeste poema o Mar est\u00e1 visto desde unha perspectiva moderna, o mar que \u00e9 vida conv\u00e9rtese nunha gaiola, en falta de liberdade. Na inmensidade do mar \u00e9 onde un se sente m\u00e1is s\u00f3, m\u00e1is pechado en si mesmo:\n \"E armaremos unha rede de ronseles\"\"pra recobrar as saudades\"\"co seu viaxe feito\"\"polos ouc\u00e9anos do noso coraz\u00f3n.\"\nMantense da tradici\u00f3n po\u00e9tica o eu po\u00e9tico, as imaxes ligadas \u00e1 realidade e alg\u00fan resto de rima. Ligan o poema coa vangarda as imaxes xustapostas, o l\u00e9xico extrapo\u00e9tico, a ausencia de ritmo, o ton prosaico, a falta de puntuaci\u00f3n, a nota a p\u00e9 de p\u00e1xina e a introduci\u00f3n de elementos ensa\u00edsticos.\nO poema foi musicado por Maite Dono en \"Coraz\u00f3n de Brief\", 1998.\nEst\u00e1 considerado como un dos grandes poemas da literatura galega, \u00e1 par de \"Negra sombra\". O t\u00edtulo indica o argumento, a trama do poema. Todo o texto \u00e9 como unha longa presentaci\u00f3n de diapositivas de fondo mar\u00edtimo dedicadas \u00e1 soidade.\nA soidade do poeta \u00e9 progresiva, s\u00f3 o acompa\u00f1an o Mar (en mai\u00fasculas) e o barco, os s\u00edmbolos principais do libro, a terra queda lonxe. O suxeito plural, a soidade do poeta faise soidade de todos:\n \"Fomos ficando s\u00f3s\"\"o Mar o barco e mais n\u00f3s.\"\nO ambiente \u00e9 nocturno, non hai luz de sol e non hai movemento do barco veleiro pola ausencia de vento.\nTodo \u00e9 unha longa enumeraci\u00f3n de abandonos desde as primeiras referencias paisax\u00edsticas, expresi\u00f3n sint\u00e9tica que reforza a idea de soidade absoluta: o t\u00edtulo e a \u00faltima palabra: \u201csos ... n\u00f3s\u201d ou \u201cn\u00f3s sos\u201d:\n \"E ficamos n\u00f3s s\u00f3s\" \"sin o Mar e sin o barco\" \"n\u00f3s.\"\nTrazos m\u00e1is vangardistas son as imaxes xustapostas, o l\u00e9xico extrapo\u00e9tico e mari\u00f1eiro, a falta de ritmo, o ton prosaico na segunda parte do poema, a ausencia de signos de puntuaci\u00f3n e a disposici\u00f3n gr\u00e1fica na estrofa final. Trazos da po\u00e9tica m\u00e1is tradicional son a presenza do suxeito po\u00e9tico, as imaxes ligadas \u00e1 realidade, os restos de rima, a an\u00e1fora e certo ritmo.\nO poema fora xa publicado en 1916 como \"Ao mari\u00f1eiro afogado\".\nUtilizando o ti apelativo o poeta dialoga co mari\u00f1eiro afogado (desdobramento de si mesmo) e vaille enumerando as perdas que a morte achega: a perda da vista, dos ollos que miran ao lonxe e ao fondo (lonxan\u00edas e profundidades), ollos devorados polas profundidades \u2014o elemento visual\u2014. Tam\u00e9n se perdeu a fala, a s\u00faa voz como se a levase un remu\u00ed\u00f1o nunha furna \u2014o elemento auditivo\u2014 Tampouco queda a vida, os \u00e1nimos, a forza \u2014o elemento an\u00edmico\u2014. O vento xa non \u00e9 vida, est\u00e1 asociado \u00e1 morte, angaza cad\u00e1veres no mar.\nE remata:\n \"A noiva goleta\" \"enloitada de branco\" \"que cose roitas esquecidas\" \"acena no vento as s\u00faas velas\"\"como ese pano das despedidas.\"\nAs tres primeiras estrofas son paralel\u00edsticas e anaf\u00f3ricas e nelas n\u00e9ganse a vida e o espazo. A soidade non deixa m\u00e1is remedio que a morte, o suicidio. O vento non trae m\u00e1is que cad\u00e1veres que son despedidos polas velas \u2014noivas enloitadas\u2014.\n\u00c9 o \u00fanico poema no que non aparece o n\u00f3s po\u00e9tico.\nA tradici\u00f3n po\u00e9tica est\u00e1 presente nas imaxes ligadas \u00e1 realidade, nos restos de rima, as an\u00e1foras e un certo ritmo nalg\u00fans versos. Trazos m\u00e1is vangardistas son as imaxes polip\u00e9talas, o l\u00e9xico extrapo\u00e9tico e mari\u00f1eiro, a ausencia de signos de puntuaci\u00f3n e a disposici\u00f3n gr\u00e1fica.\nO t\u00edtulo fai referencia \u00e1 garda do mari\u00f1eiro no barco.\nA media noite, no comezo da garda (as 12) est\u00e1 agochada na L\u00faa, que \u00e9 como un barco con velas:\n \"Envergada nun mastro da L\u00faa\" \"ag\u00e1rdanos a meia noite\"\nO toque da camp\u00e1 que marca o comezo da garda perdeuse polo mar, a navegaci\u00f3n alimenta ausencias, deixa atr\u00e1s despedidas. Estamos desorientados, perdidos e sos, sen rastro, ata o pasado nos abandonou. As luces dos astros marcan o espazo mari\u00f1o da traves\u00eda, da descuberta. Seguen acompa\u00f1ando o tempo as luces: faro, tormenta, astros. Sen vento o barco queda e o que marchan son as horas.\nA estrutura superficial l\u00e9vanos a unha garda nocturna, na que o tempo empeora e chega a tormenta, rematando en naufraxio. Mais esa garda tampouco aporta ilusi\u00f3ns. A noite, a soidade, o paso do tempo nunha viaxe polo universo marcan a garda que remata coa sensaci\u00f3n de frustraci\u00f3n e desengano: \"a voz desarbolada, o velame frustrado\".\nAspectos que lembran a vangarda: as imaxes vangardistas, o l\u00e9xico extrapo\u00e9tico mari\u00f1eiro e culto, a ausencia de ritmo e de signos de puntuaci\u00f3n, a disposici\u00f3n gr\u00e1fica, a introduci\u00f3n dunha cantiga popular, a introduci\u00f3n de di\u00e1logo.\nA recalada \u00e9 a chegada do barco a un punto da costa, a un porto.\nOs so\u00f1os dos mari\u00f1eiros son como follas dun calendario que se perderon e pensamos atopalos ao desembarcar no peirao. As prostitutas (noivas in\u00e9ditas) que se mostran nas r\u00faas do porto sempre son iguais, non rompen a monoton\u00eda, xa co\u00f1ecen as nosas necesidades e sentimentos. Fumaremos e pasearemos calados e cheos de agresividade calada. Seguiremos bebendo como en calquera porto, rodeados dos mesmos mari\u00f1eiros desco\u00f1ecidos. As nosas canci\u00f3ns nocturnas e somnolentas chegar\u00e1n ata a madrugada, apagar\u00e1n os farois da iluminaci\u00f3n ou a luz dos astros. Cando ma\u00f1\u00e1 espertemos, xa todo pasou e perdemos unha folla m\u00e1is do noso diario sentimental.\nTodo foi artificial, inventado, xogos malabares dos que eramos meros espectadores, non protagonistas. A recalada non chegou a producirse, era unha ilusi\u00f3n:\n \"Eramos os espeutadores\"\"na prestidixitaci\u00f3n\"\"dunha hora artificial\"\nNeste poema contin\u00faa o ambiente nocturno do libro, agora en terra. Mais a terra non vai supo\u00f1er ningunha novidade, non rompe a monoton\u00eda xeral, a sensaci\u00f3n de repetici\u00f3n e de anulaci\u00f3n do tempo, non \u00e9 m\u00e1is ca outra ilusi\u00f3n na traves\u00eda.\nO suxeito po\u00e9tico e as imaxes ligadas \u00e1 realidade conectan o poema coa tradici\u00f3n. Neste poema non hai l\u00e9xico mari\u00f1eiro, o poeta est\u00e1 en terra. A falta de signos de puntuaci\u00f3n, a ausencia de ritmo e as imaxes conectan o poema coas formas vangardistas.\nO t\u00edtulo \u00e9 un anglicismo, o t\u00edpico bar de ambiente mari\u00f1eiro que abundaba nos peiraos.\nIdentifica o \"bar\" co \"bar\"co: como el ten balanceos. O poeta est\u00e1 listo para partir dentro del. Agora o licor que bebemos \u00e9 como a auga do mar, repetido e de moitos sitios: monoton\u00eda. O tempo est\u00e1 parado, non pasa e non entendemos nin co\u00f1ecemos aos estranxeiros que est\u00e1n ao noso lado. Tampouco as cantigas do bar achegan nada novo.\n\u00c9 unha cita nocturna, mais sen estrelas que nos gu\u00eden nin vento: desorientados, perdidos, sen rumbo.\nSegue o illamento cos mari\u00f1eiros desco\u00f1ecidos e sos. A noite como un salvavidas tentar\u00e1 salvar do naufraxio.\nO \u00faltimo vaso que tomemos ser\u00e1 un adeus, unha despedida, unha evasi\u00f3n:\n \"No repouso dalg\u00fan vaso\"\"t\u00f3dalas noites naufraga o Bar.\"\nO interior de cada un \u00e9 como o mar aberto, un lugar inmenso e invadido pola soidade, un lugar afastado de todo no que canto m\u00e1is se entra m\u00e1is s\u00f3 se sente. Como no poema anterior, o poeta segue en terra e de noite. Acode ao bar mari\u00f1eiro en procura de algo novo e non atopa m\u00e1is que sensaci\u00f3ns xa co\u00f1ecidas e repetidas, polo que se sente a\u00ednda m\u00e1is s\u00f3.\nAs imaxes, a falta de puntuaci\u00f3n, a falta de ritmo, os estranxeirismos, o l\u00e9xico mari\u00f1eiro e culto, os incisos e as siglas son elementos que relacionan o poema co vangardismo. Os restos de rima, o suxeito po\u00e9tico e as imaxes ligadas \u00e1 realidade relaci\u00f3nano coa tradici\u00f3n po\u00e9tica.\nO poema ten unha estrutura circular como unha canci\u00f3n, comeza e acaba co mesmo: \"historia do piloto, gavieiro, rapaz\". O barco conta (canta) unha historia pero a del non a sabe ningu\u00e9n.\nComeza cunha iron\u00eda, o vento rise das historias dos tripulantes. Segue unha t\u00edpica historia mari\u00f1eira, unha historia fracasada. O poeta busca unha ilusi\u00f3n, unha historia.\nRemata co desengano, como se esa historia non existira nunca:\n \"Escoit\u00e1bamos o vento\" \"r\u00edndose mal\u00e9volo\" \"debaixo so seu disfraz\" \"Pero a hestoria do pailebote branco\"\"non a sab\u00eda o piloto\" \"nin o gavieiro\" \"nin o rapaz\"\nOs restos de rima, o suxeito po\u00e9tico e un certo argumento relacionan o poema coa tradici\u00f3n. A disposici\u00f3n gr\u00e1fica, a falta de puntuaci\u00f3n e o l\u00e9xico extrapo\u00e9tico e mari\u00f1eiro conectan coa vangarda literaria.\nO caderno de notas do vento comeza cun pasado e despois predomina o presente, un presente inmobilizado no que domina o estatismo, non hai posibilidade de fuxir, non hai vento, non hai alento vital.\nNon hai referencias temporais que permitan situar este momento, \u00e9 un presente atemporal e est\u00e1tico porque o vento est\u00e1 perdido e s\u00f3 nos acompa\u00f1an os voos das gaivotas. O barco perdeu as velas e ag\u00e1rrase ao pasado, ao ronsel.\nRemata cunha imaxe humor\u00edstica, o sol como algu\u00e9n parado, aparvallado, sen decisi\u00f3n, ollando para as gaivotas, para o barco:\n \"Ca boca aberta\" \"-caille a baba-\" \"est\u00e1 mir\u00e1ndonos o babi\u00f3n do Sol.\"\nNeste poema non hai ambiente nocturno, pero o Sol est\u00e1 parado debido \u00e1 ausencia de vento e velas.\nAs imaxes humor\u00edsticas, a ausencia de ritmo e puntuaci\u00f3n, a disposici\u00f3n gr\u00e1fica, o l\u00e9xico t\u00e9cnico e os incisos relacionan o poema cos formas vangardistas; o suxeito po\u00e9tico, os restos de rima e as imaxes ligadas \u00e1 realidade coa po\u00e9tica tradicional.\nExpresi\u00f3n alem\u00e1 que significa canci\u00f3n sen palabras, tam\u00e9n \u00e9 o t\u00edtulo dunha composici\u00f3n para piano.\n\u00c9 unha noite sen l\u00faa con mestura de tempos: presente, pasado, futuro. Hai un algo de impulso vital: mastro, proa.\nClaudio Rodr\u00edguez Fer opina que se trata dunha met\u00e1fora m\u00faltiple, de lecturas diferentes:\nRemata cun ton sentimental:\n \"Senteime a proa\"\"fumando a mi\u00f1a pipa\" \"Pero outra noite pensarei en ti.\"\nSon trazos vangardistas a disposici\u00f3n gr\u00e1fica, a ausencia de puntuaci\u00f3n e ritmo, o l\u00e9xico con estranxeirismos e termos mari\u00f1eiros, os incisos e as imaxes humor\u00edsticas. Est\u00e1n relacionados coa po\u00e9tica m\u00e1is tradicional o suxeito po\u00e9tico eu-ti e as imaxes ligadas \u00e1 realidade.\nDi\u00e1logo coa estrela que \u00e9 testemu\u00f1a apenada dos naufraxios no mar (noutros poemas aparec\u00eda o \"mari\u00f1eiro desco\u00f1ecido\", agora a \"estrela desco\u00f1ecida\"). O ambiente \u00e9 nocturno. Comeza cunha imaxe vangardista moi pl\u00e1stica: a estrela asomada na fiestra do ceo, apoiada nos c\u00f3bados e colgando dunha constelaci\u00f3n. Contin\u00faan as sensaci\u00f3ns negativas: \"nunca, endexamais, para sempre\".\nRemata coa chegada do d\u00eda:\n \"A alba nova sorprendeume\" \"cacheando antre os loceiros\"\"unha despedida que se me perdeu.\"\nO suxeito po\u00e9tico eu/n\u00f3s, que dialoga cun ti \u2014a estrela\u2014 e as imaxes ligadas \u00e1 realidade est\u00e1n relacionados coa po\u00e9tica m\u00e1is tradicional. A disposici\u00f3n gr\u00e1fica, a ausencia de puntuaci\u00f3n e ritmo, o l\u00e9xico con termos mari\u00f1eiros, os incisos e as imaxes son trazos m\u00e1is vangardistas.\nLongo poema, dos m\u00e1is longos, como longa e aburrida \u00e9 a calma no mar aberto. Comeza a\u00ednda con sol, v\u00e9n o solpor e tam\u00e9n a noite. O nav\u00edo (espello do poeta) est\u00e1 atado, parado porque non hai vento e desfaise do seu pasado. Tam\u00e9n aqu\u00ed aparece a idea da morte, do suicidio, do naufraxio existencial.\nNos seguintes versos, identificando elementos sen relaci\u00f3n l\u00f3xica ch\u00e9gase a unha imaxe visionaria, rompedora na que a gaivota pon o peteiro no berro inmortal dos afogados:\n \"Unha gavota ventr\u00edlocua\"\"peteirando no urro inmorredoiro\"\"que os afogados deixaron aboiando\"\nAo final todo segue exactamente igual que ao principio, \u00e9 como se fose un so\u00f1o: \u201cas mesmas estrelas a\u00ednda est\u00e1n al\u00ed\u201d.\nA introduci\u00f3n de di\u00e1logo, os incisos, a ausencia de puntuaci\u00f3n, a disposici\u00f3n gr\u00e1fica, o l\u00e9xico extrapo\u00e9tico e mari\u00f1eiro conectan a forma do poema coas vangardas. Pola contra, os restos de rima e a an\u00e1fora fano coa poes\u00eda tradicional.\n\u00c9 un poema descritivo no que predominan os termos referentes a sensaci\u00f3ns visuais. A desorientaci\u00f3n \u00e9 completa, a soidade total. Xa non hai ilusi\u00f3ns, imposibilidade total de reacci\u00f3n, de vitalidade.\nO sol \u00e9 un simple e afastado espectador, non se pode coller:\n \"O Sol era un paxaro triste\"\"que se pousaba no penol.\"\nTodo o poema \u00e9 sombrizo, cunha atmosfera de frustraci\u00f3n e saudade, sen capacidade de loitar contra a adversidade. O Mar est\u00e1 fechado como a vida individual, a soidade. O destino \u00e9 irremedi\u00e1bel, o Sol ( a vida) foxe.\nAs imaxes ligadas \u00e1 realidade, a presenza do suxeito po\u00e9tico te\u00f1en que ver coa po\u00e9tica tradicional. As imaxes, o l\u00e9xico mari\u00f1eiro espec\u00edfico, a ausencia de puntuaci\u00f3n e ritmo, coa po\u00e9tica vangardista.\nO lecer \u00e9 o tempo de descanso. As gaivotas, os barcos, as velas, a lembranza de Vigo (o porto) marcan as imaxes.\nFuma en pipa e o tempo non pasa:\n \"Unha pipa m\u00e1is\" \"de vagar\" \"deica ver a hora que d\u00e1 o reloxe\"\nPredomina o estatismo e a quietude total. O lecer \u00e9 unha pausa da que non se d\u00e1 sa\u00eddo.\nSon trazos m\u00e1is tradicionais as imaxes ligadas \u00e1 realidade e o suxeito po\u00e9tico \u201cn\u00f3s\u201d. Son trazos m\u00e1is vangardistas a ausencia de rimo e puntuaci\u00f3n, as imaxes e o humor (par\u00e9nteses).\nChamada de socorro, non se debe confundir co titulado \u201cSos\u201d.\nAmbiente nocturno: o faro e as estrelas (os \u00fanicos elementos visibles pola luz e que est\u00e1n animados) emiten mensaxes de socorro.\nHai algo de vento e o ceo est\u00e1 cheo de luces:\n \"Na man do Mar esquencidizo\"\"os loceiros peteiran a bicada\" \"A estrela dos cabarets\" \"cun cigarro nos beizos\" \"pide lume aos catro puntos cardinaes\" \"Pola Galaxia chea de seixos\"\"un astro vello vai co seu farol\"\nA noite tam\u00e9n \u00e9 un engano, parece que hai unha ilusi\u00f3n, hai algo de vento, hai luces dos astros; mais coma sempre, estamos perdidos e desorientados.\nSiglas, incisos, humor, ausencia de ritmo e puntuaci\u00f3n, imaxes atrevidas, l\u00e9xico mari\u00f1eiro e t\u00e9cnico, son os trazos m\u00e1is vangardistas. Os restos de rima, as imaxes ligadas \u00e1 realidade e a presenza do \u201cn\u00f3s\u201d son influencias da po\u00e9tica m\u00e1is tradicional.\n\u00c9 a outra cara da noite (no poema anterior era a media noite). Predomina a ausencia de movemento e negativismo total. Asistimos \u00e1 chegada do novo d\u00eda e \u00e1 fin da traves\u00eda.\nComeza cunha imaxe visual, pict\u00f3rica, as luces astrais refl\u00edctense no mar de noite:\n \"Loceiros degolados\"\"des\u00e1ngranse de ouro no Mar\"\nTam\u00e9n a l\u00faa vai deixando o seu rastro, improdutivo, de luz no mar e follea no libro das velas mentres sonea a mareta. O tempo marcado polo reloxo faise obsesivo e est\u00e1 reflectido nas estrelas. No remate xa chegou o novo d\u00eda: proceso morrer-renacer, a noite e o d\u00eda.\nSon trazos m\u00e1is vangardistas as imaxes, a falta de ritmo e puntuaci\u00f3n, o ton prosaico, o l\u00e9xico extrapo\u00e9tico e a disposici\u00f3n gr\u00e1fica. Est\u00e1n m\u00e1is ligados \u00e1 po\u00e9tica tradicional a presenza do \u201cn\u00f3s\u201d, as imaxes ligadas \u00e1 realidade, a presenza de certo sentimentalismo (b\u00e1goas).\nNo final da traves\u00eda o poeta chega a terra, mira para a ba\u00eda e bota de menos o veleiro. Desp\u00eddese del, mais o adeus, a despedida xa aparec\u00eda en moitos dos poemas do libro.\n\u00c1 ma\u00f1\u00e1 estamos sen o barco e as s\u00faas velas. Xa en terra revive as emoci\u00f3ns con diferentes imaxes do porto, da terra: o Sol como serea b\u00e9beda dos barcos, un resto de fume, os guindastres. A vila (Rianxo?) aparece como salvadora dun fracaso que xa pasou.\nRemata o poema e o libro, non hai un regreso definitivo, hai un eterno retorno, unha peregrinaci\u00f3n inacab\u00e1bel, sempre un est\u00e1 a chegar e outro a partir:\n \"algu\u00e9n que chora dentro de min\"\"por aquel outro eu\"\"que se vai no veleiro\" \"pra sempre\" \"coma un morto\"\"co peso eterno de t\u00f3dolos adeuses.\"\nLingua.\nManuel Antonio procura unha lingua culta que lle valla para expresar os m\u00e1is modernos conceptos sen perder toda a s\u00faa forza e expresividade. E vai atopar moitas dificultades porque o galego dos anos vinte non ti\u00f1a moita tradici\u00f3n como lingua culta. Para conseguilo fuxir\u00e1 do castel\u00e1n e usar\u00e1 un galego que a\u00ednda sendo \u00e1s veces pseudogalego non estea castelanizado, de a\u00ed o uso abundante de pseudogaleguismos (\"violeda, desourentaron, conscente, ouc\u00e9ano, meridi\u00e1n, estrangoado, ausenza, espeutadores\") e os escasos castelanismos (\"singladura, maniobra\").\nUnha caracter\u00edstica que marca o l\u00e9xico deste libro son os termos espec\u00edficos dos mari\u00f1eiros: p\"ailebote, gavieiro, marus\u00eda, desarbolada, xerfa, relinga, mareta, penol\". Tam\u00e9n \u00e9 concorde coa vangarda o emprego de l\u00e9xico t\u00e9cnico-culto (\"ventr\u00edlocua, sextante, ortodr\u00f3micas, exhausto\") e de estranxeirismos (\"leit-motiws, cock-tail, Navy Bar, gaf-tope, stock\").\nCanto \u00e1 morfosintaxe, o seu galego \u00e9 excelente, son moi poucos os castelanismos (\"o seu viaxe, ronseles\") e todos eles moi correntes na fala.\nA lingua usada ten trazos da fala de Rianxo e Asados como a 3\u00aa persoa do pret\u00e9rito perfecto dos verbos da 3\u00aa conxugaci\u00f3n \u201c-eu\u201d (\"asumeu, evadeu, ensumeu\"). Mais est\u00e1 lonxe do galego falado, non hai restos de gheada nin de seseo e son moi escasos os vulgarismos.\nA lingua do poemario \u00e9 coidada e enxebre, depurada de vulgarismos e castelanismos, en consonancia coas ideas de Manuel Antonio sobre a poes\u00eda galega; e tam\u00e9n lonxe da lingua da s\u00faa prosa m\u00e1is artificial e afastada da fala ."}
{"id": "34011", "revid": "85894", "url": "https://gl.wikipedia.org/wiki?curid=34011", "title": "Abril (nome)", "text": "Abril \u00e9 un nome propio galego de home que prov\u00e9n do lat\u00edn \"aprilis\", nome que os romanos daban os fillos nados no mes de abril. A pesar de ser un nome frecuente en Galicia durante a Idade Media na actualidade \u00e9 raro. Noutras linguas a forma deste nome, April en ingl\u00e9s ou Abril en castel\u00e1n, util\u00edzase como nome de muller."}
{"id": "34012", "revid": "25871", "url": "https://gl.wikipedia.org/wiki?curid=34012", "title": "Robert Jager", "text": "Robert Jager (25 de agosto de 1939 en Binghamton, USA) \u00e9 un compositor estadounidense.\nEstudou na Universidade de Michig\u00e1n e despois traballou na Escola de M\u00fasica da Armada. Autor de m\u00e1is de 120 obras, moitas delas marchas e himnos militares a\u00ednda que tam\u00e9n ten outras englobadas nunha tem\u00e1tica m\u00e1is cl\u00e1sica."}
{"id": "34013", "revid": "1131", "url": "https://gl.wikipedia.org/wiki?curid=34013", "title": "Galer\u00eda de imaxes de Noia", "text": "Galer\u00eda de imaxes do concello de Noia na provincia da Coru\u00f1a."}
{"id": "34018", "revid": "1131", "url": "https://gl.wikipedia.org/wiki?curid=34018", "title": "Galer\u00eda de imaxes de Oleiros", "text": "Galer\u00eda de imaxes do concello de Oleiros na provincia da Coru\u00f1a."}
{"id": "34026", "revid": "22570", "url": "https://gl.wikipedia.org/wiki?curid=34026", "title": "Creacionismo (literatura)", "text": "O creacionismo foi a escola que deu maiores achados vangardistas na literatura galega. Coincide globalmente co cubismo literario no valor que da ao instantane\u00edsmo (nun s\u00f3 instante percibimos as cousas sen seren coordinadas) e prod\u00facese o fragmentarismo de imaxes.\nO iniciador foi o poeta chileno Vicente Huidobro. O seu obxectivo: crear un poema, como obra \u00e1 parte, transformando motivos tirados da vida para lles conferir unha existencia nova e independente. Nada anecd\u00f3tico, nin descritivo: o artista deber\u00e1 transpor os feitos tal como os vive o esp\u00edrito. O poeta \u00e9 quen de crear, como Deus, novas existencias.\nO maior achado creacionista na literatura galega foi \"De catro a catro\" de Manuel Antonio.\nO creacionismo galego. Principais caracter\u00edsticas.\nSe ben Manuel Antonio foi o principal autor creacionista da nosa literatura, podemos achar a pegada deste movemento noutros poetas. Con isto, non estamos a dicir que o escritor rianxeiro crease escola, posto que o creacionismo foi unha illa na nosa literatura. Achamos reminiscencias creacionistas en \"Tempo de Outono e Outros Poemas\", de Xos\u00e9 Mar\u00eda Castroviejo; en \"Mar ao Norde\", de \u00c1lvaro Cunqueiro; en \"Coraz\u00f3n ao Vento\", de Aquilino Iglesia Alvari\u00f1o (libro onde encontramos igualmente trazos do surrealismo);...\nAs principais caracter\u00edsticas do creacionismo en Galiza foron as seguintes:\nO Creacionismo en castel\u00e1n.\nO Creacionismo foi un movemento literario iniciado polo poeta chileno Vicente Huidobro sobre o ano 1912; O mesmo Huidobro defin\u00eduno como \"\u201cuna teor\u00eda est\u00e9tica general\u201d\" m\u00e1is que escola da arte.\nO Creacionismo bas\u00e9ase na idea dun poema como cousa verdadeiramente nova, creada polo autor para si mesmo, non por favor ao lector, non uniforme para ser entendido polo seu propio autor. Huidobro propuxo que a poes\u00eda non debe ser un comentario, algo escrito sobre algo m\u00e1is. Nas s\u00faas propias verbas:\nHuidobro cita como inspiraci\u00f3n alg\u00fans \"\u201cpoemas admirables\u201d\" de Tristan Tzara, a pesar de que a s\u00faa \"\u201ccreaci\u00f3n\u201d\" sexa m\u00e1is formal que fundamental, e tam\u00e9n alg\u00fans traballos de Francis Picabia, de Georges Rib\u00e9mont Dessaignes, de Paul \u00c9luard, e dos poetas espa\u00f1oles Juan Larrea e Gerardo Diego (ao que Huidobro lles chamou \u201cos dous poetas espa\u00f1ois do creacionismo\u201d).\nO poeta tam\u00e9n demanda que a poes\u00eda do creacionista estea a car\u00f3n da s\u00faa propia natureza universal e por universal traducible, \"\u201cpuesto que los nuevos hechos siguen siendo id\u00e9nticos en todas las leng\u00fcetas\u201d,\" mentres que os outros elementos tal como a rima e a m\u00fasica das palabras, var\u00edan entre idiomas e non poden ser traducidos con facilidade, provocando deste xeito que o poema perda parte da s\u00faa esencia.\nV\u00e9xase tam\u00e9n.\nLigaz\u00f3ns externas.\nO manifesto creacionista"}
{"id": "34027", "revid": "22570", "url": "https://gl.wikipedia.org/wiki?curid=34027", "title": "Interrogaci\u00f3n", "text": "A interrogaci\u00f3n, amais de ser unha secuencia que serve para pescudar, pode referirse ao signo de puntuaci\u00f3n (?) que se pon \u00f3 final (\u00e1s veces tam\u00e9n \u00f3 inicio) dunha frase interrogativa.\nAs oraci\u00f3ns interrogativas caracter\u00edzanse por unha entoaci\u00f3n peculiar. Dist\u00ednguense dous tipos:\nNalgunhas zonas (en xeral arredor da r\u00eda de Vigo) esta entoaci\u00f3n presenta unha forte elevaci\u00f3n coincidindo coa \u00faltima s\u00edlaba t\u00f3nica.\nColocaci\u00f3n do punto de interrogaci\u00f3n.\nO signo que marca a interrogaci\u00f3n \u00e9 en galego o ?, e col\u00f3case ao final da frase interrogativa. Con todo, perante situaci\u00f3ns gramaticais pouco claras, \u00e9 pos\u00edbel a colocaci\u00f3n dun signo inicial de interrogaci\u00f3n (\u00bf, derivado da influencia do castel\u00e1n) a fin de saber onde comeza a entoaci\u00f3n interrogativa e, xa que logo, a propia pregunta."}
{"id": "34033", "revid": "89787", "url": "https://gl.wikipedia.org/wiki?curid=34033", "title": "Melissa Auf der Maur", "text": "Melissa Gaboriau Auf der Maur, nada en Montreal o 17 de marzo de 1972, \u00e9 unha baixista, guitarrista, cantante e fot\u00f3grafa canadense. Como baixista, Melissa participou nos grupos de rock alternativo Tinker, Hole e The Smashing Pumpkins. No ano 2004 editou o seu primeiro traballo en solitario, \"Auf der Maur\", e posteriormente, o 30 de marzo do 2010 apareceu o seu segundo \u00e1lbum, \"Out of Our Minds\".\nPrimeiros anos.\nMelissa naceu en Montreal e \u00e9 filla do xornalista e pol\u00edtico Nick Auf der Maur (fillo de emigrantes su\u00edzos), e da tradutora literaria e xornalista Linda Gaboriau. A s\u00faa nai neceu nos Estados Unidos, e debido a iso Melissa ten dobre nacionalidade canadense-estadounidense.\nAuf der Maur non co\u00f1eceu ao seu pai ata que tivo tres anos de idade. Gaboriau chamou a Nick Auf der Maur despois de que a nena comezase a facerlle preguntas sobre a identidade do seu pai. Falando do encontro, Auf der Maur dixo \"[meu pai] decatouse de que a mi\u00f1a nai Linda era o amor da s\u00faa vida porque lle ofreceu o regalo desta nena sen demandas. Namorouse tolamente dela [e] persegu\u00a1iuna durante dous anos\". Auf der Maur e Gaboriau casaron en 1978 cando Melissa ti\u00f1a seis anos. A parella divorciar\u00edase en 1979 e posteriormente Auf der Maur viaxou por todo o mundo coa s\u00faa nai. Pasou parte da s\u00faa infacia vivindo \"nunha caravana de circo en Gales, un cami\u00f3n de correos vermello en Marrocos, e nunha cabana en Kenya\". Neste \u00faltimo pa\u00eds tivo tres veces malaria e regresou a Montreal.\nEn Montreal, Auf der Maur foi \u00e1escola Fine Arts Core Education (FACE) eao instituto Moving in New Directions (MIND), ofrcendo \u00e1mbolos dous centros unha educaci\u00f3n alternativa. En FACE fi membro do coro cl\u00e1sico, e en MIND foi \"parte da pequena alite inglesa\" e f\u00edxose amiga da irm\u00e1 de Leonard Cohen, Lorca, e de Rufus Wainwright. No colexio comezou a interesarse pola fotograf\u00eda e posteriormente asistir\u00eda \u00e1 Concordia University, onde se graduou en fotograf\u00eda en 1994. Aos 19 anos, mentres estaba na Concordia, Auf der Maur comezou a traballar como DJ en Bifteck, un club de rock moi co\u00f1ecido onde co\u00f1eceu a varios m\u00fasicos como Steve Durand.\nCarreira musical.\nTinker.\nDurante o seu tempo como DJ no Bifteck, Auf der Maur co\u00f1eceu ao tam\u00e9n estudante da Concordia University Steve Durand, co cal formou a banda Tinker en novembro de 1993. Durand encargouse da guitarra e Auf der Maur comezou a tocar o baixo, usando un Fender Precision Bass que o seu pai lle mercara polo seu 21 aniversario. O d\u00fao recrutou a un segundo guitarrista, Jordon Zadorozny, e a un bater\u00eda e comezou a actuar en locais de Montreal.\nNun concerto de The Smashing Pumpkins en Les Foufounes \u00c9lectriques en 1991, Auf der Maur f\u00edxose amiga do vocalista e guitarrista Billy Corgan. Durante a actuaci\u00f3n, o compa\u00f1eiro de habitaci\u00f3n de Auf der Maur interrumpiu \u00e1 banda entre canci\u00f3ns e lanzou unha boterra de cervexa ao escenario, levando a un enfrontamento entre el e Corgan. Auf der Maur explicou:\"Meu amigo Bruce [Cawdron], que despois ser\u00eda o bater\u00eda de Godspeed You! Black Emperor, estaba al\u00ed e susurrou, 'Deus, ese tipo ten actitude. Est\u00e1n actuando como se tocasen nun estadio. E despois lanzoulle unha botella a Billy e berrou, 'Deixa a maldita actitude!' Bill baixou do escenario, puxo as s\u00faas mans ao redor do pescozo de Bruce e comezaron a pelexar. Eu pensei, 'Ben. Acabas de arruinar o concerto'. Despois achegueime a Billy e d\u00edxenlle, 'Gustar\u00edame disculparme en nome de Montreal. Sodes a mi\u00f1a nova banda favorita'.\"\nAuf der Maur e Corgan tiveron unha amizade por correspondencia. Tras meses sen contacto, Auf der Maur enviou unh carta a Corgan ped\u00edndolle que Tinker fose abreconcertos de The Smashing Pumpkins no seu pr\u00f3ximo concerto en Montreal. Corgan aceptou a petici\u00f3n e Tinker realizou o maior concerto da s\u00faa carreira, diante de 2, 500 persoas, abrindo para The Smashing Pumpkins en M\u00e9tropolis, o d\u00eda 30 de novembro de 1993. Auf der Maur recordou que Corgan \"palmeoume as costas. Dixo, 'Es unha moi boa baixista. Estar\u00e1s na mi\u00f1a banda alg\u00fan d\u00eda.' Foi como un so\u00f1o feito realidade, exactamente o tipo de impulso \u00e1 mi\u00f1a confianza que necesitaba\".\nTinker tivo unha breve carreira de gravaci\u00f3ns, lanzando tan s\u00f3 dous sinxelos de 7\", \"Realalie\" e \"Green Machine\", a trav\u00e9s do selo independente Bear Records en 1994. O grupo separouse en ver\u00e1n de 1994 despois de que Auf der Maur aceptase a invitaci\u00f3n de Courtney Love para converterse na baixista de Hole, unha invitaci\u00f3n que inicialmente declinou:\"Billy chamoume e dixo, 'Vou ir pola cidade polo Lollapalooza a pr\u00f3xima semana. Pero a gran noticia \u00e9, vas a unirte \u00e1 banda da mi\u00f1a amiga Courtney.' E foi ent\u00f3n cando empezou todo ... Nunha semana todos os meus amigos chamaron e dixeron, 'Est\u00e1s tola?' Meu pai dixo, 'Que mes est\u00e1s dicindo? O gran tipo Pumpkin ofreceuche un traballo real na m\u00fasica e ti dixeche \"non?\"' Nese momento, Courtney conseguiu o meu n\u00famero de tel\u00e9fono e dixo, 'Que queres dicir, non queres unirte \u00e1 mi\u00f1a banda? Vaste subir a un avi\u00f3n a Seattle ma\u00f1\u00e1.' E f\u00edxeno. Ela e Patty vi\u00f1eron recollerme ao aeroporto, e ela foi moi divertida, moi doce. E foi moi boa comigo dende o primeiro d\u00eda. Moi acolledora. Ti\u00f1a a todas esas coidadoras de nenos e asistentes lesbianas. Hab\u00eda un clan realmente xenial de lesbianas maternais e coidadosas. Todo o mundo era moi bo'.\"\nHole.\nNo ver\u00e1n de 1994, cando Hole necesitaba unha nova baixista despois da morte de Kristen Pfaff, Corgan recomendou a Auf der Maur a Courtney Love. Melissa inicialmente non aceptou a invitaci\u00f3n, recordando: \"dixen que non porque me parec\u00eda un escenario moi triste no que entrar ... parec\u00eda un lugar moi triste\" citando a morte de Pfaff como unha \"bandeira vermella\" e unha raz\u00f3n para non unirse ao grupo. Tras co\u00f1ecer a Love e \u00e1 bater\u00eda Patty Schemel, Auf der Maur aceptou a oferta. Completou a s\u00faa licenciatura en Belas Artes na Concordia e foi recrutada como baixista de Hole d\u00faas semanas antes da s\u00faa actuaci\u00f3n no Reading Festival de 1994. \"Lou Barlow e Evan Dando estaban vendo dende o lado do escenario,\" recordou. \"Probablemente nin sequera me mov\u00edn. S\u00f3 pensei, 'Mentres te\u00f1a estas partes correctas, todo ir\u00e1 ben.'\"\nDe 1994 a 1995, Auf der Maur xirou por todo o mundo con Hole para promocionar o seu segundo \u00e1lbum de estudio, \"Live Through This\" (1994). Durante a xira, Auf der Maur foi descrita polo guitarrista Eric Erlandson como \"traendo sol \u00e1 banda\" durante a atmosfera \"escura e gris\" da xira, que foi problem\u00e1tica debido aos recentes d\u00f3s do grupo, polas mortes de Pfaff e de Kurt Cobain (marido de Love), ademais dos problemas de Love coas drogas. Auf der Maur f\u00edxose amiga de Patty Schemel e xuntas alugaron unha casa tras os dous anos de longa xira. O d\u00fao iniciou un proxecto paralelo, Constant Comment, e lanzou un sinxelo compartido de 7\" con Red Aunts a trav\u00e9s de Sympathy for the Record Industry que contaba co tema \"Firecrasher\". Dende ent\u00f3n, Auf der Maur dixo que a amizade e compatibilidade musical entre ela e Schemel estaban baseadas nunha \"conexi\u00f3n rubia\"; Schemel referiuse a Auf der Maur como a s\u00faa \"\u00e1ncora\" durante o per\u00edodo tras as mortes de Pfaff e Cobain.\nAuf der Maur apareceu en varios lanzamentos de Hole, inclu\u00eddo o sinxelo de 1996 \"Gold Dust Woman\" e varios temas ao vivo en \"My Body, the Hand Grenade\" (1997). Aparece no terceiro \u00e1lbum de estudio da banda, \"Celebrity Skin\" (1998), tocando o baixo e como co-compositora de 5 dos 12 temas. \"Celebrity Skin\" foi un gran \u00e9xito comercial e de cr\u00edtica; chegou ao n\u00famero 9 na lista estadounidense \"Billboard\" 200 e ao 3 da lista canadense de \u00e1lbums, e o seu sinxelo principal foi n\u00famero 1 na lista da \"Billboard\" Modern Rock Tracks. Dende ent\u00f3n foi certificado platino nos dous pa\u00edses. Tras a xira de promoci\u00f3n do disco, Auf der Maur deixou Hole en outubro de 1999 ao rematar o seu contrato de conco anos co grupo xa que desexaba \"medrar en moitas direcci\u00f3ns diferentes\".\nEn xu\u00f1o de 2009, \"NME\" informou de que Hole estaba reform\u00e1ndose. Love firmou que Auf der Maur volver\u00eda a unirse como baixista para gravar o seu seguinte \u00e1lbum \"Nobody's Daughter\", que \u00eda ser finalmente un traballo de Hole, e actuar na xira de promoci\u00f3n. Auf der Maur dixo que estaba \"sorprendida e decepcionada\" polo anuncio e que non ti\u00f1a intenci\u00f3n de participar na banda reformada. A pesar de distintas cuesti\u00f3ns legais, \"Nobody's Daughter\" lanzouse como o curto \u00e1lbum de Hole en abril de 2010 con Shawn Dailey substitu\u00edndo a Auf der Maur como baixista.\nHole reuniuse novamente, coa formaci\u00f3n do \"Celebrity Skin\" composta por Love, Erlandson, Auf der Maur e Schemel, para unha \u00fanica actuaci\u00f3n no Public Assembly en Brooklyn, Nova York o 12 de abril de 2012 nunha festa tras un pase da pel\u00edcula de Schemel \"Hit So Hard\" (2011). Inicialmente Auf der Maur, Erlandson e Schemel estaban actuando como tr\u00edo ata que Love chegou para unha interpretaci\u00f3n espont\u00e1nea de \"Miss World\" e \"Over the Edge\". \"The Quietus\" informou en abril de 2014 que os catro membros reun\u00edranse, a\u00ednda que en entrevistas posteriores Love quitoulle importancia ao de falar sobre unha inminente reuni\u00f3n. En abril de 2016, Auf der Maur dixo nunha entrevista que xa non ti\u00f1a enerx\u00eda nin tempo para unha reuni\u00f3n plena, pero que estar\u00eda interesada en rematar o legado de Hole cun disco retrospectivo e unha pequena xira.\nThe Smashing Pumpkins.\nA baixista orixinal de The Smashing Pumpkins, D'arcy Wretzky, deixou a banda en setembro de 1999 durante a gravaci\u00f3n do seu quinto \u00e1lbum de estudio, \"Machina/The Machines of God\" (2000). No mes de outubro Auf der Maur foi recrutada como substituta de D'arcy por Billy Corgan, co cal seguia matendo a amizade dende o seu tempo en Tinker e Hole. \"Courtney sab\u00eda que marchaba para realizar o meu proxecto en solitario\", explicou. \"Pero ent\u00f3n, casualmente, a semana que deixaba Hole foi cando D'arcy deixou os Pumpkins. As\u00ed que, nunha semana, Billy chamoume e d\u00edxome, 'As estrelas ali\u00f1\u00e1ronse: e o moment de que te unas \u00e1 mi\u00f1a banda.' Tiven que facelo.\" \nAuf der Maur non apareceu nin en \"Machina/The Machines of God\" nin en \"Machina II/The Friends &amp; Enemies of Modern Music\" (2000) xa que os baixos que faltaban foron gravados por Corgan, pero tocou cos Pumpkins durante a xira de \"Machina\" dende decembro de 1999 ata decembro de 2000. Durante a xira a banda tocou en Am\u00e9rica do Norte, Xap\u00f3n, Europa e Sur\u00e1frica, e esta foi descrita por Auf der Maur como \"moi ambiciosa\". A baixista tam\u00e9n tocou na s\u00faa derradeira aparici\u00f3n en televisi\u00f3n no programa \"The Tonight Show with Jay Leno\" e no derradeiro concerto no Cabaret Metro de Chicago o 2 de decembro de 2000, ademais de nos videos musicais do grupo. The Smashing Pumpkins separouse a finais dese ano. \nEn febreiro de 2006, a MTV informou de que Corgan e o bater\u00eda Jimmy Chamberlin asinaran un novo contrato de representaci\u00f3n con Azoff Management, cun portavoz confirmando que asinaran o contrato co nome de The Smashing Pumpkins. Como resposta, Auf der Maur dixo nunha entrevista que \"mentres Billy te\u00f1a Jimmy, pode facer un disco esecial dos Pumpkins, estou segura\", e cando se lle preguntou sobre a s\u00faa implicaci\u00f3n dixo que non estaba planeando participar na reuni\u00f3n, pero destacando que os seus \"servizos est\u00e1n sempre a\u00ed para tocar [as s\u00faas] canci\u00f3n favoritas. Se D'arcy non est\u00e1 dispo\u00f1ible, sempre estou feliz de ser a segunda na lista\". A pesar do seu interese inicial e da ausencia de Wretzky, \"The Globe and Mail\" informou en abril de 2007 que Auf Der Maur confirmara que non se unir\u00eda a The Smashing Pumpkins.\nThe Chelsea e Hand of Doom.\nDespois da ruptura de The Smashing Pumpkins, no ano 2002, Auf der Maur, xunto coa bater\u00eda Samantha Maloney (M\u00f6tley Cr\u00fce, Hole, Peaches), Peaches, Paz Lenchantin (A Perfect Circle, Zwan) e Radio Sloan (Peaches, The Need, The Courtney Love Band) crearon unha nova banda chamada The Chelsea, polo hotel Chelsea de Nova York onde Auf der Maur vivira moito tempo. O grupo realizou un \u00fanico concerto nos \u00c1nxeles, tocando versi\u00f3ns e canci\u00f3ns propias, algunhas das cales eran versi\u00f3ns temper\u00e1s de temas que aparecer\u00edan no \u00e1lbum de estrea en solitario de Auf der Maur. Posteriormente Courney Love f\u00edxose cos servizos de Maloney e Sloan para a s\u00faa banda de apoio para a promoci\u00f3n do seu \u00e1lbum \"America's Sweetheart\" (2004) e chamouna The Chelsea. \nPouco despois Auf der Maur liderou unha banda de versi\u00f3ns de Black Sabbath chamada Hand of Doom para practicar como vocalista. O grupo inclu\u00eda \u00e1 baixista Molly Stern, ao bater\u00eda Pedro Yanowitz, ao pinchadiscos Joey Garfield e ao guitarrista Guy Stevens. En marzo a banda comezou a realizar concertos en reco\u00f1ecidos locais dos \u00c1nxeles, inclu\u00eddos o Whisky a Go Go, o The Troubador e o The Viper Room, e publicou un \u00e1lbumao vivo, \"Live in Los Angeles\" (2002), con gravaci\u00f3ns de varias actuaci\u00f3ns. O \u00e1lbum tivo boas recensi\u00f3ns, co escritr de AllMusic Bradley Torreano describ\u00edndoo como un disco \"divertido, marabilloso e estra\u00f1amente sensual\" que \"atopa a alma detr\u00e1s de todos os anos de postureo\", engadindo que \"\u00e9 a propia Auf der Maur a que \u00e9 a clave do \u00e1lbum\". Defin\u00edndose a si mesmos como \"art-karaoke\", Hand of Doom realizou m\u00e1is concertos en Am\u00e9rica do Norte durante o ver\u00e1n de 2002 antes de separarse en 2003. \nTraballo en solitario.\nEn 2001 Auf der Maur regresou a Montreal tras a disoluci\u00f3n de The Smashing Pumpkins e non estaba segura de seguir no mundo da m\u00fasica. Nunha entrevista con \"Jam!\", dixo que a s\u00faa \"relaci\u00f3n coa m\u00fasica volv\u00e9rase moi orientada a un ex\u00e9rcito. Era unha soldado, unha dura traballadora que nunca consegu\u00eda a suficiente satisfacci\u00f3n da m\u00fasica. Non sab\u00eda se dar\u00eda feito o meu propio disco\". Afinais de 2001, tras descubrir vellas gravaci\u00f3ns demo na s\u00faa casa, Auf der Maur decidiu iniciar unha carreira en solitario ao decatarse de que \"ti\u00f1a o material dun \u00e1lbum completo que estivera al\u00ed durante anos\".\nGravado entre os anos 2001 e 2003 en varios estudios dos Estados Unidos e o Canad\u00e1, en febreiro do ano 2004 Auf der Maur editou o seu primeiro \u00e1lbum en solitario, \"Auf der Maur\", a trav\u00e9s do selo Capitol Records. Producido con Chris Goss, Auf der Maur pagou ela mesma as sesi\u00f3ns de gravaci\u00f3n xa que non asinara con ning\u00fan selo cando estas comezaron, quedando sen cartos durante a post-produci\u00f3n sen poder realizar a mestura do \u00e1lbum. Aceptou un contrato discogr\u00e1fico de Capitol pouco despois e lanzou \"Auf der Maur\" conseguindo cr\u00edticas xeralmente favorables. O disco conseguiu bastante tempo de emisi\u00f3n na radio cos seus sinxelos \"Followed the Waves\", \"Real a Lie\" e \"Taste You\", conseguindo un \u00e9xito moderdo no Reino Unido. En 2010 o \u00e1lbum levaba vendidas 200 000 copias en todo o mundo.\nNunha entrevista no ano 2007 Auf der Maur anunciou que rematara o seu segundo traballo en solitario que ir\u00eda acompa\u00f1ado dunha novela gr\u00e1fica e unha pel\u00edcula conceptual, e aparecer\u00eda no outono do 2009. Unha p\u00e1xina oficial coti\u00f1a adiantos do proxecto, un trailer do filme lanzado en agosto de 2007, e nun blog Auf der Maur documentba as distintas fases do traballo. Tras disputas con Capitol e verse \"atrapada por lg\u00fans tr\u00e1mites burocr\u00e1ticos\" que adiaron o lanzamento do proxecto, Auf der Maur deixou discogr\u00e1fica para asegurar o control creativo e lanzar a s\u00faa m\u00fasica baixo os seus propios termos.\nUn EP titulado \"... This Would Be Paradise\" apareceu en novembro de 2008 en formato de 7\" e como descarga dixital en iTunes. O EP de tres temas publicouse a trav\u00e9s de Urbanited Music, un selo independente baseado nos Pa\u00edses Baixos e lnzouse co nome abreviado de MAdM, que usou para os seus seguintes lanzamentos. Tras o lanzamento do EP realizou unha curta xira de seis datas polo Canad\u00e1 e o norte de Europa, sendo os seus primeiros concertos dende a xira de 151 datas para promocionar \"Auf der Maur\" en 2004 e 2005.\nA finais de 2009 lanzouse o primeiro sinxelo do novo traballo, \"Out of Our Minds\", de xeito gratu\u00edto a trav\u00e9s da s\u00faa p\u00e1xina oficial, e o EP \"OOOM\". Os dous lanzamentos foron editados a trav\u00e9s de PHI\u2013MAdM Music Inc., o seu propio selo musical, unha divisi\u00f3n do PHI Centre Group baseado en Montreal. Auf der Maur tam\u00e9n asinou un contrato de distribuci\u00f3n internacional con Roadrunner Records, que publicou os lanzamentos f\u00f3ra de Am\u00e9rica do Norte. \nEn marzo do 2010 editouse o seu segundo \u00e1lbum de estudio, \"Out of Our Minds\", como parte do proxecto \"OOOM\". A pesar de entrar nas listas de Francia, Grecia, Espa\u00f1a e o Reino Unido, o \u00e1lbum tivo recensi\u00f3ns mesturadas. Por\u00e9n, en xaneiro de 2011 o disco ga\u00f1ou o premio ao mellor \u00e1lbum indie/alternativo/hard rock nos Independent Music Awards. En outono 2011 Auf der Maur colleu unha baixa por maternidade.\nOutras colaboraci\u00f3ns.\nAuf der Maur xirou brevemente co l\u00edder de The Cars, Ric Ocasek, en 1997, despois de tocar o baixo e de facer coros no seu \u00e1lbum en solitario \"Troublizing\". Colaborou co grupo franc\u00e9s Indochine na canci\u00f3n \"Le grand secret\", cantando un dueto en franc\u00e9s con Nicola Sirkis, con gran \u00e9xito en Francia. Auf der Maur uniuse \u00e1 banda ao vivo para interpretar a canci\u00f3n en varias ocasi\u00f3ns e aparece no video musical do tema. O 22 de febreiro de 2002 realizou un curto concerto ac\u00fastico de canci\u00f3ns s\u00faas durante unha actuaci\u00f3n de Indochine en Par\u00eds. Auf der Maur tam\u00e9n contribu\u00edu tocando o baixo e facendo coros co seu amigo da infancia Rufus Wainwright, no seu \u00e1lbum de 1998 \"Poses\", e aparece no seu video musical de 1998 de \"April Fools\". En 2008 colaborou co m\u00fasico canadense Daniel Victor no seu proxecto Neverending White Lights. Xuntos gravaron a canci\u00f3n \"The World is Darker\", da cal se editou un video musical en marzo dese ano. Auf der Maur tam\u00e9n colaborou en \u00e1lbums de artistas como Ryan Adams, Ben Lee, Idaho, The Stills e Fountains of Wayne.\nFotograf\u00eda.\nAuf der Maur licenciouse en fotograf\u00eda, especializ\u00e1ndose en autorretrato, na Concordia University cando foi invitada a unirse a Hole en 1994. Public\u00e1ronse fotos s\u00faas en \"Nylon\", \"Bust\", \"Mastermind\", \"National Geographic\" e \"American Photo\", entre outras revistas. Tam\u00e9n se puideron ver na exposici\u00f3n \"The Kids are Alright\" en Sotheby's, en Nov York, xunto con fotograf\u00edas de Yelena Yemchuk.\nEn 2001 realizou unha exposici\u00f3n en solitario co nome de \"Channels\", amosando principalmente imaxes da vida na estrada, con imaxes de pantallas de televisi\u00f3n en hoteis como tema recorrente (de a\u00ed o seu nome)\".\" A exposici\u00f3n inaugurouse o 9 de setembro de 2001 na Secret Gallery de Brooklyn, pero pechouse polos ataques do 11 de setembro. A exposici\u00f3n puido verse novamente no O Patro Vys, en Montreal, en maio de 2006.\n\"Basilica Hudson\".\nNo ano 2010, Auf der Maur mercou, xunto co director de cinema independente Tony Stone e os seus pais, os artistas Bill Stone e Nancy Stone, un edificio hist\u00f3rico en Hudson, Nova York. O edificio constru\u00eduse orixinalmente na d\u00e9cada de 1880 como unha fundici\u00f3n que fabricaba rodas para vag\u00f3ns de ferrocarril, e posteriormente converteuse nunha f\u00e1brica de pegamento que acabou pechando na d\u00e9cada de 1980. Auf der Maur e Stone convert\u00e9rono nun centro cultural onde se realizan diversas actividades art\u00edsticas e concertos.\nVida persoal.\nAuf der Maur esta casada co director de cine Tony Stone e xuntos te\u00f1en unha filla que naceu en outubro de 2011. A trav\u00e9s da s\u00faa nai e medio-irm\u00e1 do arquitecto Yves de Fontenay."}
{"id": "34034", "revid": "98629", "url": "https://gl.wikipedia.org/wiki?curid=34034", "title": "Hole", "text": "Hole foi unha banda de rock alternativo estadounidense liderada por Courtney Love (a vi\u00fava do l\u00edder de Nirvana, Kurt Cobain), formada nos \u00c1nxeles por Love e o guitarrista Eric Erlandson en 1989. O grupo desf\u00edxose no ano 2002, pero en 2009 Love reformou a banda sen ning\u00fan dos membros anteriores, editando no 2010 o seu \u00faltimo \u00e1lbum ata a data, \"Nobody's Daughter\". En 2012 Hole volver\u00eda a disolverse e Love act\u00faa dende ent\u00f3n como artista en solitario.\nHistoria.\nHole formouna nos \u00c1nxeles Courtney Love, que decidiu formar a s\u00faa propia banda despois de estar por pouco tempo noutras bandas como Faith No More e Sugar Doll (ao lado de Kat Bjelland, que formar\u00eda Babes in Toyland). Courntey puxo un anuncio nos clasificados do xornal de m\u00fasica \"Flipside and The Recycler\" dos \u00c1nxeles, que dic\u00eda sinxelamente: \"Quero formar unha banda. As mi\u00f1as influencias son Big Black, Sonic Youth e Fleetwood Mac\".\nCourtney estaba impaciente, e mentres agardaba respostas ao seu anuncio, ela mercou o baixo da s\u00faa veci\u00f1a Lisa e as d\u00faas comezaron a practicar xuntas. A primeira persoa en responder ao anuncio foi Eric Erlandson, guitarrista de 27 anos que traballaba na Capitol Records.\nLisa sa\u00edu da banda e m\u00e1is tarde foi substitu\u00edda por Jill Emery no baixo. Eles finalmente atoparon unha bater\u00eda, Caroline Rue e a partir de ent\u00f3n pasaron a ensaiar con percusi\u00f3n. O \u00fanico que faltaba era un nome para a banda.\nNun principio, Courtney tivo a idea de chamar \u00e1 s\u00faa banda \"Sweet Baby Crystal Powered By God\", pero desistiu xa que o nome Hole veu \u00e1 s\u00faa cabeza.\nO acabado de nacer Hole fixo o seu primeiro concerto en Hollywood, e posteriormente comezou a tocar en bares e clubs nos \u00c1nxeles. O primeiro sinxelo independente foi \"Retard Girl\", lanzado en marzo de 1990 e non pasou moito para que a banda asinase un contrato co selo independente Caroline Records.\nDespois do lanzamento do seu primeiro sinxelo, Hole fixo unha pequena xira polos Estados Unidos, tocando en bares e pequenos clubs, antes de volver ao estudio para gravar o seu primeiro \u00e1lbum. \"Pretty on the Inside\" foi lanzado en setembro de 1991, co seu son punk pouco convencional e moi barullento.\n\"Pretty on the Inside\".\nO \u00e1lbum recibiu cr\u00edticas moi positivas nos Estados Unidos, e o tema \"Teenage Whore\" foi escollido sinxelo da semana pola revista \"Spin\". \"Pretty on the Inside\" tam\u00e9n estivo presente na lista dos 20 mellores \u00e1lbums da influente revista brit\u00e1nica Melody Maker e \"Teenage Whore\" entrou no top 20 da lista de sinxelos inglesa.\nEn outubro de 1991 Courtney iniciou a s\u00faa pol\u00e9mica relaci\u00f3n con Kurt Cobain, e en novembro Hole iniciou unha xira por Europa. Nesa \u00e9poca Courtney comezou a escribir letras para ser usadas no segundo \u00e1lbum da banda. Nese tempo a banda m\u00fadase a Seattle.\nDespois de casar con Kurt, en febreiro de 1992, Courtney volveu a concentrarse na s\u00faa banda e a escribir m\u00e1is letras. Emery e Caroline deciden deixar Hole e son substitu\u00eddas por Patty Schemel na bater\u00eda e, por un curto per\u00edodo, Leslie Hardy no baixo, que s\u00f3 estivo nuns poucos concertos. Eles chegaron a convidar \u00e1 baixista Kristen Pfaff que na \u00e9poca non estaba disposta a deixar a s\u00faa banda, Janitor Joe.\nHole chamou a atenci\u00f3n de moitas discogr\u00e1ficas grandes e acabaron asinando coa Geffen. Nesa \u00e9poca, a revista \"Vanity Fair\" escribiu un escandaloso artigo, literalmente culpando a Courtney do uso de hero\u00edna por parte de Kurt Cobain, e de que ela a consumise estando embarazada, algo que Courntey e o propio Kurt negaron. A filla de ambos, Frances Bean Cobain naceu o 8 de agosto de 1992 coa sa\u00fade perfecta. O xulgado de menores dos \u00c1nxeles quitoulles a custodia da nena, para despois recuperala en setembro do mesmo ano. Ese incidente xerou a letra \"Who took my baby? .. It's not yours... FUCK YOU!\" que aparecer\u00e1 no seguinte \u00e1lbum de Hole.\nEn marzo de 1993, Hole tocou nun festival especial en Londres, s\u00f3 para mulleres. Nese momento a banda estaba lista para retornar ao estudio para gravar o seu segundo \u00e1lbum, e novamente convidaron a Kristen Pfaff para integrar a banda e, desa vez, ela aceptou a invitaci\u00f3n. As gravaci\u00f3ns comezaron en xullo, na cidade de Atlanta.\nOs meses entre as gravaci\u00f3ns de \"Live Through This\" e o seu lanzamento foron extremadamente dif\u00edciles para Courtney. Kurt Cobain estaba sumido nunha fonda depresi\u00f3n, o seu problema de est\u00f3mago deix\u00e1bao a\u00ednda m\u00e1is debilitado, ao mesmo tempo no que a s\u00faa adicci\u00f3n \u00e1 hero\u00edna era cada vez m\u00e1is serio. \u00c1 parte diso, el mercara varias armas de fogo.\nA principios de febreiro de 1994, o \u00e1lbum oportunamente titulado \"Live Through This\" estaba finalizado e con data de lanzamento prevista para abril. Antes do seu lanzamento, o \u00e1lbum foi aclamado polos cr\u00edticos das revistas \"Spin\" e \"Rolling Stone\", que recibiran copias promocionais. Nese intre, Kurt Cobain estaba en Roma, de xira con Nirvana e Courtney estaba al\u00ed acompa\u00f1\u00e1ndoo. Kurt tivo unha sobredose de champa\u00f1a mesturado con tranquilizantes e durante o traxecto da ambulancia, Courtney agrediu a un paparazzi.\nDe volta a Seattle, o estado de sa\u00fade de Kurt continuaba deterior\u00e1ndose e o 8 de abril de 1994 foi atopado morto dun disparo na cabeza no sotano da s\u00faa casa en Seattle. D\u00faas semanas despois \"Live Through This\" foi lanzado.\n\"Live Through This\".\n\"Live Through This\" recibiu cr\u00edticas positivas de revistas musicais de todo o mundo, pero a xira que a banda ti\u00f1a preparada polos Estados Unidos foi cancelada. O 13 de xu\u00f1o Hole reuniuse para decidir que facer. Os integrantes deciden non acabar coa banda, pero acordan tomarse un tempo. Kristen Pfaff volveu a Minneapolis (Minnesota) para tocar coa s\u00faa antiga banda e morreu o d\u00eda 15 de xu\u00f1o de 1994 por sobredose de hero\u00edna, sendo atopada por Eric Erlandson no d\u00eda seguinte.\nDespois da morte de Kristen, Courtney, Eric e Patty deciden buscar unha nova baixista e acaban decid\u00edndose por Melissa Auf der Maur, unha canadense que tocaba nunha banda chamada Tinker. Melissa foi recomendada por Billy Corgan de The Smashing Pumpkins.\nHole retomou a s\u00faa carreira en agosto, tocando no Reading Festival en Inglaterra. En setembro, a banda tocou de abreconcertos nalg\u00fans concertos de Nine Inch Nails, que estaba na xira do \u00e1lbum \"Downward Spiral\".\nA finais de 1994, a banda participa na banda sonora da pel\u00edcula \"Tank Girl\", que inclu\u00eda canci\u00f3ns de Veruca Salt e de Bj\u00f6rk. Hole contrubu\u00edu co tema \"Drown Soda\", gravada en directo na radio BBC. En xaneiro de 1995, a banda viaxou a Australia para tocar no festival Big Day Out.\nA\u00ednda en 1995, Courtney participou nalgunhas pel\u00edculas, inclu\u00edndo pequenos papeis en \"Felling Minnesota\" e \"Basquiat\". No mesmo ano, Hole fixo unha pequena xira por Europa e participou no festival Lollaplooza. Durante este festival, Courtney agrediu a Kathleen Hanna, da banda Bikini Kill, que fixera comentarios sobre Frances. Courtney conseguiu un novo papel na pel\u00edcula \"The People Vs. Larry Flynt\", desta vez era un papel importante como Althea Flynt, esposa de Larry Flynt, da revista \"Hustler\". En setembro, a antiga discogr\u00e1fica de Hole, Caroline Records, lanzou un EP chamado \"Ask For It\" que conti\u00f1a canci\u00f3ns antigas e presentaci\u00f3ns na BBC. No mesmo mes, a banda tocou \"Violet\" no MTV Video Music Awards. Nesa \u00e9poca o \u00e1lbum \"Live Through This\" chega a un mill\u00f3n de copias vendidas nos Estados Unidos.\nA banda pasou un tempo en Nova Orle\u00e1ns en decembro de 1995 para comezar a compo\u00f1er material para o seu terceiro \u00e1lbum e deixou a cidade pouco antes do Nadal. \"The People Vs. Larry Flynt\" estreouse en 1996 e Courtney foi aclamada pola cr\u00edtica pola s\u00faa actuaci\u00f3n, ga\u00f1ando un Globo de Ouro.\n\"Celebrity Skin\".\nEn 1996 a banda gravou e publicou unha versi\u00f3n do tema de Fleetwood Mac \"Gold Dust Woman\" para a banda sonora da pel\u00edcula \"\" (1996), sendo a primeira canci\u00f3n de estudio en contar con Melissa Auf der Maur no baixo.\nEn 1997 a banda reuniuse con Billy Corgan para compo\u00f1er material para o seu terceiro \u00e1lbum, \"Celebrity Skin\". Mentres o novo \u00e1lbum non era lanzado, Caroline Records lanzou un novo recompilatorio de caras-b e rarezas, \"My Body The Hand Grenade\". En 1998, Courtney participou nunha nova pel\u00edcula, \"200 Cigarettes\", e o lanzamento de \"Celebrity Skin\" acabou atras\u00e1ndose varias veces, sendo editado en setembro. O son do \u00e1lbum \u00e9 m\u00e1is virado ao pop, un pouco m\u00e1is traballado en oposici\u00f3n \u00e1s melod\u00edas furiosas e cr\u00faas de \"Live Through This\". O lanzamento do \u00e1lbum estivo cheo de controversias ao estar o nome da bater\u00eda Patty Schemel nos cr\u00e9ditos do \u00e1lbum, pero ausente nas fotos promocionais, nas entrevistas e nos v\u00eddeos de \"Celebrity Skin\" e \"Malibu\". Alg\u00fans meses m\u00e1is tarde foi confirmado que Patty Schemel oficialmente estaba f\u00f3ra da banda, a\u00ednda que as raz\u00f3ns nunca foron especificadas.\nHole fixo unha xira por Australia e Nova Zelandia en 1999, contando cunha nova bater\u00eda, Samantha Maloney, e participou do festival Big Day Out. En febreiro a banda inicia unha nova xira polos Estados Unidos ao lado de Marylin Manson, pero acaba sa\u00edndose da xira meses despois, alegando \"diferenzas de produci\u00f3n\".\nA finais de 1999, Courtney Love participou na pel\u00edcula \"Man On The Moon\" ao lado de Jim Carrey e a banda anunciou que xa estaba comezando a compo\u00f1er material para o novo \u00e1lbum, sen a presenza da baixista Melissa Auf der Maur, que deixou a banda para ingresar en The Smashing Pumpkins.\nPero o futuro de Hole tornouse incerto un ano despois cando, descontenta co trato recibido pola Geffen despois da s\u00faa fusi\u00f3n coa Universal, Courtney Love decidiu abandonar a discogr\u00e1fica. O resultado foi unha batalla xur\u00eddica que dura ata hoxe, debido a que Hole ti\u00f1a un contrato coa Geffen para lanzar cinco \u00e1lbums. O argumento de Courtney era que unha lei do Estado de California garante a calquera traballador o dereito de romper un contrato despois dun prazo de sete anos (Hole asinara coa Geffen en 1992).\nMentres non se ditase sentenza, Courtney Love e Eric Erlandson estaban impedidos de lanzar calquera material novo baixo o nome de Hole. A partir de a\u00ed, Courtney partiu cara a unha cruzada polos dereitos dos artistas, organizando conferencias e defendendo a idea en discursos e entrevistas. Hole tam\u00e9n puxo varios MP3s de material raro gratuitamente na s\u00faa p\u00e1xina web.\nCoa imposibilidade de seguir adiante con Hole, Courtney comezou a traballar noutros proxectos. En 2001 anunciou a formaci\u00f3n dunha nova banda de punk rock, Bastard. Segundo Courtney, o son de Bastard ser\u00eda unha mestura entre Led Zeppelin e AC/DC. Definida a formaci\u00f3n, Louise Post (Veruca Salt) na guitarra, a ex-baixista de Rockit Girl Gina Crosley e Patty Schemel (vella compa\u00f1eira de Courtney en Hole) na bater\u00eda, a banda comezou a ensaiar para un futuro \u00e1lbum que ser\u00eda lanzado pola Epitaph. En apenas alg\u00fans ensaios Bastard disolveuse. Discusi\u00f3ns internas levaron a Louise Post e Gina Crosley a desistir do proxecto.\nReuni\u00f3n.\nO 17 de xu\u00f1o do 2009 a revista \"NME\" editou unhas entrevistas con Courtney Love anunciando a reuni\u00f3n de Hole. Principalmente o artigo centr\u00e1base no pr\u00f3ximo traballo en solitario de Love, \"Nobody's Daughter\", a\u00ednda que reivindicaba que esa m\u00fasica s\u00f3 pod\u00eda sa\u00edr cun nome, co de Hole. Finalmente Love reformou a banda sen ning\u00fan dos membros anteriores, que foron substitu\u00eddos por Micko Larkin na guitarra, Stu Fisher na bater\u00eda e Shawn Dailey no baixo.\nHole lanzou unha nova p\u00e1xina web e perf\u00eds en varias redes sociais o 1 de xaneiro de 2010, e actuou no programa \"Friday Night with Jonathan Ross\" no mes de febreiro. O 17 de febreiro tocou no O2 Shepherds Bush Empire, con Little Fish como abreconcertos. O 16 de marzo publicouse o primeiro sinxelo de Hole en 10 anos, titulado \"Skinny Little Bitch\"; que chegou ao n\u00famero 29 na lista \"Billboard Rock Chart e ao\" 21 da \"Alternative Singleschart\".\n\"Nobody's Daughter\" foi editado o 26 de abril de 2010 a trav\u00e9s do selo Mercury Records, e foi recibido moderadamente ben polos cr\u00edticos musicais. \"Rolling Stone\" deulle ao \u00e1lbum tres estrelas de cinco, pero destacou \"[mentres que Love] foi unha absoluta monstro das voces nos anos 90, a mellor\u00e9poca para os cantantes de rock ... ela non ten xa esa ptencia nos sus pulm\u00f3ns, apenas un rastro. Pero polo menos o recorda, e iso xa significa algo\". A revista tam\u00e9n se refer\u00eda ao \u00e1lbum como \"non un verdadeiro \u00e9xito\", pero un \"esforzo noble\". A voz de Love, que se volvera notablementem\u00e1is rasposa (debido a anos de cantar berrando, o abuso das drogas e ao tabaco) comparouse coa de Bob Dylan. \"NME\" puntou ao disco cun 6 sobre 10, e Robert Christgau calificouno como un \"A-\". Para promocionar o lanzamento Hole xirou extensamente entre 2010 e 2012, tocando en Am\u00e9rica do Norte e Europa, ademais de tocar en Rusia e o Brasil.\nO 28 de marzo de 2011 Love, Erlandson, Patty Schemel e Auf der Maur apareceron na proxecci\u00f3n en Nova York do documental de Schemel \"Hit So Hard: The Life and Near-Death Story of Patty Schemel\" no Museo de Arte Moderna. Foi a primeira vez en trece anos na que os catro membros aparec\u00edan xuntos en p\u00fablico. Schemel expresara o seu desexo de gravar con Love, Erlandson e Auf der Maur dicindo \"non se discutiu nada, pero te\u00f1o un presentimento\". Tras a proxecci\u00f3n os catro estiveron nunha sesi\u00f3n de preguntas e respostas onde Love dixo: \"Para min, as\u00ed como adoro tocar con Patty e gustar\u00edame tocar con ela agora mesmo, e con todos no escenario: se non avanza, non quero facelo. Esa \u00e9 a mi\u00f1a posici\u00f3n. Hai rumores, sempre hai rumores. Pero s\u00f3 se non \u00e9 miserable e vai cara adiante e estou contenta con iso\".\nEn maio de 2011 filmouse un v\u00eddeo musical para \"Samantha\" en Istanbul, a\u00ednda que non se lanzou oficialmente. No mes de setemmbro dese ano Scott Lipps uniuse \u00e1 banda, substitu\u00edndo ao bater\u00eda Stu Fisher. En abril de 2012, Love, Erlandson, Auf der Maur e Schemel reun\u00edronse no Public Assembly de Nova York para tocar d\u00faas canci\u00f3ns, \"Miss World\" e \"Over the Edge\" de Wipers, nunha festa polo documental \"Hit So Hard\". A actuaci\u00f3n marzou a primeira vez que os catro membros tocaban xuntos dende 1998.\nO 29 de decembro de 2012 Love realizou un concerto ac\u00fastico en solitario en Nova York, e en xaneiro de 2013 actuou no Festival de Cinema de Sundance baixo o seu propio nome. Love reservou actuaci\u00f3ns por Am\u00e9rica do Norte como artista en solitario, con Larkin, o baixista Shawn Dailey, e Lipps como banda de apoio."}
{"id": "34035", "revid": "23204", "url": "https://gl.wikipedia.org/wiki?curid=34035", "title": "Courtney Love", "text": "Courtney Michelle Love, nada como Courtney Michelle Harrison o 9 de xullo de 1964, \u00e9 unha roqueira e actriz estadounidense, co\u00f1ecida por ser guitarrista e vocalista da banda de rock alternativo Hole, e tam\u00e9n polo seu matrimonio co l\u00edder de Nirvana Kurt Cobain.\nTraxectoria.\nInfancia.\nCourtney Love naceu en 1964 en San Francisco, California, onde os seus pais se co\u00f1eceran e casaran. A s\u00faa familia formou parte da escena hippie dos anos 60. Linda Carroll, a nai de Love, medrara nunha familia cat\u00f3lica rica, pero aventurouse e integrouse na subcultura de San Francisco onde co\u00f1eceu a Hank Harrison. O pai de Courtney traballou un tempo como \"road manager\" de The Grateful Dead, e Love apareceu na contraportada do seu \u00e1lbum de 1969 \"Aoxomoxoa\", sentada baixo unha \u00e1rbore entre os membros da banda e varios \"roadies\" e m\u00fasicos.\nOs seus pais divorci\u00e1ronse cando Courtney ti\u00f1a cinco anos, e a nai acusou ao pai de darlle LSD con tres anos. O pai negou esta acusaci\u00f3n pero finalmente a custodia quedou nas mans da nai. Love pasou o resto da s\u00faa infancia nas comunas hippies de Oreg\u00f3n, onde xunto coas s\u00faas tres irmanexas e a s\u00faa nai se mudaron a Eugene. A s\u00faa nai estudou al\u00ed psicoterapia na Universidade de Oreg\u00f3n, e casou novamente. Love era intimidada na escola e chamada \"pee girl\" (nena mexo) debido a que as s\u00faas roupas adoitaban a estas sucias, e foi enviada a varios terapeutas e conselleiros tras ter manifestado problemas de ira.\nEn 1972 a nai de Love mudouse a Nova Zelandia coas irmanastras pero deixou a Courtney nos Estados Unidos ao coidado da familia dun amigo. Ao pouco tempo marchou a Portland, Oreg\u00f3n para vivir co seu ex-padrastro, e, aos 12 anos, solicitou unirse ao Mickey Mouse Club, sendo rexeitada tras ler un poema de Sylvia Plath na s\u00faa audici\u00f3n.\nAdolescencia.\nAos 14 anos Love foi arrestada por conduta criminal e roubo despois de roubar unha camiseta, sendo enviada a un centro de detenci\u00f3n para mozos. Ser\u00eda enviada durante un tempo coa s\u00faa nai a Nova Zelandia, pero, debido a que se negou a estar con ela, regresou aos Estados Unidos, onde foi admitida no Hillcrest Youth Correctional. Entre os anos 1978 e 1980 Love pasar\u00eda por unhas 20 centros de menores e casas de acollida.\nAos 16 anos Love escapou do sistema xuvenil de Oreg\u00f3n e obtivo a emancipaci\u00f3n legal da s\u00faa familia. Posteriormente viaxou a Inglaterra, Irlanda e o Xap\u00f3n, vivindo dun fondo creado para ela polos pais adoptivos da s\u00faa nai. Mentres estivo en Irlanda Love estivo dous semestres no Trinity College de Dubl\u00edn e traballou de fot\u00f3grafa para \"Hot Press\". D\u00e9ronlle 500 d\u00f3lares cada mes e comezou a coller traballos en clubs de striptease para ga\u00f1ar cartos extra. En Inglaterra trasladouse \u00e1 casa do m\u00fasico de Liverpool Julian Cope, de The Teardrop Explodes, e comezou a ir con regularidade a concertos de rock. Tam\u00e9n se fixo amiga de Ian McCulloch, de Echo and the Bunnymen.\nLove regresou a Portland aos 17 anos, e formou parte da escena punk rock da cidade. Segundo ela traballou como DJ na emisora comunitaria de radio KBOO, e escribiu un artigo baixo o nome \"Courtney Michelle\" no fancine punk \"MRR\".\nA\u00ednda que segu\u00eda sendo menor de idade, Love volveu traballar como bailarina ex\u00f3tica en varios locais de Portland, ment\u00edndolle aos donos dos clubs para conseguir os traballos. Cos seus ingresos como \"stripper\" puido alugar un apartamento en Northwest Portland con dous amigos. Entre 1980 e 1982 viaxou frecuentemente pola costa oeste dos Estados Unidos buscando as escenas musicais locais da zona e nesa \u00e9poca adoptou o nome \"Courtney Love\".\nCarreira musical.\nPrimeiros proxectos.\nLove comezou a s\u00faa carreira musical cun breve paso como vocalista de Faith No More. Segundo Love, presentouse nun concerto en San Francisco en 1982 cun vestido de noiva e basicamente \"esixiu\" entrar na banda para substitu\u00edr o seu cantante. Ti\u00f1a 18 anos e estivo pouco tempo na banda, a\u00ednda que posteriormente conservar\u00eda a amizade con Roddy Bottum.\nAos 20 anos, en 1984, Love co\u00f1eceu a Kat Bjelland en Portland e as d\u00faas comezaron unha amizade marcada pola experimentaci\u00f3n coas drogas. \u00c1mbalas d\u00faas estaban moi interesadas na m\u00fasica e decidiron formar unha banda xuntas chamada Sugar Babydoll. A parella recrutou \u00e1 baixista Jennifer Finch nos \u00c1nxeles, da que Love era amiga. A banda non durou moito tempo e separouse en 1985.\nLove e Bjelland mud\u00e1ronse a San Francisco o ano seguinte e formaron unha banda chamada The Pagan Babies, xunto con Deidre Schletter e Janis Tanaka, pero o grupo desf\u00edxose despois de gravar unha demo. Finalmente, Love tocou o baixo na banda de Kat Bjelland Babes in Toyland en Minneapolis durante pouco tempo ao ser expulsada do grupo.\nLove asistiu brevemente a varias universidades entre 1985 e 1987 durante as s\u00faas distintas mudanzas, pasando entre seis meses e un ano en cada unha. Estivo na Portland State University, na San Francisco State University e no San Francisco Art Institute, pero nunca investiu o suficiente tempo para graduarse.\nSen \u00e9xito ata o momento nos seus proxectos musicais, Love, unha inexperimentada actriz, enviou unha audici\u00f3n en cinta ao director Alex Cox, que lle valeu un pequeno papel na pel\u00edcula biogr\u00e1fica de Sid Vicious \"Sid and Nancy\" (1986). Impresionado por Love, Cox ofreceulle 40.000 d\u00f3lares por un papel protagonista na s\u00faa seguinte pel\u00edcula, \"Straight to Hell\" (1987), filmada en Espa\u00f1a en 1986. Love non quedou satisfeita coa experiencia e o \"baixo nivel de popularidade\" que lle reportou e regresou a traballar como \"streapper\", onde era reco\u00f1ecida e fotografada polos clientes dun bar de McMinnville, Oreg\u00f3n. Love retirouse posteriormente a Alasca durante varios meses onde continuou traballando de \"streapper\" para manterse, ao mesmo tempo que escrib\u00eda canci\u00f3ns coas que aspiraba a formar unha banda.\nFormaci\u00f3n de Hole.\nEn 1989 Love mudouse aos \u00c1nxeles insatisfeita pola actuaci\u00f3n e aprendeu a tocar a guitarra para formar unha nova banda. Puxo un anuncio no fanzine \"Flipside\" que po\u00f1\u00eda: \"Quero iniciar unha banda. As mi\u00f1as influencias son Big Black, Sonic Youth e Fleetwood Mac\". A este respondeu o guitarrista Eric Erlandson, xunto cunha ducia de m\u00fasicos. Love finalmente elixiu a Erlandson. Despois de que pasasen un feixe de baixistas e bater\u00edas, Love e Erlandson recrutaron ao baixista Jill Emery e \u00e1 bater\u00eda Caroline Rue para a banda, a cal recibir\u00eda o nome de Hole.\nCoincidindo coa formaci\u00f3n de Hole, Love co\u00f1eceu e casou con \"Falling\" James Moreland, vocalista de The Leaving Trains. Love dir\u00eda anos despois que os dous casaron como \"unha broma\", e aos poucos meses anularon o matrimonio.\nHole realizou o seu primeiro concerto en novembro de 1989, despois de tres meses de ensaios, e editou sinxelos co selo independente de Long Beach Sympathy for the Record Industry. O seu primeiro sinxelo, titulado \"Retard Girl\", apareceu na primavera de 1990, e foi producido polo ent\u00f3n xa exmarido de Love James Moreland. Un ano despois a banda lanzou o segundo sinxelo, \"Dicknail\", a trav\u00e9s de Sub Pop Records.\nInfluenciados polos sons e o estilo das bandas de no wave, Love buscou \u00e1 Kim Gordon, baixista de Sonic Youth, para producir o seu primeiro \u00e1lbum, unha proposici\u00f3n que Gordon aceptou. O \u00e1lbum de estrea de Hole, \"Pretty on the Inside\", foi editado en setembro de 1991 a trav\u00e9s do selo Caroline Records e foi producido por Gordon e por Don Fleming, da banda Gumball. Tivo boas vendas para ser unha edici\u00f3n independente, e recibiu cr\u00edticas favorables na prensa musical alternativa brit\u00e1nica, chegando ao posto 59 da lista brit\u00e1nica de \u00e1lbums en outubro de 1991. Love sa\u00edu de xira con Hole para promocionar o traballo nos Estados Unidos e a esta seguiulle outra por Europa e o Reino Unido.\nDurante este per\u00edodo, Love fix\u00e9rase amiga de moitas figuras da escena do rock alternativo, como Michael Stipe de R.E.M. e Billy Corgan de The Smashing Pumpkins (co cal sa\u00edu durante un tempo). En xaneiro de 1989, Love tivo o seu primeiro encontro co l\u00edder de Nirvana Kurt Cobain en Portland no club nocturno Satyricon, onde traballara na s\u00faa adolescencia. Cobain e a s\u00faa banda, que nese momento a\u00ednda se mov\u00edan polo \"underground\", tocaran nese club esa noite. Love e Cobain comezaron a sa\u00edr en 1991 e casaron en 1992. Tiveron a s\u00faa \u00fanica filla, Frances Bean Cobain, no mes de agosto de 1992.\n\u00c9xito comercial.\nO matrimonio entre Love e Cobain durou ata 1994, cando no mes de abril Cobain foi atopado morto na casa da parella en Seattle cun disparo na cabeza co cal se suicidou. Os dous estiveran en centros de rehabilitaci\u00f3n distintos en California nesa \u00e9poca debido ao seu abuso da hero\u00edna; Cobain abandonou o centro durante o tratamento e desapareceu, regresando a Seattle sen dicirllo a ningu\u00e9n. O seu corpo atopouse o d\u00eda 8 de abril, catro d\u00edas antes da edici\u00f3n do segundo \u00e1lbum de Hole, \"Live Through This\". Celebrouse un memorial por Cobain dous d\u00edas despois no Seattle Center, cunha mensaxe pregravada de Love lendo a nota de suicidio de Cobain. Preto do final da vixilia Courtney chegou ao parque e entregou roupa de Kurt aos que a\u00ednda quedaban al\u00ed.\nA traxedia na vida persoal de Love ocorreu durante o maior logro de Hole ata o momento; \"Live Through This\", gravado no outono de 1993 en Atlanta, pod\u00eda atraer moita atenci\u00f3n, non s\u00f3 por ser o primeiro \u00e1lbum comercial da banda, sen\u00f3n tam\u00e9n pola coincidencia da s\u00faa aparici\u00f3n aos poucos d\u00edas da morte de Kurt Cobain. O \u00e1lbum contaba cunha nova formaci\u00f3n, con Kristen Pfaff no baixo e Patty Schemel na bater\u00eda; Jill Emery e Caroline Rue deixaran o grupo en 1992. Menos de dous meses despois do lanzamento do disco, o 16 de xu\u00f1o, Kristen Pfaff morreu dunha suposta sobredose de hero\u00edna. Love recrutar\u00eda ent\u00f3n \u00e1 baixista de 22 anos Melissa Auf der Maur para a xira que ir\u00edan empezar. Durante os meses previos a esta xira, Love raramente apareceu en p\u00fablico.\n[[Ficheiro:Courtneylovecarnegiehall2009.jpg|miniatura\nAs actuaci\u00f3ns de Hole en 1994 e 1995 destacaron polo estado emocional de Love nesa \u00e9poca, alterando algunhas das letras da canci\u00f3ns, dedic\u00e1ndolle temas a Cobain e a Pfaff, provocando aos seareiros, lanzando guitarras \u00e1 audiencia, ou po\u00f1\u00e9ndose a berrar no escenario. Moitos seguidores descontentos de [[Nirvana (grupo musical)|Nirvana]], partidarios da teor\u00eda que dic\u00eda que Love asasinara a Cobain, chegaron a lanzarlle cartuchos de escopeta ao escenario.\nO car\u00e1cter dram\u00e1tico da xira sa\u00edu \u00e1 luz p\u00fablica o [[4 de xullo]] de [[1995]] mentres tocaba no [[Lollapalooza]], Love pegou \u00e1 cantante de [[Bikini Kill]], [[Kathleen Hanna]], na cara, despois de tirarlle un cigarrillo aceso. Hanna ao parecer fixera unha broma sobre a filla de Love dispar\u00e1ndose nun armario. Despois do incidente, Hanna presentou cargos, e Love declarouse culpable e asistiu a clases para controlar a s\u00faa ira.\nA pesar das traxedias recentes na vida de Love e \u00e1 emocional xira, \"[[Live Through This]]\" foi un enorme \u00e9xito comercial e de cr\u00edtica. \"Spin\" e \"Village Voice\" declar\u00e1rono \u00e1lbum do ano e no mes de novembro foi certificado ouro, e en abril de [[1995]] chegar\u00eda a ser platino.\nOs temas do \u00e1lbum tratan do embarazo, a violaci\u00f3n, as relaci\u00f3n de conformidade, o abuso a nenos e o suicidio. \"Live Through This\" foi declarado un dos mellores \u00e1lbum de todos os tempos pola revista \"Rolling Stone\" na s\u00faa lista dos 500 mellores \u00e1lbum aparecida no [[2003]].\nHiato e \"Celebrity Skin\".\nDespois do \u00e9xito de \"Live Through This\", [[Hole]] parou as s\u00faas actividades a comezos de [[1996]], mentres Love actuaba en varias pel\u00edculas. En [[1997]] a banda editou un \u00e1lbum recompilatorio, \"[[My Body, the Hand Grenade]]\", a trav\u00e9s do selo City Slang, que cont\u00e9n material dende as primeiras gravaci\u00f3ns do grupo en [[1989]] ata [[1995]].\nMentres \"My Body, the Hand Grenade\" chegaba \u00e1s tendas, [[Hole]] atop\u00e1base no estudio gravando o seu seguinte \u00e1lbum, \"[[Celebrity Skin]]\", que ten un son m\u00e1is [[pop rock]] que os seus traballos anteriores. O disco foi lanzado en setembro de [[1998]] e destacou polo seu estilo comercial, recibindo boas cr\u00edticas. \"Celebrity Skin\" chegou a ser multi-platino e encabezou as listas do \"mellor do ano\" para \"Spin\", \"Village Voice\" e outras publicaci\u00f3ns. Erlandson continuaba sendo o principal guitarrista, [[Melissa Auf der Maur]] encargouse do baixo e dos coros, e a bater\u00eda [[Patty Schemel]] foi substitu\u00edda por un m\u00fasico de sesi\u00f3n durante a gravaci\u00f3n. Este \u00e9 o \u00fanico \u00e1lbum da banda en ter un sinxelo no n\u00famero 1 da lista \"Modern Rock Tracks\", \"[[Celebrity Skin (sinxelo)|Celebrity Skin]]\".\nDurante a edici\u00f3n e promoci\u00f3n de \"[[Celebrity Skin]]\", Love e [[Fender]] dese\u00f1aron unha guitarra [[Squier]] de baixo prezo, chamada Vista Venus (ao igual que fixo [[Kurt Cobain]] en [[1994]], facendo o dese\u00f1o da s\u00faa [[Fender Jag-Stang]]). O instrumento ti\u00f1a unha forma inspirada nos corpos s\u00f3lidos de guitarras Mercury, [[Fender Stratocaster|Stratocaster]] e [[Rickenbacker]], cunha pastilla sinxela e unha pastilla \"humbucker\".\nHole sa\u00edu de xira por [[Australia]] en [[1999]] para promocionar o \u00e1lbum, e polos [[Estados Unidos de Am\u00e9rica|Estados Unidos]] tocou conxuntamente con [[Marilyn Manson]]. As d\u00faas bandas burl\u00e1banse entre si no escenario, e finalmente Hole abandonou a xira citando a obriga de pagar o 50% dos custos de Marilyn Manson como principal raz\u00f3n. Os vocalistas de \u00e1mbalas d\u00faas bandas dixeron na [[MTV]] que non hab\u00eda animosidade e que estaban contentos de rematar a xira. Hole rematou de xirar ese ano sendo a s\u00faa banda abreconcertos [[Imperial Teen]].\nTraballo en solitario.\nCon [[Hole]] parado, Love formou un \"[[supergrupo]] de [[punk rock]] feminino\" chamado Bastard durante o outono de [[2001]], contando con Schemel, a co-l\u00edder de [[Veruca Salt]] [[Louise Post]], e a baixista Gina Crosley, que recomendou Post. A pesar de que completaron unha demo, o proxecto nunca chegou a bo termo: conflitos entre Love e Crosley, e despois entre Love e a baixista substituta Corey Parks, de [[Nashville Pussy]], levaron \u00e1 desaparici\u00f3n do grupo. O [[24 de maio]] do [[2002]] Hole anunciou oficialmente a s\u00faa separaci\u00f3n no medio dun litixio en curson co [[Universal Music Group]].\nUn feixe de problemas legais rodearon a Love a comezos do [[2003]], cando a atenci\u00f3n p\u00fablica centrouse nela por varios arrestos e cargos por drogas, sobre todo despois do lanzamento do seu \u00e1lbum en solitario, \"[[America's Sweetheart]]\". Love comezara a compo\u00f1er o \u00e1lbum con Linda Perry en [[2002]].\n\"[[America's Sweetheart]]\", editado por [[Virgin Records]] en febreiro do [[2004]], foi acollido pola cr\u00edtica con opini\u00f3ns variadas. \"Spin\" falou del como un \"acto asombroso da vontade art\u00edstica, digno sucesor do \u00e1lbum de 1995 \"Live Through This\"\" e otorgoulle 8 estrelas sobre 10, mentres que \"Rolling Stone\" dixo que, \"para as persoas que gozan vendo \u00e1s celebridades desmoronarse, \"America's Sweetheart\" deber\u00eda ser m\u00e1is divertido que un marat\u00f3n dos Osbournes\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Actores de California]]\n[[Categor\u00eda:Actores de cine dos Estados Unidos de Am\u00e9rica]]\n[[Categor\u00eda:Actores de televisi\u00f3n dos Estados Unidos de Am\u00e9rica]]\n[[Categor\u00eda:Guitarristas dos Estados Unidos de Am\u00e9rica]]\n[[Categor\u00eda:Cantantes de California]]\n[[Categor\u00eda:Nados en 1964]]\n[[Categor\u00eda:Nados en San Francisco]]\n[[Categor\u00eda:Autistas]]"}
{"id": "34036", "revid": "89787", "url": "https://gl.wikipedia.org/wiki?curid=34036", "title": "Abundio", "text": "Abundio \u00e9 un nome propio masculino galego , prov\u00e9n do nome latino Abundius derivado do adxectivo poscl\u00e1sico \"abundus\" (abondoso). No mundo cristi\u00e1n f\u00edxose popular polo santo Abundio de Como do s\u00e9culo V. No ano 2011 lev\u00e1bano en Galicia 7 persoas"}
{"id": "34037", "revid": "865", "url": "https://gl.wikipedia.org/wiki?curid=34037", "title": "Melissa auf Der Maur", "text": ""}
{"id": "34038", "revid": "56817", "url": "https://gl.wikipedia.org/wiki?curid=34038", "title": "Pisces Iscariot", "text": "Pisces Iscariot \u00e9 un \u00e1lbum recompilatorio de caras-B, rarezas e demos editado en 1994 pola banda estadounidense de rock alternativo The Smashing Pumpkins a trav\u00e9s do selo Virgin Records.\nListaxe de canci\u00f3ns.\n\"Landslide\" \u00e9 unha versi\u00f3n dunha canci\u00f3n escrita por Stevie Nicks e orixinalmente interpretada por Fleetwood Mac.\n\"Girl Named Sandoz\" \u00e9 unha referencia aos laboratorios Sandoz, onde foi inventado o LSD. Foi orixinalmente interpretada por The Animals."}
{"id": "34039", "revid": "27155", "url": "https://gl.wikipedia.org/wiki?curid=34039", "title": "Rocha volc\u00e1nica", "text": "As rochas volc\u00e1nicas son as rochas \u00edgneas efusivas de orixe volc\u00e1nica, formadas na erupci\u00f3n do magma na superficie da terra, ou no fondo do mar. Son parecidas \u00e1s rochas plut\u00f3nicas, e a s\u00faa diferenza erradica na estrutura. Usualmente son de estrutura ou textura afan\u00edtica, riol\u00edtica ou fluidal (constitu\u00edda por pequenos cristais), ou porosa. Frecuentemente amosan fragmentos doutras rochas e fenocristais. As rochas volc\u00e1nicas f\u00f3rmanse durante a cristalizaci\u00f3n do magma antes da extrusi\u00f3n, polo arrefriamento r\u00e1pido. Abundancia de pequenas cavidade se solta gases ao arrefecer e o arrefriamento veloz e a cousa de que te\u00f1an bastante masa v\u00edtrea.\nP\u00f3dese distinguir entre rochas volc\u00e1nicas agregadas, soltas ou aglomeradas."}
{"id": "34040", "revid": "56817", "url": "https://gl.wikipedia.org/wiki?curid=34040", "title": "Abrebocas", "text": "O abrebocas \u00e9 un instrumento m\u00e9dico utilizado en cirurx\u00eda, odontolox\u00eda e cirurx\u00eda maxilo-facial para mante-la boca aberta durante unha operaci\u00f3n. Os diferentes abrebocas reciben o nome dos seus inventores, os m\u00e1is co\u00f1ecidos son os abrebocas Jennings, Whitehead e Hallam."}
{"id": "34042", "revid": "5863", "url": "https://gl.wikipedia.org/wiki?curid=34042", "title": "Acisclo de C\u00f3rdoba", "text": "Acisclo, nado en C\u00f3rdoba e finado na mesma cidade, o 17 de novembro de 304, foi un m\u00e1rtir de C\u00f3rdoba, Espa\u00f1a. canonizado pola Igrexa cat\u00f3lica como Santo Acisclo. A s\u00faa vida \u00e9 contada por Euloxio de C\u00f3rdoba. Foi martirizado durante o mandato do emperador Diocleciano, xunto coa s\u00faa irm\u00e1 Santa Vitoria. A s\u00faa festa cel\u00e9brase o 17 de novembro de cada ano. Segundo a crenza galega, \u00e9 un dos sete irm\u00e1ns galaicos de santa Eufemia. \nTraxectoria.\nDespois de que fosen arrestados, Acisclo e Vitoria foron torturados. Segundo a tradici\u00f3n, Vitoria foi asasinada con frechas e Acisclo foi decapitado. Na tradici\u00f3n martirol\u00f3xica queda descrita a paix\u00f3n destes santos con gran luxo de detalles. Unha \"passio\" do s\u00e9culo\u00a0X relata que o prefecto romano de C\u00f3rdoba, Dion, ordenou meter a Vitoria e Acisclo nun forno. Cando o prefecto escoitou os c\u00e1nticos provenientes do forno ordenou que guindalos ao r\u00edo Guadalquivir atados a pedras. Ambos os santos apareceron flotando sen sufrir dano. Ordenouse ent\u00f3n que colocalos nun lume. Con todo o lume escapou do control dos verdugos e af\u00edrmase que morreron moitos pag\u00e1ns sen afectarse os santos. Deuse finalmente a orde da s\u00faa decapitaci\u00f3n, raz\u00f3n pola que o santo \u00e9 representado cunha li\u00f1a vermella de sangue no pescozo.\nO poeta Prudencio rendeulle homenaxe en dous breves versos. Pablo Garc\u00eda Baena dedicoulle o poema \u00abHimno a los santos ni\u00f1os Acisclo y Victoria\u00bb no libro \"Antiguo Muchacho\"."}
{"id": "34046", "revid": "23204", "url": "https://gl.wikipedia.org/wiki?curid=34046", "title": "Valeriu Muravschi", "text": "Valeriu Muravschi, nado en Sirota o 31 de xullo de 1949 e finado en Chi\u0219in\u0103u o 8 de abril de 2020, foi un pol\u00edtico moldovo.\nTraxectoria.\nEconomista de profesi\u00f3n, foi viceprimeiro ministro e ministro de finanzas (1990-1991) e tivo o posto de primeiro ministro desde o 28 de maio de 1991 \u00f3 1 de xullo de 1992. Foi deputado polo Partido Democr\u00e1tico de Moldavia (1998-2001)"}
{"id": "34051", "revid": "56817", "url": "https://gl.wikipedia.org/wiki?curid=34051", "title": "Ada", "text": "O antrop\u00f3nimo feminino Ada deriva do hebreo \u05e2\u05b8\u05d3\u05b8\u05d4 (Adah: adorno ou beleza) que \u00e9 o nome de d\u00faas mulleres que aparecen no Antigo Testamento: Ada. Tam\u00e9n \u00e9 o hipocor\u00edstico de Adelaida. Pode referirse a:\nAmais, o termo Ada pode referirse a:"}
{"id": "34052", "revid": "1131", "url": "https://gl.wikipedia.org/wiki?curid=34052", "title": "Ministro", "text": "Un ministro pode ser:"}
{"id": "34053", "revid": "85894", "url": "https://gl.wikipedia.org/wiki?curid=34053", "title": "Muriel S\u00e1nchez", "text": "Muriel S\u00e1nchez, nada en Z\u00fcrich (Su\u00edza) o 21 de abril de 1980, \u00e9 unha actriz galega.\nTraxectoria.\nFormaci\u00f3n.\n\u00c9 licenciada en Arte Dram\u00e1tica pola Real Escuela Superior de Arte Dram\u00e1tico de Madrid, e estudou canto e piano no Conservatorio Profesional de M\u00fasica da mesma cidade. Completa a s\u00faa formaci\u00f3n como actriz e cantante tanto en Espa\u00f1a como no estranxeiro, realizando, entre outros, un Curso de Posgrao sobre Teatro Cl\u00e1sico e estudando en escolas como a Central School of Speech and Drama, Arts Educational School (Londres) e o Centro di Formazione Teatrale Venezia Inscena (Venecia).\nActividades.\nDesenvolve a maior parte da s\u00faa actividade no \u00e1mbito teatral, traballando en numerosas produci\u00f3ns nacionais e internacionais. Actriz da Compa\u00f1\u00eda Nacional de Teatro Cl\u00e1sico desde o ano 2006, protagoniza obras como \"La Estrella de Sevilla\" (2008-2009), \"Romances del Cid\" (2006-2008) e \"El pintor de su deshonra\" (2008), todas dirixidas por Eduardo Vasco, e traballa en outras como \"El curioso impertinente\", dirixida por Natalia Men\u00e9ndez no ano 2007. Co Centro Dram\u00e1tico Galego protagoniza \"Ricardo III\" e \"Seis personaxes \u00e1 procura de autor\" (2005), e coa compa\u00f1\u00eda italiana Venezia Inscena traballa en diversos espect\u00e1culos de Commedia dell\u2019Arte, como \"Il bugiardo sincero\" (2006) e \"L\u2019eredit\u00e1 di Pantalone\" (2007-2008). Noutras produci\u00f3ns ten traballado \u00e1 orde de directores como Helena Pimenta, Olga Margallo, Ignacio Garc\u00eda, Charo Amador, Antonio Zancada ou Adriano Iurissevich.\nNo sector audiovisual, traballa en longametraxes como \"Conex\u00e3o\" e \"Afranio\", as\u00ed como en diversas series de televisi\u00f3n, tanto de \u00e1mbito estatal como auton\u00f3mico, destacando \"R\u00edas Baixas\", \"El Comisario\" ou \"Cu\u00e9ntame c\u00f3mo pas\u00f3\"."}
{"id": "34054", "revid": "1987", "url": "https://gl.wikipedia.org/wiki?curid=34054", "title": "Ministro sen carteira", "text": "Ministro sen carteira (ou ministra sen carteira) \u00e9 un termo creado entre finais do s\u00e9culo XIX e principios do XX para designar os membros do goberno coa consideraci\u00f3n de ministro e coas mesmas funci\u00f3ns e prerrogativas ca estes a\u00ednda que, por\u00e9n, carecen de cometidos determinados, polo que poden desenvolver aquelas que lles atrib\u00fae o Presidente do Goberno ou o primeiro ministro para unha cuesti\u00f3n especial ou para un tema xeral por tempo determinado.\nO seu voto nas decisi\u00f3ns do Consello de ministros te\u00f1en igual valor c\u00f3 dun ministro con \u00e1rea espec\u00edfica de goberno.\nNalg\u00fans pa\u00edses, o n\u00famero de ministros sen carteira est\u00e1 limitado por lei, como medida para evitar nomeamentos de favor.\nConselleiro sen carteira.\nNa estrutura do poder galego, este cargo denom\u00ednase conselleiro ou conselleira sen carteira.\nForon conselleiros sen carteira do goberno galego Vitorino N\u00fa\u00f1ez durante a Xunta preauton\u00f3mica, Xo\u00e1n Manuel Diz Guedes, entre maio de 2000 e o 10 de xaneiro de 2001, e V\u00edtor Manuel V\u00e1zquez Portome\u00f1e entre 1996 e 1997, ocupados fundamentalmente de tarefas de asuntos parlamentarios e de relaci\u00f3ns institucionais."}
{"id": "34055", "revid": "98629", "url": "https://gl.wikipedia.org/wiki?curid=34055", "title": "Abrelatas", "text": "Un abrelatas \u00e9 unha ferramenta utilizada para abrir latas de conserva.\nCaracter\u00edsticas.\nAs primeiras latas de conserva abr\u00edanse utilizando coitelos, ciceis ou rochas. En 1858, o norteamericano Ezra Warner patentou o primeiro abrelatas. Era un aparello enorme, dif\u00edcil de usar que consist\u00eda nunha especie de fouce que ti\u00f1a que se introducir \u00e1 forza na lata. En 1870 William Lyman dese\u00f1ou o primeiro abrelatas moderno.\nAbrelatas de peto.\nO abrelatas de peto foi patentado por Jos\u00e9 Valle Armesto, a comezos do s\u00e9culo XX."}
{"id": "34056", "revid": "1093", "url": "https://gl.wikipedia.org/wiki?curid=34056", "title": "Conselleiro sen carteira", "text": ""}
{"id": "34058", "revid": "54336", "url": "https://gl.wikipedia.org/wiki?curid=34058", "title": "Tel\u00e9maco de Roma", "text": "Tel\u00e9maco foi un monxe que, segundo a tradici\u00f3n cat\u00f3lica, cando tentaba despartir a uns gladiadores no Coliseo de Roma morreu apedrado pola multitude no ano 404. O emperador cristi\u00e1n Honorio, impresionado polo martirio do monxe prohibiu a loita de gladiadores en Roma. A s\u00faa historia c\u00f3ntanola Teodoreto, bispo de Cirro."}
{"id": "34060", "revid": "98629", "url": "https://gl.wikipedia.org/wiki?curid=34060", "title": "Adalberto", "text": "Adalberto \u00e9 un nome propio galego de home, procede do antigo alem\u00e1n, Adalberht composto de \"adal\" (nobreza) e \"berht\" (ilustre). Na Idade Media latinizouse como Adalpertus ou Adelbertus e evolucionou para formar o nome Alberte. En Galicia l\u00e9vabano en 2010 19 residentes"}
{"id": "34061", "revid": "1131", "url": "https://gl.wikipedia.org/wiki?curid=34061", "title": "Estaci\u00f3n da Coru\u00f1a", "text": "A estaci\u00f3n da Coru\u00f1a, tam\u00e9n co\u00f1ecida como A Coru\u00f1a\u2013San Cristovo, \u00e9 a principal estaci\u00f3n de ferrocarril da cidade da Coru\u00f1a. \u00c9 de car\u00e1cter terminal e dela parten servizos de media distancia a todas as cidades galegas e de longa distancia a varios puntos da pen\u00ednsula. Est\u00e1 chamada a ser a futura estaci\u00f3n intermodal da cidade.\nO edificio principal, acabado en 1935, \u00e9 obra de Antonio Gascu\u00e9 Echeverr\u00eda e ins\u00edrese no estilo neorrom\u00e1nico. Presenta unha fasqu\u00eda senlleira dentro da arquitectura ferroviaria espa\u00f1ola, se ben garda semellanza coa Estaci\u00f3n Central de Helsinqui, constru\u00edda no modernismo n\u00f3rdico.\nA estaci\u00f3n est\u00e1 situada na avenida do Ferrocarril xunto \u00e1 rolda de Outeiro, no barrio dos Mallos-Estaci\u00f3n, relativamente apartada do centro urbano. Hai outra estaci\u00f3n na cidade, a de San Diego, adicada ao tr\u00e1fico de mercador\u00edas.\nSituaci\u00f3n ferroviaria.\nNa Coru\u00f1a rematan os dous eixes ferroviarios que conectan Galicia coa Meseta. Por un lado, a li\u00f1a f\u00e9rrea 800 da rede, que ten a s\u00faa orixe en Le\u00f3n, p. k. 550,6 e polo outro, a li\u00f1a f\u00e9rrea 822, que nace en Zamora, p. k. 453.\nHistoria.\nO ferrocarril chegou \u00e1 Coru\u00f1a o 10 de outubro de 1875 coa apertura do tramo A Coru\u00f1a-Lugo da li\u00f1a f\u00e9rrea que pretend\u00eda unir Palencia con A Coru\u00f1a. A \"Compa\u00f1\u00eda de los Ferrocarriles de Asturias, Galicia y Le\u00f3n\" foi a encargada das obras. A devandita compa\u00f1\u00eda creouse para continuar coas obras iniciadas por Noroeste e xestionar as s\u00faas li\u00f1as ante a quebra desta. Non obstante, a situaci\u00f3n financeira desta \u00faltima tam\u00e9n se volveu rapidamente delicada, sendo absorbida por Norte en 1885. Ese mesmo ano marcou a apertura doutro importante tramo entre Bra\u00f1uelas e Ponferrada que permit\u00eda unir A Coru\u00f1a con Madrid grazas ao empalme de Venta de Ba\u00f1os. Con ese motivo, Norte decidiu constru\u00edr na cidade a primeira estaci\u00f3n como tal, xa que as infraestruturas iniciais, como era o costume na \u00e9poca, eran provisionais. Levantouse as\u00ed un edificio de planta rectangular, d\u00faas alturas e disposici\u00f3n lateral \u00e1s v\u00edas, dotado dunha pequena marquesi\u00f1a que protex\u00eda parcialmente a plataforma lateral.\nA principios do s\u00e9culo XX, o monopolio ferroviario de Norte viuse ameazado pola aprobaci\u00f3n do plan Guadalhorce. Impulsado polo xeneral Primo de Rivera, o plan pretend\u00eda completar a rede ferroviaria existente, esencialmente radial, con novos trazados. Unha das li\u00f1as que contemplaba era a entrada a Galicia polo sur, dende Zamora a Ourense para seguir por Santiago ata A Coru\u00f1a.\nEn 1935, Antonio Gascu\u00e9 Echeverr\u00eda conclu\u00eda as obras do novo recinto destinado a recibir os trens da nova li\u00f1a. Para distinguir ambas as estaci\u00f3ns decidiuse chamar A Coru\u00f1a-T\u00e9rmino \u00e1 de Norte, e A Coru\u00f1a-San Cristovo \u00e1 nova, situada a apenas 400 metros da anterior. Constru\u00edda a estaci\u00f3n, s\u00f3 faltaban as v\u00edas, un elemento esencial que non obstante se atrasou, principalmente por dous factores: a guerra civil e a enorme complexidade dalg\u00fans tramos. O 14 de abril de 1943, con RENFE como operador exclusivo da rede dende 1941, logrouse conclu\u00edr o tramo Santiago de Compostela-A Coru\u00f1a. Desta forma chegaban os primeiros trens a San Cristovo. Non obstante, houbo que esperar ata 1957 para que por fin se completase a li\u00f1a Zamora-A Coru\u00f1a. Con ela a estaci\u00f3n pasou de ser unha estaci\u00f3n de trens rexionais a recibir trens de longo percorrido que vi\u00f1an de Madrid. Por iso considerouse necesario concentrar todo o tr\u00e1fico ferroviario de pasaxeiros nun mesmo recinto. Apelando ao seu mellor equipamento e \u00e1s s\u00faas amplas dimensi\u00f3ns, San Cristovo non tivo problemas en ga\u00f1arlle a batalla \u00e1 vetusta estaci\u00f3n de Norte. En 1958 constru\u00eduse un ramal que permit\u00eda que a li\u00f1a do norte enlazase directamente co novo trazado desprazando case definitivamente \u00e1 antiga estaci\u00f3n, que recibiu o seu golpe de graza en 1964 ao ser devastada por un incendio.\nNa d\u00e9cada dos anos 80, a marquesi\u00f1a orixinal de fibrocemento foi substitu\u00edda por outra que dotaba de maior luminosidade ao feixe de v\u00edas. En maio de 2018 conclu\u00edron as obras para anovar por completo a cuberta da nave principal, o que inclu\u00edu o repintado da estrutura de met\u00e1lica; o investimento foi superior ao mill\u00f3n de euros.\nFutura estaci\u00f3n intermodal.\nNos anos 2000, o futuro da estaci\u00f3n someteuse a diferentes estudos base\u00e1ndose principalmente nas directrices do urbanista Joan Busquets, para agrupar nun mesmo recinto a estaci\u00f3n de tren, de autobuses, taxis e metro lixeiro, barall\u00e1ndose posibilidades de inclu\u00edr vivendas e ata un xard\u00edn bot\u00e1nico nela. De todas as opci\u00f3ns presentadas ao concurso da nova estaci\u00f3n intermodal, preseleccion\u00e1ronse sete, das cales se deb\u00eda elixir unha para maio de 2011. As sete propostas foron presentadas por Rafael Moneo, Richard Rogers, MVRDV, Toyo Ito, Juan Herreros, Cruz y Ortiz e C\u00e9sar Portela, resultando esta \u00faltima elixida por unanimidade. A finais do 2012, o Goberno central solicitou aos ga\u00f1adores do proxecto a presentaci\u00f3n dunha nova proposta cun custo m\u00e1is baixo.\nPredio de viaxeiros.\nDese\u00f1ado polo arquitecto Antonio Gascu\u00e9 Echeverr\u00eda, foi rematado en 1935. \u00c9 de estilo neorrom\u00e1nico, dentro do movemento chamado arquitectura de pastas. Ergueito en pedra, vidro e ferro de fundici\u00f3n, ten forma de U, como a maior\u00eda de estaci\u00f3ns terminais. A fachada \u00e9 de granito sen traballar e ten unha torre de reloxo colocada nunha esquina. O reloxo d\u00e1 as horas tocando \"Negra Sombra\".\nA nave que alberga as v\u00edas ten unha lonxitude de 100 metros. Os seus 33 m de ancho serven para situar catro plataformas, d\u00faas laterais e d\u00faas centrais, \u00e1s que acceden seis v\u00edas. Todo iso est\u00e1 cuberto por unha estrutura met\u00e1lica de grandes luces, con 11 arcos remachados. F\u00f3ra da gran marquesi\u00f1a as plataformas gozan dunha protecci\u00f3n adicional que se prolonga outros 160 m m\u00e1is.\nConta cun vest\u00edbulo, ampla sala de espera, puntos de informaci\u00f3n, venda de billetes, comisar\u00eda, cafetar\u00eda, librar\u00eda, diversos locais comerciais, aseos, servizos adaptados a persoas con mobilidade reducida, alugamento de coches e varios aparcadoiros exteriores.\nServizos ferroviarios.\nLonga Distancia.\n\"Actualizados a 18 de xu\u00f1o de 2016.\"\nMedia distancia.\n\"Actualizado a 1 de xaneiro de 2018.\""}
{"id": "34062", "revid": "23204", "url": "https://gl.wikipedia.org/wiki?curid=34062", "title": "Nephelium lappaceum", "text": "A rambutaneira (Nephelium lappaceum) \u00e9 unha \u00e1rbore da laurisilva tropical da familia \"sapindaceae\", nativa da Insulindia, ten unha altura de 15 a 20 m, e o seu toro entre 50 e 60\u00a0cm de di\u00e1metro. O seu froito, comest\u00edbel e un dos m\u00e1is co\u00f1ecidos da zona, recibe o nome de rambut\u00e1n (do malaio \"rambut\", \"cabelos\") e est\u00e1 estreitamente relacionado con outros froitos comest\u00edbeis tropicais como o lichi, o longan e o mamoncillo (\"Melicoccus bijugatus\"). Malia ser nativa do arquip\u00e9lago malaio, en Guatemala, O Salvador, Honduras, Costa Rica, Nicaragua, Panam\u00e1 e M\u00e9xico, co\u00f1\u00e9ceselle coma \"mam\u00f3n chino\" ou \"lichas\", no Ecuador coma \"achotillo\" ou \"rambut\u00e1n\" e no Brasil coma \"rambut\u00e3, rambut\u00e3o\" ou \"rambot\u00e3\".\nDescrici\u00f3n.\n\u00c9 unha \u00e1rbore perenne que acada 10-20 metros de altura. As follas son alternas e pinnadas, de 10\u201330\u00a0cm de lonxitude, con 3-11 divisi\u00f3ns, cada unha de 5\u201315\u00a0cm de lonxitude e 3\u201310\u00a0cm de largo, coas marxes enteiras. As flores son pequenas, 2-2,5\u00a0mm, non te\u00f1en p\u00e9talos e nacen dunha pan\u00edcula terminal de 15\u201330\u00a0cm de longura.\nA \u00e1rbore pode ser: macho, con flores estamin\u00edferas soamente e polo tanto, sen froita; e femia, que se produce froita; ou ambos os dous hermafrodito).\nO froito \u00e9 unha drupa oval de 3\u20136\u00a0cm de lonxitude e 3-4 de largo, nacen en acios de 10-20 xuntos. A pela \u00e9 avermellada (raramente amarela ou alaranxada) e est\u00e1 cuberta por espi\u00f1os mac\u00edos.\nA froita ten unha polpa abrancazada e zumarenta, que pode ser moi aceda ou moi doce e melosa. A \u00fanica semente de cor marr\u00f3n ten 2\u20133\u00a0cm de lonxitude e \u00e9 velenosa, polo que non debe ser consumida coa polpa do froito. De ser as\u00ed, c\u00f3mpre expulsala do corpo.\nTaxonom\u00eda.\n\"Nephelium lappaceum\" foi descrita por Carl von Linn\u00e9 e publicada en \"Mantissa Plantarum 1: 125\", en 1767."}
{"id": "34063", "revid": "98629", "url": "https://gl.wikipedia.org/wiki?curid=34063", "title": "Abridor", "text": "O abridor \u00e9 un trebello met\u00e1lico utilizado para abrir botellas retirando a chapa. O principio do abridor consiste nun resalte que se insire na base da chapa a modo de cu\u00f1a e un mango co que se exerce unha acci\u00f3n de panca. Pola s\u00faa grande utilidade, constit\u00fae un obxecto habitual de regalo e de merchandising, por exemplo, para envasadores de bebidas que incorporan o seu logotipo ou imaxe no mango.\nTipos.\nEntre os diferentes tipos de abridor, p\u00f3dense destacar:"}
{"id": "34064", "revid": "89787", "url": "https://gl.wikipedia.org/wiki?curid=34064", "title": "\u00c1dega", "text": "\u00c1dega, ou \u00c1gueda como variante, \u00e9 un nome propio galego de muller. Deriva do grego \u03b1\u03b3\u03b1\u03b8\u03b5 (agath\u00e9:boa). \u00c1dega \u00e9 un nome pouco com\u00fan, en 2010 levaban o nome 8 residentes en Galicia mentres que a variante \u00c1gueda \u00e9 m\u00e1is popular con 362 residentes "}
{"id": "34066", "revid": "56817", "url": "https://gl.wikipedia.org/wiki?curid=34066", "title": "Switchblade", "text": "Switchblade \u00e9 un videoxogo desenvolvido por Gremlin Software en 1989 para Amiga, Amstrad CPC, Atari ST, Commodore 64 e ZX Spectrum.\nTras pedir prestada a espada do clan dos switchblade, Bloke r\u00f3mpea e agacha os seus 16 anacos no inframundo da cidade. Para recuperala o clan outorga poderes especiais a Hiro."}
{"id": "34073", "revid": "85894", "url": "https://gl.wikipedia.org/wiki?curid=34073", "title": "Pandemia", "text": "Unha pandemia \u00e9 unha epidemia que afecta a toda a Terra ou a unha ampla rexi\u00f3n desta.\nSegundo a Organizaci\u00f3n Mundial da Sa\u00fade, para que poida aparecer unha pandemia prec\u00edsase que apareza un virus novo, o que implica que a poboaci\u00f3n non \u00e9 inmune a el. Ademais, o virus ten que ser capaz de infectar a humanos causando enfermidades graves e que o virus te\u00f1a a capacidade de transmitirse de persoa a persoa de forma eficaz.\nCausas com\u00fans.\nNo mes de maio de 2009 a OMS cambiou a definici\u00f3n de pandemia. Antes do cambio defin\u00edase como \"infecci\u00f3n por un axente infeccioso, simult\u00e1nea en diferentes pa\u00edses, cunha mortalidade significativa \"en relaci\u00f3n \u00e1 proporci\u00f3n de poboaci\u00f3n infectada\". Na nova definici\u00f3n eliminouse a caracter\u00edstica de \"mortalidade\".\nPandemias hist\u00f3ricas.\nHoubo un n\u00famero importante de pandemias ao longo da historia do ser humano, xeralmente zoonoses que se produciron pola domesticaci\u00f3n dos animais, como a gripe e a tuberculose. C\u00f3mpre ser mencionadas unha serie de epidemias que supuxeron a destruci\u00f3n de cidades:\nA partir do s\u00e9culo XIX estendeuse o c\u00f3lera, que matou decenas de mill\u00f3ns de persoas. Entre 1918 e 1919 estendeuse a gripe espa\u00f1ola, que infectou un terzo da poboaci\u00f3n mundial e puido matar 50 mill\u00f3ns de persoas en dezaoito meses.\nPandemias actuais.\nO VIH orixinouse en \u00c1frica e estendeuse polo Estados Unidos a trav\u00e9s de Hait\u00ed entre 1966 e 1972. A sida \u00e9 actualmente unha pandemia, cunha porcentaxe de infectados que chega ao 25\u00a0% no sur e o leste de \u00c1frica. En 2006, a prevalencia do VIH entre as mulleres embarazadas en Sur\u00e1frica era do 29.1\u00a0%. A educaci\u00f3n efectiva sobre sa\u00fade sexual e a prevenci\u00f3n nas infecci\u00f3ns do sangue axudaron a que a porcentaxe diminu\u00edse lentamente en varios pa\u00edses africanos grazas a programas educativos. As taxas de infecci\u00f3n est\u00e1n a incrementarse novamente en Asia e Am\u00e9rica. A mortalidade a causa da sida en \u00c1frica pode acadar os 90-100 mill\u00f3ns en 2025.\nCondici\u00f3ns para unha posible pandemia v\u00edrica.\nA OMS indica que para que poida aparecer unha pandemia prec\u00edsase:"}
{"id": "34074", "revid": "54336", "url": "https://gl.wikipedia.org/wiki?curid=34074", "title": "Advocaci\u00f3n", "text": ""}
{"id": "34075", "revid": "27249", "url": "https://gl.wikipedia.org/wiki?curid=34075", "title": "Abr\u00f3tano", "text": "Abr\u00f3tano \u00e9 o nome de d\u00faas plantas:"}
{"id": "34079", "revid": "89787", "url": "https://gl.wikipedia.org/wiki?curid=34079", "title": "Adela", "text": "Adela \u00e9 un nome propio galego de muller que procede da ra\u00edz xerm\u00e1nica \"athal\" (nobre), poder\u00eda ser en orixe unha forma reducida de Adelaida. No ano 2010 levaban o nome 1222 residentes en Galicia."}
{"id": "34082", "revid": "56817", "url": "https://gl.wikipedia.org/wiki?curid=34082", "title": "Abru\u00f1o", "text": "O abru\u00f1o ou ameixa brava \u00e9 o froito do abru\u00f1eiro, \u00e9 unha baga pequena, do tama\u00f1o dunha b\u00f3la, de cor azul negra, o seu sabor \u00e9 acedo nas variedades de abru\u00f1eiro bravo e doce nos abru\u00f1eiros cultivados. Util\u00edzase para a elaboraci\u00f3n de marmeladas e bebidas coma o pachar\u00e1n.\nO cerollo \u00e9 un abru\u00f1o de sabor doce."}
{"id": "34083", "revid": "1131", "url": "https://gl.wikipedia.org/wiki?curid=34083", "title": "Praia de Area de Secada", "text": "Area de Secada \u00e9 un areal da Illa de Arousa, de 250 metros de area fina e branca. Sit\u00faase no norte da Illa de Arousa e os accesos a ela son por cami\u00f1os de terra, a\u00ednda que os de sa\u00edda dela est\u00e1n asfaltados. Est\u00e1 dotada dunha pasarela que a percorre dende o IGAFA (Instituto Galego de Formaci\u00f3n en Acuicultura) ata a fin da praia; Disp\u00f3n de t\u00f3dolos requisitos para ter a bandeira azul (bandeira que conseguiu en 2007 xunto coa praia de Camaxe na mesma illa). Est\u00e1 bastante afastada do centro urbano da Illa e polo tanto dos centros m\u00e9dicos, hospitais, hoteis etc.\n\u00c9 salientable tam\u00e9n que sexa unha praia moi profunda, polo que a\u00ednda en baixamar non hai que andar nin 10 metros para que a profundidade sexa superior \u00e1 altura dunha persoa."}
{"id": "34084", "revid": "1131", "url": "https://gl.wikipedia.org/wiki?curid=34084", "title": "Praia da Lavanqueira", "text": "A praia da Lavanqueira \u00e9 unha das praias mais concorridas da Illa de Arousa.\nCaracter\u00edsticas.\nEst\u00e1 situada no pouco poboado sueste da Illa. Dende esta praia p\u00f3dense divisar os concellos de Vilanova de Arousa, Cambados, O Grove (inclu\u00edda a Illa da Toxa), a ponte da Illa de Arousa e mesmo o monte Castrove. A temperatura da auga, ao contrario do que na da Area de Secada \u00e9 suave e \u00e1s veces ata c\u00e1lida. Con devalo hai que ir ata unha boia que hai a uns 500 metros da Praia ou mesmo mais adiante porque cando a marea \u00e9 baixa de todo a profundidade \u00e9 de tan so 1,60 m. Con preamar \u00e9 tan profunda como a Area da Secada.\nDisp\u00f3n de posto con campo de volei praia e no que se organiza un campionato cada ver\u00e1n. Est\u00e1 previsto facer unha pasarela de madeira que vaia dende O Vao ata O Carreir\u00f3n, pasando por esta praia."}
{"id": "34086", "revid": "89787", "url": "https://gl.wikipedia.org/wiki?curid=34086", "title": "Ademar", "text": "Ademar \u00e9 un antrop\u00f3nimo galego masculino. A s\u00faa etimolox\u00eda \u00e9 incerta, p\u00e9nsase que procedo do antigo alem\u00e1n \"athal\" (nobre) e \"marus\" (c\u00e9lebre). Nome pouco frecuente, lev\u00e1bano 7 residentes en Galicia en 2010."}
{"id": "34087", "revid": "21293", "url": "https://gl.wikipedia.org/wiki?curid=34087", "title": "Polon\u00e9s", "text": ""}
{"id": "34088", "revid": "72012", "url": "https://gl.wikipedia.org/wiki?curid=34088", "title": "Parque Nacional de Mu Co Chan", "text": "O Parque Nacional de Mu Co Chan \u00e9 un parque nacional situado no Golfo de Tailandia, na provincia de Trat no leste de Tailandia, consiste en 47 illas. Foi creado o 31 de decembro de 1982, abrangue 651\u00a0km\u00b2, 192 de terra e 458 de mar, a illa maior \u00e9 a de Co Chan. Hai 29 especies de mam\u00edferos, 74 de aves, 42 de r\u00e9ptiles e anfibios presentes no parque."}
{"id": "34089", "revid": "529", "url": "https://gl.wikipedia.org/wiki?curid=34089", "title": "A Lavanqueira", "text": ""}
{"id": "34090", "revid": "25871", "url": "https://gl.wikipedia.org/wiki?curid=34090", "title": "Absceso", "text": "Un absceso \u00e9 unha acumulaci\u00f3n de pus nunha cavidade formada pola destruci\u00f3n de tecido org\u00e1nico como consecuencia dunha infecci\u00f3n. \u00c9 unha reacci\u00f3n defensiva producida por microbios pat\u00f3xenos para previr o esparexemento da infecci\u00f3n a outras partes do corpo. Comb\u00e1tese con antibi\u00f3ticos a\u00ednda que nalg\u00fans casos \u00e9 preciso realizar unha incisi\u00f3n para retira-lo pus."}
{"id": "34091", "revid": "1131", "url": "https://gl.wikipedia.org/wiki?curid=34091", "title": "Alan Garc\u00eda P\u00e9rez", "text": "Alan Gabriel Ludwig Garc\u00eda P\u00e9rez, nado en Lima o 23 de maio de 1949 e finado o 17 de abril de 2019, foi un avogado, soci\u00f3logo e pol\u00edtico peruano. Foi Presidente do Per\u00fa en dous mandatos non consecutivos: de 1985 a 1990 e de 2006 a 2011.\nNa s\u00faa vida pol\u00edtica, foi ademais deputado constitu\u00ednte (1978-79), deputado (1980-85), e senador vitalicio (1990-92). Como membro do Alianza Popular Revolucionaria Americana - APRA - foi instru\u00eddo polo fundador V\u00edctor Ra\u00fal Haia de la Torre, sendo un dos seus pupilos predilectos; ocupou diversos cargos partidarios e \u00e9 na actualidade o presidente do seu partido. Desde os seus inicios caracterizouse polo seu destacado verbo e oratoria, dotes dos cales se valeu para atraer \u00e1s masas nas s\u00faas diferentes campa\u00f1as.\nA s\u00faa primeira xesti\u00f3n de goberno caracterizouse pola peor crise econ\u00f3mica na historia do pa\u00eds cunha ins\u00f3lita hiperinflaci\u00f3n, o agravamento dos ataques terroristas liderado polo grupo Sendero Luminoso, e por diversos actos de corrupci\u00f3n que involucraban a xente do r\u00e9xime que repercutiu nun gran descontento social. As diversas acusaci\u00f3ns provocaron que en 1991 fose retirado temporalmente do Senado para levarlle a cabo unha investigaci\u00f3n. Producida unha crise constitucional o 1992, escapou cara a Colombia e Francia aducindo unha persecuci\u00f3n pol\u00edtica cara \u00e1 s\u00faa persoa por parte do r\u00e9xime de Alberto Fujimori. Foi declarado reo contumaz, con todo, dada a s\u00faa longa ausencia do pa\u00eds como pr\u00f3fugo da xustiza, os delitos de cales foi acusado prescribiron, a\u00ednda que nunca foi declarado inocente.\nFaleceu o 17 de abril de 2019, tras dispararse na cabeza cando \u00eda ser detido en relaci\u00f3n ao caso Odebrecht."}
{"id": "34095", "revid": "23204", "url": "https://gl.wikipedia.org/wiki?curid=34095", "title": "Rep\u00fablica Socialista Sovi\u00e9tica de Moldavia", "text": ""}
{"id": "34097", "revid": "23204", "url": "https://gl.wikipedia.org/wiki?curid=34097", "title": "Rep\u00fablica Socialista Sovi\u00e9tica de Kirguizist\u00e1n", "text": "A Rep\u00fablica Socialista Sovi\u00e9tica de Kirguizist\u00e1n, abreviado en RSS de Kirguizist\u00e1n (en kirguiz: \u041a\u044b\u0440\u0433\u044b\u0437 \u0421\u043e\u0432\u0435\u0442\u0442\u0438\u043a \u0421\u043e\u0446\u0438\u0430\u043b\u0438\u0441\u0442\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b) era o nome oficial de Kirguizist\u00e1n cando era unha das 15 rep\u00fablicas que formaban parte da URSS.\nHistoria.\nO pobo kirgu\u00eds formaba parte da Rusia Imperial, desde a s\u00faa conquista por esta a finais do s\u00e9culo XIX. Tras a revoluci\u00f3n rusa, queda baixo poder sovi\u00e9tico desde 1918. O 14 de outubro de 1924 establ\u00e9cese o \"Oblast Aut\u00f3nomo de Kara-Kirguizia\" dentro da RSFS de Rusia. O termo \"cara-kirguiz\" us\u00e1base para diferencialos dos casacos, que ata 1925, tam\u00e9n eran chamados kirguiz. En 1925, conv\u00e9rtese na \"Rep\u00fablica Socialista Sovi\u00e9tica Aut\u00f3noma de Kirguizist\u00e1n\" a\u00ednda dentro da RSFS de Rusia. O 5 de decembro de 1936 sep\u00e1rase de Rusia, ao adquirir rango de Rep\u00fablica Socialista Sovi\u00e9tica dentro da URSS. En decembro de 1990 \u00e9 nomeada \"Rep\u00fablica de Kirguizist\u00e1n\", para o 31 de agosto de 1991, proclamarse independente da URSS."}
{"id": "34099", "revid": "23204", "url": "https://gl.wikipedia.org/wiki?curid=34099", "title": "Rep\u00fablica Socialista Sovi\u00e9tica de Uzbekist\u00e1n", "text": "A Rep\u00fablica Socialista Sovi\u00e9tica de Uzbekist\u00e1n (en uzbeko: \"\u040e\u0437\u0431\u0435\u043a\u0438\u0441\u0442\u043e\u043d \u0421\u043e\u0432\u0435\u0442 \u0421\u043e\u0446\u0438\u0430\u043b\u0438\u0441\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u0438\", \"O`zbekiston Sovet Sotsialistik Respublikasi\"; en ruso: \"\u0423\u0437\u0431\u0435\u043a\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430\", \"Uzbekskaya Sovetskaya Sotsialisticheskaya Respublika\"), tam\u00e9n co\u00f1ecida como a RSS de Uzbekist\u00e1n, foi unha das rep\u00fablicas que formaban a URSS. En 1991, a RSS de Uzbekist\u00e1n independizouse e foi renomeado como \"Rep\u00fablica de Uzbekist\u00e1n.\"\nHistoria.\nEn 1924, as fronteiras pol\u00edticas en Asia central foron trocadas por outras fronteiras \u00e9tnicas, determinadas polo Comisario de Lenin para as Nacionalidades, Iosif Stalin. A Rep\u00fablica Socialista Sovi\u00e9tica Aut\u00f3noma do Turquest\u00e1n, a Rep\u00fablica Popular de Buxara, e a Rep\u00fablica Popular de Corasmia foron abolidas e os seus territorios foron divididos en cinco rep\u00fablicas sovi\u00e9ticas separadas, unha delas a Rep\u00fablica Socialista Sovi\u00e9tica Uzbeka, creada o 27 de outubro de 1924. Ao ano seguinte, converteuse nunha das rep\u00fablicas da Uni\u00f3n de Rep\u00fablicas Socialistas Sovi\u00e9ticas (URSS).\nX\u00e9nese da naci\u00f3n uzbeka.\nOs bolxeviques que tomaron o poder en Rusia logo da Revoluci\u00f3n de Outubro de 1917, atop\u00e1ronse cunha forte resistencia por parte dos nacionalistas uzbekos (\"basmachis\"). Unha vez reprimida esta resistencia, os comunistas buscaron aliados entre os musulm\u00e1ns progresistas xa que detectaron que unha represi\u00f3n demasiado severa poder\u00eda provocar que os musulm\u00e1ns do Turquest\u00e1n se unisen \u00f3 ex\u00e9rcito branco. Algo que inquedaba dun xeito especial \u00f3s bolxeviques era o \"panturanismo\" (uni\u00f3n dos pobos turcos) o que explica que quixeran eliminar at\u00e9 o propio nome de Turquest\u00e1n.\nUzbekist\u00e1n, como rep\u00fablica e como naci\u00f3n \u00fanica e diferenciada, naceu logo de que o 27 de outubro de 1924 diversas entidades territoriais existentes en Asia Central (unha parte do Turquest\u00e1n, da rep\u00fablica de Buxara e da de Jwarizm) foran reagrupadas na Rep\u00fablica Socialista Sovi\u00e9tica de Uzbekist\u00e1n (RSS de Uzbekist\u00e1n). As cinco rep\u00fablicas de Asia Central naceron a ra\u00edz da repartici\u00f3n territorial realizado baixo os auspicios do comisario para as nacionalidades da \u00e9poca, Stalin, segundo a distribuci\u00f3n \u00e9tnica das s\u00faas poboaci\u00f3ns. As\u00ed cre\u00e1ronse numerosos encraves uzbekos en territorio kirgu\u00eds e taxiko e viceversa. En 1936, a RSS de Uzbekist\u00e1n ampliouse \u00f3 integrarse a Rep\u00fablica aut\u00f3noma de Karakalpaquist\u00e1n, que denantes formaba parte da RSS de Casaquist\u00e1n.\nBaixo o poder de Stalin.\nEn 1928, Stalin ordenou a colectivizaci\u00f3n forzosa de t\u00f3dolos campesi\u00f1os da Uni\u00f3n Sovi\u00e9tica. A revolta dos \"basmachis\" uzbekos (esencialmente de orixe campesi\u00f1a) iniciouse en 1916 e foi reprimida cara a 1926. A revolta comezou novamente pouco despois e non finalizou at\u00e9 os anos 1940.\nDurante os anos 1937-38, durante as \"grandes purgas\" de Stalin, foron executados numerosos funcionarios e nacionalistas uzbekos, como o antigo primeiro ministro, Fayzullo Xojayev (Faizull\u00e1 Jodzh\u00e1yev, en transliteraci\u00f3n do ruso). O islam foi tam\u00e9n obxecto da represi\u00f3n de Stalin que buscaba acadar unha Uni\u00f3n Sovi\u00e9tica completamente atea. A maior\u00eda das mesquitas foron pechadas e moitos activistas musulm\u00e1ns executados.\nDurante a segunda guerra mundial, Uzbekist\u00e1n acolleu a milleiros de familias sovi\u00e9ticas que fux\u00edan da invasi\u00f3n hitleriana, inclu\u00eddos numerosos orfos de guerra, o que acelerou a \u2018\u2019rusificaci\u00f3n\u2019\u2019 da rep\u00fablica, sobre todo da s\u00faa capital, Tashkent. Unha parte das industrias pesadas da zona europea da URSS tam\u00e9n foi evacuada. Estas f\u00e1bricas situ\u00e1ronse en Uzbekist\u00e1n logo da guerra, o que contribu\u00edu \u00e1 industrializaci\u00f3n da zona.\nTrala guerra.\nA loita dos bolxeviques para acadar a emancipaci\u00f3n das mulleres uzbekas foi un \u00e9xito: nos anos 50, eran moi poucas as que a\u00ednda levaban o chador e t\u00f3dalas mozas recib\u00edan a mesma educaci\u00f3n p\u00fablica que os homes. O analfabetismo, case total en 1924, foi erradicado por completo cara a 1950.\nO 26 de abril de 1966, a capital uzbeka e a s\u00faa rexi\u00f3n v\u00edronse seriamente afectados por un terremoto; iniciouse un extenso programa de reconstruci\u00f3n grazas \u00e1 participaci\u00f3n de t\u00f3dalas rep\u00fablicas sovi\u00e9ticas. Isto provocou a cuarta onda de inmigraci\u00f3n rusa no pa\u00eds, trala da \u00e9poca colonial, a dos bolxeviques e a que chegou coa segunda guerra mundial.\nO 4 de xaneiro de 1966 organizouse en Tashkent a conferencia indo-paquistan\u00ed que permitiu o reinicio das relaci\u00f3ns diplom\u00e1ticas entre \u00e1mbolos dous pa\u00edses.\nDespois de 1966, a capital uzbeka desenvolveuse de xeito considerable, convert\u00e9ndose na cidade m\u00e1is poboada e moderna de toda Asia Central. Entre os anos sesenta e os anos oitenta, Tashkent albergou un prestixioso festival internacional de filmes de Asia, \u00c1frica e Am\u00e9rica Latina.\nO problema do algod\u00f3n.\nUn tema que afectou de xeito notable \u00e1 historia de Uzbekist\u00e1n nos anos 1960-1980 foi o desenvolvemento intensivo do cultivo de algod\u00f3n, ordenado por Moscova no marco da especializaci\u00f3n das rep\u00fablicas sovi\u00e9ticas. A planificaci\u00f3n sovi\u00e9tica p\u00faxose como obxectivo producir seis mill\u00f3ns de toneladas do \"ouro branco\" uzbeko. Este desenvolvemento desenfreado, unido a un desmelloramento nas condici\u00f3ns das terras cultiv\u00e1beis, tivo un impacto catastr\u00f3fico sobre a ecolox\u00eda da rexi\u00f3n: o emprego desproporcionado de fertilizantes qu\u00edmicos e de defoliantes envelenou a terra e as augas, mentres que a drenaxe acelerada dos recursos dos r\u00edos Amu Daria e Sir Daria para o rego levou a un descenso do volume do mar de Aral, lugar de desembocadura destes r\u00edos, que en corenta anos pasou a ter a metade da s\u00faa superficie.\nCoa presi\u00f3n exercida por Moscova para que se producira a\u00ednda m\u00e1is algod\u00f3n, os dirixentes uzbekos desenvolveron un sistema corrupto para falsificar estat\u00edsticas. O xefe do partido e da Rep\u00fablica nesa \u00e9poca, Sharaf Rashidov, o seu contorno e o xenro de Leonid Brezhnev v\u00edronse involucrados no problema do algod\u00f3n imaxinario, obtendo beneficios en ouro para o orzamento do Estado uzbeko as\u00ed como para o peto dos principais implicados. En 1983, momento no que se desenmascarou a fraude, a maior da historia da Uni\u00f3n Sovi\u00e9tica, Rashidov finou dunha crise card\u00edaca.\nMalia a importancia deste asunto e da vontade do actual poder uzbeko de manter silencio sobre o seu pasado sovi\u00e9tico, Rashidov est\u00e1 considerado como un dirixente que investiu no desenvolvemento da Rep\u00fablica e que, para obter de Moscova unha certa autonom\u00eda, practicou un xogo sutil de influencias e de emprego dos fallos do aparato sovi\u00e9tico en beneficio de Uzbekist\u00e1n.\nO \"tema uzbeko\" e as s\u00faas consecuencias pol\u00edticas.\nTralo esc\u00e1ndalo do algod\u00f3n de 1983, importantes acusaci\u00f3ns de corrupci\u00f3n caeron dende Moscova sobre todo o territorio uzbeko, lev\u00e1ndose a cabo unha importante investigaci\u00f3n federal dirixida polos investigadores anti-fraude Gdlian e Ivanov. O resultado foi que case a totalidade do Estado uzbeko foi substitu\u00eddo e unha parte foi \u00e1 cadea. O control directo de Moscova reforzouse, sobre todo durante o per\u00edodo de goberno do antigo xefe da KGB Yuri Andropov). Os dirixentes uzbekos f\u00f3ronse sucedendo at\u00e9 1990 xa que Moscova non quer\u00eda que permaneceran no cargo o tempo suficiente para desenvolver unha nova estrutura de corrupci\u00f3n. Os ef\u00e9meros xefes uzbekos foron Usmanjodzh\u00e1yev (1983), Salimov (1983-1986), Nishanov (1986-1988), Jabibull\u00e1yev (1988-1989) e Ibraguimov (1989-1990).\nOs pogroms dos turcos mesxeti\u00e1ns.\nEn xu\u00f1o de 1989, en plena Perestroika, produc\u00edronse unha serie de violentos enfrontamentos no val de Fergana que derivaron en aut\u00e9nticos pogroms destinados aos turco-mesxeti\u00e1ns, deportados en 1944 dende Xeorxia por Stalin. Preto de 40.000 mesxeti\u00e1ns fuxiron de Uzbekist\u00e1n dos que 15.000 refuxi\u00e1ronse en Rusia. A orixe destes pogroms \u00e9 incerto: non se sabe se son consecuencia do nacionalismo uzbeko ou ben dun recrudecemento dos conflitos inter\u00e9tnicos que suced\u00e9ronse por toda a Uni\u00f3n Sovi\u00e9tica a finais dos anos noventa.\nRelaci\u00f3ns con respecto \u00e1 URSS.\nBeneficiarios de importantes subvenci\u00f3ns destinadas a solucionar o seu d\u00e9ficit de especializaci\u00f3n no sector primario, Uzbekist\u00e1n foi un fervente defensor de manter a URSS cando comezaron a escoitarse voces liberais grazas \u00e1 perestroika e \u00e1 gl\u00e1snost. No referendo que organizou en 1991 Mikhail Gorbachev sobre o mantemento da URSS, unha esmagadora maior\u00eda de uzbekos votou \"si\".\nDespois de diversas negociaci\u00f3ns, a maior\u00eda das rep\u00fablicas sovi\u00e9ticas, inclu\u00edda Uzbekist\u00e1n, aceptaron un novo tratado que constitu\u00eda unha URSS renovada (a Uni\u00f3n de rep\u00fablicas \"soberanas\" sovi\u00e9ticas) que convert\u00eda a estas rep\u00fablicas en soberanas dentro dunha federaci\u00f3n cun presidente, unha pol\u00edtica exterior e unha pol\u00edtica militar com\u00fan. O tratado deb\u00eda ser asinado o 20 de agosto de 1991 pero as reticencias de Ucra\u00edna fixeron que os dirixentes uzbekos adoptaran unha postura de espera, agardando \u00e1 evoluci\u00f3n dos acontecementos. Rusia declarou ent\u00f3n a supremac\u00eda das leis rusas sobre as sovi\u00e9ticas. Anticip\u00e1ndose \u00e1 ruptura da antiga URSS, o S\u00f3viet Supremo da RSS de Uzbekist\u00e1n declarou finalmente a independencia do pa\u00eds o 31 de agosto de 1991, ratificada m\u00e1is tarde nun novo referendo que esta vez obtivo unha maior\u00eda esmagadora en favor da independencia."}
{"id": "34100", "revid": "5863", "url": "https://gl.wikipedia.org/wiki?curid=34100", "title": "Adolfo", "text": "Adolfo \u00e9 un nome propio galego de home, deriva do nome xerm\u00e1nico Athawulf composto de \"atha\" (nobre) e \"wulf\" (lobo). O nome admite as variedades de Ata\u00falfo e Adulfo, as\u00ed como o hipocor\u00edstico Fito. A forma feminina \u00e9 Adolfina. Foi unha vez moi popular no mundo xerm\u00e1nico pero o recordo de Adolf Hitler fixo que poucos nenos das novas xeraci\u00f3ns leven o nome. En Galicia levaban o nome en 2010 un total de 2100 residentes como Adolfo e 8 como Ata\u00falfo "}
{"id": "34101", "revid": "89787", "url": "https://gl.wikipedia.org/wiki?curid=34101", "title": "Adolfina", "text": "Adolfina \u00e9 un nome propio galego de muller, deriva da forma masculina Adolfo. No ano 2010 lev\u00e1bano 256 residentes en Galicia"}
{"id": "34102", "revid": "839", "url": "https://gl.wikipedia.org/wiki?curid=34102", "title": "RSS de Armenia", "text": ""}
{"id": "34104", "revid": "839", "url": "https://gl.wikipedia.org/wiki?curid=34104", "title": "RSS de Estonia", "text": ""}
{"id": "34105", "revid": "839", "url": "https://gl.wikipedia.org/wiki?curid=34105", "title": "RSS de Xeorxia", "text": ""}
{"id": "34106", "revid": "839", "url": "https://gl.wikipedia.org/wiki?curid=34106", "title": "RSS de Casaquist\u00e1n", "text": ""}
{"id": "34107", "revid": "23204", "url": "https://gl.wikipedia.org/wiki?curid=34107", "title": "RSS de Quirguicist\u00e1n", "text": ""}
{"id": "34108", "revid": "839", "url": "https://gl.wikipedia.org/wiki?curid=34108", "title": "RSS de Letonia", "text": ""}
{"id": "34109", "revid": "839", "url": "https://gl.wikipedia.org/wiki?curid=34109", "title": "RSS de Lituania", "text": ""}
{"id": "34112", "revid": "839", "url": "https://gl.wikipedia.org/wiki?curid=34112", "title": "RSS de Acerbaix\u00e1n", "text": ""}
{"id": "34114", "revid": "85894", "url": "https://gl.wikipedia.org/wiki?curid=34114", "title": "Butch Vig", "text": "Bryan \"Butch\" Vig, nado o 2 de agosto de 1955 en Viroqua, Wisconsin, \u00e9 un m\u00fasico e produtor musical estadounidense, co\u00f1ecido por ser o bater\u00eda da banda de rock alternativo Garbage e por ter producido o \u00e1lbum \"Nevermind\" de Nirvana.\nTraxectoria.\nVig estudou piano durante seis anos, pero, despois de ver a The Who actuar no programa de \"The Smothers Brothers\", cambiou o seu piano por unha bater\u00eda de 60 d\u00f3lares .\nMudouse a Madison e matriculouse na University of Wisconsin para estudar direcci\u00f3n de cine, onde co\u00f1eceu a Steve Marker. Vig contribu\u00edu coas s\u00faas composici\u00f3ns en bandas sonoras de pel\u00edculas de baixo presuposto, e mentres estaba en Madison uniuse a varias bandas de garage pop. En 1978 formou Spooner con Duke Erikson, Dave Benton, Jeff Walker e Joel Tappero. Spooner fundou o seu propio selo, Boat Records, para publicar as s\u00faas propias gravaci\u00f3ns e as dunhas 20 bandas locais m\u00e1is.\nNo ano 1984, Vig e Marker fundaron os Smart Studios en Madison, mentres segu\u00eda tocando a bater\u00eda en Spooner pola noite e conduc\u00eda un taxi polo d\u00eda. Cando Spooner perdeu folgos, Vig formou unha banda chamada First Person con Marker e Phil Davis, e un proxecto paralelo chamado Fire Town con Davis e Erikson. Fire Town converteuse rapidamente na prioridade de Vig, e despois do seu primeiro \u00e1lbum asinaron con Atlantic Records. Atlantic contratou ao produtor Michael Fondelli para que traballase no segundo \u00e1lbum da banda. A pesar de que as sesi\u00f3ns non foron ben e o resultado foi un fracaso, Vig aprendeu moito sobre t\u00e9cnicas de produci\u00f3n no proceso. Fire Town separouse, e Vig reformou Spooner para un \u00faltimo \u00e1lbum antes de que se adicase \u00e1 produci\u00f3n a tempo completo.\nCarreira como produtor.\nButch Vig comezou a facerse un nome no negocio da m\u00fasica en 1991, cando se encargou da produci\u00f3n dos discos \"Gish\" de The Smashing Pumpkins e \"Nevermind\" de Nirvana, o disco que os far\u00eda co\u00f1ecidos en todo o mundo. Grazas ao seu traballo, Billy Corgan convidou a Butch a producir o segundo disco dos Pumpkins, \"Siamese Dream\", editado en 1993, que foi todo un \u00e9xito tanto comercialmente como de cr\u00edtica, e impulsou a carreira da banda cara o gran p\u00fablico. Vig tam\u00e9n produciu dous aclamados \u00e1lbums de Sonic Youth, o \"Dirty\" de 1992 e o \"Experimental Jet Set, Trash and No Star\" de 1994.\nVig traballou con Jimmy Eat World no seu sexto \u00e1lbum, \"Chase This Light\", editado en outubro do 2007. A s\u00faa primeira produci\u00f3n dunha banda inglesa foi o \u00e1lbum \"All or Nothing\" de The Subways, no ano 2008. Tam\u00e9n traballou con Tom Gabel de Against Me! no seu EP en solitario \"Heart Burns\". Encargouse, xunto coa banda, do oitavo \u00e1lbum de Green Day \"21st Century Breakdown\", aparecido no 2009.\nOutro dos seus \u00faltimos traballos foi a produci\u00f3n dun disco da banda de rock alternativo Foo Fighters.\nGarbage.\nNo ano 1994, Vig, xunto con Duke Erikson e Steve Marker fundaron a banda Garbage. Posteriormente unir\u00edaselles Shirlay Manson como vocalista para rematar a formaci\u00f3n. O grupo leva editados ata a data catro \u00e1lbums de estudio."}
{"id": "34116", "revid": "12452", "url": "https://gl.wikipedia.org/wiki?curid=34116", "title": "Parque nacional de Mu Ko Chang", "text": ""}
{"id": "34117", "revid": "22570", "url": "https://gl.wikipedia.org/wiki?curid=34117", "title": "Abscisi\u00f3n", "text": "A abscisi\u00f3n \u00e9 a separaci\u00f3n dunha parte do corpo. En bot\u00e1nica util\u00edzase para referirse \u00f3 proceso polo que unha planta perde aut\u00f3xenamente (inducida pola propia planta) unha ou m\u00e1is partes da s\u00faa estrutura como poden se-las follas, froitos, sementes ou flores. Nas plantas caducas esta ca\u00edda d\u00e1se nunha estaci\u00f3n, mentres que nas perennes est\u00e9ndese \u00f3 longo de todo o ano. O proceso d\u00e9bese a unha capa de c\u00e9lulas especial que separa a parte que vai caer do resto persistente do vexetal.\nD\u00e1lle nome do \u00e1cido absc\u00edsico por crerse que este ti\u00f1a un papel determinante na abscisi\u00f3n, o que non \u00e9 certo sen\u00f3n que \u00e9 o etileno o que estimula a abscisi\u00f3n de follas, froitos e flores en moitas especies."}
{"id": "34118", "revid": "6016918", "url": "https://gl.wikipedia.org/wiki?curid=34118", "title": "Adoraci\u00f3n", "text": "Adoraci\u00f3n p\u00f3dese referir a:"}
{"id": "34120", "revid": "27155", "url": "https://gl.wikipedia.org/wiki?curid=34120", "title": "Pestana", "text": "Unha pestana \u00e9 un dos pelos que medran ao final das p\u00e1lpebras. As pestanas protexen o ollo de lixos e levan a cabo unha funci\u00f3n semellante \u00e1 das vibrisas nos gatos ou ratos, que son sensibles ao toque. Deste xeito proporciona o aviso de que un obxecto, como un insecto ou unha part\u00edcula de po, est\u00e1 preto do ollo, o cal se pecha por acto reflexo."}
{"id": "34121", "revid": "85894", "url": "https://gl.wikipedia.org/wiki?curid=34121", "title": "Ortotipograf\u00eda", "text": "A ortotipograf\u00eda \u00e9 o conxunto de convenci\u00f3ns que ten unha lingua para darlle formato \u00f3s textos. Normalmente pasan desapercibidos polos lectores ata que chega o momento de escribir e/ou publicar. Os principais aspectos normativos da ortotipograf\u00eda son:\nPor extensi\u00f3n apl\u00edcase tam\u00e9n \u00e1s seguintes caracter\u00edsticas:\nA ortotipograf\u00eda destas \u00faltimas (e moitas outras cuesti\u00f3ns) \u00e9 normalmente prerrogativa dos editores."}
{"id": "34122", "revid": "89787", "url": "https://gl.wikipedia.org/wiki?curid=34122", "title": "Mellon Collie and the Infinite Sadness", "text": "Mellon Collie and the Infinite Sadness (tam\u00e9n acurtado como Mellon Collie ou abreviado a MCIS) \u00e9 un dobre CD e triplo LP que foi editado o 24 de outubro de 1995 pola banda estadounidense de rock alternativo The Smashing Pumpkins a trav\u00e9s do selo Virgin Records. No \u00e1lbum aparece unha ampla gama de estilos, as\u00ed como unha maior contribuci\u00f3n musical por parte da baixista D'arcy Wretzky e do segundo guitarrista James Iha. Foi producido polo l\u00edder do grupo Billy Corgan con Flood e Alan Moulder.\nEmpurrado polo sinxelo \"Bullet with Butterfly Wings\", o traballo estreouse no n\u00famero 1 das listas da \"Billboard\", vendendo 246.500 copias na s\u00faa primeira semana. Do \u00e1lbum esdit\u00e1ronse cinco sinxelos m\u00e1is durante 1996: \"1979\", \"Zero\", \"Tonight, Tonight\", o promocional \"Muzzle\" e \"Thirty-Three\". O disco foi certificado diamante pola RIAA ao vender 10 mill\u00f3ns de unidades.\nNo mes de febreiro do 2011 foi elixido polos lectores da revista \"Rolling Stone\" o noveno mellor \u00e1lbum dos anos 90.\nListaxe de canci\u00f3ns.\nA versi\u00f3n do \u00e1lbum en CD est\u00e1 dividida en dous CDs chamados \"Dawn to Dusk\" e \"Twilight to Starlight\". A versi\u00f3n en casete est\u00e1 dividida do mesmo xeito. O triplo vinilo est\u00e1 dividido en seis caras: \"Dawn\", \"Tea Time\", \"Dusk\", \"Twilight\", \"Midnight\" e \"Starlight\", respectivamente. O vinilo tam\u00e9n cont\u00e9n d\u00faas canci\u00f3ns extra, e unha listaxe de canci\u00f3ns distinta. Os sinxelos de \"Mellon Collie...\" est\u00e1n recollidos na caixa \"The Aeroplane Flies High\", a cal tam\u00e9n incl\u00fae a canci\u00f3n extra do vinilo \"Tonite Reprise\".\nCD / Casete.\n\"Dawn to Dusk\"\n\"Twilight to Starlight\"\nVinilo.\n\"Dawn\"\n\"Tea Time\"\n\"Dusk\"\n\"Twilight\"\n\"Midnight\" \n\"Starlight\""}
{"id": "34124", "revid": "89787", "url": "https://gl.wikipedia.org/wiki?curid=34124", "title": "Absoluci\u00f3n", "text": "A absoluci\u00f3n \u00e9 unha pr\u00e1ctica relixiosa propia de varias igrexas cristi\u00e1s pola que se libera \u00f3 home do pecado.\nCatolicismo.\nA absoluci\u00f3n \u00e9 parte integral do sacramento da penitencia: o penitente ten que facer acto de contrici\u00f3n, confesarse e ter prop\u00f3sito de emenda. O sacerdote que lle dea a absoluci\u00f3n tivo que ser ordenado validamente e ter a xurisdici\u00f3n, concedida pola autoridade eclesi\u00e1stica competente, sobre o penitente. A absoluci\u00f3n xeral tan s\u00f3 se pode outorgar en casos de emerxencia extrema con perigo de morte inmediata e de sobreviviren os penitentes te\u00f1en que realizar unha confesi\u00f3n normal axi\u00f1a como poidan.\nOrtodoxia.\nA absoluci\u00f3n forma parte do sacramento da penitencia pero \u00e9 unha invocaci\u00f3n do sacerdote para que Deus lle conceda o perd\u00f3n dos pecados.\nAnglicanismo.\nA absoluci\u00f3n usualmente ten lugar despois da Confesi\u00f3n Xeral durante a Eucarist\u00eda e \u00e9 un compo\u00f1ente do sacramento da confesi\u00f3n. Polo tanto s\u00f3 pode ser realizada por un sacerdote ou un bispo.\nLuteranismo.\nOs luteranos practican a \"confesi\u00f3n e absoluci\u00f3n\" de d\u00faas formas. Eles ven nos vers\u00edculos de Sant 5:16 e Xn 20:23 a evidencia b\u00edblica da confesi\u00f3n. A primeira forma da absoluci\u00f3n incorp\u00f3rase \u00f3 comezo do servizo divino, de xeito similar \u00e1 tradici\u00f3n anglicana. A congregaci\u00f3n confesa en silencio os seus pecados, recita o \"confiteor\", e recibe a absoluci\u00f3n polo pastor.\nA segunda forma co\u00f1\u00e9cese como \"Santa Absoluci\u00f3n\", e se fai privadamente co pastor. O penitente confesa os seus pecados e fai un acto de contrici\u00f3n, e o pastor pronuncia ent\u00f3n a f\u00f3rmula de absoluci\u00f3n.\nNa \"Confesi\u00f3n de Augsburgo\", que cont\u00e9n os principios b\u00e1sicos do luteranismo, ens\u00ednase que:\nMalia a insistencia en conservala, as igrexas luteranas mov\u00e9ronse cara as absoluci\u00f3ns comunitarias, e a pr\u00e1ctica da confesi\u00f3n privada ten ca\u00eddo en desuso na maior\u00eda das igrexas, con algunhas excepci\u00f3ns, como por exemplo a Igrexa Luterana-S\u00ednodo de Missouri"}
{"id": "34125", "revid": "98629", "url": "https://gl.wikipedia.org/wiki?curid=34125", "title": "Elsa Pataky", "text": "Elsa Lafuente Medianu, nada o 18 de xullo de 1976 en Madrid, \u00e9 unha actriz espa\u00f1ola m\u00e1is co\u00f1ecida polo seu nome art\u00edstico Elsa Pataky. O seu pai, Jos\u00e9 Francisco, \u00e9 qu\u00edmico e a s\u00faa nai Cristina (de orixes romanesas) \u00e9 publicista. O seu apelido art\u00edstico \u00e9 o dun av\u00f3 que a introduciu no mundo da interpretaci\u00f3n.\nComezos.\nEstudou xornalismo na Universidade San Pablo CEU, ao tempo que comezaba a formarse como actriz. Estudou con \u00c1ngel Guti\u00e9rrez e Paco Pino e formou parte da compa\u00f1\u00eda teatral Teatro C\u00e1mara de \u00c1ngel Guiti\u00e9rrez, coa que realiza as s\u00faas primeiras aparici\u00f3ns no escenario.\nEn 1997 deixa temporalmente os estudos ao ser contratada para a serie \"Al salir de clase\", que lle serviu de entrada no mundo televisivo como ponte para aparecer nos seus primeiros filmes, \"Clara\" (1999) e \"El arte de morir\" de \u00c1lvaro Fern\u00e1ndez Armero xunto con Fele Mart\u00ednez e Gustavo Salmer\u00f3n.\nDestaca a s\u00faa facilidade para os idiomas ao falar castel\u00e1n, franc\u00e9s, ingl\u00e9s e roman\u00e9s con fluidez, e tam\u00e9n italiano, o que lle serviu para actuar nos respectivos idiomas en varias coproduci\u00f3ns con Francia e Gran Breta\u00f1a."}
{"id": "34126", "revid": "27155", "url": "https://gl.wikipedia.org/wiki?curid=34126", "title": "Foz (xeograf\u00eda)", "text": "Unha foz \u00e9 un accidente xeogr\u00e1fico natural. \u00c9 un esteiro pechado case en forma de r\u00eda onde se atopan as augas fluviais e mar\u00edtimas.\nAs m\u00e1is mencionadas na literatura galega son a do r\u00edo Mi\u00f1o entre A Guarda e Caminha, a de Mugardos, a que lle d\u00e1 nome \u00e1 vila e \u00f3 concello de Foz ou a do r\u00edo T\u00e1mese.\nTam\u00e9n significa paso estreito entre monta\u00f1as, val estreito."}
{"id": "34130", "revid": "98629", "url": "https://gl.wikipedia.org/wiki?curid=34130", "title": "Riot grrrl", "text": "Riot Grrrl (ou Riot Grrl) \u00e9 un movemento musical feminista que tivo o seu esplendor na d\u00e9cada dos 90 pero que contin\u00faa tendo unha significante influencia na m\u00fasica e cultura actual. O termo Riot Grrrl \u00e9 tam\u00e9n a designaci\u00f3n dun x\u00e9nero, referido \u00e1 m\u00fasica punk rock feita polos membros iniciais do movemento. Tam\u00e9n pode referirse aos individuos auto-proclamados Riot Grrrls, que contin\u00faan promovendo a subcultura punk feminista do \"faino ti mesmo\" creando bandas de mulleres, festivais de m\u00fasica centrados nas mulleres, reuni\u00f3ns e publicaci\u00f3ns independentes ou fancines.\nHistoria.\nA pesar de que o movemento Riot Grrrl comeza a principios dos 90, m\u00fasicos como Yoko Ono, Patti Smith, Penelope Houston (The Avengers), X-Ray Spex, Crass, Joan Jett, The Slits, Beat Happening, Kim Gordon (Sonic Youth) e Jean Smith son a mi\u00fado citadas como importantes influencias do movemento. O post-punk ingl\u00e9s, a escena dos anos 80 en Olympia, as bandas de mulleres dos 60 eran outras influencias. Os usos e significados do termo Riot Grrrl evolucionaron co paso do tempo, pero as s\u00faas orixes p\u00f3dense remontar aos disturbios raciais no barrio Mount Pleasant de Washington, D.C. na primavera de 1991."}
{"id": "34131", "revid": "22570", "url": "https://gl.wikipedia.org/wiki?curid=34131", "title": "Ketoconazol", "text": "Ketoconazol \u00e9 un f\u00e1rmaco antimic\u00f3tico usado para previr e tratar infecci\u00f3ns por fungos. Descuberto en 1976 sa\u00edu \u00f3 mercado nos primeiros anos da d\u00e9cada dos 80. Prescr\u00edbese habitualmente para trata-lo p\u00e9 de atleta, candid\u00edase e a dermatofitose. A versi\u00f3n en xamp\u00fa serve para trata-la tinea versicolor."}
{"id": "34132", "revid": "85894", "url": "https://gl.wikipedia.org/wiki?curid=34132", "title": "Ecuaci\u00f3n de Nernst", "text": "En electroqu\u00edmica a Ecuaci\u00f3n de Nernst expresa a diferenza de potencial reversible dun el\u00e9ctrodo en relaci\u00f3n \u00f3 potencial est\u00e1ndar de el\u00e9ctrodo dun par de el\u00e9ctrodos determinados\nOnde:"}
{"id": "34134", "revid": "98629", "url": "https://gl.wikipedia.org/wiki?curid=34134", "title": "Mercedes Ruehl", "text": "Mercedes Ruehl, nada en Queens (Nova York) o 28 de febreiro de 1948, \u00e9 unha actriz estadounidense.\nTraxectoria.\nComezou a s\u00faa carreira no teatro rexional, a finais dos anos 70 cambiou a s\u00faa sorte e tras unha serie de produci\u00f3ns en Nova York f\u00edxose unha actriz de teatro co\u00f1ecida, ga\u00f1ou Tony en 1991, 1995 e 2002. Ga\u00f1ou un Oscar pola s\u00faa actuaci\u00f3n en \"The Fisher King\" (1991)"}
{"id": "34136", "revid": "23204", "url": "https://gl.wikipedia.org/wiki?curid=34136", "title": "Un mundo de historias", "text": "Un mundo de historias \u00e9 unha serie producida por P\u00f3rtico Comunicaci\u00f3n que se gravou no ano 2000 e emitiu a TVG no ano 2002. Dirixiuna Ant\u00f3n Dobao e conta as vivencias do cineasta de ficci\u00f3n Hadri\u00e1n Casti\u00f1eira tras a volta \u00e1 s\u00faa terra de orixe logo da morte de seu pai. Cada un dos sete cap\u00edtulos bas\u00e9ase nun conto da literatura galega dos autores Alfonso Daniel Rodr\u00edguez Castelao, Carlos Casares, Rafael Dieste, Xos\u00e9 Lu\u00eds M\u00e9ndez Ferr\u00edn, \u00c1nxel Fole, Ram\u00f3n Otero Pedrayo e Eduardo Blanco Amor."}
{"id": "34137", "revid": "88215", "url": "https://gl.wikipedia.org/wiki?curid=34137", "title": "Comba Campoy", "text": "Comba Campoy Garc\u00eda, nada en Santiago de Compostela en 1979, \u00e9 unha actriz e xornalista galega.\nTraxectoria.\nPromoveu a realizaci\u00f3n da primeira serie dunha televisi\u00f3n local en Galicia, \"Cabodomundo\", de Televinte de Chantada. Fixo o gui\u00f3n e o traballo de investigaci\u00f3n do documental \"O Novo Emden\". \u00c9 colaboradora habitual da revista \"Tempos Novos\"."}
{"id": "34140", "revid": "98629", "url": "https://gl.wikipedia.org/wiki?curid=34140", "title": "Selecci\u00f3n de tenis de mesa de Galicia", "text": "A selecci\u00f3n galega de tenis de mesa \u00e9 o combinado galego de xogadores e xogadoras galegas de tenis de mesa.\nA selecci\u00f3n masculina xogou o seu primeiro partido internacional o 15 de xullo de 2006 no Pavill\u00f3n Multi\u00fasos Fontes do Sar de Santiago de Compostela, fronte \u00e1 selecci\u00f3n de Portugal. O encontro foi de car\u00e1cter amig\u00e1bel, e rematou con derrota galega por 0-5. O partido desenvolv\u00edase no marco do trofeo Galiza de selecci\u00f3ns. Os xogadores galegos foron Adri\u00e1n Vidal, Xo\u00e1n Ense\u00f1at, Valeri Malov e Xacobe Ense\u00f1at. O seleccionador foi Fernando Xos\u00e9 Pad\u00edn."}
{"id": "34142", "revid": "1131", "url": "https://gl.wikipedia.org/wiki?curid=34142", "title": "Hadriano", "text": ""}
{"id": "34143", "revid": "22570", "url": "https://gl.wikipedia.org/wiki?curid=34143", "title": "Lapela (inform\u00e1tica)", "text": "Unha lapela, separador ou pestana \u00e9 un implemento gr\u00e1fico que en aplicaci\u00f3ns inform\u00e1ticas permite lembrar outras opci\u00f3ns \u00e1 parte da que est\u00e1 en uso. Isto pode referirse \u00e1s lapelas tanto de p\u00e1xinas web como \u00e1s dos propios navegadores ou outro tipo de programas (moi usuais en follas de c\u00e1lculo).\nNa traduci\u00f3n \u00f3 galego do OpenOffice en 2006 e de Windows Vista en 2007-2008 (produto elaborado por Imaxin Software e revisado por Termigal) usouse \"separador\", a\u00ednda que esta \u00e9 a denominaci\u00f3n para un produto comercial e iso non incl\u00fae necesariamente a s\u00faa preferencia xen\u00e9rica.\n "}
{"id": "34144", "revid": "22570", "url": "https://gl.wikipedia.org/wiki?curid=34144", "title": "Cloruro de magnesio", "text": "O cloruro de magnesio componse de magnesio e cloro e \u00e9 un composto i\u00f3nico haloide t\u00edpico. \u00c9 un \u00e1cido de Lewis d\u00e9bil; o hexahidrato cando se quenta pode experimentar unha hidr\u00f3lise parcial. O cloruro de magnesio pode extraerse de salmoiras ou da auga do mar, e \u00e9 unha fonte do metal magnesio, que se pode obter por electr\u00f3lise do MgCl2 .\nCaracter\u00edsticas qu\u00edmicas.\nO cloruro de magnesio pode servir como unha fonte dos compostos de magnesio, por exemplo podemos obter hidr\u00f3xido de magnesio, por precipitaci\u00f3n, a partir do cloruro de magnesio:\nMgCl2 (aq) + Ca(OH) 2 (aq) \u2192 Mg (OH) 2 (s) + CaCl2 (aq)\nO cloruro de magnesio fundido pode ser sometido a electr\u00f3lisis para dar magnesio metal:\nMgCl2 (l) \u2192 Mg(l) + Cl2 (g)\nAmbas as d\u00faas reacci\u00f3ns util\u00edzanse no proceso de Dow para a produci\u00f3n de magnesio met\u00e1lico. O MgCl2 hidratado a diferenza do cloruro de aluminio, pode deshidratarse sen hidr\u00f3lise (baixo certas condici\u00f3ns). Isto permite que MgCl2 anhidro sexa empregado como fonte barata do metal v\u00eda electr\u00f3lise.\nO cloruro de magnesio pode actuar tam\u00e9n como \u00e1cido de Lewis d\u00e9bil, e os sales que conte\u00f1en o MgCl42- son co\u00f1ecidas a\u00ednda que son raras.\nPreparaci\u00f3n.\nNo proceso de Dow, o cloruro de magnesio rexen\u00e9rase a partir do hidr\u00f3xido del magnesio por tratamento con \u00e1cido clorh\u00eddrio:\nMg (OH) 2 (s) + 2 HCl (aq) \u2192 MgCl2 (aq) + 2 H2O (l)\nTam\u00e9n pode ser preparado a partir do carbonato de magnesio por unha reacci\u00f3n similar.\nAplicaci\u00f3ns.\nO cloruro de magnesio util\u00edzase para unha gran variedade de usos, ademais da fabricaci\u00f3n do magnesio v\u00eda proceso de Dow xa comentado arriba.\nUtil\u00edzase na fabricaci\u00f3n de produtos t\u00e9xtiles, papel, axentes ign\u00edfugos, cemento e refrixeraci\u00f3n.\nUso culinario.\nO cloruro de magnesio \u00e9 un coagulante importante usado na preparaci\u00f3n de queixo de soia a partir do leite de soia. No Xap\u00f3n vendese como \" nigari \" ( termo que se deriva da palabra xaponesa \u201camargo\u201d), un po branco producido a partir da auga do mar despois de quitar o cloruro de sodio e ter evaporado a auga. O Nigari consiste sobre todo en cloruro de magnesio, con algo de sulfato de magnesio e outras substancias, en menores cantidades (oligoelementos).\nUso como anticonxelante.\nNalgunhas zonas diminu\u00edu o emprego do sal com\u00fan para evitar a formaci\u00f3n de xeo e aumentou o uso de cloruro de magnesio l\u00edquido como un anticonxelante. O cloruro de magnesio l\u00edquido pulver\u00edzase sobre o pavimento seco (pista de engalaxe) antes de que neve, ou sobre o pavimento mollado antes de que se acaden temperaturas de conxelaci\u00f3n nos meses de inverno, para evitar que a neve e o xeo se peguen \u00e1s pistas. O emprego de anticonxelantes sup\u00f3n unha mellora da seguridade. \nCon respecto \u00f3 emprego do cloruro del magnesio como anticonxelante pres\u00e9ntanse dous tipos de problemas por efectos electrol\u00edticos: contaminaci\u00f3n dos illadores, o que ocasiona que se formen arcos el\u00e9ctricos a trav\u00e9s deles e, corrosi\u00f3n do aceiro e do aluminio o que afecta a postes e a outras infraestruturas.\nAlmacenamento de hidr\u00f3xeno.\nO cloruro de magnesio ten demostrado un uso prometedor como material de almacenamento para o hidr\u00f3xeno. O Amon\u00edaco, que \u00e9 rico en \u00e1tomos de hidr\u00f3xeno, empr\u00e9gase como material intermedio de almacenamento. O amon\u00edaco pode absorberse con eficacia sobre o cloruro de magnesio s\u00f3lido, formando o magnesio (NH3) 6Cl2. O amon\u00edaco \u00e9 desprazado despois por calor suave, e a continuaci\u00f3n p\u00e1sase por un catalizador que o descomp\u00f3n producindo hidr\u00f3xeno (gas).\nPrecauci\u00f3ns.\n\u00c9 un irritante polo que deben empregarse luvas e lentes de protecci\u00f3n."}
{"id": "34145", "revid": "1987", "url": "https://gl.wikipedia.org/wiki?curid=34145", "title": "Adr\u00e1n", "text": "Co termo Adr\u00e1n podemos referirnos a:"}
{"id": "34146", "revid": "85894", "url": "https://gl.wikipedia.org/wiki?curid=34146", "title": "San Esteban de Gormaz", "text": "San Esteban de Gormaz \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 3.223 (INE 2012) repartidos en m\u00e1is de 20 localidades.\nFoi declarada Conxunto Hist\u00f3rico-Art\u00edstico. Debido ao influxo romano, conserva nos muros restos de epigraf\u00eda romana, funeraria e relixiosa e restos medievais de igrexas e fortificaci\u00f3ns. Foi repoboada en 912, en 917 o rei de Galiza Ordo\u00f1o II venceu unha incursi\u00f3n \u00e1rabe nesta localidade. Foi considerada unha das portas de Castela e durante o s\u00e9culo X, un campo de batalla pola s\u00faa importancia estrat\u00e9xica na li\u00f1a defensiva do r\u00edo Douro.\nOs monumentos.\nSan Esteban ten dous edificios de Ben de Interese Cultural:\nA \"Plaza Mayor\" da vila ten forma cadrada e est\u00e1 formada por un conxunto de edificaci\u00f3ns portificadas.\nNa fachada occidental est\u00e1 o concello. O inmoble foi levantado a imitaci\u00f3n doutro que ocupou o mesmo lugar dende 1629 a 1966, ano no que foi substitu\u00eddo.\nEn 1994 a duquesa de Alba (condesa de San Esteban) inaugurou o actual concello."}
{"id": "34147", "revid": "85894", "url": "https://gl.wikipedia.org/wiki?curid=34147", "title": "Almaz\u00e1n, Soria", "text": "Almaz\u00e1n \u00e9 un concello espa\u00f1ol\u00a0da provincia de Soria (Castela e Le\u00f3n). En 2012 ti\u00f1a 5861 habitantes (INE) e ocupa unha superficie de 166,53 km\u00b2.\nHistoria.\nEn 1375, en Almaz\u00e1n asinouse un acordo de paz entre Castela e Arag\u00f3n. Pedro IV o Cerimonioso, rei de Arag\u00f3n, e Henrique II de Castela, rei de Castela.\nJuan Furtado de Mendoza, en 1392 era Mordomo maior do Rei Henrique III. O Rei Henrique IV de Castela reg\u00e1lalle a Vila e faille se\u00f1or da mesma.\nA comarca estaba divida en d\u00faas sexmos (divisi\u00f3n territorial que comprende certo n\u00famero de pobos asociados para a administraci\u00f3n de bens com\u00fans). Hab\u00eda 40 pobos entre os dous sexmos; 24 en terra chaira e 16 na Serra.\nA Vila estaba rexida polo Alcalde Maior; axud\u00e1banlle seis rexedores (tres da clase de Hidalgos e tres homes bos do pobo)\nAlmaz\u00e1n era un Marquesado do Conde de Altamira, sendo este un t\u00edtulo entroncado na li\u00f1axe dos Furtado de Mendoza.\nNatural de Almaz\u00e1n foi Diego La\u00ednez,(1512-1565), relixioso xesu\u00edta espa\u00f1ol, compa\u00f1eiro de san Ignacio de Loyola e sucesor seu como xeral da Compa\u00f1\u00eda de Jes\u00fas, foi un dos te\u00f3logos m\u00e1is influentes no Concilio de Trento. Naceu en Almaz\u00e1n, estudou filosof\u00eda na Universidade de Alcal\u00e1 de Henares e teolox\u00eda na de Par\u00eds, onde co\u00f1eceu a San Ignacio. Fixo os votos xunto con el na igrexa de Montmartre (Francia) en 1534 e foi ordenado, en 1537, en Roma. En 1545 foi enviado como te\u00f3logo pontificio ao Concilio de Trento, participando nas s\u00faas sesi\u00f3ns ata a s\u00faa conclusi\u00f3n. A partir de 1556 sucedeu a San Ignacio como xeral da Compa\u00f1\u00eda, \u00e1 fronte da cal, en Roma, permaneceu ata o seu falecemento."}
{"id": "34150", "revid": "56817", "url": "https://gl.wikipedia.org/wiki?curid=34150", "title": "NGC 5987", "text": "NGC 5987 \u00e9 unha galaxia da constelaci\u00f3n de Draco, descuberta por William Herschel o 25 de maio de 1788. Ten unha magnitude aparente de 11.9, unha ascensi\u00f3n recta de 15h 39m 56.9s e unha declinaci\u00f3n de +58\u00b0 04' 47\""}
{"id": "34151", "revid": "1576", "url": "https://gl.wikipedia.org/wiki?curid=34151", "title": "Metro (canci\u00f3n)", "text": "The Metro \u00e9 unha canci\u00f3n orixinalmente cantada pola banda Berlin da que fixo un \"cover\" a banda System of a Down para a banda sonora do filme Dracula 2000 e para o filme Not Another Teen Movie."}
{"id": "34152", "revid": "56817", "url": "https://gl.wikipedia.org/wiki?curid=34152", "title": "War? (canci\u00f3n)", "text": "\"War?\" \u00e9 unha das canci\u00f3ns do primeiro e hom\u00f3nimo disco da banda System of a Down."}
{"id": "34153", "revid": "5863", "url": "https://gl.wikipedia.org/wiki?curid=34153", "title": "Obxecto astron\u00f3mico", "text": "Un obxecto astron\u00f3mico \u00e9 unha entidade f\u00edsica significativa, unha asociaci\u00f3n ou estrutura da que a ciencia confirmou a s\u00faa existencia no Universo. Iso non significa necesariamente que a ciencia actual non refute a s\u00faa existencia no futuro (dependendo dos co\u00f1ecementos astron\u00f3micos existentes nese momento). Alg\u00fans obxectos astron\u00f3micos, como Themis ou Neith, \u00e1 luz dos estudos m\u00e1is recentes, consid\u00e9rase que non existen. Outros, coma Plut\u00f3n ou Ceres, son de natureza totalmente diferente do previsto con anterioridade pola ciencia. Nestes casos, a comunidade cient\u00edfica chega a un consenso con respecto a s\u00faa clasificaci\u00f3n. Os obxectos astron\u00f3micos baseados en probas cient\u00edficas indirectas consid\u00e9ranse obxectos hipot\u00e9ticos.\nUn obxecto astron\u00f3mico p\u00f3dese confundir facilmente cun corpo celeste (son os obxectos que est\u00e1n no ceo). O termo \"corpo\" indica un obxecto simple, coma un planeta, a\u00ednda que tam\u00e9n podemos considerar o cinto de asteroides un obxecto astron\u00f3mico. A Terra non \u00e9 un obxecto ou corpo celeste (non esta no noso ceo, sen\u00f3n embaixo del), pero si \u00e9 un obxecto ou corpo astron\u00f3mico (obxecto de estudo pola astronom\u00eda)."}
{"id": "34155", "revid": "98629", "url": "https://gl.wikipedia.org/wiki?curid=34155", "title": "Nick Oliveri", "text": "Nick Oliveri, nado nos \u00c1nxeles (California) o 21 de outubro de 1971, \u00e9 un m\u00fasico estadounidense.\nTraxectoria.\nEn 2009 tocaba o baixo e canta na s\u00faa propia banda, Nick Oliveri and the Mondo Generator. Tam\u00e9n fai actuaci\u00f3ns en solitario tocando unha guitarra ac\u00fastica. Foi membro da lendaria banda de desert rock Kyuss, e en 1998 uniuse a Queens of the Stone Age como vocalista e baixista."}
{"id": "34157", "revid": "98629", "url": "https://gl.wikipedia.org/wiki?curid=34157", "title": "Hesbul\u00e1", "text": "Hesbul\u00e1, Hizbul\u00e1, Hezbollah, \u1e24izb All\u0101h, (en \u00e1rabe \u202e\u062d\u0632\u0628 \u0627\u0644\u0644\u0647\u202c, que significa \"Partido de Deus\"), \u00e9 un grupo islamista liban\u00e9s que ten un brazo civil e un brazo militar. Fundouse en 1982 como resistencia \u00e1 invasi\u00f3n israel\u00ed do sur do L\u00edbano.\nHesbul\u00e1 \u00e9 considerado por gran parte do mundo \u00e1rabe e musulm\u00e1n como un lex\u00edtimo movemento de resistencia. No L\u00edbano \u00e9 un partido pol\u00edtico legal que incluso chegou a formar parte do goberno. Por\u00e9n, a causa dos seus ataques militares a Israel e das s\u00faas relaci\u00f3ns pol\u00edticas e ideol\u00f3xicas con outras organizaci\u00f3ns, coma Hamas ou o Xihad Isl\u00e1mico, os Estados Unidos consid\u00e9rano unha organizaci\u00f3n terrorista. A Uni\u00f3n Europea, por\u00e9n, ten por terrorista unicamente a s\u00faa parte militar.\nHesbul\u00e1 \u00e9, a canda Amal, a principal expresi\u00f3n pol\u00edtica da comunidade xi\u00edta libanesa, o grupo m\u00e1is importante dun pa\u00eds cunha extraordinaria diversidade relixiosa.\nFundada grazas ao apoio de Ir\u00e1n, Hesbul\u00e1 segue a ideolox\u00eda islamita que preconizaba o aiatol\u00e1 Ghomeini, l\u00edder da Revoluci\u00f3n Isl\u00e1mica iraniana. O obxectivo de Hesbul\u00e1 \u00e9 a implantaci\u00f3n dun estado isl\u00e1mico no L\u00edbano, malia que admiten que s\u00f3 se poder\u00eda implantar co consenso da poboaci\u00f3n libanesa. Ademais do seu brazo armado, o movemento conta cunha infraestrutura civil que, de xeito semellante ao palestino Hamas, prov\u00e9 a poboaci\u00f3n de servizos sociais, sanitarios e educativos. A s\u00faa campa\u00f1a de reconstruci\u00f3n Xihad al-Bina realizou diversos proxectos de desenvolvemento econ\u00f3mico e de infraestruturas nas \u00e1reas do L\u00edbano con maior\u00eda de poboaci\u00f3n xi\u00edta. Na actualidade Hesbul\u00e1 ten oito deputados no parlamento liban\u00e9s, e forma parte do goberno de coalici\u00f3n.\nExisten importantes vencellos entre Hesbul\u00e1 e o goberno de Siria. Por conseguinte, Hesbul\u00e1 oponse \u00e1 evacuaci\u00f3n das tropas de ocupaci\u00f3n sirias despregadas no L\u00edbano, e que est\u00e1n en proceso de retirada como consecuencia da denominada Revoluci\u00f3n do cedro. Non reco\u00f1ece a existencia do estado de Israel, e a s\u00faa ret\u00f3rica expresa o desexo de destru\u00edlo. En 2000, Hesbul\u00e1 debeu de disolverse logo da retirada de Israel do sur do L\u00edbano, pero seguiu operando e atacando con m\u00edsiles o territorio israel\u00ed.\nO m\u00e1ximo l\u00edder de Hesbul\u00e1 \u00e9 Hassan Nasral\u00e1.\nEn xullo de 2006 dous soldados das forzas armadas israel\u00eds despregadas nos Altos do Gol\u00e1n, zona fronteiriza entre Israel, Xordania, L\u00edbano e Siria foron secuestrados. A acci\u00f3n foi reivindicada por Hesbul\u00e1, o que levou \u00e1 maior intensidade de violencia na zona dende a operaci\u00f3n Paz de Galilea, en 1982. As tropas israel\u00eds bombardearon Beirut e diversas infraestruturas do L\u00edbano, bloquearon as d\u00faas v\u00edas de transporte por terra, mar e aire, e provocou numerosos mortos. Un ataque de Hesbul\u00e1 con m\u00edsiles catiuxa sobre a cidade de Haifa provocou a morte de oito civ\u00eds israel\u00eds."}
{"id": "34158", "revid": "1093", "url": "https://gl.wikipedia.org/wiki?curid=34158", "title": "Hezbollah", "text": ""}
{"id": "34162", "revid": "23204", "url": "https://gl.wikipedia.org/wiki?curid=34162", "title": "Rep\u00fablica Socialista Sovi\u00e9tica de Quirguicist\u00e1n", "text": ""}
{"id": "34163", "revid": "1131", "url": "https://gl.wikipedia.org/wiki?curid=34163", "title": "Galer\u00eda de imaxes de Padr\u00f3n", "text": "Galer\u00eda de imaxes do concello de Padr\u00f3n na provincia da Coru\u00f1a."}
{"id": "34186", "revid": "197", "url": "https://gl.wikipedia.org/wiki?curid=34186", "title": "Troy Van Leeuween", "text": ""}
{"id": "34200", "revid": "56817", "url": "https://gl.wikipedia.org/wiki?curid=34200", "title": "Wretch", "text": "Wretch \u00e9 o \u00e1lbum de estrea da banda estadounidense de stoner rock Kyuss. Foi editado o 23 de setembro do ano 1991 despois de formar a banda e cambiarlle o nome do orixinal Sons of Kyuss."}
{"id": "34202", "revid": "85894", "url": "https://gl.wikipedia.org/wiki?curid=34202", "title": "Navaleno", "text": "Navaleno \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 877 habitantes (INE 2012) e ocupa unha superficie de 25,03 km\u00b2."}
{"id": "34203", "revid": "1131", "url": "https://gl.wikipedia.org/wiki?curid=34203", "title": "Lista de concellos de Soria", "text": "Lista de concellos da provincia de Soria:"}
{"id": "34204", "revid": "85894", "url": "https://gl.wikipedia.org/wiki?curid=34204", "title": "Calata\u00f1azor", "text": "Calata\u00f1azor \u00e9 un concello espa\u00f1ol\u00a0da provincia de Soria. A s\u00faa poboaci\u00f3n \u00e9 de 66 habitantes (INE 2012) e ocupa unha superficie de 64,82 km\u00b2.\nO castelo.\nO castelo \u00e9 do s\u00e9culo XIV o XV.\nA torre da homenaxe foi obxecto dunha restauraci\u00f3n recente.\n\u00c9 o \u00fanico elemento de interese."}
{"id": "34205", "revid": "15490", "url": "https://gl.wikipedia.org/wiki?curid=34205", "title": "Fuencaliente del Burgo", "text": "Fuencaliente del Burgo \u00e9 unha localidade do concello de Fuentearmegil (provincia de Soria, Castela e Le\u00f3n).\nPatrimonio.\nEntre os seus monumentos destacan os restos de Santa Mar\u00eda del Valle, un mosteiro de monxas bernardas, constru\u00eddo en 1175 e arrasado por un incendio en 1550. A s\u00faa primeira abadesa, Urraca de Avellaneda, filla dos condes de Miranda e duques de Pe\u00f1aranda, faleceu en 1211.\nConta cunha fonte de augas termais, La Ermita."}
{"id": "34206", "revid": "56817", "url": "https://gl.wikipedia.org/wiki?curid=34206", "title": "Numancia", "text": "Numancia pode referirse a:"}
{"id": "34207", "revid": "85894", "url": "https://gl.wikipedia.org/wiki?curid=34207", "title": "Berlanga de Duero", "text": "Berlanga de Duero \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 981 habitantes (INE 2012) e ocupa unha superficie de 220,18 km\u00b2.\nPor ela discorren tres r\u00edos: Douro, Escalote e Talegones.\nTen os Altos de Barahona ao sur, o portillo de Andaluz a tres quil\u00f3metros, e o abrazo do Douro.\nA s\u00faa altura m\u00e1is significativa, \"O Coborr\u00f3n\", protexe o cerro sobre o que se asenta o castelo, pensado tam\u00e9n como protecci\u00f3n.\nA importancia hist\u00f3rica da vila compr\u00e9ndese por acharse na li\u00f1a do Douro, divisoria, durante toda a Idade Media, dos reinos mouros e cristi\u00e1ns primeiro, e dos castel\u00e1ns e aragoneses m\u00e1is tarde. Formaba, xunto coas fortalezas de Gormaz, Osma, San Esteban e Atienza, esa li\u00f1a que era conquistada unha e outra vez, tanto polos cristi\u00e1ns como pola cruz.\nBarrios.\nHortezuela, La Estaci\u00f3n, Andaluz, Morales, Br\u00edas, Paones, Alal\u00f3, Abanco, Ciruela, Lum\u00edas e mais o despoboado de Cabreriza.\nO castelo de Berlanga de Duero.\nO esplendor desta vila chegar\u00eda no Renacemento, cando os condestables de Castela, os Fern\u00e1ndez de Velasco, duques de Fr\u00edas e marqueses de Berlanga, foron \"premiados\" coa comunidade de Vila e Terra, polos servizos prestados \u00e1 coroa.\nAl\u00ed sentaron os seus reais, engrandeceron a vila, mandaron constru\u00edr a colexiata, edificaron a s\u00faa propia residencia, refixeron os restos do emblem\u00e1tico castelo, fundaron un mosteiro, un hospital, alzaron o rolo ou picota \u00e1 entrada para dicir a todo o que pasase, de quen era a vila, a quen se deb\u00eda respecto e obediencia, quen impo\u00f1\u00eda e executaba a lei, e, en definitiva, a quen deb\u00edan pagar os seus impostos os s\u00fabditos da maxestade de quenda.\nE daquela \u00e9poca son todos os restos que o visitante pode contemplar.\n\u00c1 entrada, xunto ao silo, \u00e1lzase maxestoso o rolo g\u00f3tico, din que o exemplar m\u00e1is belo e mellor conservado de toda a provincia.\nS\u00f3 desdice a s\u00faa situaci\u00f3n, sen d\u00fabida a primitiva. No seu d\u00eda o emblema ser\u00eda visto desde todos os lugares, pero, co discorrer do tempo edificouse a todo ao redor, escond\u00e9ndoo \u00e1 vista do visitante.\nMoi pr\u00f3ximo a el, o \u00fanico resto visible do que foi o recinto murado que pechaba a vila: a Porta de Aguilera, na que pode verse, coroando a entrada, unha gran concha do peregrino. Fronte a ela, a ermida das Torres alberga a imaxe do mesmo nome, pola que os berlangueses senten veneraci\u00f3n, ofrec\u00e9ndolle unha festa o 24 de setembro, con poxa de banzos e c\u00e1nticos no convento. Esta ermida formaba parte do hospital de peregrinos, do que s\u00f3 se conserva a enorme cheminea, ao redor da cal reun\u00edanse os peregrinos para comer unha sopa, quentarse e curar, no seu caso, de feridas e enfermidades.\nErmidas.\nP\u00e1sase ao interior de Berlanga pola porta de Aguilera. A praza, moi ben restaurada e amoblada, foi e segue sendo o centro de reuni\u00f3n, de xogos, de festas e bailes; lada\u00ed\u00f1as, rogativas e procesi\u00f3ns.\nDa praza irradian varias r\u00faas. A Real, onde pode verse alg\u00fan escudo, palacete, as ru\u00ednas doutro, e a primeira casa dos Fr\u00edas, hoxe convertida en hotel.\nOutra r\u00faa dir\u00edxese ao r\u00edo Escalote, \u00e1 arboreda, \u00e1 \"Horta dos morais\"; antes estes eran as paraxes de ver\u00e1n dos berlangueses, desde hai anos traslad\u00e1ronse cara \u00e1s piscinas, o polideportivo e o albergue.\nUnha r\u00faa m\u00e1is ascende cara \u00e1 colexiata. Mand\u00e1rona edificar os condestables e, para iso, utilizaron as pedras dunhas sete igrexas rom\u00e1nicas. S\u00f3 queda, daquela \u00e9poca, un t\u00edmpano colocado sobre a entrada \u00e1 igrexa do convento. A colexiata, renacente no seu exterior, \u00e9 g\u00f3tica por dentro.\nAo p\u00e9 da mole do castelo poden verse os restos do palacio dos condestables."}
{"id": "34208", "revid": "85894", "url": "https://gl.wikipedia.org/wiki?curid=34208", "title": "El Burgo de Osma-Ciudad de Osma", "text": "El Burgo de Osma-Ciudad de Osma \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 5.218 habitantes (INE 2012) e ocupa unha superficie de 289,35 km\u00b2.\n\u00c9 cabeceira do partido xudicial de El Burgo de Osma e pertence \u00e1 comarca de Tierras del Burgo, da que \u00e9 capital. Osma \u00e9 o n\u00facleo hist\u00f3rico altomedieval, mentres que El Burgo de Osma \u00e9 a poboaci\u00f3n moderna, declarada Vila de interese tur\u00edstico en 1962 e Conxunto Hist\u00f3rico-Art\u00edstico en 1993."}
{"id": "34209", "revid": "85894", "url": "https://gl.wikipedia.org/wiki?curid=34209", "title": "Gormaz", "text": "Gormaz \u00e9 un concello espa\u00f1ol\u00a0da provincia de Soria. A s\u00faa poboaci\u00f3n \u00e9 de 629 habitantes (INE 2012) e ocupa unha superficie de 76,24 km\u00b2.\nHistoria.\nAs primeiras manifestaci\u00f3ns da ocupaci\u00f3n do cerro de Gormaz d\u00e9ronse na Idade de Bronce por parte de pequenos grupos gandeiros.\nO nome de Gormaz provir\u00eda de Vormatio/Bormatiu, derivado da ra\u00edz l\u00edgur *borm/born procedente do deus Borbo-Bormanus, divindade das fontes e mananciais termais. Cerca do cerro at\u00f3pase a paraxe de Fontes Grandes, sendo o acu\u00edfero de Gormaz o m\u00e1is importante da provincia.\nAs seguintes noticias arqueol\u00f3xicas prove\u00f1en dunha necr\u00f3pole prerromana do s\u00e9culo IV a.C. situada na paraxe pr\u00f3xima da Requijada e formada por unhas 1.200 tumbas. Na ladeira sur atop\u00e1ronse restos dun castro celta, as\u00ed como restos romanos e visigodos. A ponte que cruza o r\u00edo Douro, con 18 ollos, \u00e9 de orixe romana, a\u00ednda que foi reconstru\u00eddo polos \u00e1rabes e tam\u00e9n no ano 1864. Outro monumento de importancia do pobo \u00e9 a ermida de San Miguel quen ao parece ten a s\u00faa orixe no s\u00e9culo VI, cando era unha igrexa.\nCon todo a \u00e9poca m\u00e1is co\u00f1ecida desta localidade \u00e9 a dominaci\u00f3n \u00e1rabe, no que se converte nun punto importante de loita entre \u00e1rabes e cristi\u00e1ns.\nNo s\u00e9culo IX os \u00e1rabes constru\u00edron un pequeno castelo no lado noroeste do cerro, que ser\u00eda conquistado no 912 polos cristi\u00e1ns. Reconquistado de novo polos \u00e1rabes durante o califato de Al-Hakem II, o xeneral Galib ordena a s\u00faa reconstruci\u00f3n entre os anos 955 ao 966 co obxectivo de reforzar a Medinaceli.\nO castelo de Gormaz converter\u00edase as\u00ed na m\u00e1is grande fortaleza europea da s\u00faa \u00e9poca: cun per\u00edmetro amurallado de 1.200m, 446 m de longo e 28 torres. A s\u00faa situaci\u00f3n e as s\u00faas excelentes condici\u00f3ns de visibilidade permit\u00edan controlar unha das rutas de acceso cara ao norte e o r\u00edo Douro, foi unha das posici\u00f3ns estrat\u00e9xicas m\u00e1is cobizadas por musulm\u00e1ns e cristi\u00e1ns durante os s\u00e9culos IX e X.\nA finais do s\u00e9culo X, o reconquistar\u00eda Garc\u00eda Fern\u00e1ndez a\u00ednda que non ser\u00e1 ata o 1060 cando quede definitivamente en mans cristi\u00e1s coa conquista por parte de Fernando I de Castela. Rodrigo D\u00edaz de Vivar, o Cid, foi se\u00f1or de Gormaz.\nSer\u00e1 a partir desta \u00e9poca en que se funda o pobo de Gormaz, aos p\u00e9s do castelo, e ser\u00e1 o centro da Comunidade de Vila e Terra do seu nome.\nRodrigo D\u00edaz de Vivar, \"O Cid\", foi se\u00f1or de Gormaz."}
{"id": "34210", "revid": "1248", "url": "https://gl.wikipedia.org/wiki?curid=34210", "title": "Municipios de Soria", "text": ""}
{"id": "34211", "revid": "23204", "url": "https://gl.wikipedia.org/wiki?curid=34211", "title": "Lingua estreme\u00f1a", "text": "O dialecto estreme\u00f1o (\"estreme\u00f1u\") \u00e9 unha variante de transici\u00f3n entre o castel\u00e1n e o asturleon\u00e9s falada nalgunhas vilas e comarcas do noroeste de Estremadura e no sur de Salamanca (non confundir co cast\u00fao, unha variedade de castel\u00e1n falada en Estremadura).\nAlgunhas fontes como o ethnologue clasifican ao estreme\u00f1o como unha variante do castel\u00e1n, sendo que o estreme\u00f1o parece ter caracter\u00edsticas de transici\u00f3n entre o castel\u00e1n e o grupo asturleon\u00e9s.\nA Estremadura occidental foi reconquistada polo Reino de Le\u00f3n, sendo o asturleon\u00e9s o dialecto hist\u00f3rico latino usado polos repoboadores, que comezaron coa repoboaci\u00f3n da actual zona altoestreme\u00f1a ao redor do s\u00e9culo XII."}
{"id": "34212", "revid": "2248", "url": "https://gl.wikipedia.org/wiki?curid=34212", "title": "Dialecto extreme\u00f1o", "text": ""}
{"id": "34215", "revid": "29496", "url": "https://gl.wikipedia.org/wiki?curid=34215", "title": "Subgrupo ling\u00fc\u00edstico asturleon\u00e9s", "text": "O asturleon\u00e9s \u00e9 un grupo ling\u00fc\u00edstico Romance pertencente ao grupo Iberooccidental, falado nas provincias espa\u00f1olas de Asturias (Lingua asturiana), e nalgunhas aldeas de Le\u00f3n, Zamora e Salamanca (Lingua leonesa) e nalgunhas aldeas dos concellos de Braganza e Miranda do Douro, en Portugal, onde \u00e9 chamado Mirand\u00e9s.\nOs dialectos do Asturleon\u00e9s (altamente mesturados co castel\u00e1n) son tam\u00e9n falados en Estremadura (chamado al\u00ed Estreme\u00f1o) e en Cantabria (chamado C\u00e1ntabro ou Monta\u00f1\u00e9s). Hoxe en d\u00eda hai aberto un debate sobre se estas falas son dialectos do castel\u00e1n, ou ben unha variedade do asturleon\u00e9s.\nA lingua leonesa foi considerada como un dialecto informal do castel\u00e1n, mais, no 1906, Ram\u00f3n Men\u00e9ndez Pidal demostrou que naceu do resultado da evoluci\u00f3n do lat\u00edn vulgar no Reino de Le\u00f3n, consider\u00e1ndose agora unha lingua separada. En Portugal o Mirand\u00e9s acadou un reco\u00f1ecemento de lingua oficial."}
{"id": "34216", "revid": "2248", "url": "https://gl.wikipedia.org/wiki?curid=34216", "title": "Dialecto estreme\u00f1o", "text": ""}
{"id": "34229", "revid": "1131", "url": "https://gl.wikipedia.org/wiki?curid=34229", "title": "Aup d'Ueis", "text": "O Aup d'Ueis (Alpe d'Huez en franc\u00e9s) \u00e9 unha estaci\u00f3n de inverno dos Alpes, situada sobre os antigos pasteiros da vili\u00f1a de Ueis, no departamento de Is\u00e8re. Desenvolveuse a partir dos anos 1930. Nela instalouse en 1936 a primeira remonta mec\u00e1nica de tipo telesqu\u00ed. Entre as particularidades da estaci\u00f3n d\u00e9bese destacar a existencia dunha pista, a Sarenne, de 16 km, que desce dos 3300 m aos 1500 m.\nO territorio de Aup d'Ueis estivo ocupado dende a Idade Media, e baseaba a s\u00faa econom\u00eda na explotaci\u00f3n dunha mina de prata. Tam\u00e9n foi nesta vili\u00f1a onde o bot\u00e1nico Gaston Bonnier encetou a s\u00faa Flora de Francia en 1871.\nO Aup d'Ueis e o esqu\u00ed.\nA estaci\u00f3n do Aup d'Ueis forma parte dun dos maiores espazos esqui\u00e1beis de Francia. Ten 10.000 hect\u00e1reas, das que en 800 se pode practicar o esqu\u00ed, cun desnivel de 2230 m entre o Cumio do Lago Branco a 3327 m e o Enversin d'Oz, a 1100 m. Conta con 84 remontas mec\u00e1nicas, de diversos tipos. Hai nas s\u00faas instalaci\u00f3ns 121 pistas sinaladas, das que 38 son verdes, 32 azuis, 34 vermellas e 17 negras (entre as que se atopa a ementada Sarenne). A cobertura da neve gar\u00e1ntena 770 can\u00f3ns, que chegan a 62 km de pista.\nO Aup d'Ueis e o ciclismo.\nA subida ao Aup d'Ueis \u00e9 unha das tiradas cl\u00e1sicas do Tour de Francia, moi interesante tanto para os ciclistas de competici\u00f3n como para os espectadores. A suba ten uns 14 quil\u00f3metros de lonxitude, cunha pendente media do 8% e que chega ata o 12% nalgunhas partes. A estrada que leva do Bourg d'Oisans ata o Aup d'Ueis est\u00e1 composta por 21 ramplas numeradas para que servisen nun comezo de referencia \u00e1s m\u00e1quinas ripaneves. A suba est\u00e1 preparada para os ciclistas afeccionados, que poden acreditar o seu percorrido clicando unha tarxeta ao comezo e ao final da costa.\nA primeira vez que chegou o Tour de Francia ata ac\u00f3 foi no ano 1952, cunha vitoria de Fausto Coppi, pero non foi ata os anos setenta cando a suba se converteu nunha tirada inescus\u00e1bel do percorrido da rolda gala no seu treito alpino. Estes foron os seus vencedores: \nLigaz\u00f3n externa.\nWeb oficial do Aupe d'Ueis"}
{"id": "34230", "revid": "399", "url": "https://gl.wikipedia.org/wiki?curid=34230", "title": "Alpe d'Huez", "text": ""}
{"id": "34231", "revid": "17467", "url": "https://gl.wikipedia.org/wiki?curid=34231", "title": "Mundial de f\u00fatbol Alema\u00f1a 2006", "text": ""}
{"id": "34232", "revid": "23204", "url": "https://gl.wikipedia.org/wiki?curid=34232", "title": "V\u00edctor Prieto", "text": "V\u00edctor Prieto, nado en Ourense en 1975, \u00e9 un acordeonista e compositor galego residente en Nova York.\nTraxectoria.\nEstudou acorde\u00f3n cl\u00e1sico no Conservatorio de Ourense e arranxo e improvisaci\u00f3n na Estudio Escola de M\u00fasica de Santiago de Compostela. \u00c9 profesor de Acorde\u00f3n Jazz no Conservatorio de Brooklyn.\nToca co seu tr\u00edo, con Carlo de Rosa ao baixo e Allison Miller \u00e1 bater\u00eda."}
{"id": "34233", "revid": "98629", "url": "https://gl.wikipedia.org/wiki?curid=34233", "title": "Eddy Merckx", "text": "Edouard Louis Joseph Merckx, nado en Meensel-Kiezegem o 17 de xu\u00f1o de 1945, \u00e9 un ex ciclista profesional belga, co\u00f1ecido como Eddy Merckx. Acadou sona por ga\u00f1ar o Tour de Francia cinco veces e outras moitas probas ciclistas.\nTraxectoria.\nMerckx comezou a s\u00faa carreira de ciclista en 1961 dentro da categor\u00eda afeccionado. S\u00f3 tres anos m\u00e1is tarde ga\u00f1ou o seu primeiro grande t\u00edtulo: campi\u00f3n do mundo afeccionado. En 1965, f\u00edxose profesional; a partir de aqu\u00ed, o seu continuo encadeado de vitorias f\u00edxolle ga\u00f1a-lo sobrenome de \"O Can\u00edbal\". De feito, o seu n\u00famero absoluto de vitorias ascende a 525, dentro das cales podemos contar 5 tours, 5 giros e unha Vuelta a Espa\u00f1a, unha Volta a Catalu\u00f1a, unha Volta a Su\u00edza e tres Par\u00eds- Niza, unha Dauphine Libere e unha Volta a Valencia, entre as voltas por etapas.\nEntre as numerosas cl\u00e1sicas salientan os sete triunfos na Mil\u00e1n-San Remo, cinco Lieja-Bastogne-Lieja, tres Par\u00eds-Roubaix e tres Frecha Valoa. Ga\u00f1ou en seis ocasi\u00f3ns a Escalada ao Montjuic. Venceu tam\u00e9n nunha ocasi\u00f3n no Gran Premio das Naci\u00f3ns e tres veces no campionato do mundo. Foi r\u00e9cord da hora en 1972 (49,431\u00a0km)\nMerckx retirouse o 17 de maio de 1978."}
{"id": "34234", "revid": "56817", "url": "https://gl.wikipedia.org/wiki?curid=34234", "title": "Estudio Escola de M\u00fasica", "text": "A Estudio Escola de M\u00fasica \u00e9 unha instituci\u00f3n privada de ensino musical.\nFoi creada en 1986 en Santiago de Compostela, e por ela te\u00f1en pasado moitos dos grandes m\u00fasicos galegos dos \u00faltimos anos, principalmente de jazz.\nv\u00e9xase tam\u00e9n.\nligaz\u00f3ns externas.\np\u00e1xina web"}
{"id": "34235", "revid": "127505", "url": "https://gl.wikipedia.org/wiki?curid=34235", "title": "Paco Charl\u00edn", "text": "Paco Charl\u00edn, nado en Vilanova de Arousa o 19 de decembro de 1975, \u00e9 un contrabaixista de jazz.\nTraxectoria.\nCon 8 anos comeza os seus estudo de solfexo e baixo el\u00e9ctrico con diferentes mestres da zona, para m\u00e1is tarde matricularse no Estudio Escola de M\u00fasica (Santiago de Compostela), Escola Taller (Pontevedra) e Escuela Baio Ensemble (Vigo).\nEn 1995 e 1996, Paco recibe unha bolsa do Estudio Escola de M\u00fasica para participar no \u201cSixth and Seventh IASJ Jazz Meeting\u201d en Tel-Aviv (Israel) and Copenhagen (Denmark), dirixido pola International Association of Schools of Jazz (IASJ).\nEn 1996, Paco recibe d\u00faas bolsas para asistir \u00e1 prestixiosa Berklee College of Music (Boston, Massachusetts) onde se grad\u00faa no ano 2000, en Bachelor of Music Degree in Jazz Composition and Bass Performance (Magna Cum Laude) e recibe The Charles Mingus Award of Outstanding Musicianship. Tam\u00e9n estudou, ao mesmo tempo, no Roxbury Community College.\nDespois de graduarse pasa a ser un activo m\u00fasico, tocando, compo\u00f1endo e ensinando, sendo responsable do Seminario Permanente de Jazz de Pontevedra (SPJ) dende o ano 2000 ata hoxe, as\u00ed como impartindo master class e clinics en varios workshops en Escolas de Jazz en Espa\u00f1a.\nPaco comenzou a desenvolverse compo\u00f1endo e explorando proxectos particulares para realizar os seus creativos \u00e1lbums contempor\u00e1neos como l\u00edder, emerxendo e crecendo, \u00e1lbums que publica no seu propio selo discogr\u00e1fico Free Code Records."}
{"id": "34236", "revid": "85894", "url": "https://gl.wikipedia.org/wiki?curid=34236", "title": "Seminario Permanente de Jazz de Pontevedra", "text": "O Seminario Permanente de Jazz de Pontevedra \u00e9 unha experiencia docente iniciada en Cangas en 2000 por Lu\u00eds Carballo coa colaboraci\u00f3n de Abe R\u00e1bade como un curso de iniciaci\u00f3n ao jazz.\nAo pouco trasladouse a Pontevedra. Consiste en tres clases semanais impartidas de outubro a xu\u00f1o. Ao remate do curso os alumnos gravan un CD. Tam\u00e9n organiza ciclos de jazz."}
{"id": "34237", "revid": "23204", "url": "https://gl.wikipedia.org/wiki?curid=34237", "title": "Rep\u00fablica Socialista Sovi\u00e9tica de Turkmenist\u00e1n", "text": "A Rep\u00fablica Socialista Sovi\u00e9tica de Turkmenist\u00e1n, abreviado en RSS de Turkmenist\u00e1n (en turcom\u00e1n: \u0422\u04af\u0440\u043a\u043c\u0435\u043d\u0438\u0441\u0442\u0430\u043d \u0421\u043e\u0432\u0435\u0442 \u0421\u043e\u0446\u0438\u0430\u043b\u0438\u0441\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b \"T\u00fcrkmienistan Soviet Socialistik Riespublikasy\" ) foi o nome dado ao actual Turkmenist\u00e1n cando formaba parte da Uni\u00f3n Sovi\u00e9tica, sendo unha das 15 rep\u00fablicas da URSS."}
{"id": "34238", "revid": "23204", "url": "https://gl.wikipedia.org/wiki?curid=34238", "title": "RSS de Turcomenist\u00e1n", "text": ""}
{"id": "34239", "revid": "23204", "url": "https://gl.wikipedia.org/wiki?curid=34239", "title": "Rep\u00fablica Socialista Sovi\u00e9tica de Taxiquist\u00e1n", "text": "A Rep\u00fablica Socialista Sovi\u00e9tica de Taxiquist\u00e1n (en , \"\u00c7umhuriji \u015e\u016braviji Sotsialistiji To\u00e7ikiston\"; en , \"Tadzhikskaia Sovetskaia Sotsialisticheskaia Respublika\") foi unha das rep\u00fablicas constitu\u00edntes da Uni\u00f3n Sovi\u00e9tica, que existiu entre 1929 e 1991 no Asia central.\nFoi estabelecida o 5 de decembro de 1929 como entidade nacional para o pobo taxico dentro da U.R.S.S., sucedendo \u00e1 Rep\u00fablica Socialista Sovi\u00e9tica Aut\u00f3noma Taxica que fora creada o 14 de outubro de 1924 como parte da Rep\u00fablica Socialista Sovi\u00e9tica de Usbequist\u00e1n no proceso de delimitaci\u00f3n nacional no Asia central sovi\u00e9tica. O 24 de agosto de 1990 a R.S.S. de Taxiquist\u00e1n declarou a s\u00faa soberan\u00eda, e o 31 de agosto de 1991 foi renomeada como \"Rep\u00fablica de Taxiquist\u00e1n\" e declarou a s\u00faa independencia da Uni\u00f3n Sovi\u00e9tica."}
{"id": "34240", "revid": "839", "url": "https://gl.wikipedia.org/wiki?curid=34240", "title": "RSS de Taxiquist\u00e1n", "text": ""}
{"id": "34241", "revid": "839", "url": "https://gl.wikipedia.org/wiki?curid=34241", "title": "Esquerra republicana de Catalunya", "text": ""}
{"id": "34242", "revid": "181", "url": "https://gl.wikipedia.org/wiki?curid=34242", "title": "Ciencias pol\u00edticas", "text": ""}
{"id": "34244", "revid": "181", "url": "https://gl.wikipedia.org/wiki?curid=34244", "title": "Hoquei", "text": ""}
{"id": "34245", "revid": "23204", "url": "https://gl.wikipedia.org/wiki?curid=34245", "title": "Nacionalismo asturiano", "text": "O nacionalismo asturiano \u00e9 un movemento pol\u00edtico e social que defende o reco\u00f1ecemento de Asturias como unha naci\u00f3n, a procura dun maior autogoberno e o dereito \u00e1 s\u00faa integridade e unidade territorial hist\u00f3rica. Ademais, defende a cultura asturiana, especialmente a lingua asturiana. Esta corrente est\u00e1 inserida nun movemento chamado \"asturianismo pol\u00edtico\", no que tam\u00e9n est\u00e1 inclu\u00eddo o \"rexionalismo asturiano\". \nO xurdimento do asturianismo na Transici\u00f3n pol\u00edtica \u00e1 democracia ten as s\u00faas orixes no Conceyu Bable, e co primeiro partido pol\u00edtico nacionalista da historia, que foi Conceyu Nacionalista Astur en 1977. En Asturias, malia non ser un fen\u00f3meno tan destacado como nos casos de Galicia, Catalu\u00f1a ou o Pa\u00eds Vasco, o nacionalismo d\u00e9ixase notar na pol\u00edtica asturiana, a\u00ednda que m\u00e1is a un nivel de movemento social que de elemento cunha clara representaci\u00f3n institucional.\nMalia este menor arraigamento do nacionalismo, Asturias ten vivido varias etapas de soberan\u00eda pol\u00edtica como a declaraci\u00f3n de soberan\u00eda da Xunta Xeral do Principado de Asturias de 1808, e o Consello Soberano de Asturias e Le\u00f3n de 1937.\nHistoria.\nO nacionalismo asturiano nace durante a Transici\u00f3n. O Conceyu Nacionalista Astur, fundado en 1976, ser\u00eda o primeiro partido nacionalista en Asturias. Na d\u00e9cada de 1980, con ocasi\u00f3n da promulgaci\u00f3n do Estatuto de Autonom\u00eda de Asturias, xorden varios partidos nacionalistas de diversas tendencias ideol\u00f3xicas como Andecha Astur, Conceyu Independiente d'Asturies, Ensame Nacionalista Astur ou Part\u00edu Asturianista.\nNas elecci\u00f3ns asturianas de 1991, Xuan Xos\u00e9 S\u00e1nchez Vicente, do Part\u00edu Asturianista logrou un escano na Xunta Xeral do Principado de Asturias representado a Coalici\u00f3n Asturiana. Nas elecci\u00f3ns de 1995 o PAS acada un deputado en solitario, repetindo Xuan Xos\u00e9 S\u00e1nchez Vicente. Nas elecci\u00f3ns de 2003, Bloque por Asturies presentouse en coalici\u00f3n con Izquierda Unida, logrando formar parte do goberno xunto \u00e1 FSA-PSOE.\nOposici\u00f3n \u00f3 \"covandonguismo\".\nUnha das caracter\u00edsticas do nacionalismo asturiano \u00e9 a oposici\u00f3n \u00f3 uso que o nacionalismo espa\u00f1ol fai da figura de Don Paio e a batalla de Covadonga, o chamado \"covandonguismo\", como Pelayo Rojo indica nun artigo titulado \"Por un nuevo nacionalismo asturiano\".\nDiferenciaci\u00f3n coa cultura mediterr\u00e1nea e reivindicaci\u00f3n da cultura atl\u00e1ntica.\nAsturias, como unha zona de influencias culturais celtas, presenta para os nacionalistas asturianos diferenzas significativas con outras zonas de Espa\u00f1a m\u00e1is influ\u00eddas por unha cultura mediterr\u00e1nea. No primeiro nacionalismo asturiano hai un forte celtismo o cal a\u00ednda forma parte do movemento.\nA cuesti\u00f3n do asturleon\u00e9s.\nO asturiano (tam\u00e9n chamado bable), carece de oficialidade na comunidade aut\u00f3noma asturiana, a\u00ednda que o Estatuto de Autonom\u00eda lle reco\u00f1ece unha especial protecci\u00f3n. T\u00f3dolos anos ad\u00f3itanse facer concentraci\u00f3ns e concertos en favor da oficialidade do asturiano.\nDurante o franquismo, \u00f3 contrario que noutras comunidades como Catalu\u00f1a ou o Pa\u00eds Vasco, onde o idioma catal\u00e1n e o \u00e9uscaro foron reprimidos, o que provocou un ascenso do sentimento nacional, en Asturias a lingua local foi ridiculizada, o que tivo como consecuencia que a poboaci\u00f3n tendese a esquecela e deixar de empregala, \u00f3 considerarse socialmente \"pouco culto\" a quen falase en asturiano. Hoxe est\u00edmase que o falan 550.000 persoas en Asturias, onde 100.000 o te\u00f1en como primeira lingua e 450.000 como segunda.\nLoita violenta.\nNo mes de marzo de 1980, a Polic\u00eda detivo sete persoas pola s\u00faa relaci\u00f3n co atraco \u00e1 sede central do Banco Herrero en Oviedo e a organizaci\u00f3n ETA (p-m). Sete mozos e mozas que militaban no primeiro part\u00eddo do movemento nacionalista asturiano, o CNA.\nAo longo da d\u00e9cada dos anos 80, existiu ademais un grupo armado que baixo o nome de Andecha Obrera, fixo estoupar artefactos en obxectivos t\u00edpicos das loitas obreiras, como oficinas do INEM."}
{"id": "34247", "revid": "1131", "url": "https://gl.wikipedia.org/wiki?curid=34247", "title": "Palacio dos arcebispos de Narbona", "text": "O palacio dos arcebispos de Narbona (Francia) \u00e9 un conxunto monumental formado polo palacio vello, as torres da Magdalena e San Marcial, o palacio novo e a Catedral de San Xusto e San Pastor. Forman un complexo arquitect\u00f3nico excepcional, con mostras de arquitectura carolinxia, rom\u00e1nica, g\u00f3tica e renacentista.\nDe dereita a esquerda sit\u00faanse a catedral, o Palacio Vello, a torre da Magdalena (unida por un arco coa torre de San Marcial, do s\u00e9culo XIV), o Palacio Novo, a Casa da Vila ou casa do concello, (constru\u00eddo entre 1846 e 1852 por Viollet-le-Duc, en estilo trobadoresco), e a torre de Gil Aicelin, edificada entre 1290 e 1311, que ten unha altura de 40 metros. A entrada da torre de San Marcial ten unha \u00e1ncora que simboliza os dereitos feudales do arcebispo sobre a navegaci\u00f3n polo litoral. Dentro do conxunto at\u00f3pase tam\u00e9n o Museo Arqueol\u00f3xico de Narbona. O conxunto pasou a ser propiedade nacional durante a Revoluci\u00f3n francesa e foi mercado pola vila \u00f3s arcebispos en 1840."}
{"id": "34248", "revid": "1131", "url": "https://gl.wikipedia.org/wiki?curid=34248", "title": "Palacio vello de Narbona", "text": "O Palacio Vello de Narbona (Francia), \u00e9 parte do palacio dos arcebispos de Narbona. Est\u00e1 situado na zona da cidade de Narbona co\u00f1ecida coma a Magdalena. Queda superado pola antiga catedral chamada de Teobaldo (arcebispo do 885 al 893) e o campanario da catedral actual. A antiga catedral foi desprazada co tempo, e as estruturas carolinxias foron substitu\u00eddas por construci\u00f3ns de arquitectura rom\u00e1nica. \nO palacio foi edificado \u00f3 lado da catedral de Teobaldo (antes igrexa) e, inicialmente, foi un conxunto de construci\u00f3ns modestas para converterse, m\u00e1is tarde, nun gran palacio con arquitectura rom\u00e1nica e renacentista.\nLa torre da Magdalena foi unha edificaci\u00f3n de defensa constru\u00edda no s\u00e9culo XIII que protex\u00eda a capela de Santa Magdalena, edificada polo arquitecto Pedro de Montbrun (1272-1286)."}
{"id": "34253", "revid": "181", "url": "https://gl.wikipedia.org/wiki?curid=34253", "title": "Jisaburo Ozawa - \u5c0f\u6ca2 \u6cbb\u4e09\u90ce", "text": ""}
{"id": "34254", "revid": "98629", "url": "https://gl.wikipedia.org/wiki?curid=34254", "title": "Orihuela", "text": "Orihuela (en castel\u00e1n e oficialmente: \"Orihuela\", en valenciano: \"Oriola\") \u00e9 unha cidade da provincia de Alacant, capital da comarca do Baix Segura, na Comunidade Valenciana. Foi capital de provincia e do Reino. Foi nomeada cidade o 11 de setembro de 1437, a primeira en toda a actual provincia de Alacant. O s\u00edmbolo de Orihuela \u00e9 un vichelocrego (\"oriol\" en valenciano).\nUnha vez localidade de lingua valenciana, e antes \u00e1rabe, diversas repoboaci\u00f3ns desde o s\u00e9culo XV de aragoneses e castel\u00e1ns e epidemias de peste que a deixaron case despoboada, as\u00ed como a posterior repoboaci\u00f3n por murcianos, contribu\u00edron \u00e1 mudanza de lingua, transform\u00e1ndose nunha cidade totalmente de lingua castel\u00e1 desde hai s\u00e9culos. Tan s\u00f3 se conserva o valenciano na pedan\u00eda de Barba-roja.\nTerritorio.\nOrihuela \u00e9 a capital hist\u00f3rica da comarca chamada Baix Segura que se corresponde coa Zona Xeogr\u00e1fica da Horta de Orihuela, a zona de regad\u00edo m\u00e1is importante da provincia de Alacant, con m\u00e1is de 360.000 habitantes e que debe a s\u00faa riqueza \u00e1s augas do Segura que fertilizan a horta oriolana. A cidade sufriu durante moitos anos as crecidas devastadoras deste r\u00edo (1651, 1879, 1946, 1973, 1987) polo que tivo que ser canalizado e non se desborda dende 1989.\nO termo municipal de Orihuela, froito da s\u00faa capitalidade hist\u00f3rica, \u00e9 o m\u00e1is extenso da provincia de Alacant e o segundo m\u00e1is extenso do Pa\u00eds Valenciano (tras Requena). Ten varias zonas moi definidas como son a cidade, a horta pola que se diseminan numerosas pedan\u00edas e a costa, con 18\u00a0km con excelentes praias, calas e cant\u00eds: Punta Prima, Praia Flamenca, Cabo Roig, a Zenia, Campoamor e Mil Palmeiras. As\u00ed, a s\u00faa zona costeira forma un n\u00facleo tur\u00edstico xunto a Torrevieja, Pilar de la Horadada e Guardamar del Segura.\n\u00c1rea metropolitana e conurbaci\u00f3n.\nA \u00e1rea metropolitana de Orihuela incl\u00fae once concellos: Orihuela, Benej\u00fazar, Benferri, Beniel, Bigastro, Callosa de Segura, Timonel, Jacarilla, Rafal, Redov\u00e1n e Santomera. Toda esta \u00e1rea metropolitana ti\u00f1a unha poboaci\u00f3n total de 151.358 habitantes a comezos de 2006, e unha \u00e1rea total de 510,3 quil\u00f3metros cadrados.\nAs\u00ed mesmo, \u00e9 capital da demarcaci\u00f3n de feito, o Baix Segura, cunha poboaci\u00f3n en 2007 de 361.292 habitantes.\nA \u00e1rea metropolitana de Orihuela es tam\u00e9n unha parte da conurbaci\u00f3n de Murcia-Orihuela m\u00e1is grande, cunha poboaci\u00f3n total de 727.741 habitantes (2006) e unha superficie de 1.743,5 quil\u00f3metros cadrados."}
{"id": "34255", "revid": "1093", "url": "https://gl.wikipedia.org/wiki?curid=34255", "title": "Victor Prieto", "text": ""}
{"id": "34256", "revid": "23204", "url": "https://gl.wikipedia.org/wiki?curid=34256", "title": "RSS de Turkmenist\u00e1n", "text": ""}
{"id": "34260", "revid": "55340", "url": "https://gl.wikipedia.org/wiki?curid=34260", "title": "Vichelocrego", "text": "O vichelocrego (\"Oriolus oriolus\"), tam\u00e9n co\u00f1ecido como ouriolo, milleiro, nicolao e papafigo, \u00e9 o \u00fanico membro da familia dos oureois que vive nas zonas t\u00e9pedas do hemisferio norte. Especie migratoria, vese en ver\u00e1n en Europa e nas rexi\u00f3ns occidentais de Asia, mentres que o inverno o bota nos tr\u00f3picos.\nDistribuci\u00f3n e caracter\u00edsticas.\nHabita en \u00e1rbores grandes de folla caduca en bosques, soutos, carballeiras e parques, a mi\u00fado nas ribeiras dos r\u00edos. Fai un ni\u00f1o moi limpi\u00f1o e est\u00e1bel durante anos na gallada das p\u00f3las, adoito en amieiros, e cont\u00e9n entre tres e seis ovos. A femia do vichelocrego comeza tarde a facer no ni\u00f1o e a incubaci\u00f3n dura uns quince d\u00edas.\nA s\u00faa alimentaci\u00f3n bas\u00e9ase en insectos e froita, especialmente figos e cereixas, de a\u00ed que nalgunhas partes se lle chame galo cereixeiro. En tama\u00f1o \u00e9 coma o merlo, ou incluso lixeiramente maior (24\u00a0cm e 72 g de media).\nO macho ten un colorido moi particular que o fai inconfund\u00edbel con calquera outra ave ou paxaro galego. Ten o corpo dun amarelo brillante e as \u00e1s e parte da cauda negra. A femia, pola contra, \u00e9 verde e gris, e resulta moi discreta nos nosos bosques. Os vichelocregos son t\u00edmidos e espantadizos de xeito que \u00e9 moi complexo albiscalos malia a dourada plumaxe dos machos.\nO seu nome procede do canto, unha longa frase (\"uilauiuuuu\") que imita a palabra \"vichelocrego\". Unha das variantes en galego, tam\u00e9n moi estendida, \u00e9 \"oureol\", que fai referencia \u00e1 cor dourada dos machos.\nNo voo imita os tordos, cun trazado moi directo e veloz, sen apenas oscilaci\u00f3ns en distancias medias.\nO vichelocrego na cultura popular.\nO vichelocrego aparece mencionado nunha sentenza de Confucio, que di:\nAparece no escudo e na bandeira do concello lugu\u00e9s de Ourol.\nOutros nomes galegos.\nT\u00e9\u00f1ense rexistrado en distintas fontes moitos nomes galegos para esta mesma ave, alg\u00fans populares e outros m\u00e1is literarios."}
{"id": "34261", "revid": "1093", "url": "https://gl.wikipedia.org/wiki?curid=34261", "title": "Ouriolo", "text": ""}
{"id": "34262", "revid": "1093", "url": "https://gl.wikipedia.org/wiki?curid=34262", "title": "Oureol", "text": ""}
{"id": "34263", "revid": "1093", "url": "https://gl.wikipedia.org/wiki?curid=34263", "title": "Galo cereixeiro", "text": ""}
{"id": "34264", "revid": "839", "url": "https://gl.wikipedia.org/wiki?curid=34264", "title": "Na-Bai", "text": ""}
{"id": "34265", "revid": "85894", "url": "https://gl.wikipedia.org/wiki?curid=34265", "title": "Xogo do pau", "text": "O xogo do pau (en portugu\u00e9s \"jogo do pau\") \u00e9 un tipo de combate tradicional galego e portugu\u00e9s, unha arte marcial. En Portugal o seu uso est\u00e1 codificado, mentres que en Galiza est\u00e1 testemu\u00f1ado en cantigas, contos e outras formas de acervo popular oral, as\u00ed como nas testemu\u00f1as de persoas de idade que o practicaran na s\u00faa infancia e xuventude.\nHistoria do xogo do Pau.\nEn moitas sociedades a espada desenvolveuse como unha arma \u00e1 que lle atribu\u00edan un car\u00e1cter sagrado, de xeito que s\u00f3 pod\u00edan levala e empregala os nobres guerreiros. Ao pobo prohib\u00edaselle usar dela, polo que ti\u00f1a que desenvolver m\u00e9todos de combate alternativos, \u00e1s mans ou con ferramentas e trebellos das angueiras diarias. Quen estea familiarizado coa historia do xurdimento do karate (que significa \"\u00e1s mans\" en xapon\u00e9s) en Oquinava, sabe que se desenvolveu en paralelo ao kobudo, que incl\u00fae t\u00e9cnicas de uso de fouces, paus ou mallos. Era este arsenal o que pod\u00edan usar os labregos ou os mari\u00f1eiros para rexeitaren os ataques dos samurais, que vi\u00f1an armados con catanas e outros artefactos b\u00e9licos. Tam\u00e9n en Portugal e en Galiza apareceu un sistema de loita tradicional que empregaba os caxatos que usaban os labregos e os pastores, e que se co\u00f1eceu por \"jogo do pau\", se ben aqu\u00ed o termo se refire non tanto \u00e1 brincadeira como ao manexo ou \u00e1 t\u00e9cnica.\nBen entrado o s\u00e9culo XX eran frecuentes por Portugal enteiro, e especialmente no norte do pa\u00eds, e en Galiza os combates de pau nas feiras e romar\u00edas. \u00c1s veces estaban implicadas nestas liortas aldeas enteiras, noutras os combates eran individuais, ou dun contra varios. Era o tempo dos \"puxadores\" (nome que lles daban aos loitadores do norte) e dos \"varredores de feiras\" (combatentes de sona que acud\u00edan \u00e1s feiras e romar\u00edas para desafiaren a outros e probar o seu valor a trav\u00e9s da vitoria contra todos).\nUn loitador, Mestre Monteiro, orixinario da rexi\u00f3n de Fafe, conta que na mocidade do pai hab\u00eda d\u00faas poboaci\u00f3ns que \u00edan aos domingos \u00e1 mesma capela, levando os homes e os mozos cadans\u00faa vara, de xeito que cando se axeonllaban na misa se v\u00edan todos os paus sa\u00edndo dereitos por riba das cabezas. Despois da cerimonia era frecuente, nunha eira de al\u00ed preto, pelexas entre os rapaces das d\u00faas aldeas, que comezaban por calquera pequena raz\u00f3n (un piropo a unha rapaza do outro lugar, os celos dun namorado, unha discusi\u00f3n polo paso dun regato...) e que se resolv\u00edan a paus. Con todo, o combate posu\u00eda as s\u00faas regras. Hab\u00eda un c\u00f3digo \u00e9tico, que prohib\u00eda os loitadores bateren en home que non tivese pau, ou que estivese no chan.\nTam\u00e9n na literatura podemos atopar historias sobre o xogo do pau, especialmente en autores como Aquilino Ribeiro e Miguel Torga.\nA partir dos anos 30 o xogo do pau comezou a perder importancia. Os motivos son varios: a acci\u00f3n das autoridades policiais, que para evitar loitas sanguentas prohibiron o uso dos paus dentro dos recintos das feiras; a emigraci\u00f3n de moitos homens para a cidade ou para o estranxeiro; ou a xeneralizaci\u00f3n do uso de armas de fogo, que fixo innecesaria a aprendizaxe lenta e dif\u00edcil desta t\u00e9cnica de defensa persoal. \nEn Lisboa, pratic\u00e1base principalmente a partir do s\u00e9culo XIX, un estilo propio, nado nos quintais da capital e en clubs como o Ateneu Comercial de Lisboa ou o Real Gin\u00e1sio, que despois acabou sendo o Gin\u00e1sio Clube Portugu\u00eas, onde a\u00ednda hoxe se aprende esta arte. Xorden d\u00faas grandes escolas, diferenciadas tecnicamente e con base en factores hist\u00f3rico-sociais: a Escola do Norte e a Escola de Lisboa (tam\u00e9n practicada no Ribatejo e na Estremadura portuguesa). Esta \u00faltima desenvolveu unha serie de innovaci\u00f3ns t\u00e9cnicas e pasou a darlle menos importancia ao combate contra varios adversarios.\nAo longo da historia do xogo do pau foron moitos os mestres que deixaron a s\u00faa sona polas diferentes rexi\u00f3ns de Portugal: mestre Ant\u00f3nio Nunes Ca\u00e7ador, mestre Frederico Hopffer, mestre J\u00falio Hopffer, mestre Joaquim Ba\u00fa, mestres Calado Campos, pai e fillo, mestre Chula, mestre Cust\u00f3dio Neves, mestre Pedro Ferreira, mestre Elias Gameiro, mestre Nuno Russo, mestre Manuel Monteiro, e unha longa recua. O nome de Mestre Pedro Ferreira (26 de marzo de 1915 \u2013 24 de setembro de 1996) destaca polo seu extraordinario desenvolvemento t\u00e9cnico, combinando as Escolas do Norte e de Lisboa, que ben co\u00f1ec\u00eda as d\u00faas. Foron disc\u00edpulos seus moitos dos actuais mestres en activo. Xogou ao pau durante toda a vida, con grande habelencia e calidade. Era o mestre do Ateneu Comercial de Lisboa, se ben nos \u00faltimos anos lle pasou a responsabilidade ao mestre Manuel Monteiro, o seu sucesor. \nO xogo do pau comezou un proceso de organizaci\u00f3n a nivel nacional coa fundaci\u00f3n, en 1977, baixo o impulso de Pedro Ferreira, da Associa\u00e7\u00e3o Portuguesa de Jogo do Pau. As distintas escolas e clubs est\u00e1n hoxe organizadas nunha estrutura de representaci\u00f3n, a Federaci\u00f3n Portuguesa de Xogo do Pau. Como proba das vantaxes t\u00e9cnicas do sistema portugu\u00e9s, p\u00f3dese sinalar que nos campionatos abertos de loitas con pau, que tiveron lugar en Francia na d\u00e9cada de 1980, coa presenza de sistemas de combate do Xap\u00f3n, Vietnam, Francia e outros pa\u00edses, os combatentes portugueses foron campi\u00f3ns absolutos.\nO xogo do pau en Galiza.\nEn tanto que en Portugal o Xogo do Pau tivo sempre un certo grao de visibilidade na sociedade, sendo adaptado desta forma \u00e1s convenci\u00f3ns e estruturaci\u00f3n das artes marciais modernas, a historia nacional de Galiza fixo que esta disciplina sufrise un progresivo esquecemento. Por\u00e9n, hai documentaci\u00f3n da existencia de mestres galegos desta arte marcial, e hai a\u00ednda persoas vivas que aprenderon na mocidade a xogar ao pau, e que empregaron activamente eses co\u00f1ecementos en situaci\u00f3ns de loita real. Persoas coma Isidro Pi\u00f1eiro na costa do Saln\u00e9s ou grupos coma o Jogo do Pau Compostela est\u00e1n a recuperar, de primeira man, estas testemu\u00f1as e a incorporalas a unha pr\u00e1ctica moderna."}
{"id": "34266", "revid": "72012", "url": "https://gl.wikipedia.org/wiki?curid=34266", "title": "Andecha Astur", "text": "Andecha Astur (\"AA\") \u00e9 un partido pol\u00edtico nacionalista asturiano de esquerdas. O secretario xeral do partido foi Arturu Xos\u00e9 Bermeyu dende a s\u00faa formaci\u00f3n ata o 2007. O secretario actual \u00e9 Daniel Cueli.\nHistoria.\nFundado en 1990, a\u00ednda que at\u00e9 agora non ten acadada representaci\u00f3n na Xunta Xeral do Principado de Asturias en ningunha lexislatura das 3 \u00e1s que se presentaron. Nas elecci\u00f3ns municipais de 2003 tiveron 4.250 votos (0,7%) e conseguiron dous concelleiros, un en Riosa e outro en Carre\u00f1o. Nas auton\u00f3micas tiveron 3.821 votos (0,63%). \nEn 2004 presentouse \u00e1s elecci\u00f3ns \u00f3 Parlamento Europeo dentro da coalici\u00f3n Europa dos Pobos e tivo 1.677 votos (0,38%). Nas elecci\u00f3ns xerais de 2004 conseguiu 1.970 votos (0,28%).\nEn 2007 presentase \u00e1s elecci\u00f3ns municipais e auton\u00f3micas, onde obt\u00e9n 2.100 e 2.727 votos, respectivamente e ning\u00fan concelleiro nin deputado.\nIdeolox\u00eda.\nAndecha Astur \u00e9 unha organizaci\u00f3n pol\u00edtica nacionalista de esquerdas. Entre as s\u00faas bases ideol\u00f3xicas at\u00f3panse:\nPostura respecto \u00f3 galego de Asturias.\nAndecha Astur non reco\u00f1ece que no occidente de Asturias se fale galego e periodicamente denuncia agresi\u00f3ns da TVG, do goberno galego e do Bloque Nacionalista Galego nunha suposta pol\u00edtica de imposici\u00f3n do galego sobre unha fala que eles consideran que pertence en exclusiva \u00e1 cultura asturiana baixo o lema \"Asturies: un pueblu, una llingua\""}
{"id": "34268", "revid": "5312", "url": "https://gl.wikipedia.org/wiki?curid=34268", "title": "Partido Socialista de Andaluc\u00eda", "text": "O Partido Socialista de Andaluc\u00eda (\"PSA\"), foi un partido pol\u00edtico nacionalista andaluz de esquerdas.\nConstitu\u00eduse en 2001 pola uni\u00f3n do \"Izquierda Andaluza\" (unha escisi\u00f3n de \"Izquierda Unida\"), persoas independentes e unha escisi\u00f3n do Partido Andalucista. No Parlamento de Andaluc\u00eda contaron con dous deputados at\u00e9 2004, Ricardo Chamorro Rodr\u00edguez e Pedro Pacheco Herrera. Nas elecci\u00f3ns do 14 de marzo de 2004 obtiveron m\u00e1is de 42.000 votos, pero ning\u00fan deputado.\nO seu l\u00edder e secretario xeral Pedro Pacheco foi alcalde de Xerez da Fronteira dende 1979 ata 2003. Dende ent\u00f3n \u00e9 1\u00ba tenente de alcalde e concelleiro de Urbanismo."}
{"id": "34269", "revid": "15490", "url": "https://gl.wikipedia.org/wiki?curid=34269", "title": "La Barraca", "text": "La Barraca foi un grupo universitario de teatro dirixido por Federico Garc\u00eda Lorca. Fundado \u00f3 pouco de instaurarse a Segunda Rep\u00fablica Espa\u00f1ola, ti\u00f1a como obxectivo levar o teatro \u00e1s zonas con pouca actividade cultural na pen\u00ednsula, o que se fac\u00eda nas vacaci\u00f3ns universitarias. A actividade da compa\u00f1\u00eda estendeuse ata a Guerra civil espa\u00f1ola, con oito programas que foi combinando de diverso xeito nas s\u00faas xiras por Espa\u00f1a. Con testemu\u00f1as exitosas en todos os ambientes, \u00e9 hoxe considerado como un dos proxectos culturais m\u00e1is interesantes da escena teatral espa\u00f1ola.\nTraxectoria.\nO escritor granadino buscaba unha rexeneraci\u00f3n do teatro a partir dun elenco afeccionado, lonxe do sistema de produci\u00f3n teatral que se viv\u00eda naquel momento en Espa\u00f1a. En 1931, Federico Garc\u00eda Lorca andaba na procura de actrices e actores para organizar unha compa\u00f1\u00eda de teatro universitario. Asistiu \u00e1 representaci\u00f3n de \"Estragos de amor y celos\" de Juan Valera, montada polo alumnado do Instituto-Escuela. Gustoulle a actuaci\u00f3n de Mar\u00eda del Carmen Garc\u00eda Lasgoity, que interpretaba o papel protagonista. Tras co\u00f1ecela, axi\u00f1a a escolleu para integrar \"La Barraca.\" A compa\u00f1\u00eda, co apoio do ministro Fernando de los R\u00edos Urruti, ti\u00f1a a misi\u00f3n de achegar o teatro \u00e1s vilas e cidades de Espa\u00f1a con criterios pedag\u00f3xicos e anovadores.\nA primeira semana de xu\u00f1o de 1932, o grupo comezou os ensaios no Auditorio da Residencia de Estudiantes e na Residencia de Se\u00f1oritas. O 10 de xullo, o alumnado-elenco, os \"Barracos,\" con dous cami\u00f3ns Chevrolet, vestidos con fundas azuis e insignias que representaban unha carauta sobre unha roda de carro, dese\u00f1o do pintor Benjam\u00edn Palencia, montaron o escenario e os decorados na praza maior de El Burgo de Osma. A peza coa que debutaron foi o entrem\u00e9s de Miguel de Cervantes, \"La cueva de Salamanca.\"\nAo proxecto sum\u00e1ronse moitos artistas, entre eles, a irm\u00e1 de Federico, Isabel, Julia Garc\u00eda Lasgoity, o pintor Jos\u00e9 Caballero e os irm\u00e1ns Jacinto e Modesto Higueras. Segundo a filosof\u00eda do grupo, todas as tarefas deb\u00edan ser voluntarias, gratu\u00edtas e compartidas. As exitosas xiras de \"La Barraca\" inclu\u00edan teatro cl\u00e1sico, monicreques, farsas, autos sacramentais e lecturas de poemas. Por\u00e9n, en 1933, cando a CEDA acadou o poder, a compa\u00f1\u00eda non sempre foi ben recibida. A prensa reaccionaria acus\u00e1baa de inmoral e xudeomarxista. Nalgunhas aldeas, os membros da compa\u00f1\u00eda foron apupados e perderon as subvenci\u00f3ns p\u00fablicas.\nDesde a s\u00faa creaci\u00f3n at\u00e9 o comezo da Guerra civil espa\u00f1ola, \"La Barraca\" representou un total de 13 obras en 74 localidades de Espa\u00f1a e o norte de \u00c1frica. Foron salient\u00e1beis as estad\u00edas na \"Universidad Internacional de Verano\" de Santander. Al\u00ed coincidiron con membros da Xeraci\u00f3n do 27, entre eles, Jorge Guill\u00e9n, Pedro Salinas, D\u00e1maso Alonso, Vicente Aleixandre e Rafael Alberti. En 1934, trala tr\u00e1xica Revoluci\u00f3n de Asturias, Lorca, moi afectado, declinou seguir \u00e1 fronte de \"La Barraca\" e delegou en Eduardo Ugarte.\nNa primavera de 1936 La Barraca realizou a que ser\u00eda a s\u00faa derradeira funci\u00f3n no Ateneo de Madrid, por petici\u00f3n expresa de Juana Capdevielle -bibliotecaria desta instituci\u00f3n- ao grupo de teatro ambulante, que representou \"El caballero de Olmedo\" de Lope de Vega.\nA Guerra Civil e o fusilamento de Federico Garc\u00eda Lorca supuxeron o fin de \"La Barraca\"."}
{"id": "34271", "revid": "408", "url": "https://gl.wikipedia.org/wiki?curid=34271", "title": "Jogo do pau", "text": ""}
{"id": "34272", "revid": "5863", "url": "https://gl.wikipedia.org/wiki?curid=34272", "title": "Festas Carneas", "text": "Os espartanos ti\u00f1an a estrita obriga de celebrar as festas Carneas, que ti\u00f1an lugar entre os d\u00edas 7 e 15 do mes Carneo, que correspond\u00eda \u00f3 mes \u00e1tico de Metaxitni\u00f3n (entre xullo e agosto). O \u00faltimo d\u00eda destas festas, dedicadas a Apolo Carneo, coincid\u00eda coa l\u00faa chea, e antes de que rematasen non pod\u00edan po\u00f1erse en campa\u00f1a.\nSegundo Herodoto, estas festas foran a causa de que os espartanos non puidesen chegar a tomar parte na Batalla de Marat\u00f3n. A batalla acontecera o d\u00eda 12 e coma a l\u00faa chea tivera lugar a noite do 11 \u00f3 12 de agosto do ano 490 antes de Cristo, non puideron acudir en axuda dos atenienses.\nFoi tam\u00e9n o motivo para a demora da partida de todo o continxente espartano para acudir \u00e1s Term\u00f3pilas e \u00e1 posterior batalla."}
{"id": "34273", "revid": "89787", "url": "https://gl.wikipedia.org/wiki?curid=34273", "title": "Cabicha", "text": "Unha cabicha \u00e9 o resto dun pito (ben de tabaco, ben doutra substancia) cando xa est\u00e1 case totalmente fumado, inclu\u00edndo o filtro, se o ten. Son moi nocivos para o medio natural, pois o algod\u00f3n est\u00e1 impregnado de nicotina e alcatr\u00e1n e xa non \u00e9 biodegradable. Provocan incendios, sobre todo no ver\u00e1n e poden ser instrumentos de tortura.\nSegundo a norma actual en Espa\u00f1a desde xullo de 2006 tirar cabichas pola xanela dos autom\u00f3biles est\u00e1 penado con catro puntos menos no carnet de conducir, debido \u00e1 s\u00faa perigosidade na creaci\u00f3n de lumes forestais."}
{"id": "34274", "revid": "89787", "url": "https://gl.wikipedia.org/wiki?curid=34274", "title": "Nacionalismo andaluz", "text": "O nacionalismo andaluz \u00e9 un movemento pol\u00edtico e social que defende o reco\u00f1ecemento de Andaluc\u00eda como unha naci\u00f3n dentro de Europa. Abrangue un amplo espectro de obxectivos, dende os partidarios do federalismo ou o confederalismo espa\u00f1ol, at\u00e9 posturas abertamente independentistas.\nNo pasado, o principal partido pol\u00edtico que representaba o nacionalismo andaluz era o Partido Andalucista (PA), mais o partido disolveuse no ano 2015. Outras organizaci\u00f3ns pol\u00edticas, sen representaci\u00f3n no Parlamento de Andaluc\u00eda, como Naci\u00f3n Andaluza (NA) e Asemblea Nacional de Andaluc\u00eda (ANA) te\u00f1en unha ideolox\u00eda independentista.\nHistoria.\nA orixe do andalucismo data arredor de 1870 cando un grupo de intelectuais comezou a interesarse polo folclore andaluz, frutificando na fundaci\u00f3n do Ateneo de Sevilla, na aparici\u00f3n dalgunhas revistas e a primeira historia de Andaluc\u00eda, publicada por Joaqu\u00edn Guichot.\nA publicaci\u00f3n do ensaio de Blas Infante, considerado polos andalucistas o pai da patria andaluza, \"Ideal andaluz\" en 1915 supuxo a sa\u00edda do pensamento andalucista dun reducido n\u00facleo de intelectuais, en 1918 convocouse a Asemblea de Ronda, que serviu para crear a bandeira e o escudo de Andaluc\u00eda.\nNa Segunda Rep\u00fablica Espa\u00f1ola o nacionalismo andaluz, da man de Blas Infante, consegue redactar un estatuto de autonom\u00eda para Andaluc\u00eda, pero non chegar\u00eda a aprobarse debido \u00f3 estalido da guerra civil trala sublevaci\u00f3n militar de 1936. Durante a guerra e o franquismo, moitos andalucistas foron fusilados (como Blas Infante) ou marcharon \u00f3 exilio.\nNon ser\u00eda ata 1973 cando rexurdir\u00eda o nacionalismo andaluz en Andaluc\u00eda Occidental da man de Alejandro Rojas Marcos, fundador do Partido Socialista de Andaluc\u00eda, que m\u00e1is tarde pasar\u00e1 a denominarse Partido Andalucista.\nO 4 de decembro de 1977, un mill\u00f3n e medio de persoas saen \u00e1 r\u00faa por toda Andaluc\u00eda (e tam\u00e9n en Barcelona) pedindo a autonom\u00eda, convocados por t\u00f3dolos partidos pol\u00edticos ag\u00e1s a Uni\u00f3n de Centro Democr\u00e1tico. Tras un referendo, o Estatuto de Autonom\u00eda de Andaluc\u00eda aprobouse o 12 de febreiro de 1981.\nS\u00edmbolos do nacionalismo andaluz.\nO nacionalismo andaluz ten como estandarte m\u00e1is caracter\u00edstico a bandeira nacionalista andaluza, tam\u00e9n co\u00f1ecida como \"arbonaida nacionalista\", que se creou na d\u00e9cada de 1980, unha vez que Andaluc\u00eda xa conseguira a autonom\u00eda pol\u00edtica e os nacionalistas andaluces comezaron a pedir a definici\u00f3n de Andaluc\u00eda como naci\u00f3n.\nA primeira bandeira de corte nacionalista que se creou en Andaluc\u00eda foi a imitaci\u00f3n da bandeira de Cuba. Creouna o Partido Socialista de Andaluc\u00eda, o posterior Partido Andalucista, empregada posteriormente polas Juventudes Andalucistas. Consiste nunha bandeira de Andaluc\u00eda \u00e1 que se lle engadiu un tri\u00e1ngulo vermello e no centro deste unha estrela branca de cinco puntas.\nPosteriormente, xa case na d\u00e9cada de 1990, creouse a bandeira independentista con m\u00e1is difusi\u00f3n no presete, que conta cunha estrela vermella de cinco puntas no centro da bandeira orixinal sen o escudo. Nos \u00faltimos anos comezouse a difundir unha nova bandeira nacionalista que sustit\u00fae a estrela vermella de cinco puntas por outra de oito (\u00e1 que denominan estrela tartesa). Esta bandeira creouse para tentar engadir s\u00edmbolos m\u00e1is andaluces \u00e1 bandeira, como \u00e9 a estrela de oito puntas, da que se afirma ten orixe tartesa e polo seu uso durante Al-\u00c1ndalus, mais non ten case difusi\u00f3n entre os nacionalistas andaluces.\nOs nacionalistas andaluces modifican o lema do escudo oficializado no Estatuto de Autonom\u00eda, empregando o lema nacionalista creado por Blas Infante \"Andaluc\u00eda por s\u00ed, los Pueblos y la Humanidad\". Do mesmo xeito acontece con parte da letra do himno, que os nacionalistas andaluces modifican da seguinte manera: \"Sea por Andaluc\u00eda libre, los pueblos y la Humanidad\"."}
{"id": "34275", "revid": "83328", "url": "https://gl.wikipedia.org/wiki?curid=34275", "title": "Carneo", "text": "Carneo era unha antiga divindade peloponesa identificada posteriormente con Apolo ou considerada unha simple emanaci\u00f3n del. Non obstante, Carneo era orixinalmente un deus independente. Era un deus venerado polos aqueos antes da chegada dos dorios.\nO seu nome deriva de \"k\u00e1rnos pr\u00f3baton\", que significa \"gando\", en referencia a que posiblemente se lle sacrificaba gando durante as Festas Carneas, unha importante festa de Esparta, o principal centro da s\u00faa adoraci\u00f3n.\nEste deus pod\u00eda ser non s\u00f3 do gando, sen\u00f3n posiblemente tam\u00e9n dalg\u00fans traballos agr\u00edcolas, coma a colleita e a vendima."}
{"id": "34276", "revid": "85894", "url": "https://gl.wikipedia.org/wiki?curid=34276", "title": "Presidentes de Francia", "text": ""}
{"id": "34278", "revid": "839", "url": "https://gl.wikipedia.org/wiki?curid=34278", "title": "Mussolini", "text": ""}
{"id": "34280", "revid": "1888", "url": "https://gl.wikipedia.org/wiki?curid=34280", "title": "Ezker Batua - Berdeak", "text": "Ezker Batua-Berdeak foi unha organizaci\u00f3n pol\u00edtica do Pa\u00eds Vasco, formada polo PCE-EPK e independentes de esquerdas. At\u00e9 o ano 2004 estivo federada a Izquierda Unida pero posteriormente cambiou o seu status, equipar\u00e1ndoo \u00f3 referente catal\u00e1n de IU, EUiA, establecendo a soberan\u00eda en Ezker Batua-Berdeak, que libremente decide asociarse con Izquierda Unida.\nO seu coordinador xeral at\u00e9 2009 foi Javier Madrazo, quen foi conselleiro de Vivenda e Asuntos Sociais do Goberno vasco.\nHistoria.\nA s\u00faa denominaci\u00f3n nun primeiro momento era Ezker Batua (EB). Coa entrada de Berdeak (\"Verdes\") na organizaci\u00f3n, pasou a empregar a denominaci\u00f3n Ezker Batua-Berdeak, a cal seguiu usando trala sa\u00edda do grupo verde, sendo este o seu nome oficial na actualidade, e as siglas empregadas \"EB-B\".\nDesde o 2001, esta organizaci\u00f3n formou parte do Goberno vasco en coalici\u00f3n co PNV e Eusko Alkartasuna. A s\u00faa decisi\u00f3n de pactar con estes dous partidos nacionalistas, xustificada pola organizaci\u00f3n para reconstru\u00edr a convivencia no Pa\u00eds Vasco trala agre campa\u00f1a das elecci\u00f3ns \u00f3 Parlamento Vasco de 2001, foi moi criticada desde outros puntos do Estado, e internamente desde sectores pr\u00f3ximos \u00f3 PCE.\nEn contraste, as enquisas reflicten un amplo apoio a esta alianza dentro da sociedade vasca, e EB-B ten acusado a certos sectores de IU de xustificar o seu retroceso electoral - inclu\u00eddo o municipal- atacando \u00e1 federaci\u00f3n vasca.\nConservou un deputado por territorio hist\u00f3rico (3 en total), non rexistrando unha perda porcentual significativa de votos nas Elecci\u00f3ns \u00f3 Parlamento Vasco de 2005.\nAproximaci\u00f3n ideol\u00f3xica.\nEB-B tense posicionado en contra da violencia de ETA, a favor do dereito de autodeterminaci\u00f3n, as\u00ed como do fin da dispersi\u00f3n de presos e propo\u00f1\u00eda un encuadre federal de Euskadi no Estado espa\u00f1ol denominado \"federalismo de libre adhesi\u00f3n\" e defende un modelo republicano e socialista de sociedade.\nDefendeu un \"si cr\u00edtico\" \u00f3 Estatuto de Autonom\u00eda ou \"Plan Ibarretxe\" e entre as s\u00faas iniciativas de Goberno at\u00f3panse a Lei de Parellas de Feito e a Lei do Solo, hoxe en d\u00eda, xa en vigor.\nEvoluci\u00f3n electoral de EB-B na actualidade.\nNon obstante, observando os resultados nas elecci\u00f3ns \u00f3 Parlamento Vasco \u00e9 perceptible unha tendencia \u00e1 baixa desde 1998, primeiro acusada perdendo a metade de votantes (de 9,15% en 1994 a 5,68% en 1998), e despois de maneira sutil pero continuada, sendo a progresi\u00f3n a seguinte:\nEstes datos non tiveron gran relevancia at\u00e9 recentes datas, porque en distribuci\u00f3n de escanos a progresi\u00f3n \u00e9 ascendente (de 2 a 3), pola entrada no Goberno Vasco e a s\u00faa repercusi\u00f3n nos medios e moi especialmente porque a ilegalizaci\u00f3n de Batasuna deixou un baleiro electoral do que EB-B sa\u00edu amplamente beneficiado, sobre todo nas elecci\u00f3ns municipais, pasando dun 4,38% e 26 concellais en 1999 \u00f3 8,04% e 77 representantes en 2001, onde tam\u00e9n se rexistraron un 10,04% de votos anulados, na s\u00faa inmensa maior\u00eda da ilegalizada AuB (en 1999 s\u00f3 o 0,8% foron nulos).\nEsta situaci\u00f3n de aparente \u00e9xito electoral veuse freada tanto pola presenza de EHAK como pola recuperaci\u00f3n do espazo electoral da esquerda nacionalista en xeral, con especial importancia na aparici\u00f3n de Aralar.\nA gr\u00e1fica descendente que reflicten os resultados pon de manifiesto unha progresiva deterioraci\u00f3n do espazo electoral de EB-B, e quizais da proposta federalista que EB-B representa.\nPor\u00e9n, \u00e9 comunmente aceptado que a presenza de EB-B no Goberno Vasco non \u00e9 a causante desta deterioraci\u00f3n, que responde a unha tendencia xeral- extensible a toda Izquierda Unida e previa, e de feito as enquisas revelan unha popularidade xeral de EB-B e de Javier Madrazo en particular froito da s\u00faa acci\u00f3n de goberno.\nEn marzo de 2007 anunciaron que concorrer\u00edan en coalici\u00f3n co partido nacionalista de esquerda Aralar \u00e1s elecci\u00f3ns municipais dese ano."}
{"id": "34281", "revid": "839", "url": "https://gl.wikipedia.org/wiki?curid=34281", "title": "Ezker Batua", "text": ""}
{"id": "34283", "revid": "1131", "url": "https://gl.wikipedia.org/wiki?curid=34283", "title": "Editorial Toxosoutos", "text": "\"Para o artigo sobre a parroquia de Lousame, vexa Toxos Outos\"\nA editorial Toxosoutos \u00e9 unha casa editorial nacida en 1988 no Obre (Noia) con fortes vencellos con Gr\u00e1ficas Sementeira. \u00c9 un dos membros da Asociaci\u00f3n Galega de Editores.\nTraxectoria.\nEst\u00e1 centrada en temas relacionados coa historia de Galicia, a ling\u00fc\u00edstica galega, a literatura galega, o mundo celta ou biograf\u00edas.&lt;br&gt;\nTen as seguintes colecci\u00f3ns:\nPromove desde o ano 2001 o premio Historia Medieval de Galicia. Os seus principais n\u00fameros de ISBN son 605, 89129, 95622 e 96259."}
{"id": "34284", "revid": "197", "url": "https://gl.wikipedia.org/wiki?curid=34284", "title": "Filol\u00f3xica", "text": ""}
{"id": "34285", "revid": "197", "url": "https://gl.wikipedia.org/wiki?curid=34285", "title": "Viguesa", "text": ""}
{"id": "34286", "revid": "197", "url": "https://gl.wikipedia.org/wiki?curid=34286", "title": "Compostel\u00e1", "text": ""}
{"id": "34287", "revid": "6279", "url": "https://gl.wikipedia.org/wiki?curid=34287", "title": "Coru\u00f1esa", "text": ""}
{"id": "34288", "revid": "6279", "url": "https://gl.wikipedia.org/wiki?curid=34288", "title": "Pontevedresa", "text": ""}
{"id": "34289", "revid": "6279", "url": "https://gl.wikipedia.org/wiki?curid=34289", "title": "Luguesa", "text": ""}
{"id": "34290", "revid": "6279", "url": "https://gl.wikipedia.org/wiki?curid=34290", "title": "Ourens\u00e1", "text": ""}
{"id": "34294", "revid": "85894", "url": "https://gl.wikipedia.org/wiki?curid=34294", "title": "Partido do Traballo (Lituania)", "text": "O Partido do Traballo (en lituano: \"Darbo partija\"), ou DP, \u00e9 un novo partido pol\u00edtico de Lituania. Foi fundado no 2003 polo millonario ruso Viktor Uspaskich.\nNas primeiras elecci\u00f3ns \u00e1s que se presentou, as Elecci\u00f3ns \u00f3 Parlamento Europeo do 2004 (Lituania), foi o partido m\u00e1is exitoso acadando o 30.2% dos votos e conseguindo ter a cinco membros no Parlamento Europeo. Ingresou no grupo da Alianza de Liberais e Dem\u00f3cratas por Europa, concretamente na rama do Partido Dem\u00f3crata Europeo.\nNas derradeiras elecci\u00f3ns lexistativas de Lituania, o 10 de outubro de 2004, conseguiu o 28.4 % do apoio popular e 39 de 141 escanos."}
{"id": "34296", "revid": "1987", "url": "https://gl.wikipedia.org/wiki?curid=34296", "title": "Constantino VI", "text": "Constantino VI, nado en 771 e finado en 797, sucedeu ao seu pai Le\u00f3n IV como emperador bizantino \u00e1 idade de nove anos en 780, e foi emperador baixo a rexencia da s\u00faa nai icon\u00f3dula, a emperatriz Irene.\nTraxectoria.\nEn 787, Irene aliouse con Carlomagno coa intenci\u00f3n de casar a Constantino con Rotrud, a filla deste; pero o plan non funcionou. Posteriormente ela casar\u00eda ao seu fillo coa filla dun nobre de menor rango.\nConstantino ti\u00f1a 16 anos en 787 e Irene deber\u00edalle ter cedido o poder ent\u00f3n, pero este non se fixo co poder total ata 790, cando os armenios do ex\u00e9rcito se rebelaron contra Irene. Ela manter\u00eda de todos os xeitos o t\u00edtulo de emperatriz, a\u00ednda que Constantino tivo que derrotar aos armenios para que a aceptasen como emperatriz: esta ser\u00eda a s\u00faa primeira vitoria logo das desastrosas derrotas ante os b\u00falgaros.\nTam\u00e9n tivo que reprimir unha revolta liderada polo seu irm\u00e1n Nic\u00e9foro, que fora obrigado a entrar nun mosteiro para evitar que puidese ser elixido emperador. Logo de todo isto, divorciouse da s\u00faa muller Mar\u00eda (\u00e1 que aborrec\u00eda pese \u00e1 s\u00faa beleza, por ser escollida pola s\u00faa nai Irene), a cal lle deu unha filla, e volveu a casar con Teodota (unha \"cabicularia\" ou dama de honor de Irene), un feito impopular e posibelmente ilegal, a\u00ednda que o patriarca San Tarasio permitiu dita actuaci\u00f3n. En 797 tivo lugar outra rebeli\u00f3n, dirixida por persoas que apoiaban a Irene coa aprobaci\u00f3n desta. Constantino foi feito prisioneiro e cegado, deixando a Irene co dominio total sobre o Imperio.\nO final de Constantino non esta totalmente claro: segundo alg\u00fans, morreu inmediatamente a consecuencia da b\u00e1rbara mutilaci\u00f3n que sufriu; mentres que outros din que se retirara a unha vida totalmente privada, xunto a Teodota, para logo ser desterrado \u00e1 Illa dos Pr\u00edncipes, onde foi sepultado \u00e1 beira da s\u00faa primeira esposa, Mar\u00eda.\nDurante o posterior reinado de Miguel II, aparecer\u00edan alg\u00fans pretendentes ao trono que reivindicaban ser o propio Constantino VI."}
{"id": "34297", "revid": "85894", "url": "https://gl.wikipedia.org/wiki?curid=34297", "title": "Pacto de Estella", "text": "O Pacto de Estella ou Lizarrako Akordioa en \u00e9uscaro, tam\u00e9n chamado Acordos de Estella, Acordos de Lizarra e posteriormente Acordos de Lizarra-Garazi, foi un acordo pol\u00edtico subscrito o 12 de setembro de 1998 na localidade de Estella-Lizarra (Navarra), na Casa de Frai Diego, durante a terceira reuni\u00f3n do Foro de Irlanda, promovido pola coalici\u00f3n nacionalista vasca Herri Batasuna. Este pacto foi asinado polos partidos pol\u00edticos vascos de car\u00e1cter nacionalista e Ezker Batua - Berdeak e o Partido Carlista de Euskal Herr\u00eda, as\u00ed como distintos sindicatos e asociaci\u00f3ns, para tentar dar soluci\u00f3n \u00f3 chamado \"conflito vasco\", depositando a soberan\u00eda do Pa\u00eds Vasco nos propios cidad\u00e1ns deste territorio.\nContido.\nAlg\u00fans dos seus puntos fundamentais son:\nConsecuencias.\nA sinatura deste pacto produciu unha tregua de ETA, ata que o 3 de decembro de 1999 os terroristas d\u00e9rona por finalizada. O 21 de xaneiro do 2000 volveron a asasinar. Non houbo condena por parte de Herri Batasuna, o cal produciu a extinci\u00f3n da colaboraci\u00f3n propiciada polo Acordo de Lizarra-Garazi."}
{"id": "34298", "revid": "839", "url": "https://gl.wikipedia.org/wiki?curid=34298", "title": "Ezker Batua Berdeak", "text": ""}
{"id": "34299", "revid": "839", "url": "https://gl.wikipedia.org/wiki?curid=34299", "title": "Partido Laborista (Lituania)", "text": ""}
{"id": "34301", "revid": "98629", "url": "https://gl.wikipedia.org/wiki?curid=34301", "title": "Le\u00f3n IV (emperador)", "text": "Le\u00f3n IV, chamado Khazar ou o X\u00e1zaro (c. 750 - 8 de setembro de 780), sucedeu ao seu pai, Constantino V, como emperador do Imperio bizantino en 775. En 776 asociou ao trono ao seu fillo m\u00e1is novo Constantino, e reprimiu a revolta dirixida polos seus cinco medio irm\u00e1ns que se desatou a ra\u00edz desta medida.\nDo mesmo xeito que o seu pai e o seu av\u00f3, Le\u00f3n III, Le\u00f3n obtivo importantes \u00e9xitos militares contra os \u00e1rabes e os b\u00falgaros. Pero a diferenza do seu pai e do seu av\u00f3, Le\u00f3n foi partidario dos icon\u00f3dulos, e restaurou ao Patriarca de Constantinopla icon\u00f3dulo.\nDurante o seu reinado, Le\u00f3n estivo en gran medida baixo a influencia da s\u00faa muller, a emperatriz Irene, e cando o emperador morreu repentinamente en 780, ela f\u00edxose cargo da tutela do seu fillo e sucesor Constantino VI."}
{"id": "34303", "revid": "1987", "url": "https://gl.wikipedia.org/wiki?curid=34303", "title": "Constantino V", "text": "Constantino V \"Copr\u00f3nimo\" (\"o de nome de excremento\"), nado en 718 e finado o 14 de setembro de 775, foi emperador de Bizancio de 741 a 775. Constantino foi o fillo e sucesor de Le\u00f3n III o Isaurio.\nTraxectoria.\nA Constantino op\u00faxose o chambel\u00e1n do seu pai Artabasdo, que atacou ao seu ex\u00e9rcito cando estaba en campa\u00f1a contra os \u00e1rabes en Anatolia. Artabasdo declarou que Constantino morrera na batalla e f\u00edxose co poder en Constantinopla- Pero en realidade, Constantino fuxiu a Isauria, reuniu aos seus seguidores e asediou a capital en 742. A finais de 743 xa recuperara a cidade e mandara cegar a Artabasdo.\nTras estes feitos, reorganizou os temas, os distritos militares do Imperio e creou novas divisi\u00f3ns chamadas tagmata. Disp\u00faxoas de maneira que fose m\u00e1is dif\u00edcil utilizalas para unha conspiraci\u00f3n. Co ex\u00e9rcito reorganizado, en 751 recuperou territorios que estaban en mans \u00e1rabes, aproveitando a guerra civil entre estes. Tam\u00e9n derrotou aos b\u00falgaros na batalla de Anchialus en 763.\nConstantino continuou a pol\u00edtica iconoclasta do seu pai Le\u00f3n III, perseguindo activamente aos icon\u00f3dulos e aos mosteiros. En 753 convocou un concilio de bispos e clero iconoclasta, un dos concilios m\u00e1is pequenos xamais reunidos, para proclamar que a veneraci\u00f3n de imaxes era unha herex\u00eda. Esta medida resultou moi impopular entre a poboaci\u00f3n xeral. En 766 perseguiu aos monxes e monxas icon\u00f3dulos, obrig\u00e1ndoos a uniren as s\u00faas mans no hip\u00f3dromo, mentres as turbas linchaban a un eremita icon\u00f3dulo chamado Estevo. Tam\u00e9n proclamou que o culto \u00e1s reliquias e aos santos era her\u00e9tico.\nConstantino morreu en setembro de 775, durante unha campa\u00f1a contra os b\u00falgaros, e os icon\u00f3dulos consideraron que a s\u00faa morte foi un castigo divino. Estenderon o rumor de que cando era un beb\u00e9, durante o seu bautismo, defecara na p\u00eda bautismal, e por iso lle aplicaron o sobrenome de \"Copr\u00f3nimo\". No s\u00e9culo IX foi desenterrado e os seus restos guindados ao mar."}
{"id": "34304", "revid": "17467", "url": "https://gl.wikipedia.org/wiki?curid=34304", "title": "Le\u00f3n IV, emperador", "text": ""}
{"id": "34305", "revid": "137483", "url": "https://gl.wikipedia.org/wiki?curid=34305", "title": "Franquismo", "text": "O franquismo foi o r\u00e9xime pol\u00edtico vixente en Espa\u00f1a entre 1939 e 1975, baseado no liderado do xeneral Francisco Franco Bahamonde. Tam\u00e9n se chama franquismo \u00e1 ditadura e ideolox\u00eda pola que se rexeu Espa\u00f1a nesta \u00e9poca, tam\u00e9n co\u00f1ecida como nacionalcatolicismo, con elementos do fascismo.\nOrixe.\nA orixe do franquismo foi a sublevaci\u00f3n dunha parte do ex\u00e9rcito espa\u00f1ol contra o goberno da II Rep\u00fablica xustific\u00e1ndoo como un movemento contrarrevolucionario para impedir outro de inspiraci\u00f3n comunista para substitu\u00edlo por unha ditadura militar de forma provisoria ou definitiva pero que se converteu nun r\u00e9xime autoritario no que Franco exerc\u00eda a xefatura vitalicia en concepto de Caudillo.\nHistoria.\nAcabada a guerra civil espa\u00f1ola coa vitoria dos autodenominados \"nacionais\", Franco pasou a ser a cabeza do Estado, proclam\u00e1ndose \"Caudillo de Espa\u00f1a pola graza de Deus\". Nos primeiros anos, o r\u00e9xime franquista levou a cabo unha forte represi\u00f3n contra os adversarios, a s\u00faa funci\u00f3n era fundamental para paralizar o inimigo polo terror e estaba alentada polos m\u00e1ximos dirixentes, deu apoio a Hitler e a Mussolini (quen o apoiaran na guerra civil) e practicou unha pol\u00edtica econ\u00f3mica aut\u00e1rquica. M\u00e1is adiante, m\u00e1is dunha d\u00e9cada despois, o r\u00e9xime estableceu contactos cos Estados Unidos e cambiou a pol\u00edtica econ\u00f3mica. Nos anos 60 produciuse un incremento notable en comparanza cos niveis m\u00ednimos da \u00faltima \u00e9poca do nivel de vida da poboaci\u00f3n en xeral (propiciado polo \"desenvolventismo\" econ\u00f3mico), se ben o nivel de liberdade persoal e pol\u00edtica non aumentou consecuentemente.\nO franquismo como r\u00e9xime pol\u00edtico oficial rematou coa morte de Franco, que foi sucedido por decisi\u00f3n propia do xeneral polo rei Xo\u00e1n Carlos I como Xefe de Estado, tras xurar os Principios do Movemento Nacional, o m\u00e1is parecido a unha \"Constituci\u00f3n franquista\". A transici\u00f3n cara a un sistema pol\u00edtico baseado nunha democracia parlamentaria foi relativamente moderada, tirantes as continuas ameazas de revoltas militares e a forte mobilizaci\u00f3n das masas traballadoras e estudant\u00eds.\nIdeolox\u00eda.\nO franquismo comezou base\u00e1ndose na doutrina do nacionalcatolicismo, executada pola Falange e a Comuni\u00f3n Tradicionalista, mon\u00e1rquica e carlista. Ao principio, tam\u00e9n se aliaron outros sectores de dereitas: conservadores e alg\u00fans mon\u00e1rquicos lexitimistas. As bases do r\u00e9xime foron a unidade nacional espa\u00f1ola, o catolicismo e o anticomunismo. O r\u00e9xime foi unha ditadura militar e foi un r\u00e9xime totalitario, con especial vehemencia e represi\u00f3n ao longo do que se co\u00f1ece como primeira etapa. Isto non impediu que o r\u00e9xime se autodefinise dende o principio como unha \"democracia org\u00e1nica\" que endexamais se homologou cunha democracia parlamentaria.\nA partir das derrotas das potencias do Eixe na segunda guerra mundial, o r\u00e9xime foi desbotando o seu car\u00e1cter marcadamente profascista, a\u00ednda que seguiu utilizando a s\u00faa simbolox\u00eda. O franquismo tivo daquela que buscar novas alianzas internacionais, e foi diminu\u00edndo o papel da Falange en favor doutros grupos. Na d\u00e9cada dos anos 60 apareceu unha xeraci\u00f3n de pol\u00edticos \"tecn\u00f3cratas\" que at\u00e9 certo punto rompeu o illamento internacional no que se atopaba o Estado."}
{"id": "34307", "revid": "106460", "url": "https://gl.wikipedia.org/wiki?curid=34307", "title": "Partido Dem\u00f3crata Europeo", "text": "O Partido Dem\u00f3crata Europeo \u00e9 un partido pol\u00edtico europeo de centro moi a favor da integraci\u00f3n europea. Foi iniciado o 16 de abril do 2004 e fundado formalmente o 9 de decembro en Bruxelas. Fran\u00e7ois Bayrou de Uni\u00f3n pola Democracia Francesa e Francesco Rutelli de La Margherita, son os primeiros copresidentes.\nO PDE foi fundado como reacci\u00f3n \u00e1 crecente influencia de partidos euroesc\u00e9pticos nas instituci\u00f3ns europeas. Reuniu a partidos europe\u00edstas de centro-dereita do Partido Popular Europeo e partidos de centro-esquerda do Partido dos Socialistas Europeos para formar unha nova coalici\u00f3n de centro.\nO reformismo e outro das principais ideas do partido, que une a reformistas de centro de dous tipos, sendo Democristi\u00e1ns, socialdem\u00f3cratas ou unha mestura de ambas tendencias.\nMembros.\nOs membros actuais son:"}
{"id": "34310", "revid": "1060", "url": "https://gl.wikipedia.org/wiki?curid=34310", "title": "Giro", "text": ""}
{"id": "34320", "revid": "25871", "url": "https://gl.wikipedia.org/wiki?curid=34320", "title": "Cloruro de cesio", "text": "O cloruro de cesio \u00e9 un composto i\u00f3nico t\u00edpico cunha caracter\u00edstica estrutura cristalina\nPreparaci\u00f3n.\nO cloruro de cesio p\u00f3dese preparar pola reacci\u00f3n do hidr\u00f3xido del cesio ou do carbonato del cesio co \u00e1cido clorh\u00eddrico: a substancia salina resultante purificase por recristalizaci\u00f3n.\nCsOH (s) + HCl (ac) \u2192 CsCl(ac) + H2O\nCs2CO3(s) + 2 HCl (ac) \u2192 2 CsCl(ac) + CO2 (g) + H2O\nO metal Cesio reacciona violentamente co gas cloro dando cloruro del cesio, a\u00ednda que o custo do cesio met\u00e1lico fai que esta non sexa a ruta habitual de preparaci\u00f3n do mesmo.\nEstrutura cristalina.\nA estrutura do cloruro de cesio componse \u00f3 encaixar redes c\u00fabicas simples de ani\u00f3ns e de cati\u00f3ns. A estrutura cristalina do cloruro de cesio, dada a gran diferenza de tama\u00f1o entre os i\u00f3ns cesio e cloruro ser\u00eda similar a unha rede c\u00fabica formada por bal\u00f3ns de f\u00fatbol, na que os ocos que quedar\u00edan entre os bal\u00f3ns fosen ocupados por outra rede, tam\u00e9n c\u00fabica, formada por pelotas de golf. Se os dous tipos de \u00e1tomos son similares en tama\u00f1o (imaxinemos pelotas de h\u00f3ckey embaladas con pelotas de tenis) ent\u00f3n o empaquetamento c\u00fabico dar\u00e1 unha estrutura similar \u00e1 do cloruro de sodio.\nAplicaci\u00f3ns.\nO cloruro de cesio empr\u00e9gase na preparaci\u00f3n de cristais condutores da electricidade.\nOs radiois\u00f3topos do cloruro de cesio util\u00edzanse en medicina nuclear, inclu\u00edndo o tratamento do cancro. Na produci\u00f3n de fontes radioactivas \u00e9 normal elixir unha forma qu\u00edmica do radiois\u00f3topo que non sexa dispersado con facilidade no ambiente se ten lugar un accidente por rotura ou perda do contedor da fonte. Por exemplo no uso dos xeradores radiot\u00e9rmicos, (RTGs), empr\u00e9gase a mi\u00fado titanato de estroncio porque \u00e9 insoluble en auga. Pero para teleterapia as fontes deben proporcionar unha densidade radioactiva moi alta, o que non \u00e9 posible cos compostos insolubles polo que \u00e9 normal utilizar un dedal radioactivo de cloruro del cesio para ter unha fonte activa para unidades de radioterapia.\nNo Brasil unha fonte dese tipo foi roubada de entre o metal de refugallo dun equipo avariado dunha cl\u00ednica de radioterapia e as feridas graves e mortes ocorreron como resultado da exposici\u00f3n \u00e1 radiaci\u00f3n gamma externa e da exposici\u00f3n interna, xa que a fonte estaba aberta e rota lanzando o cloruro cesio, soluble, na auga. Ver accidente de Goi\u00e2nia para mais detalles."}
{"id": "34321", "revid": "1131", "url": "https://gl.wikipedia.org/wiki?curid=34321", "title": "Palacio novo de Narbona", "text": "O palacio novo de Narbona \u00e9 a parte nova do conxunto monumental de Narbona, en Francia, formada polo palacio dos arcebispos de Narbona e a Catedral de San Xusto e San Pastor.\nCaracter\u00edsticas.\nO palacio est\u00e1 situado na dereita da paisaxe da \u00e1ncora, abr\u00edndose unha porta que domina o acceso \u00e1 zona do palacio vello. O torre\u00f3n de Gil Aicelion, pr\u00f3ximo \u00e1 porta do mesmo nome, foi edificada para afirmar a autoridade do arcebispo sobre os vicecondes que ti\u00f1an a s\u00faa residencia enfronte, as\u00ed como para vixiar a ponte e o porto. Ten 162 banzos e un torre\u00f3n na parte superior desde o que se divisa un panorama espl\u00e9ndido. Ten unha sala, chamada sala do tesouro, con esculturas medievais. \u00d3 lado do edificio est\u00e1 o s\u00ednodo, do s\u00e9culo XIV, constru\u00eddo para ampliar o palacio. Na parte norte do torre\u00f3n lev\u00e1ntase a torre de San Marcial.\nUnhas obras dos s\u00e9culos XVII e XVIII modificaron o seu aspecto e constru\u00edronse fachadas cl\u00e1sicas; en 1846 Viollet-le-Duc edificou a \u00e1 este que corresponde \u00e1 casa do concello da cidade.\nNa parte baixa est\u00e1 a sala dos c\u00f3nsules, cunha serie de piares, que foi dedicada \u00f3s antigos c\u00f3nsules da vila, con diversos elementos relativos a estes. Por unha escaleira edificada en 1628 p\u00e1sase \u00e1 zona do palacio. A sala dos s\u00ednodos era aquela na que o arcebispo celebraba as recepci\u00f3ns e onde se levaban a cabo moitas reuni\u00f3ns dos Estados Xerais de Languedoc, asemblea provincial que, antes da Revoluci\u00f3n Francesa, se reun\u00eda cada ano nunha cidade diferente da provincia. Inicialmente ti\u00f1a o dobre de altura da que ten agora. Os arcos levant\u00e1ronse no s\u00e9culo XVII para permitir a construci\u00f3n dun piso suplementario. Nas paredes hai catro tapicer\u00edas de Aubsson do s\u00e9culo XVII, representan a historia b\u00edblica de Esther. Hoxe util\u00edzase coma sala de concertos e para as recepci\u00f3ns ofertadas pola cidade, as\u00ed como para as reuni\u00f3ns p\u00fablicas do consello municipal. No segundo andar est\u00e1n os departamentos do arcebispo, hoxe en d\u00eda convertidos no museo de arte e historia de Narbona."}
{"id": "34322", "revid": "98629", "url": "https://gl.wikipedia.org/wiki?curid=34322", "title": "Gordiano III", "text": "Marcus Antonius Gordianus, fillo de Antonia Gordiana, filla de Gordiano I e irm\u00e1 de Gordiano II, naceu no 225, e foi nomeado emperador polos pretorianos \u00e1 idade de 13 anos.\nO seu reinado.\nCoa morte de Maximino Tracio a mans das s\u00faas tropas, despois da morte de Gordiano I e Gordiano II, os senadores Pupieno e Balbino quedaron nomeados como co-emperadores, pero non eran aceptados polo pobo de Roma, e despois de s\u00f3 noventa d\u00edas, e logo de que lles impuxeran o nomeamento de Gordiano III como c\u00e9sar, foron asasinados polos pretorianos, que nomearon a Gordiano III como emperador, en parte debido \u00e1s presi\u00f3ns do pobo romano que a\u00ednda conservaba a lembranza das virtudes do seu av\u00f3 e t\u00edo.\nA elecci\u00f3n dun rexente era moi importante para o inicio do seu reinado, e esa elecci\u00f3n recaeu en Aquila Timesiteo, que fora gobernador do imperio en diversas provincias, onde deu proba do seu car\u00e1cter \u00edntegro e not\u00e1bel capacidade. A s\u00faa entrada no pazo deu coma primeira medida o afastamento de t\u00f3dolos eunucos que herdara do seu t\u00edo, moi propios das rexi\u00f3ns orientais, pero nunca ben aceptados en Roma. Unha vez completada esta expulsi\u00f3n, Gordiano III tomou por esposa a filla do seu rexente, Sabinia Tranquilinia, e nomeou o seu sogro prefecto do pretorio.\nPolo estudos das s\u00faas cartas, s\u00e1bese que tentou favorecer a situaci\u00f3n das clases humildes: unhas favorecen a emancipaci\u00f3n dos escravos, noutras trata da condici\u00f3n das mulleres, \u00e1s que se refire coma compa\u00f1eiras dos homes no divino e no humano. Vese a influencia dos cristi\u00e1ns nestas cartas.\nO emperador herdara conflitos contra os godos, s\u00e1rmatas e persas. Pouco se sabe das s\u00faas expedici\u00f3ns na zona do Danubio. As cr\u00f3nicas falan dunha vitoria do emperador na Tracia e unha derrota contra os alanos, pero o certo \u00e9 que esas rexi\u00f3ns quedaron ceibes dos b\u00e1rbaros, a\u00ednda que se sup\u00f3n que foi m\u00e1is polo ouro entregado que pola v\u00eda das armas.\nDun xeito moi distinto foron as cousas no Oriente. A morte do rei dos persas Ardeschir no ano 240 deixou o trono en mans do seu fillo Sapor, quen comenza o seu reinado invandindo Mesopotamia e Siria, cando xa caeran no seu poder Nisibe e Carr\u00e9. Siria tomouna sen oposici\u00f3n pero en Mesopotamia sufriu unha gan derrota, que o obrigou a devolver t\u00f3dalas conquistas anteriores. A vitoria en Mesopotamia debeuse ao xenio de Timesiteo, conforme as cartas que foron dirixidas ao Senado, pero non puido gozar da vitoria xa que, non se sabe se por causas naturais ou inducidas, Timiseteo morreu pouco despois.\nGordiano III veuse na obriga de nomear un novo prefecto, e esta elecci\u00f3n recaeu en Xulio Filipo, quen pouco despois comenza a manobrar para po\u00f1er o ex\u00e9rcito en contra do emperador, desviando provisi\u00f3ns e facendo que o ex\u00e9rcito tentase nomear un novo sucesor. A esta manobra quix\u00e9ronse opo\u00f1er os amigos de Gordiano, pero tanto el como os seus amigos foron asasinados en Zaita, sobre o r\u00edo \u00c9ufrates. Filipo envioulle cartas ao Senado comunic\u00e1ndolles a morte do emperador e mais o seu nomeamento como emperador por parte do ex\u00e9rcito. O Senado acepta esta condici\u00f3n, a\u00ednda que en contra da opini\u00f3n do novo emperador, divin\u00edzao e manda facer un gran mausoleo no seu nome, levantado por Filipo no mesmo lugar onde mandara asasinalo."}
{"id": "34323", "revid": "85894", "url": "https://gl.wikipedia.org/wiki?curid=34323", "title": "Grandes Voltas", "text": "As Grandes Voltas, en ciclismo, \u00e9 o nome que reciben as tres carreiras por etapas m\u00e1is importantes: Tour de Francia, Giro de Italia e Vuelta a Espa\u00f1a.\nCaracter\u00edsticas com\u00fans.\nDuraci\u00f3n e organizaci\u00f3n.\nAs tres Grandes Voltas te\u00f1en en com\u00fan a s\u00faa duraci\u00f3n. Todas elas comezan un s\u00e1bado e rematan un domingo; e te\u00f1en polo xeral 21 tiradas (tendo en conta a existencia de dous d\u00edas de descanso, no Tour de Francia e na Vuelta a Espa\u00f1a os dous \u00faltimos luns).\n\u00c9 com\u00fan que as Grandes Voltas comecen cunha contra o reloxo pr\u00f3logo, a\u00ednda que isto non se fai t\u00f3dolos anos; adoita haber d\u00faas contra o reloxo ch\u00e1s (que no Tour te\u00f1en lugar sempre en s\u00e1bado) e, \u00e1s veces, algunha contra o reloxo de monta\u00f1a (\"cronoescalada\"). A \u00faltima etapa \u00e9 case sempre ch\u00e1, e remata nas cidades de Mil\u00e1n, Par\u00eds ou Madrid.\nAs etapas de monta\u00f1a son, xunto coas contra o reloxo, as m\u00e1is importantes para os ciclistas que aspiran a ga\u00f1ar as Grandes Voltas. No Giro, sit\u00faanse nos Alpes e nos Apeninos; no Tour, nos Alpes e Pireneos; na Vuelta, na Cordilleira Cant\u00e1brica, os Pireneos e Serra Nevada.\nDesenvolvemento das tiradas.\nAs tiradas das Grandes Voltas asem\u00e9llanse \u00e1s habituais no ciclismo en estrada, pero te\u00f1en certas peculiaridades derivadas da s\u00faa lonxitude.\nPoden distinguirse catro tipos de tiradas:\nTiradas ch\u00e1s.\nSon aquelas que case non te\u00f1en dificultades monta\u00f1osas. Adoitan situarse \u00f3 principio das Grandes Voltas, a\u00ednda que, como xa se dixo antes, a \u00faltima o \u00e9 tam\u00e9n.\nNestas tiradas, o m\u00e1is habitual \u00e9 que un ou varios ciclistas se separen do pelot\u00f3n \u00f3 principio para intentar unha vitoria en solitario. Por\u00e9n, \u00e9 frecuente que o pelot\u00f3n avance e reabsorba estes ciclistas \"escapados\", produc\u00edndose as\u00ed \u00f3 final un desenlace \u00f3 sprint.\nTiradas de alta monta\u00f1a.\nSon aquelas nas que hai grandes dificultades monta\u00f1osas (portos de monta\u00f1a de primeira categor\u00eda ou categor\u00eda especial). En moitas destas tiradas, o final l\u00e9vase a cabo no cume dunha monta\u00f1a (\"final en alto\"); noutras, ten lugar despois de subilas e baixalas.\nNestas tiradas adoita producirse unha escapada semellante \u00e1s das etapas ch\u00e1s \u00f3 principio. Nestes casos, \u00e9 moito m\u00e1is habitual que os ciclistas escapados disputen entre eles a vitoria da tirada; por\u00e9n, \u00e1s veces, son reabsorbidos polo pelot\u00f3n.\nEstas tiradas, en especial as de final en alto, son moi importantes para a clasificaci\u00f3n xeral das carreiras (\u00e9 dicir, para decidir o ga\u00f1ador da Volta Grande). Tam\u00e9n, evidentemente, son fundamentais na clasificaci\u00f3n da monta\u00f1a.\nTiradas de media monta\u00f1a.\nSon as tiradas nas que hai unha serie de dificultades monta\u00f1osas, polo xeral portos de entre primeira e terceira categor\u00eda, que adoitan ter un final chan.\nNestas tiradas m\u00e1is que en ningunha outra, as escapadas adoitan chegar \u00e1 meta con bastante vantaxe respecto do pelot\u00f3n.\nUn exemplo ser\u00eda o Macizo Central do Tour de Francia.\nContra o reloxo.\nSon aquelas nas que os ciclistas non corren xuntos, sen\u00f3n que cada un o fai por separado. \u00d3 final, comp\u00fatanse os tempos que lle levou a cada un facer o percorrido. Polo xeral, estas contra o reloxo te\u00f1en unha lonxitude pr\u00f3xima \u00f3s 30-50 quil\u00f3metros.\nNestas tiradas, ademais das de monta\u00f1a, \u00e9 onde se decide a clasificaci\u00f3n xeral da carreira. Polo xeral, os ga\u00f1adores das contra o reloxo son os homes m\u00e1is fortes da carreira e os que ocupan os primeiros postos.\nExisten contra o reloxo especiais:\nAs clasificaci\u00f3ns e as camisolas.\nNas Grandes Voltas, hai varias clasificaci\u00f3ns:\nCaracter\u00edsticas particulares.\nAs tres Grandes Voltas te\u00f1en bastantes diferenzas entre elas. Polo xeral, consid\u00e9rase que:\nAdemais, as tres carreiras dist\u00ednguense en moitas das normas. O sistema de puntuaci\u00f3n nas clasificaci\u00f3n secundarias como a clasificaci\u00f3n da monta\u00f1a e da regularidade son distintas.\nEstat\u00edsticas.\nMarcas de corredores.\nTan s\u00f3 6 ciclistas na historia ga\u00f1aron as 3 grandes voltas durante a s\u00faa carreira, a\u00ednda que ning\u00fan ga\u00f1ou as 3 nun mesmo ano.\nBernard Hinault e Alberto Contador son os \u00fanicos que lograron repetir a vitoria nas tres carreiras.\nGimondi, Merckx e Hinault, ademais, lograron tam\u00e9n ga\u00f1ar o Campionato do Mundo de ciclismo.\nPodios nas tres grandes Voltas.\nCatorce ciclistas lograron acadar o podio nas tres grandes voltas\nGa\u00f1adores de d\u00faas Grandes Voltas no mesmo ano.\nNove corredores foron capaces de ga\u00f1ar d\u00faas grandes voltas no mesmo ano.\nTour e Giro:\nTour e Vuelta:\nGiro e Vuelta:\nGa\u00f1adores de etapa nas tres Grandes Voltas.\nO primeiro ciclista que logrou vitorias nas tres Grandes Voltas foi o italiano Fiorenzo Magni que o logrou en 1955, tras acadar a s\u00faa primeira vitoria de etapa na Vuelta Ciclista a Espa\u00f1a. Anteriormente xa o conseguira no Giro de Italia en 1948, e no Tour de Francia en 1949.\nTras Fiorenzo Magni, moitos corredores o conseguiro, pero s\u00f3 tres ciclistas conseguiron vencer etapas das tres Grandes Voltas no mesmo ano:\nGa\u00f1adores das tres clasificaci\u00f3ns nunha Gran Volta.\nS\u00f3 tres ciclistas lograron vencer o mesmo ano a clasificaci\u00f3n xeral, a da regularidade e a da monta\u00f1a dunha Gran Volta:\nM\u00e1ximos ga\u00f1adores de Grandes Voltas.\nOs corredores que ga\u00f1aron m\u00e1is dunha gran volta \u00f3 largo da s\u00faa carreira deportiva.\nM\u00e1is podios en Grandes Voltas.\nIndependentemente que non o conseguisen nas tres Grandes Voltas."}
{"id": "34324", "revid": "22570", "url": "https://gl.wikipedia.org/wiki?curid=34324", "title": "Filipo o \u00c1rabe", "text": "Marcus Iulius Philipus naceu no 204, en Trachonitide, preto da actual Damasco. Pasou \u00e1 historia co nome de Filipo I, ou Filipo o \u00c1rabe. Gobernou o Imperio Romano entre os anos 244 a 249.\nFilipo como soldado.\nNo ano 230 casou con Marcia Otacilia Severa e tivo un fillo ao que lle deron o nome de Marcus Iulius Severus Filipus. Durante a campa\u00f1a en Oriente contra os persas do emperador Gordiano III, distinguiuse en parte axudado polo seu irm\u00e1n Xulio Prisco. \u00c1 morte de Temiseteo, e apoiado polo ex\u00e9rcito, \u00e9 nomeado prefecto do pretorio polo emperador. Dende aquel intre tenta po\u00f1er en d\u00fabida a capaciade do emperador para as operaci\u00f3ns militares que se estaban a realizar, e as tropas terminan asasinando a Gordiano III e nomeando emperador a Marco Xulio Filipo.\nFilipo como emperador.\nEnv\u00eda cartas \u00f3 Senado, comunic\u00e1ndolles a morte do emperador, e o seu nomeamento por parte das lexi\u00f3ns. O Senado despois dalgunhas d\u00fabidas, nom\u00e9ao emperador, a s\u00faa muller Marcia augusta e ao seu fillo c\u00e9sar. Tralo pago dun tributo, e da renuncia a Armenia e Mesopotamia, o rei de Persia Sapor I, consegue a paz en Oriente. Nomea o seu irm\u00e1n Xulio Prisco reitor do Oriente, d\u00e1lle o nome de Philipopolis \u00e1 s\u00faa cidade natal e volve a Roma.\nNo 245, os carpios fan incursi\u00f3ns no Danubio. Filipo leva a campa\u00f1a persoalmente e consegue vencelos no 247. Trala vitoria, nomea o seu fillo augustus e o seu sucesor.\nComo construtor, Filipo embeleceu Roma con grandes edificios, creou o \"lacus\" do Trastevere e reparou numerosas calzadas en diversas provincias do Imperio.\nCon el cel\u00e9brase o primeiro milenio da fundaci\u00f3n da cidade de Roma, con grandes xogos, entre os que destacaron os do Centenario, ou Ludi Saeculares, que resultaron particularmente fastuosos pola gran cantidade de animais e gladiadores que tomaron parte neles.\nPouco despois comezan a xurdir pretendentes \u00f3 trono en diversas provincias do Imperio. No 248, as lexi\u00f3ns de Oriente nomean emperador a Pupieno, pero rapidamente son sometidos. No Danubio, as lexi\u00f3n de Panonia e Moesia nomean a Claudio Marino Pacatiano.\nMorte de Filipo.\nFilipo env\u00eda \u00f3 Danubio a Quinto Trajano Decio, xeneral de orixe panonia e senador, en contra de Pacatiano. Pero as tropas, \u00f3 saber da s\u00faa chegada, matan a Pacatiano e nomean a Decio Augusto I. Este acepta e leva as tropas cara a Italia. Filipo sae coas s\u00faas tropas \u00f3 encontro. En Verona ten lugar a loita entre as d\u00faas forzas, na que Filipo o \u00c1rabe morre e o seu fillo \u00e9 capturado e asasinado. Decio \u00e9 ent\u00f3n proclamado emperador polo Senado."}
{"id": "34325", "revid": "1093", "url": "https://gl.wikipedia.org/wiki?curid=34325", "title": "Aupe d'Ueis", "text": ""}
{"id": "34327", "revid": "5312", "url": "https://gl.wikipedia.org/wiki?curid=34327", "title": "Cachalote", "text": "O cachalote (\"Physeter macrocephalus\", ), \u00e9 un cet\u00e1ceo odontoceto da superfamilia dos fiseteroideos, e o \u00fanico integrante da familia dos fiset\u00e9ridos. Tr\u00e1tase do m\u00e1is grande dos cet\u00e1ceos con dentes.\nR\u00edos Panisse s\u00f3 atopou a denominaci\u00f3n \"cachalote\" na enquisa que realizou en toda a costa galega, sendo este nome recollido por ela en Panx\u00f3n, Bouzas, Cangas, Portonovo, Cambados, Escarabote, Malpica, Mugardos, Espasante, Bares, Viveiro, Foz, Ribadeo, Noia, Sardi\u00f1eiro, Lira, Abelleira, Rianxo, Carril, Portos\u00edn, As Figueiras, \u00c9zaro, Mux\u00eda, Camari\u00f1as, Corme, Cai\u00f3n, Mera, Pontedeume, Mogor, Rinlo, Mi\u00f1o, Sada, Laxe, Muros, Ribeira, Vilanova de Arousa, A Guarda, Bueu, San Cipri\u00e1n e Cedeira.\nA \u00fanica sinonimia, en galego, que se co\u00f1ece \u00e9 o nome de \"cabrote\", que cita Penas Pati\u00f1o, pero sen localizar.\nO dicionario etimol\u00f3xico de Corominas afirma que se trata dunha palabra de orixe incerta, e suxire que v\u00e9n do lat\u00edn vulgar \"cappula\", plural de \"cappulum\", empu\u00f1adura de espada. Outra hip\u00f3tese \u00e9 que derive do franc\u00e9s arcaico \"dente\", similar a \"cachau\" en gasc\u00f3n; Fern\u00e1ndez Casado prop\u00f3n a orixe no vasco \"cachau\", grandes dentes. Non se pode deixar de observar a relaci\u00f3n con \"cachola\", termo coloquial usado para designar a cabeza . O nome en ingl\u00e9s, \"sperm whale\", \u00e9 unha contracci\u00f3n de \"spermaceti whale\" (balea de esperma). Esta substancia que se extra\u00eda da cabeza do animal foi chamada \"esperma\" pola s\u00faa semellanza co l\u00edquido seminal e, de feito, cr\u00edase que se trataba realmente do esperma do cachalote.\nO nome cient\u00edfico \u00e9 descritivo. Procede do grego \u03c6\u03c5\u03c3\u03ac\u03c9 \"phys\u00e1\u014d\", \"soprar\", termo utilizado por Arist\u00f3teles para designar as v\u00edas respiratorias dos cet\u00e1ceos, e o nome espec\u00edfico, \"macrocephalus\", alude \u00f3 desproporcionado tama\u00f1o da cabeza. Canto \u00f3 sin\u00f3nimo \"catodon\", este v\u00e9n do grego \u03ba\u03b1\u03c4\u03ac \"kat\u00e1\", \"abaixo\", e \u03bf\u03b4\u03bf\u03cd\u03c3, \u03bf\u03b4\u03cc\u03bd\u03c4\u03bf\u03c3 \"odo\u00fas\", \"od\u00f3ntos\", \"dente\", e indica a presenza de dentes s\u00f3 na mand\u00edbula inferior.\nTaxonom\u00eda.\nO cachalote pertence \u00e1 familia dos \"Physeteridae\", da que \u00e9 a \u00fanica especie, dentro da suborde do \"Odontoceti\" , da orde dos \"Cetacea\".\nNunha familia pr\u00f3xima, a dos \"Kogiidae\", est\u00e1n o cachalote pigmeo (\"Kogia breviceps\") e o cachalote anano (\"Kogia sima\") \nEsta integraci\u00f3n nunha mesma familia ou separaci\u00f3n en d\u00faas familias independentes \u00e9 obxecto de discusi\u00f3n e mesmo hai quen as considera d\u00faas familias pero integradas na superfamilia \"Physeteroidea\".\nNa descrici\u00f3n que fixo Cornide en 1788 sobre os peixes e outras produci\u00f3ns mari\u00f1as na costa de Galicia non describe o cachalote. No cap\u00edtulo que dedica \u00f3s cet\u00e1ceos segue a clasificaci\u00f3n que fixera Linneo e describe catro grupos: \"Mysticeta\", \"Phisalo\", \"Boops\" e \"M\u00fasculo\". A\u00ednda que a segunda poida lembrar o cachalote, os datos que d\u00e1 non se corresponden co cachalote:\nLinneo (1758) describira catro especies diferentes de cachalotes: \"Physeter catodon\", \"P. macrocephalus\", \"P. microps\" e \"P. tursio\". Pronto se reduciron a unha \u00fanica especie, o que provocou o problema da denominaci\u00f3n preferente: as d\u00faas \u00faltimas descart\u00e1ronse sen problema, porque a descrici\u00f3n non correspond\u00eda \u00e1 especie (ambas foron descritas cunha aleta dorsal ben patente). A descrici\u00f3n de \"P. macrocephalus\" tampouco era correcta, pois localizaba o espir\u00e1culo no pescozo. Por iso defendeuse a opci\u00f3n de \"P. catodon\" porque, ademais de ter unha descrici\u00f3n m\u00e1is correcta, era o primeiro na relaci\u00f3n que deu Linneo. Finalmente, a Comisi\u00f3n Internacional de Nomenclatura Zool\u00f3xica adoptou definitivamente a denominaci\u00f3n \"macrocephalus\", considerando \"catodon\" como sin\u00f3nimo.\nA\u00ednda que se comprobou que os exemplares dos mares austrais te\u00f1en un segmento caudal m\u00e1is longo, esta diferenza non xustifica a consideraci\u00f3n de subespecie e, como consecuencia, non se reco\u00f1ecen diferentes subespecies de cachalote.\nDescrici\u00f3n.\nO seu tama\u00f1o e morfolox\u00eda son caracter\u00edsticos, polo que \u00e9 f\u00e1cil de distinguir doutros cet\u00e1ceos. A especie mostra un claro dimorfismo sexual: os machos adoitan medir \u00f3 redor dos 15 metros de lonxitude (por veces, ata os 18\u201320 m) e pesar entre 30 e 40 toneladas (excepcionalmente, 50-55 toneladas), mentres que as femias adoitan medir 12 m ou menos e pesar 16-20 toneladas. \u00d3 naceren, o tama\u00f1o de machos e femias \u00e9 similar: uns 4\u20136 m de lonxitude e uns 1.000\u00a0kg de peso.\nNo museo de Nantucket, Rhode Island (Estados Unidos), existe unha mand\u00edbula de cachalote que mide 5,5 m. Como a mand\u00edbula representa do 20 \u00f3 25% da lonxitude total, este exemplar debeu medir uns 28 metros, e pesar unhas 150 toneladas. No museo de New Bedford, Massachusetts, exponse outra mand\u00edbula de 5,2 m, que corresponder\u00eda a un exemplar de cerca de 25,6 m e un peso pr\u00f3ximo \u00e1s 125 toneladas. Nestes museos cons\u00e9rvanse tam\u00e9n libros de rexistro de factor\u00edas baleiras que conte\u00f1en numerosas referencias a exemplares que, considerando a cantidade de esperma que se obtivo deles, deb\u00edan ter tama\u00f1os similares.\nNa actualidade, os cachalotes non adoitan supera-los 18 metros de longura e as 50 toneladas de peso, como consecuencia da caza intensiva \u00e1 que foron sometidos, especialmente no caso dos machos de maior tama\u00f1o, que ti\u00f1an m\u00e1is esperma e eran m\u00e1is rendibles.\nPresenta o corpo lixeiramente comprimido lateralmente, cunha pel marcada por engurras. A cor \u00e9 moi escura, gris lousa ou moura, co ventre m\u00e1is p\u00e1lido e con manchas de forma irregular de cor branca sucia, m\u00e1is claras na zona inferior da cabeza e na mand\u00edbula inferior . Poden mostrar cicatrices irregularmente distribu\u00eddas \u00f3 longo de todo o corpo, longas e paralelas, especialmente os machos vellos, concentradas na cabeza, que se atrib\u00faen a marcas deixadas polos picos e ventosas das luras xigantes que constit\u00faen o seu principal alimento. A cor dos exemplares novos \u00e9 m\u00e1is clara c\u00e1 dos adultos. Tam\u00e9n se co\u00f1ecen exemplares albinos, escas\u00edsimos .\nGrazas \u00f3s grandes tama\u00f1os que alcanzaba, d\u00e9ronse casos nos que se defend\u00eda eficazmente do acoso dos primeiros baleeiros. O mellor documentado, e de m\u00e1is sona, foi o do barco baleeiro Essex, afundido por un cachalote o 20 de novembro de 1820. Dos 21 tripulantes s\u00f3 sobreviviron 8.\nDestaca, como elemento m\u00e1is caracter\u00edstico, a s\u00faa enorme cabeza, que chega a representar un terzo da lonxitude total (un 25% no momento de nacer, un 31% nas femias adultas e un 36% nos machos adultos). \u00c9 aplanada lateralmente, cun foci\u00f1o romo, como cortado verticalmente, e adopta unha forma cuadrangular. A boca, inferior, \u00e9 proporcionalmente pequena. Os ollos son pequenos e pouco significativos.\nTen un \u00fanico espir\u00e1culo, moi anterior e marcadamente desprazado cara \u00e1 esquerda, cunha forma de S e situado nunha pequena elevaci\u00f3n. Esta disposici\u00f3n fai que o chorro de vapor que emiten \u00f3 emerxeren sexa caracter\u00edstico e inconfundible: dirixido cara a adiante, en \u00e1ngulo de 45\u00ba, e cara \u00e1 esquerda, adoptando forma de arbusto; d\u00e9ixase ver durante 1-2 segundos. O chorro adoita medir menos de 2 m, pero foron citados casos de ata 5 m. Esta primeira exhalaci\u00f3n adoita ser especialmente forte e sonora.\nA mand\u00edbula inferior ten forma de Y alongado, \u00e9 relativamente estreita e non alcanza o extremo anterior da mand\u00edbula superior, que supera aquela amplamente. \u00c9 a \u00fanica mand\u00edbula dentada xa que a superior carece de dentes e, no seu lugar, mostra unha serie de alv\u00e9olos nos que se axustan os dentes da inferior. Presenta de 18 a 25-29 dentes c\u00f3nicos en cada hemimand\u00edbula, indiferenciados , coa punta lixeiramente inclinada cara a atr\u00e1s. Nos exemplares adultos miden ata 20\u00a0cm de lonxitude (inclu\u00edda a parte integrada na enxiva) e 10\u00a0cm de di\u00e1metro, con pesos de ata 1\u00a0kg por unidade. As femias te\u00f1en menos dentes e m\u00e1is pequenos que os machos.\nRealmente, o prop\u00f3sito dos dentes non est\u00e1 confirmado. Non parecen ser necesarios para capturar ou comer as presas, xa que se atoparon exemplares ben alimentados que non ti\u00f1an dentadura ou t\u00ed\u00f1ana inservible. Ademais, as cr\u00edas, que s\u00f3 mostran dentes a partir do oitavo ano de idade, son quen de cazar e se alimentaren sen problemas desde o primeiro ano de vida. Prop\u00faxose a hip\u00f3tese de que utilicen os dentes para as loitas entre os machos por se aparear e, de feito, as marcas ou cicatrices que a mi\u00fado mostran os machos ben poder\u00edan ser causadas por dentes.\nOcasionalmente, poden aparecer alg\u00fans dentes atrofiados, vestixiais, na mand\u00edbula superior pero, case sempre, sen sobresa\u00edr da enxiva.\nNa cara inferior da gorxa presenta 2 a 10 sucos curtos e profundos.\nA aleta dorsal est\u00e1 situada no terzo posterior do corpo. Ten unha forma triangular ou redondeada, pouco definida, e semella m\u00e1is ben unha xiba ou corcova; hai autores que consideran que realmente carece de aleta dorsal, substitu\u00edda por esas xibas. Trala aleta dorsal aparecen de 4 a 6 avultamentos, cada vez m\u00e1is pequenos segundo se achegan \u00e1 caudal. A aleta e esas protuberancias traseiras s\u00f3 son visibles claramente no momento previo \u00e1 inmersi\u00f3n, cando o animal arquea o lombo e mostra esas formaci\u00f3ns. Tras do ano e inmediatamente antes do ped\u00fanculo caudal tam\u00e9n hai un avultamento semellante, a modo dunha grosa quilla.\nAs aletas peitorais son curtas, con forma de paleta e contorno redondeado. A caudal, ancha e forte, ten forma triangular con base moi ancha (\u00f3 redor de 1/4 da lonxitude total). Div\u00eddese en dous l\u00f3bulos sim\u00e9tricos que, por veces, est\u00e1n lixeiramente superpostos na escotadura central, que ten forma de V.\nO cranio \u00e9 marcadamente asim\u00e9trico e c\u00f3ncavo, con forma de prato, para aloxa-lo \"mel\u00f3n\" graxo, e un longo rostro. O espi\u00f1azo est\u00e1 formado por 56 v\u00e9rtebras (7 cervicais, 13 dorsais, 9 lumbares e 27 cocc\u00edxeas ), e pos\u00fae 11 pares de costelas.\nDistribuci\u00f3n e h\u00e1bitat.\nHabita t\u00f3dolos oc\u00e9anos (especie cosmopolita), ag\u00e1s na zona \u00e1rtica, a\u00ednda que femias e cr\u00edas prefiren os mares tropicais e t\u00e9pedos (poucas veces superan os 45\u00baN ou 42\u00baS), mentres que os machos son de distribuci\u00f3n m\u00e1is ampla e chegan a vivir, temporalmente, nos mares \u00e1rticos. En Espa\u00f1a \u00e9 especie frecuente en toda a costa, inclu\u00edda a mediterr\u00e1nea , predominando na costa atl\u00e1ntica. Pode avistarse ocasionalmente nas costas galegas, onde xa se deron algunhas varadas: Penas Pati\u00f1o cita 12 casos en Galicia entre 1947 e 1987. Ata xullo de 2011 cit\u00e1ranse 3 varadas en Galicia, a \u00faltimo en Laxe .\nAdoitan permanecer practicamente inm\u00f3biles na superficie, especialmente cando o mar est\u00e1 completamente en calma, ou nadar lenta e pracenteiramente, pero cando se ven en perigo poden alcanzar grandes velocidades. A velocidade de desprazamento normal v\u00e9n sendo de 5 a 10\u00a0km/hora (m\u00e1is ou menos 4 n\u00f3s), pero poden chegar a velocidades de 20\u00a0km/hora (11 n\u00f3s). En estado de repouso na superficie, cunha duraci\u00f3n que est\u00e1 en relaci\u00f3n coa duraci\u00f3n da inmersi\u00f3n precedente, respiran regularmente a raz\u00f3n de 5 a 6 movementos por minuto.\nComportamento social.\nOrgan\u00edzase socialmente en dous tipos de mandas constitu\u00eddas, unhas, s\u00f3 por machos novos, non activos sexualmente e denominados \"solteiros\", en pequenos grupos de 5-6 exemplares; e outras, mandas de cr\u00eda, constitu\u00eddas por grupos familiares de femias adultas e cr\u00edas de \u00e1mbolos dous sexos, en grupos de 20 a 25 exemplares . Parece ser que as femias se mante\u00f1en no seu grupo familiar toda a s\u00faa vida, pero os machos son expulsados destas mandas en canto alcanzan a madurez sexual (entre os 15 e os 21 anos de idade), e agr\u00fapanse con outros machos do seu mesmo status para constitu\u00edr eses grupos de solteiros que se describiron antes, formados por exemplares de idade e tama\u00f1o similares.\nO n\u00famero de individuos que forman as mandas red\u00facese segundo aumenta a idade dos seus compo\u00f1entes, de modo que os grupos xuven\u00eds poden estar formados por ata 50 individuos mentres que os machos adultos, a partir dos 25-30 anos, despr\u00e1zanse en pequenos grupos de 2 a 5 individuos ou mesmo en solitario, para se achegar \u00e1s mandas de femias s\u00f3 en \u00e9poca de apareamento. Os grupos formados por machos e femias sexualmente activos foron chamados \"har\u00e9ns\", e son moi breves, dunha duraci\u00f3n de s\u00f3 unhas horas.\nAs relaci\u00f3ns entre os membros dun mesmo grupo familiar son moi estables e dan lugar a diversas formas de aprendizaxe e colaboraci\u00f3n, que se d\u00e1 principalmente na crianza e aleitamento colectivo das cr\u00edas. Durante as longas inmersi\u00f3ns en busca de alimento, as cr\u00edas, que ser\u00edan incapaces de se mergullar, quedan na superficie soas ou, m\u00e1is frecuentemente, acompa\u00f1adas pola nai ou por outra femia do grupo.\n\u00c9 unha especie pel\u00e1xica e, normalmente, despr\u00e1zase lonxe da costa, acheg\u00e1ndose ata o bordo da cornixa continental. Adoita realizar grandes migraci\u00f3ns estacionais, cara \u00f3s polos no ver\u00e1n, para se alimentar, e cara a augas tropicais no inverno, para a reproduci\u00f3n.\nReproduci\u00f3n.\nA idade reprodutiva oscila \u00f3 redor dos 7-12 anos nas femias, cando xa miden 8\u20139 m, e 18-19 anos nos machos, e a xestaci\u00f3n dura entre 14 e 15 meses . A estaci\u00f3n reprodutora prol\u00f3ngase desde a metade do inverno \u00e1 metade do ver\u00e1n. En primavera ou ver\u00e1n paren unha \u00fanica cr\u00eda, e os intervalos entre partos son de 3-4 anos. Comprobouse que as outras femias da manda mante\u00f1en un contacto estreito coa que est\u00e1 de parto, como dispostas a axudala. A lactaci\u00f3n ten lugar en augas temperadas ou tropicais, v\u00e9n durando 1-2 anos, se ben a cr\u00eda xa captura as s\u00faas presas antes de cumpri-lo ano de vida. Poden seguir mamando nas nais, ou noutras femias da manda, ata os 7-13 anos (cr\u00edas femias e machos respectivamente)\nOs cachalotes son pol\u00edgamos, e os machos reprodutores buscan activamente grupos de femias coas que aparearse. Comprobouse que os machos compiten violentamente entre eles para cubri-las femias elixidas, e crese que tam\u00e9n as femias mostran certa capacidade de elecci\u00f3n.\nEst\u00edmase que a lonxevidade pode supera-los 70-80 anos.\nComunicaci\u00f3n sonora.\nA diferenza das baleas cos seus variados cantos, o repertorio vocal do cachalote red\u00facese esencialmente a series de estalos ou pulsaci\u00f3ns que semellan golpes repetidos dun martelo sobre madeira . Cada pulsaci\u00f3n est\u00e1 composta por unha serie de 1 a 9 impulsos de 2 a 30 milisegundos de duraci\u00f3n. Emiten s\u00f3 durante a inmersi\u00f3n (na superficie son silenciosos) e, en boas condici\u00f3ns, poden ser captados a distancias superiores \u00f3s 10\u00a0km. A frecuencia das pulsaci\u00f3ns oscila entre os 200\u00a0Hz e os 32 KHz, en secuencias regulares separadas por intervalos de 1 a 10 segundos para dar lugar a unha serie sonora completa que pode durar ata 20 minutos ou m\u00e1is. \u00c9 frecuente que a serie de secuencias remate cuns impulsos diferentes, irregulares pero repetidos, que poder\u00edan servir para identifica-lo individuo que \"canta\", no que ser\u00eda unha especie de mensaxe individual, ou da manda \u00e1 que pertence.\nA intensidade dos estalos pode ser moi alta, da orde de 240 decibelios medidos \u00e1 distancia de 1 m do individuo, o que os converte no son m\u00e1is forte emitido por calquera animal. Tal \u00e9 a intensidade que se propuxo a teor\u00eda de que a s\u00faa finalidade sexa a de atorda-las presas, cousa que non est\u00e1 comprobada.\nAs vocalizaci\u00f3ns do cachalote var\u00edan segundo a actividade que estean a desenvolver e poden permitir un contacto entre varios grupos dispersos dentro dunha unidade social que se despraza pola mesma \u00e1rea.\nAlimentaci\u00f3n.\nO cachalote depreda fundamentalmente luras e outros cefal\u00f3podos, e, en menor importancia, peixes. O principal compo\u00f1ente da s\u00faa dieta son luras mesopel\u00e1xicas de tama\u00f1o medio (entre 20 e 100\u00a0cm de lonxitude do manto) das familias \"Ommastrephidae\", \"Onychoteuthidae\", \"Gonatidae\", \"Pholidoteuthidae\", \"Octopoteuthidae\", \"Histioteuthidae\" e \"Cranchiidae\", sendo as luras xigantes (entre elas do x\u00e9nero \"Architeuthis\") s\u00f3 capturas ocasionais . Entre os peixes nos que depreda foron citados g\u00e1didos (bacallau) e outras especies; nas augas subpolares boreais os peixes poden representar ata o 90% da s\u00faa dieta.\nDetectan as presas mediante o sistema de ecolocaci\u00f3n, propio dos cet\u00e1ceos, e poden atordalas concentrando emisi\u00f3ns sonoras sobre elas.\nInmersi\u00f3n.\nPara a inmersi\u00f3n, primeiro levantan a cabeza, para respiraren profundamente, e mostran sobre a superficie os dous terzos anteriores do corpo; logo encurvan o lombo, mostrando moi f\u00f3ra da auga a xiba dorsal; e finalmente merg\u00fallanse en vertical, levantando o terzo posterior e a aleta caudal, case sen levantaren ningunha onda. Son quen de se mergullar na busca de alimento ata supera-los 1.000 metros de profundidade, e hai evidencias que suxiren que poden chegar a profundidades de 3 000 m, e permanecerrn baixo da auga por per\u00edodos de 1 a 2 horas, a\u00ednda que as inmersi\u00f3ns t\u00edpicas son de 5 a 15 minutos.\nOs saltos do cachalote sobre a auga son habituais, como m\u00ednimo como son noutros cet\u00e1ceos m\u00e1is co\u00f1ecidos por estas actividades. O normal \u00e9 que saquen boa parte do corpo a\u00ednda que se te\u00f1en citado casos nos que saltaron totalmente f\u00f3ra da auga. Son m\u00e1is frecuentes nos exemplares xuven\u00eds a\u00ednda que tam\u00e9n o fan as femias en presenza dos machos.\nO salto t\u00edpico segue as seguintes fases: sacan o corpo formando \u00e1ngulo coa superficie, logo d\u00e9ixanse caer lentamente e, finalmente, chocan con grande estrondo contra a auga \nCaza.\nO cachalote foi obxecto da caza sistem\u00e1tica en t\u00f3dolos oc\u00e9anos \u00f3 longo dos s\u00e9culos, a\u00ednda que actualmente a s\u00faa caza est\u00e1 prohibida internacionalmente, e tan s\u00f3 se mant\u00e9n nalg\u00fans puntos a pequena escala, como en Indonesia e o Xap\u00f3n (pa\u00eds que incl\u00fae esta especie no subterfuxio da \"caza con fins cient\u00edficos\").\nAs primeiras citas da s\u00faa caza corresponden \u00f3s primeiros anos do s\u00e9culo XVIII, e a mediados deste s\u00e9culo xa era pr\u00e1ctica habitual entre os baleeiros: entre 1770 a 1775, os portos de Massachusetts, New Cork, Connecticut e Rhode Island produc\u00edan 45 000 bocois de aceite cada ano, mentres que o obtido doutras baleas chegaba \u00f3s 8 500 . Esta caza, a\u00ednda con m\u00e9todos tradicionais, levou a especie \u00f3 exterminio nalgunhas rexi\u00f3ns e a unha reduci\u00f3n da poboaci\u00f3n global ata un 25% dos censos iniciais, estimados en m\u00e1is dun mill\u00f3n de individuos. Ademais do n\u00famero de exemplares, c\u00f3mpre destacar que esta caza se dirix\u00eda preferentemente \u00e1s femias e cr\u00edas, o que explica os efectos catastr\u00f3ficos sobre o censo observados xa a comezos do s\u00e9culo XX.\nDada a reduci\u00f3n do censo, e \u00e1s cada vez maiores dificultades da caza, a presi\u00f3n dos baleeiros foi cedendo ata mediados do s\u00e9culo XX, o que tivo como consecuencia unha aparente recuperaci\u00f3n da especie. Pero, trala segunda guerra mundial, os baleeiros dot\u00e1ronse de mellores medios t\u00e9cnicos (especialmente, barcos a vapor e arp\u00f3ns de explosi\u00f3n) que aumentaron a rendibilidade da caza. A maior velocidade dos barcos facilitou a caza dos grandes machos reprodutores, dos que se quitaban maiores beneficios. A consecuencia foi que, cara 1980, os expertos calculaban unha poboaci\u00f3n do 30% do censo anterior \u00f3 s\u00e9culo XIX e temeron que xa non quedaba un n\u00famero suficiente de machos para asegurar unha reproduci\u00f3n efectiva.\nAs cifras de capturas desco\u00f1\u00e9cense con exactitude: est\u00edmase que no s\u00e9culo XIX se cazaron entre 180.000 e 240.000 exemplares, mentres que na era moderna, as cifras ascenderon como m\u00ednimo a 770.000, a maior\u00eda entre 1946 e 1980. S\u00e1bese tam\u00e9n que parte da caza nunca foi declarada, especialmente a realizada pola antiga URSS e o Xap\u00f3n.\nEn Galicia tam\u00e9n foi obxecto preferido de caza. Xa en 1900 Francisco Porto Rey escrib\u00eda no seu dicionario que \"es constante la persecuci\u00f3n que le hacen los pescadores por utilizar la esperma que, en dos cavidades grandes que tiene en la cabeza, encierra, cuya sustancia, como todos saben, es apreciad\u00edsima para la industria de velas; adem\u00e1s, una materia que encierra en sus intestinos, que es el \u00e1mbar gris, de perfume delicad\u00edsimo\". Ata que se prohibiu a caza en 1981 , os barcos galegos cazaron 5.698 exemplares (contabilizados entre 1951 e 1980), segundo cifras de Quiroga Lorenzo; Penas Pati\u00f1o detalla as capturas entre 1960 e 1980, cifr\u00e1ndoas nun total de 3.479 exemplares.\nO aproveitamento que se persegu\u00eda non era realmente a carne, a\u00ednda que tam\u00e9n se aproveitaba, sen\u00f3n a graxa corporal (como combustible, para usos industriais ou para iluminaci\u00f3n) e, maiormente, unha graxa especial que pos\u00faen na cabeza (chamada esperma de balea ou cetina) e mailo \u00e1mbar gris (unha substancia do seu intestino). Tam\u00e9n se aproveitaban os dentes, de marfil, como obxecto decorativo, se ben normalmente estes proced\u00edan dos exemplares varados; a pel, os \u00f3sos, o f\u00edgado e a gl\u00e1ndula tiroide, todo para diferentes usos na industria farmac\u00e9utica ou cosm\u00e9tica.\nEsperma de balea.\nCh\u00e1mase as\u00ed a unha substancia c\u00e9rea de cor amarelenta contida na cabeza do cachalote, no \"mel\u00f3n\" que te\u00f1en sobre o cranio, no chamado \"\u00f3rgano do esperma\", e en cantidades que chegan \u00e1s 2,5 toneladas nun exemplar de peso medio (dunhas 30 toneladas). O \u00f3rgano do esperma est\u00e1 constitu\u00eddo por unha complexa rede de tubos intercomunicados e crese que serve para o control dos movementos de mergullo e flotaci\u00f3n, mediante diferenzas de densidade \u00f3 se solidificar ou licuar, transformaci\u00f3ns que se producen \u00f3 arrefriarse ou quentarse por medio da auga aspirada a trav\u00e9s do espir\u00e1culo: \u00f3 descende-lo cachalote, o esperma vai arrefriando e fac\u00e9ndose m\u00e1is denso e m\u00e1is pesado; tam\u00e9n infl\u00fae nisto a forte presi\u00f3n das grandes profundidades. En calquera caso, esta funci\u00f3n non est\u00e1 confirmada e segue sendo obxecto de discusi\u00f3n .\nO esperma foi especialmente prezado para a confecci\u00f3n de candeas, como lubrificante e na industria de curtidos e cosm\u00e9ticos, as\u00ed como na industria farmac\u00e9utica. A calidade desta substancia para a confecci\u00f3n de candeas xustifica que no s\u00e9culo XIX se adoptase como unidade de medida da iluminaci\u00f3n o \"candlepower\" ou \"bux\u00eda inglesa\": a cantidade de luz emitida por unha candea de esperma puro que tivese 7/8 de polgada de di\u00e1metro e que se queimase a unha velocidade de 120 g por hora. Hoxe, a definici\u00f3n xa non ten que ver con esa orixe, a\u00ednda que se mant\u00e9n a denominaci\u00f3n de candela como unidade b\u00e1sica do SI para medi-la intensidade luminosa.\nMaria do Carmo Henr\u00edquez Salido recolleu no l\u00e9xico do Grove a denominaci\u00f3n \"vela de espelma\" para designa-las candeas feitas de cera.\n\u00c1mbar gris.\nTr\u00e1tase dunha substancia resinosa que se forma no aparato dixestivo dalg\u00fans exemplares, en forma de masas s\u00f3lidas, opacas, de cor gris con veas amarelas e negras. Marcial Valladares def\u00edneo como:\nEn efecto, segr\u00e9gase no intestino en cantidades moi variables e elim\u00ednase coas feces. A s\u00faa funci\u00f3n \u00e9 a de envolve-los picos dos cefal\u00f3podos e evitar problemas intestinais, dun xeito semellante \u00f3 mecanismo das egagr\u00f3pilas das aves rapaces ou do contido intestinal dos animais carn\u00edvoros. Alcanzou na s\u00faa \u00e9poca un gran valor e empreg\u00e1base en cosm\u00e9tica como fixador de perfumes e outras esencias, pero hoxe foi substitu\u00eddo por fixadores sint\u00e9ticos. Estanislao Fern\u00e1ndez de la Cigo\u00f1a cita que un quilogramo de \u00e1mbar gris chegaba a valer m\u00e1is de tres mill\u00f3ns de pesetas a primeiros do s\u00e9culo XX, en plena \u00e9poca da caza de baleas. Utilizouse tam\u00e9n en farmacia como espasmol\u00edtico.\nEstado de conservaci\u00f3n.\nO certo \u00e9 que a pesar da intensa caza comercial \u00e1 que foi sometido, o cachalote \u00e9 actualmente o m\u00e1is abundante dos grandes cet\u00e1ceos. Est\u00edmase unha poboaci\u00f3n actual ao redor de 1,9 ou 2 mill\u00f3ns de exemplares en todo o mundo, distribu\u00eddos entre \no Pac\u00edfico setentrional (930.000), Atl\u00e1ntico Norte (190.000) e o Hemisferio Sur (780.000). A principios dos 90 do s\u00e9culo XX, a poboaci\u00f3n estimada era, segundo Harrison, de 1.950.000 exemplares. Un artigo publicado en El Pa\u00eds naquelas datas reduc\u00eda esta cifra \u00e1 metade ou menos: entre 550.000 e un mill\u00f3n.\nO cachalote est\u00e1 inclu\u00eddo na lista de especies en perigo ou ameazadas. A Uni\u00f3n Internacional para a Conservaci\u00f3n da Natureza e dos Recursos Naturais (UICN) clasif\u00edcao como \"Vulnerable\" e, a nivel espa\u00f1ol, est\u00e1 inclu\u00eddo no Cat\u00e1logo Nacional de Especies Ameazadas. Nos Estados Unidos est\u00e1 considerado como \"en perigo de extinci\u00f3n\".\nSe ben o \u00fanico inimigo relevante \u00e9 o ser humano, outros predadores naturais son a candorca (\"Orcinus orca\") e, ocasionalmente, o caldeir\u00f3n (\"Globicephala melas\") e a falsa candorca (\"Pseudorca crassidens\"). Estes cet\u00e1ceos acosan e ameazan \u00e1s mandas de femias con cr\u00edas, co obxectivo de illar e matar alg\u00fan cachalote novo, sendo esta predaci\u00f3n m\u00e1is probable nos mares sub\u00e1rticos a\u00ednda que, en calquera caso, estes ataques son algo espor\u00e1dico. Para repeleren estes ataques, as femias do grupo adoitan colocarse \u00f3 redor das cr\u00edas, na chamada formaci\u00f3n en margarida, coa cabeza cara \u00f3 centro, onde se agrupan as cr\u00edas, e as colas cara o exterior, co que adoitan rexeita-los atacantes con \u00e9xito. Por veces tam\u00e9n poden defenderse cos dentes. S\u00f3 cando as candorcas constit\u00faen grupos numerosos poden atacar con \u00e9xito femias adultas. Os machos adultos non te\u00f1en depredadores.\nEsta formaci\u00f3n en margarida tam\u00e9n a adoptan cando queren axudar a un membro do grupo ferido. Os primeiros baleeiros quitaban proveito deste comportamento e fer\u00edan un individuo para atrae-los demais \u00f3 redor seu e poderen cazalos con facilidade.\nTam\u00e9n \u00e9 probable que, canto menos en augas tropicais, alg\u00fans grandes tibur\u00f3ns (como tal, \"Carcharhinus longinamus\") poidan atacar cachalotes. Por veces atop\u00e1ronse restos de cachalote nos est\u00f3magos dalg\u00fans tibur\u00f3ns, se ben poden proceder da predaci\u00f3n sobre cad\u00e1veres no mar.\nOutras fontes de perigos a ter presente na actualidade son as redes de deriva, as colisi\u00f3ns accidentais con barcos, a contaminaci\u00f3n ac\u00fastica (por tr\u00e1fico naval, polo sonar dos barcos pesqueiros e as operaci\u00f3ns de prospecci\u00f3n s\u00edsmica, que afecta o seu sentido de ecolocaci\u00f3n), a contaminaci\u00f3n qu\u00edmica (por exemplo, por hidrocarburos) e a inxesti\u00f3n de refugallos, maiormente pl\u00e1sticos.\nAs colisi\u00f3ns cos barcos aumentaron co incremento do tr\u00e1fico mar\u00edtimo e o crecente desenvolvemento do turismo dedicado \u00e1 observaci\u00f3n de cet\u00e1ceos (\"whale-watching\"), por veces realizado sen control e de forma masiva, que pode chegar a perturba-la actividade normal dos cet\u00e1ceos.\nAs capturas accidentais d\u00e9bense \u00f3 uso das chamadas redes pel\u00e1xicas de deriva, de quil\u00f3metros de lonxitude e indetectables para os cachalotes, que quedan atrapados sen poderen emerxer a respirar. Nas costas mediterr\u00e1neas espa\u00f1olas foron rexistrados numerosas varadas de cachalotes que mostraban signos de teren morto por esta causa ou, mesmo, restos de rede enleados nas aletas ou entre os seus dentes.\nAproveitamento tur\u00edstico.\nUnha vez prohibida a s\u00faa caza, o \u00fanico aproveitamento comercial dos cachalotes, coma noutros cet\u00e1ceos, est\u00e1 no turismo de avistamentos que, en Espa\u00f1a, ten un notable desenvolvemento nas illas Canarias.\nTranscendencia cultural.\nHerman Melville describiu a s\u00faa caza na novela Moby Dick ou a balea branca (1851). A\u00ednda que a cor t\u00edpica do cachalote \u00e9 negra ou moi escura, p\u00f3dense atopar excepcionalmente individuos total ou parcialmente brancos. Parece ser que Moby Dick existiu realmente: as cr\u00f3nicas mari\u00f1eiras descr\u00edbeno como un cachalote macho de 22 metros de longo a quen os baleeiros chamaban \"Mocha Dick\", pois habitaba nas proximidades da illa Mocha, en Lebu, Chile. Adoitaba atacar os barcos golpeando no casco coa s\u00faa cabeza e ti\u00f1a no seu haber varios barcos afundidos e decenas de vidas humanas. \u00d3 final mat\u00e1rono e atop\u00e1ronlle os ferros de 19 arp\u00f3ns cravados no corpo.\nEn 1956 John Houston realizou unha pel\u00edcula baseada nesta novela, e tam\u00e9n en 2010 foi estreado o filme estadounidense Moby Dick dirixido por Trey Stokes.\nA arte da escultura e da pintura sobre marfil ou a gravaci\u00f3n nos dentes e \u00f3sos de balea e mais da mand\u00edbula dos cachalotes, realizada orixinalmente polos baleeiros estadounidenses, \u00e9 co\u00f1ecida como \"Scrimshaw\", palabra inglesa de etimolox\u00eda dubidosa. \u00c9 famoso o Museo do Scrimshaw do Peter Caf\u00e9 Sport, situado na cidade de Horta, na illa do Faial, nos Azores.\nEladio Rodr\u00edguez Gonz\u00e1lez no \"Diccionario enciclop\u00e9dico gallego-castellano\" (1958-1961), d\u00e1 para a palabra \"cachalote\", ademais do sentido recto, o significado de \"Muchacho travieso y revolvedor, que anda com\u00fanmente descalzo y en pelo\"."}
{"id": "34328", "revid": "47401", "url": "https://gl.wikipedia.org/wiki?curid=34328", "title": "Absolutismo", "text": "O absolutismo \u00e9 unha forma de goberno na que o poder reside nunha \u00fanica persoa, xeralmente un monarca, \u00e1 que deben obedecer t\u00f3dalas demais e sen que ningunha lei constitucional limite o seu poder. Abrangueu os s\u00e9culos XVI, XVII, e XVIII, cando a influencia pol\u00edtica da nobreza declinou. A teor\u00eda do dereito divino do poder real ou do absolutismo teol\u00f3xico naceu en Francia no \u00faltimo cuarto do s\u00e9culo XVI e no ambiente das guerras de relixi\u00f3n. As catro caracter\u00edsticas esenciais da autoridade real eran a de ser sagrada, paternal, absoluta e racional."}
{"id": "34329", "revid": "26226", "url": "https://gl.wikipedia.org/wiki?curid=34329", "title": "Volta a Espa\u00f1a", "text": ""}
{"id": "34330", "revid": "529", "url": "https://gl.wikipedia.org/wiki?curid=34330", "title": "Alfonso", "text": ""}
{"id": "34333", "revid": "56817", "url": "https://gl.wikipedia.org/wiki?curid=34333", "title": "Absoluto", "text": "Absoluto pode facer referencia a:"}
{"id": "34336", "revid": "27249", "url": "https://gl.wikipedia.org/wiki?curid=34336", "title": "Absorci\u00f3n", "text": "Absorci\u00f3n p\u00f3dese referir a:"}
{"id": "34337", "revid": "12452", "url": "https://gl.wikipedia.org/wiki?curid=34337", "title": "Acordos de Lizarra", "text": ""}
{"id": "34342", "revid": "1576", "url": "https://gl.wikipedia.org/wiki?curid=34342", "title": "Filipo I", "text": "Co nome de Filipo I co\u00f1\u00e9cense dous reis:"}
{"id": "34343", "revid": "127505", "url": "https://gl.wikipedia.org/wiki?curid=34343", "title": "YouTube", "text": "YouTube \u00e9 un espazo web que lles permite aos usuarios publicar, ver e compartir v\u00eddeos. Fundouse en febreiro de 2005 por tres antigos empregados de PayPal: Chad Hurley, Steve Chen e Jawed Karim. YouTube \u00e9 un nome composto de \"you\" (en ingl\u00e9s ti) e \"tube\" (en ingl\u00e9s tubo, ou sexa, televisi\u00f3n), que quere dicir algo as\u00ed como \"ti es a televisi\u00f3n\".\nCaracter\u00edsticas.\nYouTube utiliza un formato Macromedia Flash para servir os seus contidos. \u00c9 moi popular, do mesmo xeito que o \u00e9 Google Video, debido \u00e1 posibilidade que ten calquera de abeirar os seus v\u00eddeos e, especialmente, porque ao usar un sistema de palabras chave, ao igual ca Flickr ou Technorati, permite localizar contidos de forma sinxela. YouTube cont\u00e9n unha ampla variedade de retrincos de filmes e programas de televisi\u00f3n, v\u00eddeos musicais e v\u00eddeos caseiros. Malia que as regras do YouTube ditan que non est\u00e1 permitido publicar v\u00eddeos con copyright, hai material propietario \u00e1s mancheas. As ligaz\u00f3ns a v\u00eddeos de YouTube poden ser tam\u00e9n aloxadas en blogs e webs persoais utilizando APIs.\nUso e operaci\u00f3ns.\nEn xu\u00f1o de 2005, 95.000 v\u00eddeos novos se soben a YouTube todos os d\u00edas. O total de v\u00eddeos que se descargan diariamente estimouse en 80 mill\u00f3ns e o n\u00famero total de v\u00eddeos al\u00ed abeirados debe situarse nos 100 mill\u00f3ns.\nP\u00f3dense publicar v\u00eddeos mediante un rexistro gratu\u00edto. Para protexer a difusi\u00f3n comercial doutros produtos audiovisuais, o l\u00edmite do tempo fixado \u00e9 de 40 minutos por v\u00eddeo, cun tama\u00f1o m\u00e1ximo de 100 megas.\nA empresa.\nYouTube \u00e9 unha empresa pequena, con s\u00f3 50 empregados e catro persoas m\u00e1is en pr\u00e1cticas da Universidade Stanford contratados como censores para avaliar v\u00eddeos que os usuarios riscaron como \"ofensivos\". A oficina de YouTube at\u00f3pase en San Bruno, California.\nCr\u00edticas.\nCalidade de v\u00eddeo.\nAo igual que sucede con Google Video e noutras p\u00e1xinas de v\u00eddeos, hai abondosas queixas sobre a calidade. Un problema relativamente frecuente \u00e9 que, nalg\u00fans fragmentos, o son e o v\u00eddeo non est\u00e1n ben sincronizados.\nCopias de seguridade.\nPara evitar copias dos arquivos de v\u00eddeo, estes distrib\u00faense en formato Macromedia Flash, o que lles impide aos usuarios facer copias dixitais doadamente."}
{"id": "34344", "revid": "1987", "url": "https://gl.wikipedia.org/wiki?curid=34344", "title": "Le\u00f3n III (emperador)", "text": "Le\u00f3n III o Isaurio (c. 680 - 18 de xu\u00f1o de 741), emperador bizantino desde 717 ata a s\u00faa morte. Acabou co per\u00edodo de inestabilidade, defendendo con \u00e9xito o Imperio ante os \u00e1rabes, e adoptou a iconoclastia como pol\u00edtica relixiosa.\nTraxectoria.\nLe\u00f3n naceu no provincia siria de Commagene. Ascendeu rapidamente no ex\u00e9rcito, e baixo Anastasio II conced\u00e9uselle o mando do ex\u00e9rcito de Oriente. En 717 rebelouse contra o usurpador Teodosio III e, na s\u00faa marcha cara a Constantinopla, foi elixido emperador no seu lugar. Durante o primeiro ano do reinado de Le\u00f3n, a capital sufriu un grave asedio por parte dos \u00e1rabes, que aproveitaron a desorde civil no Imperio para levar unha forza de 80.000 homes ata o B\u00f3sforo. Grazas \u00e1 s\u00faa decidida defensa, Le\u00f3n conseguiu que os \u00e1rabes se retirasen tras doce meses de asedio. Un factor importante na vitoria bizantina foi o uso do lume grego. Tras librar as\u00ed ao Imperio dunha ameaza que puxo en perigo a s\u00faa existencia, Le\u00f3n dedicouse a consolidar a s\u00faa administraci\u00f3n, que sufrira durante os anteriores anos de anarqu\u00eda. Asegurou tam\u00e9n as s\u00faas fronteiras invitando a colonos eslavos a instal\u00e1rense en rexi\u00f3ns despoboadas e restaurando a eficiencia do ex\u00e9rcito: cando os \u00e1rabes volveron atacar en 726 e 739, foron derrotados decisivamente. As s\u00faas reformas civ\u00eds supuxeron a eliminaci\u00f3n do sistema de prepago de impostos, que impo\u00f1\u00eda a carga fiscal sobre os grandes terratenentes, a conversi\u00f3n dos servos nunha clase de arrendatarios libres e a remodelaci\u00f3n do dereito de familia e do dereito mar\u00edtimo. Todas estas medidas, que se incorporaron ao novo c\u00f3digo de 740, atoparon unha certa oposici\u00f3n por parte da nobreza e o alto clero.\nPero a reforma lexislativa de maior peso levada a cabo por Le\u00f3n ti\u00f1a que ver con cuesti\u00f3ns relixiosas: en concreto coa iconoclastia. Tras un intento, aparentemente acadado, de obrigar ao bautismo de todos os xudeus e montanistas do Imperio (722), Le\u00f3n decretou unha serie de edictos contra o culto das imaxes (726-729). Esta prohibici\u00f3n dun costume, que sen d\u00fabida dera lugar a todo tipo de abusos, parece que estivo inspirada por un desexo xenu\u00edno de mellorar a moral p\u00fablica, e obtivo o apoio da aristocracia oficial e dun sector do clero. Pero unha gran maior\u00eda dos te\u00f3logos e case todos os monxes opux\u00e9ronse a estas medidas con firme hostilidade, e no occidente do Imperio o pobo rexeitou obedecer o edicto. En Grecia desatouse unha revolta, baseada sobre todo na cuesti\u00f3n relixiosa, que foi esmagada pola frota imperial (727), e dous anos despois, Le\u00f3n suprimiu a oposici\u00f3n aberta na capital ao destitu\u00edr ao patriarca de Constantinopla. En Italia, a actitude desafiante dos papas Gregorio II e Gregorio III na cuesti\u00f3n do culto das imaxes conduciu a unha extremada disputa co emperador. Gregorio III reuniu varios concilios en Roma co fin de anatemizar e excomungar aos iconoclastas (730 e 732). Le\u00f3n respondeu transferindo o sur de Italia e Grecia da xurisdici\u00f3n papal \u00e1 do patriarca de Constantinopla. A pugna traduciuse tam\u00e9n nun levantamento armado no exarcado de R\u00e1vena (727), que Le\u00f3n intentou dominar enviando unha gran frota, pero a destruci\u00f3n do seu armamento por mor dunha gran tormenta xogou na s\u00faa contra: finalmente, os seus s\u00fabditos do sur de Italia incumpriron os seus edictos relixiosos e a provincia de R\u00e1vena escindiuse do Imperio."}
{"id": "34345", "revid": "1987", "url": "https://gl.wikipedia.org/wiki?curid=34345", "title": "Artabasdo", "text": "Artabasdo foi o chambel\u00e1n e xenro do emperador bizantino Le\u00f3n III o Isaurio, e f\u00edxose brevemente co poder en Constantinopla, pouco despois do ascenso ao trono do fillo de Le\u00f3n Constantino V en 741. Contou co apoio da poderosa facci\u00f3n icon\u00f3dula (partidarios da veneraci\u00f3n das imaxes) no clero e o pobo. Constantino, mentres tanto, refuxiouse nas monta\u00f1as de Isauria, de onde proced\u00eda a s\u00faa dinast\u00eda, e co apoio da secci\u00f3n asi\u00e1tica do ex\u00e9rcito bizantino, que era claramente iconoclasta, conseguiu derrotar e executar a Artabasdo en 743."}
{"id": "34346", "revid": "1987", "url": "https://gl.wikipedia.org/wiki?curid=34346", "title": "Teodosio III", "text": "Theodosios III (\u0398\u03b5\u03bf\u03b4\u03cc\u03c3\u03b9\u03bf\u03c2 \u0393') , en galego Teodosio III foi un emperador bizantino que reinou aproximadamente entre 715 e 717.\nTraxectoria.\nTeodosio era un oficial financeiro e recadador de impostos en Adramyttium antes de que fose aclamado en maio de 715 candidato imperial polas tropas do \"thema\" (distrito militar) de Opsikion que se revelaron contra o emperador Anastasio II. Dise que Teodosio era unha persoa de extracci\u00f3n moi humilde.\nDe acordo ao cronista Te\u00f3fanes, Teodosio non desexaba aceptar o trono, pero se viu imposibilitado de renunciar a el. O futuro emperador e as s\u00faas tropas pux\u00e9ronse inmediatamente a asediar Constantinopla. Seis meses despois, en novembro, capturaron a cidade e depuxeron a Anastasio.\nS\u00e1bese pouco do curto reinado de Teodosio. T\u00edvose que enfrontar con rebeli\u00f3ns en Anatolia, e coa invasi\u00f3n dunha frota \u00e1rabe. En 716 asinou un tratado co khan b\u00falgaro Tervel que favorec\u00eda aos b\u00falgaros e que permit\u00eda concentrar os esforzos bizantinos en frear aos \u00e1rabes.\nEn 717 Le\u00f3n o Isaurio, futuro Le\u00f3n III, xeneral do \"thema\" Anat\u00f3lico rebelouse contra Teodosio. O fillo de Teodosio foi capturado por Le\u00f3n en Nicomedia e ante a eventualidade de que puidese ser executado, Teodosio decidiu renunciar ao trono o 25 de marzo de 717. El e o seu fillo retir\u00e1ronse da vida pol\u00edtica e ingresaron no clero.\nCara a 729 crese que Teodosio converteuse en bispo de \u00c9feso. Historiadores modernos sospeitan con todo que o bispo elixido era en realidade o fillo do emperador Teodosio, do mesmo nome. En calquera caso, este bispo est\u00e1 rexistrado como participante no Concilio iconoclasta de Hieria."}
{"id": "34347", "revid": "1987", "url": "https://gl.wikipedia.org/wiki?curid=34347", "title": "Anastasio II", "text": "O nome de Anastasio II pode referirse \u00e1s seguintes persoas:"}
{"id": "34348", "revid": "1987", "url": "https://gl.wikipedia.org/wiki?curid=34348", "title": "Anastasio II (emperador)", "text": "Anastasios II Artemios (\u0391\u03bd\u03b1\u03c3\u03c4\u03ac\u03c3\u03b9\u03bf\u03c2 \u0392' \u0391\u03c1\u03c4\u03ad\u03bc\u03b9\u03bf\u03c2), en galego Anastasio II Artemio ou Anastasio II (morto en 721), foi un emperador bizantino que gobernou o imperio uns poucos anos a principios do s\u00e9culo VIII (713-715).\nO seu nome orixinal era Artemios e tomou o de Anastasio cando accedeu ao trono. Foi nomeado emperador polo Senado de Constantinopla e polo pobo en 713, despois de que unha revolta do \"thema\" (distrito militar) de Opsikion derrocar\u00e1 ao seu predecesor Fil\u00edpico, ao que servira como secretario.\nNaquel momento o imperio estaba seriamente ameazado polos sarracenos tanto por mar como por terra. Anastasio II foi un emperador activo e resolutivo que tomou numerosas medidas. Enviou un ex\u00e9rcito baixo o mando do futuro emperador Le\u00f3n o Is\u00e1urico para defender Siria, adoptou medidas resolutivas e intelixentes para defender a s\u00faa capital; intentou reorganizar a disciplina do seu ex\u00e9rcito e equipou e enviou unha formid\u00e1bel forza naval a Rodas para evitar a ca\u00edda da illa en mans do inimigo.\nAs s\u00faas medidas disciplinarias fixeron que as resentidas tropas do \"thema\" de Opsikion se amotinasen de novo contra o emperador en 715 e proclamasen como novo emperador a Teodosio III, un escuro oficial fiscal de extracci\u00f3n humilde. Logo dun asedio que durou seis meses, Constantinopla foi tomada por Teodosio. Anastasio derrocado, fuxiu a Nicea, onde finalmente se rendeu en 716 e reco\u00f1eceu a Teodosio como novo emperador. Anastasio retirouse a un mosteiro en Sal\u00f3nica.\nAnos despois, en 721, Anastasio volveu \u00e1 vida p\u00fablica encabezando unha revolta contra Le\u00f3n III, o sucesor de Teodosio. Anastasio recibiu un consider\u00e1bel apoio e puxo Constantinopla baixo asedio; pero o asedio fracasou e Anastasio, que caeu preso en mans de Le\u00f3n foi finalmente executado."}
{"id": "34349", "revid": "1987", "url": "https://gl.wikipedia.org/wiki?curid=34349", "title": "Nicea", "text": "Nicea \u00e9 unha antiga cidade de Bitinia, en Asia Menor, na beira do lago Iznik, fundada por Ant\u00edgono Monoftalmo c. 316 a.C. co nome de Antigonia. Na \u00e9poca romana converteuse nun dos principais centros culturais da zona. Foi un pr\u00f3spero enclave comercial emprazado no cami\u00f1o de Constantinopla. En 1078 foi tomada polos turcos selx\u00facidas e pasou a ser capital do sultanato do Rum. Volveu a mans dos cristi\u00e1ns en 1097, convert\u00e9ndose en capital do Imperio Bizantino (1204-1261) durante a ocupaci\u00f3n de Constantinopla polos cruzados. Desde 1331 \u00e9 a actual cidade turca de Iznik, provincia de Bursa.\nNela celebr\u00e1ronse dous concilios: Concilio de Nicea I e Concilio de Nicea II"}
{"id": "34350", "revid": "1987", "url": "https://gl.wikipedia.org/wiki?curid=34350", "title": "Fil\u00edpico", "text": "Philippikos Bardanes (\u03a6\u03b9\u03bb\u03b9\u03c0\u03c0\u03b9\u03ba\u03cc\u03c2 \u0392\u03b1\u03c1\u03b4\u03ac\u03bd\u03b7\u03c2), en galego Fil\u00edpico Bardanes ou F\u00edlipico foi un emperador bizantino que reinou a principios do s\u00e9culo VIII durante uns poucos anos e tratou de restaurar o monotelismo.\nBardanes era fillo do patricio Nic\u00e9foro e converteuse nun distinguido soldado baixo o reinado de Xustiniano II. O seu nome indica unha orixe armenia. Co apoio dos monotelistas tivo alg\u00fan tipo de pretensi\u00f3n ao trono na primeira gran revolta que derrocou a Xustiniano; o emperador Tiberio III desterrouno a Cefalonia e posteriormente Xustiniano, cando recuperou o poder, deportouno a Querson, en Crimea. Aqu\u00ed Bardanes, tomou o nome de Fil\u00edpico e incitou con \u00e9xito aos habitantes desta colonia \u00e1 rebeli\u00f3n. Os rebeldes tomaron Constantinopla e executaron tanto a Xustiniano II como ao seu fillo e herdeiro Tiberio. Fil\u00edpico foi coroado emperador en 711.\nO seu reinado (711-713) deu comezo a unha serie de breves reinados nos que uns xenerais foron substitu\u00edndo a outros \u00e1 fronte do Imperio, uns reinados que deron lugar a confusi\u00f3n pol\u00edtica, a perda de territorios e a un desprestixio da figura imperial.\nEntre os seus primeiros actos, atopouse o de depo\u00f1er a Ciro, o patriarca ortodoxo de Constantinopla, en favor de Xo\u00e1n, un membro da seita monotelista. Fil\u00edpico destacouse no campo relixioso como defensor do monotelismo, doutrina que predicaba que Cristo ti\u00f1a unha \u00fanica vontade e que deixaba de lado a cuesti\u00f3n da s\u00faa natureza e da s\u00faa enerx\u00eda. O monotelismo trataba de ser unha soluci\u00f3n de compromiso entre a ortodoxia cristi\u00e1 e o monofisitismo. A aposta de Fil\u00edpico polo monotelismo entraba en contradici\u00f3n coa pol\u00edtica dos seus predecesores que se distanciaron desta doutrina e apostara pola ortodoxia como forma de congraciarse co cristianismo occidental e o Papado. Crese que a aposta de Fil\u00edpico polo monotelismo foi un intento de atraerse \u00e1 poboaci\u00f3n armenia, maioritariamente monofisita, \u00e1 \u00f3rbita do Imperio.\nNo plano militar Fil\u00edpico t\u00edvose que enfrontar, por unha banda, \u00e1 perda do control bizantino sobre a rexi\u00f3n de Cilicia que caeu en mans dos \u00e1rabes, mentres que nos Balc\u00e1ns, os b\u00falgaros atacaron ao Imperio e chegaron case ata as portas de Constantinopla. Cando Fil\u00edpico trataba de reorganizar as s\u00faas forzas para repeler eses ataques; foi deposto por un mot\u00edn protagonizado polos soldados da \"thema\" (distrito militar) de Opsikion (rexi\u00f3n de Constantinopla), que o deixaron cego.. Sucedeuno ao mando do estado Artemio, un oficial do palacio que tomou o nome de Anastasio II e que derrogou todos os edictos favorecedores do monotelismo que aprobara o seu predecesor."}
{"id": "34351", "revid": "85894", "url": "https://gl.wikipedia.org/wiki?curid=34351", "title": "Movemento Cidad\u00e1n polo Cambio (B\u00e9lxica)", "text": "O Movemento Cidad\u00e1n polo Cambio, en franc\u00e9s \"Mouvement des Citoyens pour le Changement\" ou \"MCC\", \u00e9 un partido pol\u00edtico dem\u00f3crata cristi\u00e1n na comunidade franc\u00f3fona de B\u00e9lxica fundado por G\u00e9rard Deprez. \u00c9 compo\u00f1ente do Movemento Reformista. Nas Elecci\u00f3ns \u00f3 Parlamento Europeo do 2004 (B\u00e9lxica) conseguiu un escano no Parlamento Europeo ocupado por G\u00e9rard Deprez."}
{"id": "34352", "revid": "11384", "url": "https://gl.wikipedia.org/wiki?curid=34352", "title": "Xustiniano II", "text": "Xustiniano II (\u0399\u03bf\u03c5\u03c3\u03c4\u03b9\u03bd\u03b9\u03b1\u03bd\u03cc\u03c2 \u0392'), nado en 669 e finado o 4 de novembro de 711, tam\u00e9n co\u00f1ecido como \"Rhinotmetos\" (\"co nariz cortado\") foi un emperador bizantino que reinou a finais do s\u00e9culo VII e principios do s\u00e9culo VIII.\nXustiniano era fillo do anterior emperador Constantino IV, que mandara mutilar aos seus irm\u00e1ns Heraclio e Tiberio, como forma de asegurar a ascensi\u00f3n ao trono de Xustiniano \u00e1 s\u00faa morte. En 685, con 16 anos de idade Xustiniano ascendeu ao trono sen aparente oposici\u00f3n.\nReinou durante dous per\u00edodos distintos, cun per\u00edodo intermedio no que poder recaeu en mans de xenerais usurpadores.\nTraxectoria.\nPrimeiro Reinado (685 \u2013 695).\nO seu primeiro reinado (685-695) comezou con boas perspectivas. Debido \u00e1s vitorias do seu pai Constantino IV, as fronteiras orientais do Imperio eran est\u00e1beis e o Califa pagaba un tributo ao emperador. Xustiniano II logrou que os califas aumentasen o valor do tributo que lle pagaban, logrou recuperar parte do control de Chipre. Doutra banda acordou co Califato Omeia o repartimento dos ingresos procedentes das provincias de Armenia e Iberia.\nAproveitando a paz cos \u00e1rabes musulm\u00e1ns na fronteira oriental, o novo emperador lanzou entre 687 e 688 varias expedici\u00f3ns contra os b\u00falgaros e os eslavos que se asentaron nos Balc\u00e1ns. Xustiniano II transferiu a cabaler\u00eda bizantina de Anatolia a Tracia e tras unha gran campa\u00f1a militar logrou recuperar o control da cidade de Sal\u00f3nica, perdida polos bizantinos uns anos antes. A importancia de Sal\u00f3nica radicaba en que era a segunda cidade grega en importancia logo de Constantinopla.\nOs prisioneiros eslavos que se obtiveron nas devanditas campa\u00f1as foron reasentados en Anatolia onde contribu\u00edron a repoboar as zonas que quedaran devastadas nas guerras contra os \u00e1rabes. Esta pol\u00edtica tivo excelentes resultados ao contribu\u00edr \u00e1 reactivaci\u00f3n econ\u00f3mica e demogr\u00e1fica de boa parte do Imperio. Ademais dotou ao Imperio dunha forza militar engadida de 30.000 homes na zona.\nEntre 692 e 693 o emperador rompeu a tregua co Califato Omeia e lanzou unha campa\u00f1a contra os \u00e1rabes musulm\u00e1ns que resultou errada e que conduciu \u00e1 conquista de Armenia por parte musulm\u00e1.\nNo \u00e1mbito relixioso, Xustiniano II convocou en 692 o chamado Concilio Quinisexto, que se celebrou en Constantinopla. Este concilio foi un complemento disciplinario dos concilios quinto e sexto. Entre as disposici\u00f3ns de devandito concilio atop\u00e1ronse a de proclamar a igualdade entre os patriarcados de Roma e Constantinopla, as\u00ed como a consagraci\u00f3n de pr\u00e1cticas caracter\u00edsticas da igrexa oriental. Debido a todo iso este concilio foi rexeitado polo Papado e actualmente a Igrexa cat\u00f3lica non o considera como concilio ecum\u00e9nico a\u00ednda que a Igrexa ortodoxa si. Xustiniano II caracterizouse por perseguir aos maniqueos.\nO emperador Xustiniano II cavou a s\u00faa tumba pol\u00edtica ao levar a cabo unha dura pol\u00edtica fiscal para custear suntuosas construci\u00f3ns, cousa que o converteu nunha figura tremendamente impopular. En 695, un golpe de estado elevou a emperador ao xeneral Leoncio. Xustiniano II foi castigado coa amputaci\u00f3n do seu nariz (de onde prov\u00e9n o seu alcumo) e desterrado \u00e1 colonia de Querson en Crimea.\nDesterro.\nXustiniano II logrou fuxir do seu desterro case nove anos m\u00e1is tarde. Refuxiouse en primeiro lugar na corte dos Kh\u00e1zaros, onde casou con Teodora, irm\u00e1 de Busir Glavan, o khagan (soberano) dos Kh\u00e1zaros. Busir tratou de asasinar ao seu cu\u00f1ado tras realizar un trato co emperador usurpador Tiberio III que substitu\u00edra \u00e1 s\u00faa vez no trono a Leoncio. Xustiniano, alertado pola s\u00faa muller do complot, logrou fuxir non sen matar antes aos dous soldados que \u00edan asasinalo.\nEnt\u00f3n Xustiniano buscou refuxio na corte do khan b\u00falgaro Tervel. Tervel deulle o seu apoio a cambio de di\u00f1eiro e da entrega dunha coroa de C\u00e9sar. Cun ex\u00e9rcito de 15.000 xinetes b\u00falgaros marcharon en 704 contra Constantinopla, pero non puideron tomar a cidade. Ent\u00f3n Xustiniano II infiltrouse na cidade a trav\u00e9s dun acueduto en desuso e cuns poucos compa\u00f1eiros logrou reunir aos seus seguidores e deu un golpe de estado durante a madrugada. Xustiniano mandou executar aos seus rivais Leoncio e Tiberio, as\u00ed como a miles de partidarios destes.\nSegundo Reinado.\nO seu segundo reinado (705-711) caracterizouse polo establecemento dun r\u00e9xime de terror. Xustiniano II tratou de vingarse custe o que custe daqueles que o depuxeran e exiliaran. Comezou mandando executar, entre outros, aos seus sucesores no trono, os xenerais Leoncio II e Tiberio III, as\u00ed como ao patriarca de Constantinopla. Lanzou devastadoras expedici\u00f3ns contra as s\u00faas propias cidades como R\u00e1vena en Italia e Querson, onde infrinxiu castigos horr\u00edbeis a aqueles nobres desafectos \u00e1 s\u00faa persoa e aos refuxiados que fux\u00edan da s\u00faa persecuci\u00f3n.\nLevou tam\u00e9n a cabo unha guerra sen \u00e9xito contra os b\u00falgaros de Terval, que o axudaran a recuperar o trono e sufriu numerosas derrotas a mans dos \u00e1rabes en Asia Menor.\nO reinado tir\u00e1nico de Xustiniano provocou outro levantamento contra el. A cidade de Querson, onde Xustiniano estivera desterrado, rebelouse baixo o liderado dun oficial chamado Bardanes. As forzas enviadas a suprimir a rebeli\u00f3n un\u00edronse a ela e os rebeldes ocuparon a capital e proclamaron a Bardanes emperador. Xustiniano atop\u00e1base naquel momento de cami\u00f1o a Armenia e foi incapaz de regresar a tempo para defender a cidade. Foi arrestado e executado nos arredores da cidade en decembro de 711. A s\u00faa cabeza foi enviada como trofeo a Bardanes.\nAo o\u00edr a noticia da morte de Xustiniano; a nai de Xustiniano tomou ao seu neto de seis anos e coemperador, chamado Tiberio e levouno \u00e1 Igrexa de Santa Mar\u00eda en Blachernae, tratando de evitar que fose asasinado. Con todo os homes de Bardanes arrincaron ao neno do altar, sac\u00e1rono da igrexa e unha vez f\u00f3ra asasin\u00e1rono, po\u00f1endo fin \u00e1 dinast\u00eda dos Her\u00e1clidas.\nBardanes que tomou o nome de Fil\u00edpico sucedeu a Xustiniano II \u00e1 fronte do imperio."}
{"id": "34353", "revid": "8354", "url": "https://gl.wikipedia.org/wiki?curid=34353", "title": "Tiberio III", "text": "Tiberios III Apsimaros (\u03a4\u03b9\u03b2\u03ad\u03c1\u03b9\u03bf\u03c2 \u0393' \u03bf \u0391\u03c8\u03af\u03bc\u03b1\u03c1\u03bf\u03c2), en galego Tiberio III Apsimar (? - 705) foi un emperador bizantino que reinou entre 698 e 705.\nTiberio era realmente un comandante do ex\u00e9rcito chamado Apsimar, do que algunhas fontes din que era de orixe xermana. Durante o reinado do seu predecesor o emperador Leoncio, que tam\u00e9n era un antigo militar; encabezou unha revolta da frota que fora derrotada polos \u00e1rabes en Cartago, foi proclamado emperador polos seus soldados e realizou un asedio contra Constantinopla, onde oficiais leais a el abr\u00edronlle as portas da cidade e elev\u00e1rono ao cargo de emperador.\nMutilou e mandou encerrar nun convento ao anterior emperador, Leoncio.\nApsimar reinou entre 698 e 705 baixo o nome de Tiberio III. Durante o seu reinado, o Imperio Bizantino renunciou a \u00c1frica que se considerou unha provincia perdida, pero loitou contra os \u00e1rabes no leste onde obtivo algunhas pequenas vitorias e obtivo algunhas derrotas, perdendo distritos fronteirizos de Asia Menor.\nEn 705, o antigo emperador Xustiniano II, que fora derrocado por Leoncio, escapou do seu exilio en Querson, Crimea. Tiberio tratou de eliminalo, pero fallou e Xustiniano II foi quen de obter o apoio dos b\u00falgaros para intentar recuperar o trono. En 705 Xustiniano cun ex\u00e9rcito de xinetes b\u00falgaros plantouse nas murallas de Constantinopla, onde foi capaz de infiltrarse con axuda dalg\u00fans partidarios para derrocar a Tiberio III mediante un golpe de estado. Tiberio III foi capturado e executado, xunto co seu predecesor Leoncio."}
{"id": "34355", "revid": "56817", "url": "https://gl.wikipedia.org/wiki?curid=34355", "title": "Europa dos Pobos", "text": "Europa dos Pobos (EdP) \u00e9 unha coalici\u00f3n de partidos pol\u00edticos nacionalistas de esquerda de diversas rexi\u00f3ns de Espa\u00f1a, formada inicialmente para participar nas Elecci\u00f3ns \u00f3 Parlamento Europeo de xu\u00f1o do 2004, nas cales acadaron un escano que ocupou Mikel Irujo.\nA coalici\u00f3n reivindica, entre outros, a constituci\u00f3n das instituci\u00f3ns europeas nunha estrutura bicameral; o reco\u00f1ecemento oficial a nivel europeo de t\u00f3dalas linguas do continente; o desenvolvemento de eurorrexi\u00f3ns; e unha maior transparencia e apertura na xesti\u00f3n da Uni\u00f3n Europea.\nPartidos membros.\nOs partidos que compo\u00f1en Europa dos Pobos son:\nAlternativa Popular Canaria non formou parte da coalici\u00f3n, se ben pediu o voto para a mesma."}
{"id": "34361", "revid": "839", "url": "https://gl.wikipedia.org/wiki?curid=34361", "title": "PSA", "text": ""}
{"id": "34362", "revid": "839", "url": "https://gl.wikipedia.org/wiki?curid=34362", "title": "AA", "text": ""}
{"id": "34363", "revid": "25871", "url": "https://gl.wikipedia.org/wiki?curid=34363", "title": "Chunta Aragonesista", "text": "A Chunta Aragonesista (CHA, tam\u00e9n co\u00f1ecido como Chunta ou La Chunta) \u00e9 un partido pol\u00edtico nacionalista aragon\u00e9s de esquerdas. Foi creado en 1986 trala uni\u00f3n de varias asociacions culturais, sociais, pacifistas e nacionalistas aragonesas.\nIdeolox\u00eda.\nConsid\u00e9ranse influ\u00eddos polas experiencias do movemento socialista, dos movementos pola emancipaci\u00f3n social e nacional, e das correntes ecopacifistas, feministas e humanistas. Ten sido un dos partidos que m\u00e1is se ten pronunciado en defensa do Ebro e contra a pol\u00edtica de transvasamentos dos gobernos de Espa\u00f1a. Defenden o dereito de autodeterminaci\u00f3n para o pobo aragon\u00e9s. Buscan tam\u00e9n o reco\u00f1ecemento oficial do idioma aragon\u00e9s e do catal\u00e1n naqueles lugares onde se fale. A Chunta Aragonesista \u00e9 membro da Alianza Libre Europea e da coalici\u00f3n europea Europa dos Pobos.\nHistoria.\nNacemento e primeiros pasos.\nDespois da efervescencia na esquerda de Arag\u00f3n causada polo Referendo sobre a permanencia de Espa\u00f1a na OTAN e tras a posta en funcionamento das novas instituci\u00f3ns auton\u00f3micas, o 29 de xu\u00f1o de 1986 un centenar de persoas, vinculadas a diversas asociaci\u00f3ns culturais, sociais, pacifistas e nacionalistas, reunidas nunha asemblea constutu\u00ednte, decidiron crear un novo partido pol\u00edtico, nacionalista aragon\u00e9s e de esquerda. O primeiro nome foi o de Uni\u00f3n Aragonesista-Chunta Aragonesista (UA-CHA). O 20 e 21 de decembro a UA-CHA celebrou en Zaragoza a s\u00faa I Asemblea Nacional (congreso), co lema triling\u00fce \"Porque ya era hora. Porque ya caleba. Perqu\u00e8 ja calia\". Nesta asemblea o partido escolleu os seus primeiros presidentes, Eduardo Vicente de Vera e Ches\u00fas Bernal, respectivamente.\nO 10 de xullo de 1987 a CHA concorreu por primeira vez a unhas elecci\u00f3ns, concretamente \u00e1 tripla convocatoria electoral dese mes (Cortes de Arag\u00f3n, municipais e elecci\u00f3ns ao Parlamento Europeo). Os resultados foron escasons, apenas 6.154 votos (1% do total nas auton\u00f3micas), a\u00ednda que conseguiron os seus primeiros representantes locais no concello de Artieda. Nas elecci\u00f3ns ao Parlamento Europeo participaron na coalici\u00f3n Esquerda dos Pobos, xunto a Euskadiko Ezkerra e a outros partidos nacionalistas, que non logrou obter representaci\u00f3n.\nAzucena Lozano asumiu a presidencia do partido na s\u00faa II Asemblea Nacional, celebrada en Huesca o 17 e 18 de decembro de 1988, co lema biling\u00fce \"Recuperar el pasado, construir el futuro. Rechirar o pasau, fer o futuro\". No seu equipo continuou Ches\u00fas Bernal como secretario xeral e houbo a incorporaci\u00f3n de Biz\u00e9n Fuster como vicepresidente. No ano seguinte (1989), tiveron lugar unhas novas elecci\u00f3ns ao Parlamento Europeo, nas que Juan Mar\u00eda Bandr\u00e9s, cabeza de lista da Esquerda dos Pobos, da que CHA formou novamente parte, consegue ser escollido eurodiputado. Nas elecci\u00f3ns xerais do mesmo ano CHA mellorou levemente os seus resultados. Nesta etapa de crecemento \u00e9 cando o partido decide adoptar como \u00fanica denominaci\u00f3n a forma aragonesa do seu nome orixinal, Chunta Aragonesista, e as siglas CHA.\nConsolidaci\u00f3n e crecemento.\nDurante os anos 90 a CHA experimentar\u00eda un crecemento continuo nas diversas convocatorias electorais da d\u00e9cada. Nas elecci\u00f3ns auton\u00f3micas de 1991 o partido quedou moi preto de obter representaci\u00f3n nas Cortes de Arag\u00f3n grazas a un importante aumento de votantes nas provincias de Zaragoza e Huesca. Nas elecci\u00f3ns municipais dese ano o partido tam\u00e9n escolleu os seus primeiros alcaldes, nas localidades de Artieda e Castillazuelo, as\u00ed como representaci\u00f3n en concellos importantes como Teruel ou Jaca/Chaca. Nestes anos a Chunta ga\u00f1ar\u00eda proxecci\u00f3n nos medios, en especial grazas \u00e1s s\u00faas protestas contra o trasvase do r\u00edo Ebro.\nA IV Asemblea Nacional, celebrada na capital aragonesa en xaneiro de 1995 supuxo a elecci\u00f3n de Biz\u00e9n Fuster como presidente, Ches\u00fas Bernal como secretar\u00edo xeral e Ches\u00fas Yuste como vicesecretario xeral. Nas elecci\u00f3ns auton\u00f3micas e locais do 28 de maio do mesmo ano o partido obtivo por primeira vez dous deputados nas Cortes (Bernal e Yuste), as\u00ed coma nos principais concellos de Arag\u00f3n (Zaragoza, Huesca e Teruel) e conseguindo unha terceira alcald\u00eda (Biscarru\u00e9s)."}
{"id": "34364", "revid": "839", "url": "https://gl.wikipedia.org/wiki?curid=34364", "title": "CHA", "text": ""}
{"id": "34366", "revid": "98629", "url": "https://gl.wikipedia.org/wiki?curid=34366", "title": "PCE", "text": "As siglas PCE poden referirse a\u00a0:"}
{"id": "34367", "revid": "839", "url": "https://gl.wikipedia.org/wiki?curid=34367", "title": "ORGA", "text": ""}
{"id": "34368", "revid": "98629", "url": "https://gl.wikipedia.org/wiki?curid=34368", "title": "Tel Hai", "text": "Tel Jai, en hebreo \u05ea\u05dc \u05d7\u05d9, \"Outeiro da Vida\") \u00e9 un antigo asentamento fortificado xudeu en Israel, situado na Alta Galilea, preto da fronteira libanesa, entre as cidades de Kiryat Shemona e Metulla.\nFundaci\u00f3n.\nFoi un dos primeiros asentamentos xudeus na zona setentrional de Palestina en \u00e9poca moderna, erixido en 1905, e poboado intermitentemente ata 1918, en que foi ocupado coma posto fronteirizo e de control do val de Xule.\nTratado Sykes-Picot.\nTrala primeira guerra mundial e a ca\u00edda do Imperio Otom\u00e1n, o Reino Unido e Francia delimitaron no tratado Sykes-Picot as zonas otom\u00e1s ocupadas por \u00e1mbalas potencias, asignando a zona meridional do levante mediterr\u00e1neo ao Reino Unido (Palestina e Xordania) xunta con Iraq, e a zona setentrional (Siria e L\u00edbano) a Francia.\nPerda.\nCon todo, a delimitaci\u00f3n non foi aceptada polos franceses en canto a zona da Alta Galilea (que inclu\u00eda Tel Hai, Metulla, Kfar Giladi e Hamrah), polo que esporearon a comandos \u00e1rabes para ocupar t\u00f3dalas \u00e1reas que puidesen antes da aplicaci\u00f3n definitiva do tratado, para as\u00ed integralas no mandato franc\u00e9s. En marzo de 1920, os comandos \u00e1rabes top\u00e1ronse cunha forte resistencia por parte dos defensores xudeus, liderados por Joseph Trumpeldor, o cal defendeu Tel Hai, caendo finalmente xunta aos seus \u00faltimos sete homes na s\u00faa defensa. Con todo, o seu sacrificio conseguiu retardar o avance \u00e1rabe, acabando as\u00ed coas aspiraci\u00f3ns francesas sobre a Alta Galilea.\nRecuperaci\u00f3n.\nReocupado en 1921, Tel Jai acabou integrado dentro do \"kibutz\" Kfar Giladi no ano 1926; na actualidade este antigo asentamento est\u00e1 declarado monumento nacional de Israel.\nPatrimonio.\nDestaca a estatua dun le\u00f3n de pedra xunto \u00e1s tumbas dos heroes. Nas s\u00faas proximidades at\u00f3pase a actual cidade de Kiryat Shemona, que co seu nome (\"Cidade dos Oito\") rende homenaxe aos defensores de Tel Jai."}
{"id": "34369", "revid": "12452", "url": "https://gl.wikipedia.org/wiki?curid=34369", "title": "Padre Sarmiento", "text": ""}
{"id": "34370", "revid": "23204", "url": "https://gl.wikipedia.org/wiki?curid=34370", "title": "Praza da Quintana", "text": "A praza da Quintana \u00e9 unha praza simb\u00f3lica de Santiago de Compostela, formada pola confluencia da fachada sur da catedral de Santiago, a casa da Parra, o Convento de San Paio de Antealtares e a casa da Conga.\nHistoria e caracter\u00edsticas.\nEst\u00e1 dividida por unhas escalinatas, que separan a chamada Quintana de Vivos -a un nivel superior- da Quintana de Mortos. Foi constru\u00edda no s\u00e9culo XVI trala decisi\u00f3n do cabido compostel\u00e1n de converter o cemiterio medieval da Quintana de Mortos en praza p\u00fablica, cara 1611, polo mestre Francisco Fern\u00e1ndez de Ara\u00fajo e por encargo co c\u00f3engo fabriqueiro da Catedral Jos\u00e9 Vega y Verdugo. Nas mesmas obras aproveitouse para pechar a fachada oriental da catedral cun muro corrido, a modo de pantalla, que cubr\u00eda a cabeceira e as capelas absidais.\n\u00c9 moi utilizada en eventos p\u00fablicos de car\u00e1cter reivindicativo (manifestaci\u00f3ns do d\u00eda das letras galegas, d\u00eda da Patria, manifestaci\u00f3ns ou conmemoraci\u00f3ns de Nunca M\u00e1is etc) ou l\u00fadico, especialmente grandes concertos populares.\nNos canzorros do alto da Casa da Parra hai unha c\u00e1mara web da CRTVG, que renova a imaxe cada dous segundos e abrangue aproximadamente un \u00e1ngulo de visi\u00f3n de 90\u00ba.\nNela unha placa lembra a xesta do Batall\u00f3n Literario durante a Guerra da Independencia Espa\u00f1ola co seguinte texto:"}
{"id": "34371", "revid": "197", "url": "https://gl.wikipedia.org/wiki?curid=34371", "title": "Catedral de Santiago", "text": ""}
{"id": "34372", "revid": "15490", "url": "https://gl.wikipedia.org/wiki?curid=34372", "title": "Leoncio II", "text": "Leontios (\u039b\u03b5\u03cc\u03bd\u03c4\u03b9\u03bf\u03c2), en galego Leoncio, nado en 660 e finado en 705, foi un emperador bizantino que reinou durante uns poucos anos a finais do s\u00e9culo VII. Durante o seu breve reinado (695-698) os bizantinos perderon a s\u00faa provincia do norte de \u00c1frica (Cartago), que caeu en mans dos \u00e1rabes.\nTraxectoria.\nLeoncio fora un xeneral que servira aos emperadores Constantino IV e Xustiniano II. Xustiniano II mandouno encarcerar tras ser derrotado polos \u00e1rabes en Sebastopolis. Foi liberado en 695 e inmediatamente organizou un golpe de estado que depuxo a Xustiniano II; un emperador que era odiado pola poboaci\u00f3n debido \u00e1 s\u00faa dura pol\u00edtica fiscal. Leoncio ordenou amputar o nariz a Xustiniano II e desterralo \u00e1 colonia de Querson situada en Crimea.\nO reinado de Leoncio durou escasamente tres anos e foi bastante impopular. O acontecemento m\u00e1is importante do seu reinado foi a perda do Norte de \u00c1frica que foi conquistada polos \u00e1rabes entre 697 e 698. Unha frota bizantina enviada a defender a provincia e que foi derrotada, proclamou como emperador ao seu comandante Apsimar. Ao seu regreso a frota depuxo a un Leoncio, que fora incapaz de asentar o seu poder e Apsimar, que tomou o nome de Tiberio III substitu\u00eduno como emperador.\nLeoncio foi mutilado e encerrado nun convento polo seu sucesor, onde viviu ata 705, cando Xustiniano II recuperou o trono e como vinganza polos sucesos de 695 mandou executalo."}
{"id": "34373", "revid": "98629", "url": "https://gl.wikipedia.org/wiki?curid=34373", "title": "Constantino IV", "text": "Constantino IV (\u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u0394') (649-685) foi un emperador bizantino que reinou entre 668 e 685. Logrou estabilizar as fronteiras do Imperio Bizantino e recuperar parte do prestixio perdido ao longo do s\u00e9culo VII.\nTraxectoria.\nConstantino era o fillo m\u00e1is vello do emperador Constante II. Foi nomeado coemperador xunto ao seu pai en 654 cando a\u00ednda era un neno e converteuse en emperador despois de que o seu pai fose asasinado en 668 en Siracusa. Tivo asociados ao trono aos seus irm\u00e1ns m\u00e1is novos Heraclio e Tiberio.\nDevolveu a capitalidade do Imperio a Constantinopla, que perdera durante o reinado do seu pai.\nO primeiro reto ao que se tivo que enfrontar Constantino IV foi o rearmamento do poder \u00e1rabe. Os \u00e1rabes estiveran sumidos nos \u00faltimos anos nunha guerra civil do que resultou finalmente triunfante o califa omeia Muhawiya. Os \u00e1rabes acabaran a s\u00faa guerra civil e o novo Califato Omeia decidiuse a atacar aos bizantinos para derrotalos definitivamente. En 674 a frota \u00e1rabe atacou Constantinopla por mar sometendo a cidade a un asedio que durar\u00eda catro anos. Mentres tanto, os eslavos atacaron Sal\u00f3nica. En 678 os bizantinos lograron finalmente rexeitar o asedio \u00e1rabe tras empregar o lume grego contra a frota \u00e1rabe na Batalla de Syllaeum. Foi unha das primeiras veces que se utilizou este arma en combate. Os \u00e1rabes foron rexeitados ao seren simultaneamente vencidos en Anatolia. A derrota \u00e1rabe aumento o prestixio dos bizantinos, que asinaron a paz co Califato Omeia a cambio dun tributo anual que o califa deb\u00eda pagar ao emperador.\nEn 680 Constantino convocou o Sexto Concilio Ecum\u00e9nico (co\u00f1ecido tam\u00e9n como Terceiro Concilio de Constantinopla), que reafirmou a doutrina acordada no Concilio de Calcedonia en 451. A maior parte dos monofisitas, que eran maior\u00eda en Siria e Exipto, quedaran xa f\u00f3ra das fronteiras do Imperio, polo que non ti\u00f1a sentido buscar un compromiso entre esta herex\u00eda e a ortodoxia cristi\u00e1 no referente \u00e1 natureza de Cristo. As doutrinas do monotelismo e o monoenerxismo que foran creadas como tales soluci\u00f3ns de compromiso e que os anteriores emperadores impulsaran como unha forma de atopar a paz relixiosa dentro do Imperio, foron condenadas polo Concilio. Isto permitiu reconciliar ao emperador co Papado e o cristianismo occidental que se opuxo firmemente a calquera desviaci\u00f3n da ortodoxia acordada no concilio de 451.\nSe Constantino IV tivo \u00e9xito ao lograr a paz cos \u00e1rabes e a reconciliaci\u00f3n con Occidente; non tivo tanta sorte ao defender as fronteiras danubianas do Imperio. Os b\u00falgaros eran un pobo n\u00f3made procedente das estepas rusas que apareceron no Danubio cara ao 670. Durante os anos nos que Constantinopla estaba sometida ao asedio \u00e1rabe, os b\u00falgaros infiltr\u00e1ronse ao sur do Danubio e asent\u00e1ronse no terreo da moderna Bulgaria, onde someteron \u00e1s tribos eslavas que os precederon. Ese territorio pertenc\u00eda formalmente ao Imperio Bizantino, a\u00ednda que os desastres acaecidos ao longo do s\u00e9culo, deixara extensos territorios dos Balc\u00e1ns f\u00f3ra do control estatal. Unha vez obtida a paz cos \u00e1rabes Constantino volveu a s\u00faa mirada cara ao norte e enviou unha expedici\u00f3n en 680 destinada a desaloxar aos b\u00falgaros do territorio ao sur do Danubio. A expedici\u00f3n sufriu unha derrota desastrosa e iso forzou a Constantino a reco\u00f1ecer a existencia do Imperio B\u00falgaro en 681.\nOs irm\u00e1ns de Constantino IV; Heraclio e Tiberio foran coroados xunto a el como Augustos, a demandas da poboaci\u00f3n, pero en 683 Constantino cortoulles a lingua de tal forma que quedaron inhabilitados como pos\u00edbeis candidatos ao trono. Iso asegurou a sucesi\u00f3n na figura de Xustiniano II, fillo de Constantino, que foi coroado emperador en 685 cando o seu pai morreu de disenter\u00eda."}
{"id": "34374", "revid": "109216", "url": "https://gl.wikipedia.org/wiki?curid=34374", "title": "Constante II", "text": "Constante II, nado o 7 de novembro de 630 e finado o 15 de setembro de 668 en Siracusa, fillo de Constantino III Heraclio e neto de Heraclio, foi emperador bizantino de 641 ata 668.\nTraxectoria.\nAdoita considerarse o reinado de Constante II como a transici\u00f3n definitiva entre a Antig\u00fcidade Tard\u00eda e a Idade Media no \u00e1mbito bizantino; as\u00ed como un dos per\u00edodos da historia bizantina no que o Imperio tocou fondo, vendo como as s\u00faas fronteiras retroced\u00edan en todas as frontes.\nConstante II accedeu en 641 ao trono tras un breve e turbulento per\u00edodo de loitas familiares polo poder no seo da familia Her\u00e1clida. O seu pai Constantino III e o seu t\u00edo Heraclonas reinaran durante un breve per\u00edodo de tempo trala morte do seu av\u00f3 Heraclio. As disputas e intrigas entre as d\u00faas p\u00f3las da familia complic\u00e1ronse trala morte de Constantino III en estra\u00f1as circunstancias e o posterior derrocamento de Heraclonas e da s\u00faa nai, acusados de asasinar a Constantino III. Constante II accedeu ao trono con apenas 11 anos de idade. No \u00e1mbito exterior o Imperio Bizantino estaba soportando o ataque do Califato \u00e1rabe que arrebatara nuns poucos anos as provincias de Siria, Palestina e Mesopotamia e ameazaban Exipto.\nDurante os primeiros anos do reinado de Constante II, parece ser que o poder estivo en mans do Senado, que tivo por \u00faltima vez na s\u00faa historia poder pol\u00edtico real; est\u00e1 fase finalizou cara a 648 cando o emperador alcanzou a maior\u00eda de idade. Constante II empregouse a fondo en defensa dun ameazado Imperio que pod\u00eda sucumbir a mans das hostes \u00e1rabes. Os \u00e1rabes fix\u00e9ronse con Exipto entre 641 e 642, durante os tumultuosos anos que seguiron \u00e1 morte de Heraclio e \u00e1s loitas polo trono bizantino entre os seus fillos.\nDurante os primeiros anos do reinado de Constante II os musulm\u00e1ns \u00e1rabes aseguraron as s\u00faas conquistas de Armenia e Exipto e constru\u00edron unha frota naval para enfront\u00e1rense aos bizantinos. A partir de 649 os \u00e1rabes comezaron a atacar as illas bizantinas do Mediterr\u00e1neo fac\u00e9ndose co control de Chipre. En 655 a frota bizantina, mandada persoalmente por Constante II, foi derrotada pola recentemente creada forza naval \u00e1rabe na batalla de Finike, que acabou co mito da invulnerabilidade da frota bizantina. Con todo, a ofensiva musulm\u00e1 det\u00edvose \u00e1 morte do califa Utm\u00e1n en 656, que abriu un per\u00edodo de guerra civil no seo do Califato.\nEstabilizada a s\u00faa fronteira oriental, Constante II volveu a s\u00faa mirada a occidente, no ano 658 levou a cabo unha expedici\u00f3n militar contra as tribos eslavas que trataban de infiltrarse na Pen\u00ednsula dos Balc\u00e1ns e aos que derrotou no r\u00edo Danubio. Esta vitoria permitiulle ralentizar a infiltraci\u00f3n eslava no territorio balc\u00e1nico.\nEn pol\u00edtica relixiosa Constante II entrou en conflito directo co Papado. O seu av\u00f3 Heraclio impuxera a doutrina do monotelismo, como unha forma de compromiso entre o monofisismo e a ortodoxia cristi\u00e1. Con todo, o monotelismo causara un rexeitamento frontal en Occidente onde dominaba a ortodoxia encabezada polo Papa. O emperador mantivo a vixencia da doutrina monotelista e para po\u00f1er fin \u00e1s discusi\u00f3ns sobre o asunto promulgou en 648 o Edicto de Typos, que prohib\u00eda calquera tipo de discusi\u00f3n sobre a natureza de Cristo. A promulgaci\u00f3n do edicto causou d\u00faas rebeli\u00f3ns nas provincias bizantinas de \u00c1frica e de Italia, que foron reprimidas polo emperador. A \u00faltima delas contou con apoio directo do Papa Marti\u00f1o.\nEntre 661 e 662 o emperador trasladouse a Italia. Existen varias especulaci\u00f3ns sobre as raz\u00f3ns \u00faltimas deste traslado. Parece ser que o emperador quer\u00eda reorientar o centro do seu imperio \u00e1s provincias occidentais do mesmo ante a ameaza musulm\u00e1. Outros consideran que se converteu nun emperador con demasiados inimigos en Constantinopla e que buscaba afastarse deles. Constante II converteuse no primeiro emperador que visitaba Roma desde hab\u00eda moitos anos. En Italia, Constante II enfrontouse aos longobardos que dominaban o norte da pen\u00ednsula. Volveu ser derrotado por eles, as\u00ed que abandonou a pen\u00ednsula e estableceuse en Siracusa, Sicilia, onde trasladou a capital do Imperio; unha decisi\u00f3n que resultou ser tremendamente impopular.\nPara tratar de evitar problemas sucesorios, asasinou o seu irm\u00e1n Teodosio e nomeou aos seus fillos Constantino, Heraclio e Tiberio coemperadores. O 15 de setembro do ano 668 foi asasinado en Siracusa por un servente mentres estaba no ba\u00f1o. Sucedeuno o seu fillo Constantino, que trasladou de novo a capital do Imperio a Constantinopla.\nAlg\u00fans autores suxiren que a reorganizaci\u00f3n administrativa do Imperio Bizantino en distritos militares denominados \"themas\" se produciu durante o reinado de Constante II e non no do seu av\u00f3 Heraclio, ao que se lle adxudicaba tradicionalmente a realizaci\u00f3n de devandita reforma. Este asunto \u00e9 tema de discusi\u00f3n especializada entre os historiadores."}
{"id": "34375", "revid": "624", "url": "https://gl.wikipedia.org/wiki?curid=34375", "title": "Heraclonas", "text": ""}
{"id": "34376", "revid": "98629", "url": "https://gl.wikipedia.org/wiki?curid=34376", "title": "Heracleonas", "text": "Heracleonas ou Heraclonas (626 - 641?), foi un emperador bizantino de breve reinado a mediados do s\u00e9culo VII.\nEra fillo do emperador Heraclio, fundador da dinast\u00eda Her\u00e1clida e da s\u00faa segunda esposa Martina. Ti\u00f1a un medio irm\u00e1n m\u00e1is vello, Constantino Heraclio, froito do primeiro matrimonio do seu pai. Por influencia de Martina ambos fillos foron considerados como descendentes da mesma nai e asociados ao trono bizantino en igualdade de condici\u00f3ns por Heraclio.\nHeraclonas obtivo o t\u00edtulo de Augusto en 638 e foi proclamado coemperador \u00e1 morte do seu pai, xunto co seu medio irm\u00e1n m\u00e1is vello Constantino III Heraclio, que pola s\u00faa idade quedou con certa preeminencia. O aut\u00e9ntico nome de Heraclonas era Heraclius (Heraclio) como o seu pai polo que accedeu ao trono como Heraclio II, pero nunca puido desprenderse do seu alcumo Heraclonas, \"pequeno Heracles\", que ser\u00eda o recordado para a posteridade. Isto debeuse \u00e1 s\u00faa curta idade cando accedeu ao trono, era un adolescente; as\u00ed como a un certo recordo desprezativo xerado polo seu suposto fratricidio.\nA prematura morte de Constantino III en maio de 641, probabelmente por unha tuberculose, deixou a Heraclonas como \u00fanico soberano do imperio. Pero a sospeita de que el e a s\u00faa nai Martina envelenaran a Constantino lastrou o seu reinado, xa que conduciu a unha revolta que terminou co derrocamento do emperador, que xunto coa s\u00faa nai foi sometido a un castigo de mutilaci\u00f3n. Esta foi a primeira vez que un emperador reinante foi sometido a esta pr\u00e1ctica, probabelmente adoptada dos persas. A Martina cort\u00e1ronlle a lingua e ao seu fillo Heraclonas o nariz. Nada m\u00e1is se sabe do acaecido con Heraclonas tralo seu derrocamento. Crese que morreu algo m\u00e1is tarde ese mesmo ano.\nConstante II, fillo de Constantino III Heraclio foi proclamado novo emperador po\u00f1endo fin \u00e1s loitas familiares pola sucesi\u00f3n \u00e1 morte de Heraclio."}
{"id": "34377", "revid": "98629", "url": "https://gl.wikipedia.org/wiki?curid=34377", "title": "Constantino III Heraclio", "text": "Heraclius Constantinus, co\u00f1ecido como Constantino III Heraclio ou Constantino III, nado o 3 de maio de 612 e finado cara ao 641, foi un emperador Romano de breve reinado a mediados do s\u00e9culo VII.\nTraxectoria.\nHeraclio Constantino era o fillo m\u00e1is vello do emperador Romano Heraclio, fundador da dinast\u00eda Her\u00e1clida, e da s\u00faa primeira esposa Eudocia. tam\u00e9n era o medio irm\u00e1n m\u00e1is vello de Heraclonas, fillo de Martina, a segunda esposa do emperador Heraclio. Por raz\u00f3ns pol\u00edticas, Heraclio considerou a Martina como nai de ambos fillos, que quedaron asociados ao trono en paridade de dereitos.\nConstantino Heraclio converteuse en emperador \u00e1 morte do seu pai en 641 como Constantino III. O seu acceso ao trono estivo marcado polas disputas familiares pola sucesi\u00f3n. O feito m\u00e1is destacado acaecido durante o seu breve reinado foi a perda de Exipto, que foi conquistada polos \u00e1rabes. Cando levaba catro meses de reinado, Constantino Heraclio morreu de tuberculose. Foi sucedido polo seu medio irm\u00e1n Heraclonas no trono. O rumor de que Martina envelenara ao seu fillastro causou problemas pol\u00edticos durante o reinado de Heraclonas."}
{"id": "34378", "revid": "624", "url": "https://gl.wikipedia.org/wiki?curid=34378", "title": "Leoncio", "text": ""}
{"id": "34380", "revid": "7592", "url": "https://gl.wikipedia.org/wiki?curid=34380", "title": "Pereiro S\u00edo", "text": ""}
{"id": "34381", "revid": "98629", "url": "https://gl.wikipedia.org/wiki?curid=34381", "title": "Cloruro de litio", "text": "O cloruro de litio comp\u00f3rtase como un composto i\u00f3nico bastante t\u00edpico, a\u00ednda que o i\u00f3n Li+ \u00e9 moi pequeno. O sal \u00e9 higrosc\u00f3pico, altamente soluble en auga e de elevada polaridade. \u00c9 m\u00e1is soluble en disolventes org\u00e1nicos polares, metanol e acetona por exemplo, do que o son o cloruro de sodio ou o cloruro de potasio.\nCaracter\u00edsticas qu\u00edmicas.\nO cloruro de litio pode reaccionar como fonte do i\u00f3n cloruro. Como calquera outro cloruro i\u00f3nico soluble, precipitar\u00e1n cloruros insolubles cando se engadan a unha disoluci\u00f3n dun sal apropiado, por exemplo nitrato de chumbo (II):\nO i\u00f3n Li+ act\u00faa como \u00e1cido de Lewis d\u00e9bil baixo certas circunstancias; por exemplo un mol de cloruro de litio \u00e9 capaz de absorber ata catro moles de amon\u00edaco.\nPreparaci\u00f3n.\nO cloruro de litio pode prepararse da maneira m\u00e1is simple posible pola reacci\u00f3n do hidr\u00f3xido de litio ou do carbonato de litio con \u00e1cido clorh\u00eddrico. \nPode prepararse tam\u00e9n pola reacci\u00f3n, altamente exot\u00e9rmica, entre o litio metal con calquera cloruro ou con cloruro de hidr\u00f3xeno, o gas anhidro.\nO LiCl anhidro prep\u00e1rase a partir do hidratado, quent\u00e1ndoo suavemente baixo atmosfera de cloruro de hidr\u00f3xeno, usada para previr a hidr\u00f3lise.\nAplicaci\u00f3ns.\nO cloruro de litio util\u00edzase para a produci\u00f3n de litio metal, mediante a electr\u00f3lise dunha mestura LiCl/KCl fundida, a uns 450\u00b0 C.\nO LiCl tam\u00e9n se utiliza como flux para soldar aluminio principalmente na industria do autom\u00f3bil.\nPrecauci\u00f3ns.\n\u00c9 un irritante polo que debe evitarse a s\u00faa inxesti\u00f3n.\nPara m\u00e1is detalles ver a folla MSDS correspondente."}
{"id": "34382", "revid": "56817", "url": "https://gl.wikipedia.org/wiki?curid=34382", "title": "Flux", "text": "O flux ou decapante \u00e9 un material que ten por misi\u00f3n facilitar o proceso de soldadura de metais.\nAlg\u00fans dos materiais empregados como \"fluxes\" son o cloruro de amonio, o \u00e1cido clorh\u00eddrico, o cloruro de zinc e o cloruro de litio.\nNos procesos de soldadura o \"flux\" realiza principalmente d\u00faas funci\u00f3ns: remover o \u00f3xido das superficies que van ser soldadas e facilitar a amalgamaci\u00f3n, co que mellora as caracter\u00edsticas de mollado da soldadura l\u00edquida."}
{"id": "34383", "revid": "85894", "url": "https://gl.wikipedia.org/wiki?curid=34383", "title": "\u00d3lvega", "text": "\u00d3lvega \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 3.861 habitantes (INE 2012) e ocupa unha superficie de 98,77 km\u00b2.\nXeograf\u00eda.\nO municipio est\u00e1 localizado no oeste da provincia. Est\u00e1 ba\u00f1ado, en parte, polo r\u00edo Queiles, afluente do Ebro."}
{"id": "34384", "revid": "1131", "url": "https://gl.wikipedia.org/wiki?curid=34384", "title": "Fuentearmegil", "text": "Fuentearmegil \u00e9 un concello espa\u00f1ol\u00a0da provincia de Soria. A s\u00faa poboaci\u00f3n \u00e9 de 219 habitantes (INE 2012) e ocupa unha superficie de 60,54 km\u00b2.\nEst\u00e1 situada ao oeste da provincia. Fuentearmegil \u00e9 a cabeza de municipio e o seu termo est\u00e1 formado por Fuencaliente del Burgo, Santerv\u00e1s e Zayuelas.\nPolo termo desta vila discorren os r\u00edos Cejos e Perales, afluentes do Douro pola s\u00faa marxe dereita.\nHistoria.\nFuentearmegil sufriu avatares coa intervenci\u00f3n directa dos nobres. Urraca de Avellaneda fundou un mosteiro no seu agregado Fuencaliente del Burgo.\nS\u00e9culos m\u00e1is tarde, as localidades que agora forman o termo pasaron a mans do conde de Adanero e marqu\u00e9s de Castro Serna, ao parecer de forma fraudulenta, xa que o seu administrador rexistrou terras, casas e ata edificios relixiosos a nome do conde, a finais do s\u00e9culo XIX; hai que dicir que cando esta anotaci\u00f3n se levou a cabo na notar\u00eda do Burgo en 1886, os colonos tomaron cartas no asunto denuciando o feito. En 1924, logo de formar un sindicato, os veci\u00f1os compraron aos nobres todas as terras e as s\u00faas casas.\nA igrexa parroquial est\u00e1 dedicada a Santo Andr\u00e9 e p\u00f3dense ver restos de arquitectura \u00e1rabe e rom\u00e1nica. Na praza da igrexa e \u00e1 fronte colocaron a picota ou rolo, s\u00edmbolo da vila e de poder xurisdicional; ao redor dela poden verse enroladas unhas longas cadeas.\nExiste unha ermida, dedicada a San Roque, e outra no despoboado de San Juan de Ca\u00f1icera, dedicada a San Xo\u00e1n Bautista; este despoboado reparte a s\u00faa terra entre Fuentearmegil, Guijosa e Alcubilla de Avellaneda.\nDurante as festas principais, en honor de Santa Isabel, todas as casas aparecen enramadas, costume que se conserva e que d\u00e1 ao pobo un aspecto florido e radiante durante as s\u00faas festas.\nUn bo chopo, recto e alto, serve para pingar o maio, a noite do \u00faltimo d\u00eda de abril e o primeiro de maio."}
{"id": "34385", "revid": "98629", "url": "https://gl.wikipedia.org/wiki?curid=34385", "title": "Abstinencia", "text": "A palabra abstinencia (do lat\u00edn abstinentia, \"temperzanza\", \"desinterese\", \"integridade\", \"xex\u00fan\", \"continencia\") pode rerferirse a:"}
{"id": "34387", "revid": "109216", "url": "https://gl.wikipedia.org/wiki?curid=34387", "title": "\u00c1frica (hom\u00f3nimos)", "text": "\u00c1frica p\u00f3dese referir a:"}
{"id": "34389", "revid": "54336", "url": "https://gl.wikipedia.org/wiki?curid=34389", "title": "Ar\u00f3n (antroponimia)", "text": "Ar\u00f3n, coas variantes Aar\u00f3n e Ahar\u00f3n, \u00e9 un nome galego proveniente do hebreo, de probable orixe exipcia. Desco\u00f1\u00e9cese o seu significado, que posiblemente sexa \"luz\", \"iluminado\", \"monta\u00f1\u00e9s\", \"alto\" ou \"instrutor\". No ano 2011 levaban Ar\u00f3n por nome 1694 residentes en Galicia e con 85 casos foi o 36\u00ba nome m\u00e1is utilizado entre os nenos recentemente nados. A variante Ar\u00f3n lev\u00e1bana 191 residentes e Ahar\u00f3n 9."}
{"id": "34392", "revid": "56817", "url": "https://gl.wikipedia.org/wiki?curid=34392", "title": "Land of the Free", "text": "Land of the Free \u00e9 o himno nacional de Belize. Samuel Alfred Haynes escribiu a letra e a m\u00fasica \u00e9 de Selwyn Walford Young en 1963. Adoptouse oficialmente en 1981."}
{"id": "34394", "revid": "5863", "url": "https://gl.wikipedia.org/wiki?curid=34394", "title": "Requiario", "text": "Requiario (tam\u00e9n \"Rechiar\" ou \"Reckiario\"e en lat\u00edn: \"Rechiarius\") foi o terceiro monarca suevo que gobernou o Reino Suevo de Galicia, dende o ano 448, sucendendo ao seu pai Requila, ata a s\u00faa morte en decembro de 456. Foi o primeiro rei xerm\u00e1nico de toda Europa que adoptou o catolicismo e tam\u00e9n o primeiro en cu\u00f1ar moeda propia. A pesar disto, Hidacio descr\u00edbeo como b\u00e1rbaro e con poucas noci\u00f3ns da lei romana, as\u00ed foi que o seu belicismo e ambici\u00f3n remataron por causarlle a morte nunha guerra que ser\u00eda o comezo dunha era escura para o reino suevo.\nPol\u00edtica interna.\nUnificaci\u00f3n baixo o catolicismo.\nFoi o primeiro rei cat\u00f3lico que gobernou o reino suevo, e converteu ao pobo dos suevos a esta relixi\u00f3n no ano 449, segundo\u00a0\"Historia Suevorum\"\u00a0de\u00a0Isidoro de Sevilla Requiario \"catholicus factus\" (\"f\u00edxose cat\u00f3lico\"). Isto fixo caer a este rei na graza dos galaicorromanos que eran, na s\u00faa maior\u00eda, cat\u00f3licos tam\u00e9n. Ademais foi o primeiro en nacer na Gallaecia e con educaci\u00f3n romana, coma moitos dirixentes galaicorromanos da \u00e9poca, grazas ao que conseguiu influencia tam\u00e9n nas capas sociais aut\u00f3ctonas.\nA unificaci\u00f3n relixiosa dos suevos, que eran a\u00ednda de crenzas relativas ao paganismo xerm\u00e1nico, fixo que o Reino Suevo de Galicia fose o primeiro reino cat\u00f3lico, ademais de dar paso \u00e1 mestura entre a poboaci\u00f3n xerm\u00e1nica e a galaicorromana.\nMoeda sueva.\nRequiario, pioneiro tam\u00e9n na econom\u00eda, foi o primeiro rei que cu\u00f1ou a s\u00faa propia moeda, de prata chamada \"siliqua\", po\u00f1endo o seu propio nome no reverso das moedas do emperador Honorio en lenda latina:\u00a0\"IVSSV RECHIARI\u00a0REGES\" (\"Por orde do rei Requiario\"). Cu\u00f1ando en gran cantidade, o que constatar\u00eda o mantemento da actividade econ\u00f3mica durante o per\u00edodo suevo.\nTanto a s\u00faa conversi\u00f3n ao catolicismo coma a emisi\u00f3n de moeda propia p\u00f3dense enmarcar na s\u00faa cobiza de crear un reino\u00a0suevo\u00a0que abranguese toda a Pen\u00ednsula Ib\u00e9rica.\nDiplomacia exterior.\nCasamento e expansi\u00f3n.\nCasa coa filla do rei visigodo Teodorico I no 449 co obxectivo de manter a paz cos visigodos. De cami\u00f1o a corte de Tolosa Requiario aprobeita para saquear os territorios vasc\u00f3ns e algunhas rexi\u00f3ns romanas. Ao regresar de Tolosa no 450 invade as zonas de \"Caesar Augusta\" e \"Ilerda\", aprobeitando a confusi\u00f3n debido ao xurdimento dun novo movemento baga\u00fadico surxido de novo no val do Ebro.\nRelaci\u00f3ns imperiais.\nTrala vitoria do Imperio Romano xunto con forzas visigodas sobre os Hunos na batalla dos Campos Catal\u00e1unicos no 451, o \"dux\" da Galia Aecio, decide intervir na pen\u00ednsula. Este env\u00eda no 453 unha embaixada, do conde Mansueto e o conde Fronto, coa intenci\u00f3n de impor aos suevos un tratado de paz que estipulaba a devoluci\u00f3n ao Imperio da rexi\u00f3ns conquistadas da Cartaxinense. Desta maneira o Imperio conseguiu, de volta, a autoridade imperial sobre a provincia.\nInvasi\u00f3n da Cartaxinense.\nNo ano 455 procl\u00e1mase en Roma a Avito como emperador, trala morte de Aecio e sucesivos emperadores inestables. Requiario que non o reco\u00f1ece como tal e aprobeitando esta situaci\u00f3n de inestabilidade pol\u00edtica do Imperio para volver a recuperar a Cartaxinense.\nPero Avito comeza acci\u00f3ns diplom\u00e1ticas co novo monarca visigodo Teodorico II, fillo de Teodorico I, que era claramente prorromano e tampouco lle interesaba que os suevos se fixeran m\u00e1is fortes. Tanto Teodorico II como Avito env\u00edan embaixadas para que os suevos abandonen a Cartaxinense, pero non s\u00f3 son rexeitadas por Requiario se non que este comeza unha incursi\u00f3n a Tarraconense da que trouxo moitos cativos \u00e1 Gallaecia, probocando aos visigodos.\nGuerra contra o Imperio e os visigodos.\nAnte a clara negativa de Requiario Teodorico II dirixe o seu ex\u00e9rcito, co benepl\u00e1cito do emperador Avito, \u00e1 pen\u00ednsula. Contaba co apoio de tropas auxiliares burgundias, co rei Gundioco \u00e1 fronte, que comeza unha gran campa\u00f1a contra os suevos. Tras unha serie de batallas perdidas polos suevos, a derrota definitiva ocorreu na Batalla do r\u00edo \u00d3rbigo o 5 de outubro de 456 preto de \"Asturica\". \nMorte.\nRequiario repregase a \"Bracara\" e logo a \"Portus Cale\", de onde intenta fuxir en barco a Roma, onde ti\u00f1a a Recimiro quen o poder\u00eda axudar. Non obstante, unha tempestade f\u00edxolle volver a terra, onde foi apresado polos visigodos e decapitado.\nAo morrer, os visigodos invaden a Gallaecia e a Lusitania. Neste momento, prod\u00facese a morte de Avito, candidato de Teodorico II, polo que tivo que partir cara as Galias con parte das s\u00faas lexi\u00f3ns, saqueando ao seu paso \u00e1 poboaci\u00f3n de \"Pallantia\" e \"Asturica\". Deixou o mando do territorio conquistado a ao godo Agui\u00falfo, en \"Emerita\".\nEsta derrota foi fulminante para o reino xa que este ser\u00eda o comezo dun per\u00edodo de escuridade e guerras civ\u00eds no reino de Galicia."}
{"id": "34395", "revid": "98629", "url": "https://gl.wikipedia.org/wiki?curid=34395", "title": "Marti\u00f1o (antroponimia)", "text": "Marti\u00f1o \u00e9 un nome propio galego proveniente do lat\u00edn \"Martinus\", derivado de \"Mars\", \"Martis\", de Marte, o deus da guerra da mitolox\u00eda romana. Por vir deste deus significa 'home marcial, belicoso, guerreiro'.\nCorre tam\u00e9n a variante \"Mart\u00edn\" e os hipocor\u00edsticos \"Ti\u00f1o\", \"Ti\u00f1olo\" e \"Marti\u00f1oco\". O nome deu lugar \u00f3s apelidos \"Mart\u00ednez\", \"Mart\u00edn\" e \"Mart\u00edns\".\nCelebra a festa o 11 de novembro, por San Marti\u00f1o de Tours, pero tam\u00e9n pode facelo o 20 de marzo (San Marti\u00f1o Dumiense), o 13 de abril (San Marti\u00f1o I papa) ou o 3 de novembro (San Marti\u00f1o de Porres).\nSan Marti\u00f1o de Tours.\nSan Marti\u00f1o de Tours (316-397) foi un soldado romano, natural da actual Hungr\u00eda, que, segundo a lenda, rachou a s\u00faa capa en d\u00faas para darlle a metade a un pobre morto de fr\u00edo . Logo deixou o ex\u00e9rcito, bautizouse e pasou \u00f3 servizo de santo Hilario, en Poitiers, onde o nomearon bispo no 370."}
{"id": "34396", "revid": "1987", "url": "https://gl.wikipedia.org/wiki?curid=34396", "title": "Abstracci\u00f3n", "text": "A abstracci\u00f3n \u00e9 o proceso mental polo que se reduce a propia informaci\u00f3n dun concepto \u00f3 que \u00e9 relevante para un prop\u00f3sito particular. A trav\u00e9s da abstracci\u00f3n podemos imaxinar os resultados de determinada acci\u00f3n sen necesidade de recorrer a mecanismos f\u00edsicos ou mec\u00e1nicos. A disciplina co\u00f1ecida como sem\u00e1ntica xeral formula a hip\u00f3tese que unha gran parte dos malentendidos entre os homes ou os grupos humanos ve\u00f1en do feito que eles realizan abstracci\u00f3ns diferentes dun mesmo obxecto: non falan do mesmo a\u00ednda pensando na mesma cousa."}
{"id": "34397", "revid": "6016929", "url": "https://gl.wikipedia.org/wiki?curid=34397", "title": "\u00c1gape", "text": "\u00c1gape pode referirse a:"}
{"id": "34398", "revid": "23204", "url": "https://gl.wikipedia.org/wiki?curid=34398", "title": "Pobeda", "text": "O termo eslavo Pobeda (\"\u043f\u043e\u0431\u0435\u0434\u0430\" en alfabeto cir\u00edlico, \"vitoria\", p\u00f3dese referir a:"}
{"id": "34399", "revid": "98629", "url": "https://gl.wikipedia.org/wiki?curid=34399", "title": "Heraclio", "text": "Caesar Flavius Heraclius Augustus (Capadocia, c. 575 - Constantinopla, 11 de febreiro de 641) foi emperador bizantino desde o 5 de outubro de 610 ata a s\u00faa morte.\nTraxectoria.\nEra fillo do poderoso exarca de Cartago, chamado tam\u00e9n Heraclio, de orixe armenia, que fora un dos xenerais clave na guerra do ano 590 contra Persia, baixo o goberno do emperador Mauricio. Desco\u00f1\u00e9cese o lugar exacto de nacemento do emperador Heraclio, a\u00ednda que \u00e9 seguro que pasou a s\u00faa mocidade no norte de \u00c1frica.\nA conquista do trono.\nEn 608, o seu pai, Heraclio o Vello, exarca de Cartago, e o irm\u00e1n deste, Gregorio, o seu segundo no mando, rebel\u00e1ronse contra o emperador Focas, que depuxera a Mauricio seis anos atr\u00e1s. Os rebeldes acu\u00f1aron moeda na que aparec\u00edan os dous Heraclios cos atributos consulares, a\u00ednda que ning\u00fan dos dous reclamou ent\u00f3n o t\u00edtulo imperial. Reuniron un ex\u00e9rcito e unha frota. Nicetas, fillo de Gregorio e primo de Heraclio o Mozo, invadiu por terra Exipto, e en 609 derrotou a Bonoso, xeneral de Focas, e f\u00edxose co control da provincia. Ao mesmo tempo, o xove Heraclio embarcouse coa frota cara a Oriente, pasando por Sicilia e Chipre. Nas proximidades de Constantinopla contactou con destacados arist\u00f3cratas da cidade, quen lle aseguraron que ser\u00eda ben recibido. Ao chegar \u00e1 cidade, os Excubitores (garda imperial de elite que estaba dirixida polo xenro de Focas, Prisco) pas\u00e1ronse a Heraclio, e este puido entrar na cidade sen atopar resistencia. Focas foi executado persoalmente por Heraclio.\nO 5 de outubro de 610 Heraclio foi coroado na capela de Santo Estevo do palacio imperial, pouco despois de contraer matrimonio coa s\u00faa prometida, Fabia, que tomou o nome de Eudocia. A emperatriz, moi querida en Constantinopla, morrer\u00eda en 612. Heraclio contraeu un segundo matrimonio coa s\u00faa sobri\u00f1a Martina.\nA guerra con Persia.\nCando Heraclio se fixo co poder o Imperio atop\u00e1base nunha situaci\u00f3n desesperada. A revolta de Focas contra Mauricio en 602 deixara o Danubio desguarnecido, permitindo o avance dos \u00e1varos nos Balc\u00e1ns. Na fronteira oriental, o rei Cosroes II de Persia, antigo aliado do emperador Mauricio, usou o seu asasinato como pretexto para declarar a guerra aos bizantinos. Na corte persa atop\u00e1base un home que afirmaba ser Teodosio, fillo de Mauricio, e Cosroes apoiaba as s\u00faas pretensi\u00f3ns ao trono. Durante o reinado de Focas, a guerra favorecera aos persas, quen chegaran no seu avance ata Siria. O ano anterior a que Heraclio ascendese ao trono, o xeneral persa Shahrbaraz tomara Antioqu\u00eda.\nA\u00ednda que Heraclio intentou establecer un tratado de paz, Cosroes refusou parlamentar con el, consider\u00e1ndoo un usurpador. Os primeiros movementos militares de Heraclio terminaron de forma desastrosa, e os persas avanzaron cara ao oeste. Conquistaron Damasco en 613, e en 614 Xerusal\u00e9n, onde causaron graves danos \u00e1 Igrexa do Santo Sepulcro e apoder\u00e1ronse da Vera Cruz e outras reliquias, que foron levadas a Ctesifonte. Despois apoder\u00e1ronse de Exipto, a principal fonte de aprovisionamento de gran para o Imperio Bizantino. Mesmo fixeron r\u00e1pidas incursi\u00f3ns en Anatolia, chegando ata Calcedonia, na beira asi\u00e1tica do B\u00f3sforo. Segundo se di, os habitantes de Constantinopla pod\u00edan ver de noite os lumes de vixilancia dos persas e os seus reflexos na auga.\nA situaci\u00f3n chegou a ser tan grave que Heraclio considerou seriamente a posibilidade de trasladar a capital do Imperio a Cartago. Pero finalmente decidiu permanecer en Oriente, e dedicouse a reorganizar o ex\u00e9rcito bizantino. \u00c9 pos\u00edbel que fose o creador dos \"th\u00e9mata\", circunscrici\u00f3ns administrativas que eran ao mesmo tempo distritos militares, baixo o mandato dun \"strategos\" ou gobernador militar. Segundo outros autores, a organizaci\u00f3n do Imperio en \"th\u00e9mata\" tivo lugar alg\u00fans decenios despois.\nTrala s\u00faa reorganizaci\u00f3n do ex\u00e9rcito, Heraclio p\u00faxose \u00e1 cabeza do mesmo na s\u00faa guerra contra os persas. Foi o primeiro emperador en dirixir persoalmente unha campa\u00f1a contra un inimigo exterior desde os tempos de Teodosio I. Confiando en que Constantinopla se atopaba ben defendida, e rexeitando unha guerra de esgotamento para recuperar as provincias perdidas, na primavera de 622 viaxou por mar ata Iso, coa intenci\u00f3n de invadir a propia Persia. Derrotou a Sharbaraz no outono dese mesmo ano, nalg\u00fan lugar de Capadocia. Mant\u00edvose en campa\u00f1a avanzando cara ao leste durante varios anos. En 626, mentres se atopaba ausente, Constantinopla foi asediada polos \u00e1varos, pero os intentos dos persas por axudar a estes \u00faltimos, con quen se aliaron, atravesando o B\u00f3sforo foron rexeitados pola armada bizantina. A poboaci\u00f3n da cidade, dirixida polo patriarca Serxio, resistiu con firmeza o asedio, e os \u00e1varos terminaron por levantaren o sitio. Namentres, Heraclio conseguiu a axuda dos kh\u00e1zaros e outros pobos turcos, e dedicouse a fomentar as divisi\u00f3ns internas existentes entre os persas. Convenceu ao xeneral Shahrbaraz de que Cosroes estaba celoso dos seus \u00e9xitos e ordenara a s\u00faa execuci\u00f3n, co que conseguiu que permanecese neutral. Na batalla de N\u00ednive, en 627, as forzas bizantinas derrotaron ao ex\u00e9rcito persa dirixido por Razates. Con todo, Cosroes seguiu refusando asinar a paz, e Heraclio continuou avanzando ata Ctesifonte, capital do Imperio Persa. Antes de que chegase \u00e1 cidade, a aristocracia persa depuxo a Cosroes. O seu sucesor asinou a paz con Heraclio devolvendo a Bizancio todos os territorios que conquistaran os persas. A dinast\u00eda sas\u00e1nida nunca se recuperou desta derrota. O 14 de setembro de 628 Heraclio entrou en triunfo en Constantinopla.\nOs \u00faltimos anos.\nHeraclio tomou o t\u00edtulo persa de \"Rei de Reis\", abandonado o antigo t\u00edtulo imperial de \"Augustus\". Pouco despois foi chamado \"basileus\" (palabra grega que significa \"rei\" ou \"emperador\"), t\u00edtulo que os gobernantes bizantinos levar\u00edan ata o final do Imperio. Tam\u00e9n substitu\u00edu o lat\u00edn polo grego como lingua administrativa. Logo do seu reinado, o Imperio Bizantino tivo un marcado car\u00e1cter hel\u00e9nico.\nEn 630, Heraclio chegou ao cume do seu poder cando marchou triunfalmente ata Xerusal\u00e9n, onde repuxo a Vera Cruz na Igrexa do Santo Sepulcro. Desafortunadamente, con todo, por ent\u00f3n o profeta Muhammad acababa de unificar \u00e1s tribos n\u00f3mades da Pen\u00ednsula Ar\u00e1biga e, poucos anos despois, o islam lanzouse contra o Imperio nunha implac\u00e1bel ofensiva. Cando os musulm\u00e1ns invadiron Siria e Palestina en 634, Heraclio, que caera doente, non puido combatelos persoalmente, e os seus xenerais fracasaron. Na batalla de Yarmuk, en 636, o ex\u00e9rcito bizantino, superior en n\u00famero, foi derrotado polos \u00e1rabes. Siria e Palestina perd\u00e9ronse para sempre. No momento da morte de Heraclio, a maior parte de Exipto fora tam\u00e9n conquistado polos \u00e1rabes.\nMalia a desastrosa etapa final do seu reinado, Heraclio foi un dos m\u00e1is destacados emperadores bizantinos. Salvou ao Imperio do que parec\u00eda unha destruci\u00f3n segura, e grazas \u00e1s s\u00faas reformas os \u00e1rabes foron detidos en Asia Menor, e ata no Norte de \u00c1frica, a onde a\u00ednda tardar\u00edan 60 anos en chegar.\nNo seu intento por salvar a unidade relixiosa do Imperio, ameazada pola herex\u00eda monofisita, intentou chegar a unha f\u00f3rmula de compromiso defendendo o monotelismo, doutrina propagada polo patriarca Serxio que foi considerada her\u00e9tica polo Papa Xo\u00e1n IV. Cando as provincias monofisitas foron conquistadas polo islam, o monotelismo perdeu a s\u00faa raz\u00f3n de ser e foi rexeitado.\nSuced\u00e9rono Constantino III Heraclio, o seu primox\u00e9nito, habido con Eudocia, e Heraclonas, fillo de Martina, a s\u00faa segunda esposa."}
{"id": "34401", "revid": "89787", "url": "https://gl.wikipedia.org/wiki?curid=34401", "title": "Focas, emperador", "text": "Caesar Flavius Phocas Augustus, emperador bizantino entre 602 e 610, \u00e9 quizais unha das figuras m\u00e1is sinistras que leven o t\u00edtulo imperial en toda a historia de Bizancio. Arrebatou o trono ao emperador Mauricio, e foi \u00e1 s\u00faa vez destronado por Heraclio.\nTraxectoria.\nNon se sabe case nada da s\u00faa vida anterior \u00e1 s\u00faa subida ao poder. Era posibelmente de orixe tracia. Cara ao ano 600, serv\u00eda como oficial do ex\u00e9rcito nos Balc\u00e1ns e parece ser que era considerado un l\u00edder polos seus compa\u00f1eiros de armas, xa que foi elixido membro dunha delegaci\u00f3n enviada polo ex\u00e9rcito ese mesmo ano a Constantinopla para expo\u00f1er as s\u00faas queixas acerca do comandante Comentiolus. As reclamaci\u00f3ns da delegaci\u00f3n foron rexeitadas, e, segundo varias fontes, o propio Focas foi tratado con desconsideraci\u00f3n por destacados oficiais da corte.\nEn 602, Mauricio ordenou ao ex\u00e9rcito dos Balc\u00e1ns, por ent\u00f3n en campa\u00f1a contra os \u00e1varos, que pasase o inverno ao norte do Danubio. O ex\u00e9rcito rebelouse e marchou cara \u00e1 capital, con Focas \u00e1 cabeza. No prazo dun mes o poder de Mauricio esvaeceuse, e as diferentes facci\u00f3ns de Constantinopla aclamaron a Focas como emperador. Mauricio intentou fuxir, pero foi capturado e executado, do mesmo xeito que os seus catro fillos menores: no entanto, Focas deu cristi\u00e1 sepultura ao cad\u00e1ver do seu predecesor.\nO reinado de Focas foi ao principio ben recibido porque baixou os impostos, que subiran durante o mandato de Mauricio. Pero tivo que facer fronte a unha forte oposici\u00f3n, pois era visto por moitos como un usurpador, xa que a s\u00faa subida ao poder fora o primeiro cambio violento de r\u00e9xime desde a fundaci\u00f3n de Constantinopla por Constantino. Segundo as fontes, reprimiu a oposici\u00f3n con crueldade, asasinando a milleiros de persoas co fin de se manter no poder. \u00c9 pos\u00edbel que o n\u00famero das s\u00faas v\u00edtimas sexa esaxerado, xa que a maior parte dos relatos sobre o seu reinado foron escritos durante o goberno dos seus sucesores, interesados en ennegrecer a reputaci\u00f3n de Focas.\nNo seu honor levantouse o \u00faltimo monumento erixido no Foro Romano. Focas, que sempre tivo boas relaci\u00f3ns co Papado, cedeu ao Papa Bonifacio IV o Pante\u00f3n para o seu uso como igrexa. En agradecemento, o Papa ordenou levantar no Foro a Columna de Focas, que leva na base unha inscrici\u00f3n en honor do emperador. Esta columna mantense a\u00ednda en p\u00e9.\nDurante o reinado de Focas as fronteiras tradicionais do Imperio comezaron a derrubarse. Os Balc\u00e1ns, que sufriran durante anos as incursi\u00f3ns de \u00e1varos e eslavos, quedaron desgornecidos coa retirada do ex\u00e9rcito do Danubio que precedeu ao levantamento de Focas contra Mauricio, e os b\u00e1rbaros fixeron m\u00e1is frecuentes os seus ataques, chegando ata Atenas. O rei persa Cosroes II, que deb\u00eda o seu trono \u00e1 axuda que o anterior emperador, Mauricio, lle prestara nunha guerra civil, usou a morte do seu antigo aliado como pretexto para rachar co seu tratado de paz con Bizancio. Recibiu na s\u00faa corte a un individuo que pretend\u00eda ser o fillo de Mauricio, chamado Teodosio, e apoiou as s\u00faas pretensi\u00f3ns ao trono imperial. Cosroes tirou proveito do caos que seguiu \u00e1 usurpaci\u00f3n de Focas: o xeneral bizantino Nars\u00e9s rexeitara reco\u00f1ecer ao usurpador e levantouse en armas contra el. Cosroes estabeleceu unha alianza con Nars\u00e9s; con todo, este \u00faltimo ser\u00eda m\u00e1is tarde atra\u00eddo con enganos a Constantinopla e executado por orde do emperador. Privado do seu mellor xeneral, o ex\u00e9rcito bizantino foi derrotado repetidas veces nos anos seguintes.\nEn 608, o exarca de Cartago e o seu fillo, chamados ambos Heraclio, comezaron no norte de \u00c1frica unha revolta contra Focas, acu\u00f1ando moeda na que aparec\u00edan os dous cos atributos consulares (a\u00ednda que non imperiais). Nicetas, sobri\u00f1o de Heraclio o Vello, invadiu Exipto por terra, \u00e1 vez que o xove Heraclio navegaba coa s\u00faa frota cara ao leste. Esta rebeli\u00f3n, unida a unha inoportuna campa\u00f1a lanzada por Focas para converter pola forza aos xudeus, causou serios disturbios urbanos en Siria e Palestina. En Antioqu\u00eda, os xudeus rebel\u00e1ronse e asasinaron a numerosos cristi\u00e1ns, inclu\u00eddo o patriarca de Antioqu\u00eda, Anastasio. Focas enviou a Bonoso a reprimir as protestas e a reconquistar Exipto. A represi\u00f3n de Bonoso foi tan cruel que ser\u00eda recordada varios s\u00e9culos despois, pero o seu ex\u00e9rcito foi derrotado por Nicetas tras duros combates. \u00c1 s\u00faa vez, os persas aproveitaron a guerra civil para ocupar gran parte das provincias orientais e comezar a invasi\u00f3n de Anatolia.\nEn 610, o xove Heraclio chegou \u00e1s portas de Constantinopla, e a maior parte do ex\u00e9rcito de Focas desertou ou fuxiu. Alg\u00fans destacados arist\u00f3cratas ofreceron a Heraclio a s\u00faa colaboraci\u00f3n, e este entrou na capital sen atopar apenas resistencia. Focas foi capturado e levado ante Heraclio, que lle preguntou: \"\u00c9 as\u00ed como gobernaches o Imperio?\". Focas replicou: \"Gobernaralo ti mellor?\". Heraclio executou e decapitou persoalmente a Focas, cuxo corpo foi mutilado, sacado en desfile pola capital e finalmente queimado."}
{"id": "34402", "revid": "98629", "url": "https://gl.wikipedia.org/wiki?curid=34402", "title": "Mauricio, emperador", "text": "Flavio Mauricio Tiberio Augusto ou Mauricio I (539 - novembro de 602) foi emperador de Bizancio de 582 a 602. Malia as s\u00faas excelentes calidades para o mando s\u00f3 puido diferir por un tempo a desintegraci\u00f3n do grande imperio de Xustiniano I. \nTraxectoria.\nOrixinario da rexi\u00f3n de Capadocia, Mauricio foi nomeado sucesor por Tiberio II unha semana antes de morrer (segundo parece, envelenado por un prato de amoras).\nPouco logo da s\u00faa subida ao trono, interveu na guerra de sucesi\u00f3n que enfrontaba aos membros da dinast\u00eda sas\u00e1nida en Persia. O rei Hormisdas foi deposto e asasinado nun golpe de estado en 590, e o seu fillo, o futuro Cosroes II refuxiouse en territorio bizantino. Mauricio prestoulle axuda militar para recuperar o trono, o que logrou ao ano seguinte. A cambio da axuda bizantina, Persia cedeu ao imperio a Armenia persa e a Mesopotamia oriental, ademais de asinar un tratado de paz que se manter\u00eda durante todo o goberno de Mauricio.\nCon todo, os eslavos e os \u00e1varos devastaron durante o seu reinado a rexi\u00f3n dos Balc\u00e1ns, atacaron Tesal\u00f3nica (en 584 e 586), e chegaron nas s\u00faas incursi\u00f3ns ata o Peloponeso. Mauricio dirixiu contra eles varias campa\u00f1as, que tiveron \u00e9xito, pero deixaron exhaustos os recursos do Imperio. No oeste, organizou os exarcados de R\u00e1vena e de Cartago para a mellor defensa dos dominios bizantinos en Italia e no norte de \u00c1frica. A importancia que conced\u00eda aos territorios de Occidente faise evidente no testamento que redactou en 597, ao sentirse gravemente doente, no que legaba o goberno de Constantinopla ao seu primox\u00e9nito, Teodosio, en tanto que Tiberio, o seu segundo fillo, recib\u00eda o dominio de Italia e as illas occidentais, con sede en Roma.\nDurante o reinado de Mauricio, o Imperio debeu soster guerras case intermin\u00e1beis en todas as fronteiras. A escaseza de fondos ocasionou varios levantamentos militares: xa en 588 tivo lugar unha rebeli\u00f3n en Oriente por mor da reduci\u00f3n das raci\u00f3ns militares, e en 599 12.000 soldados bizantinos prisioneiros foron executados polos \u00e1varos ao negarse o emperador a pagar un rescate. En 602, cando ordenou que o ex\u00e9rcito dos Balc\u00e1ns pasase o inverno al\u00e9n do Danubio, produciuse unha rebeli\u00f3n que terminou co reinado de Mauricio. Os soldados amotinados avanzaron cara a Constantinopla baixo o mando dun dos seus centuri\u00f3ns, Focas. Mauricio creu que varios dos membros da s\u00faa familia o traizoaran, e ordenou deter ao seu fillo, Teodosio, e ao seu sogro, Xermano. Teodosio foi azoutado publicamente, e Xermano refuxiouse en Santa Sof\u00eda. Ent\u00f3n produc\u00edronse revoltas na cidade, e Mauricio, xunto coa s\u00faa esposa e os seus oito fillos, cruzou o Mar de M\u00e1rmara e refuxiouse en Nicomedia. O seu fillo Teodosio fuxiu a Persia, ou, polo menos, un personaxe que pretend\u00eda ser Teodosio refuxiouse na corte de Cosroes II, quen aproveitar\u00eda posteriormente a situaci\u00f3n para declarar a guerra ao Imperio Bizantino. Cando as tropas de Focas entraron na capital, enviouse de inmediato unha forza en busca de Mauricio, e tanto el como os seus catro fillos menores foron sumariamente executados e decapitados.\n\u00c9 tam\u00e9n co\u00f1ecido por ser o autor do tratado militar \"Strategikon\", en doce libros, baseado na s\u00faa experiencia militar e considerado como a \u00fanica obra de importancia sobre armas combinadas anterior \u00e1 segunda guerra mundial. Segundo alg\u00fans autores, o tratado non \u00e9 obra s\u00faa, sen\u00f3n dun dos seus xenerais.\nO emperador Mauricio \u00e9 venerado como santo na Igrexa Ortodoxa."}
{"id": "34403", "revid": "15490", "url": "https://gl.wikipedia.org/wiki?curid=34403", "title": "Tiberio II", "text": "Tiberio II Constantino foi emperador bizantino entre o 578 e o 582, elevado en decembro de 574 \u00e1 categor\u00eda de C\u00e9sar durante o reinado de Xustino II grazas \u00e1 influencia da s\u00faa esposa Sof\u00eda. Ela exerceu o goberno durante os \u00faltimos anos del, que estiveron marcados pola inhabilitaci\u00f3n mental do emperador, a guerra persa e a persecuci\u00f3n monofisita.\nO emperador foi moi popular. Reduc\u00edronse os impostos; det\u00edvose o acoso \u00e1 herex\u00eda monofisita; os poderes do senado e o dos partidos Verdes e Azuis aumentaron. Formouse un corpo de elite no ex\u00e9rcito, formado por quince mil b\u00e1rbaros que co tempo se converteu na chamada garda varega.\nDemasiado liberal co tesouro, pois o utilizou para establecer alianzas cos francos e cos longobardos (579), a\u00ednda que non puido impedir que os \u00e1varos penetrasen en Tracia e Tesalia (582). Morreu o 13 de agosto de 582 envelenado, segundo se rumoreou, tras comer un prato de amoras. Unha semana antes de morrer nomeou o seu sucesor, o emperador Mauricio."}
{"id": "34404", "revid": "109216", "url": "https://gl.wikipedia.org/wiki?curid=34404", "title": "Xustino II", "text": "Xustino II, nado cara o 520 e finado o 5 de outubro do 578, foi o emperador bizantino dende o 565 ata a s\u00faa morte. Sucedeu no trono ao seu t\u00edo Xustiniano.\nTraxectoria.\nAd\u00f3itase xulgar que a s\u00faa pol\u00edtica, nada conciliadora, non foi a m\u00e1is oportuna para enfrontar os perigos que ameazaban o territorio do imperio, o brillante legado do seu predecesor.\nAmeazas en Occidente.\nLongobardos e X\u00e9pidos.\nAo principio do seu reinado, ante a guerra que comezaron os longobardos cos x\u00e9pidos en Panonia actuou con pasividade, a\u00ednda que uns e outros o tentaron con promesas. Os longobardos ali\u00e1ronse cos \u00e1varos e os x\u00e9pidos pediron axuda a Xustino a cambio de Sirmium (actual Sremska Mitrovica). Unha forza bizantina relevou ao destacamento x\u00e9pido na cidade, o \u00fanico premio do imperio durante todo o per\u00edodo. O imperio bizantino non interveu m\u00e1is. Os \u00e1varos non chegaron a tempo \u00e1 batalla que terminou coa derrota definitiva do poder x\u00e9pido. O rei longobardo Albo\u00edno cortou a cabeza do rei derrotado Cunimundo e fabricouse unha cunca con ela. Ademais, nunha mostra excesiva de confianza, tomou \u00e1 filla do rei Rosamunda como bot\u00edn de guerra e converteuna na s\u00faa esposa. En 573 Albo\u00edno foi asasinado nun golpe instigado por Rosamunda.\nA Invasi\u00f3n de Italia polos longobardos.\nMentres tanto quedaran s\u00f3 dous protagonistas m\u00e1is al\u00f3 do Danubio que se repart\u00edan o bot\u00edn dos x\u00e9pidos. En 568 Albo\u00edno, quizais inc\u00f3modo por ter aos \u00e1varos como veci\u00f1os, convenceu aos longobardos de penetrar en Italia. No primeiro ano invadiron a zona que rodea Venecia e estend\u00e9ronse polo norte de Italia. Ao ano seguinte conquistaron a maior parte de Liguria. Era ademais unha forza impar\u00e1bel que non saqueaba sen\u00f3n que se asentaba. As forzas bizantinas de enclaves illados que os enfrontaban non estaban ben preparadas. Italia, ademais, estaba ultimamente esquilmada e extenuada polas pragas. Nars\u00e9s, o rival de Belisario, a quen se acusar\u00eda de chamar aos longobardos, dimitira do mando o ano anterior con motivo das protestas a Xustino de cidad\u00e1ns de Roma.\n\u00c1varos.\nRespecto dos \u00e1varos Xustino II, que conservaba Sirmium, negouse a pagarlles subsidio alg\u00fan, pois ti\u00f1a a vocaci\u00f3n de ser m\u00e1is rigoroso co tesouro que o seu t\u00edo Xustiniano e ensaiaba unha pol\u00edtica nova e desafiante respecto dos b\u00e1rbaros.\nEstes esperaron a que o imperio tivese algunha desfeita, e iso sucedeu en 573.\nPen\u00ednsula Ib\u00e9rica.\nNo territorio da Pen\u00ednsula Ib\u00e9rica, entre 569 e 572 o rei godo Leovixildo acosou o imperio, a quen tomou C\u00f3rdoba e outras cidades, e fixo a paz en 572, reco\u00f1ec\u00e9ndose mutuamente os seus territorios. Non foi ata o reinado de Suintila cando os territorios bizantinos en Hispania foron asimilados.\nA guerra persa.\nEn 571 os armenios se rebelaron contra o rei Cosroes e apelando \u00e1 fe cristi\u00e1 que compart\u00edan pediron a axuda de Xustino. A guerra persa contra o rei Cosroes renovouse en 572.\nOs bizantinos tiveron inicialmente boa fortuna; pero Xustino cometeu erros, como cambiar innecesariamente o mando do ex\u00e9rcito, que se amotinou deseguido, en pleno asedio de Nisibis, ou se enfadar cos seus imprescind\u00edbeis aliados gas\u00e1nidas (tam\u00e9n de credo monofisita) que se retiraron e deixaron o paso libre aos persas para que abordelasen Siria, onde tomaron innumerables cativos. Logo de cinco meses de asedio o bispado de Daras, a beiras de r\u00edo Bouron, caeu en novembro de 573. Dise que a noticia do desastre afectou mentalmente a Xustino II. A s\u00faa esposa Sof\u00eda, que se fixo cargo do goberno, comprou unha paz dun ano e logo unha tregua de tres anos a Cosroes. Por ent\u00f3n os \u00e1varos, que esperaran a s\u00faa oportunidade, prem\u00edan en Dalmacia \u00e1s forzas ao mando de Tiberio Constantino. O tratado de paz que conseguiron (80.000 moedas de prata, moito m\u00e1is caro que o subsidio orixinal) evidenciou o fracaso da s\u00faa pol\u00edtica.\nPol\u00edtica relixiosa.\nNa pol\u00edtica relixiosa, aconsellado por Xo\u00e1n de Sirimis, Xustino II iniciou unha persecuci\u00f3n impopular do poderoso clero monofisita. A emperatriz Sof\u00eda, as\u00ed como a s\u00faa t\u00eda Teodora, e probabelmente o mesmo Xustino, profesaran abertamente este credo. Os monofisitas foron humillados e perderon eventualmente os seus privilexios.\n\u00daltimos anos.\nOs \u00faltimos anos do seu reinado estiveron marcados pola tolemia. Ti\u00f1a incontrol\u00e1beis accesos de violencia, trataba de arroxarse polas fiestras, e mord\u00eda aos seus visitantes.\nNun momento de lucidez, durante o pat\u00e9tico discurso que pronunciou con ocasi\u00f3n do nomeamento como c\u00e9sar de Tiberio Constantino, m\u00e1is tarde Tiberio II, aconsellou ao seu sucesor\nA s\u00faa esposa Sof\u00eda actuou como rexente en compa\u00f1\u00eda do xeneral Tiberio, m\u00e1is tarde Tiberio II Constantino."}
{"id": "34405", "revid": "25871", "url": "https://gl.wikipedia.org/wiki?curid=34405", "title": "Iago Bouz\u00f3n", "text": "Iago Bouz\u00f3n Amoedo, nado en Redondela o 16 de xu\u00f1o de 1983, \u00e9 un futbolista galego. Xoga de defensa central e o seu equipo actual \u00e9 o C\u00f3rdoba.\nTraxectoria.\nFormouse na canteira do Celta de Vigo, xogando no filial as tempadas 2001-02, 2002-03 e 2003-04, cando ascendeu ao primeiro equipo. Co Celta xogou en Primeira Divisi\u00f3n dous encontros nesa mesma tempada: o debut no estadio de Montju\u00efc e \u00e1 xornada seguinte en Bala\u00eddos contra o Deportivo Alav\u00e9s. Na seguinte tempada, xa co equipo en Segunda Divisi\u00f3n, disputou sete encontros.\nNa tempada 2005-06 xogou cedido no Recreativo de Huelva, onde participou en 24 encontros,en 20 deles como titular. O club onubense demostrou o seu interese por renovar ao xogador e o 19 de agosto de 2006 o Celta e o Recreativo asinaron un acordo de traspaso por catro anos, gardando o Celta a posibilidade de recompra ao segundo.\nPermaneceu en Huelva at\u00e9 2010, cando fichou polo Omonia Nicosia de Chipre.\nPalmar\u00e9s.\nParticipou no campionato de Europa de selecci\u00f3ns sub-15 en Israel. M\u00e1is tarde obtivo coa selecci\u00f3n espa\u00f1ola a Copa Meridian de selecci\u00f3ns sub-17, disputada en Bari do 27 de xaneiro ao 2 de febreiro de 2001, e que enfrontou selecci\u00f3ns europeas e africanas. Foi subcampi\u00f3n do mundo sub-20 coa selecci\u00f3n espa\u00f1ola, no mundial organizado en Arabia Saudita. Tam\u00e9n foi internacional sub-21 con Espa\u00f1a.\nO 29 de decembro de 2005 Iago Bouz\u00f3n disputou o partido Galiza-Uruguai que supuxo a recuperaci\u00f3n da selecci\u00f3n galega de f\u00fatbol."}
{"id": "34408", "revid": "2445", "url": "https://gl.wikipedia.org/wiki?curid=34408", "title": "George Lucas (hom\u00f3nimos)", "text": "George Lucas pode facer referencia a:"}
{"id": "34409", "revid": "56817", "url": "https://gl.wikipedia.org/wiki?curid=34409", "title": "George Lucas (futbolista)", "text": "George Lucas Coser, nado en Tapejara o 20 de febreiro de 1984, \u00e9 un futbolista brasileiro. Xoga de defensa e actualmente at\u00f3pase sen equipo.\nTraxectoria.\nGeorge Lucas chegou ao f\u00fatbol galego ao asinar contrato co Celta de Vigo o 19 de xullo de 2006, despois de estar varios meses a proba. Pos\u00fae pasaporte comunitario por dobre nacionalidade brasilo-italiana, polo que non conta praza da cota reservada a extracomunitarios. A s\u00faa posici\u00f3n \u00e9 de lateral dereito.\nAnteriormente xogara no Gr\u00eamio (2004) e no Atl\u00e9tico Mineiro (2005). O contrato asinado vinc\u00falao ao Celta de Vigo por unha tempada, con opci\u00f3n a tres m\u00e1is."}
{"id": "34412", "revid": "1093", "url": "https://gl.wikipedia.org/wiki?curid=34412", "title": "George Lucas Coser", "text": ""}
{"id": "34414", "revid": "5863", "url": "https://gl.wikipedia.org/wiki?curid=34414", "title": "Conseller\u00eda de Medio Ambiente, Territorio e Vivenda", "text": "A Conseller\u00eda de Medio Ambiente, Territorio e Vivenda \u00e9 unha consellar\u00eda da Xunta de Galicia, que se encarga da ordenaci\u00f3n territorial e urban\u00edstica, da vivenda e da xesti\u00f3n e conservaci\u00f3n do medio ambiente. A s\u00faa titular actualmente \u00e9 \u00c1ngeles V\u00e1zquez Mejuto.\nHistoria.\nA conseller\u00eda de Obras P\u00fablicas tivo distintas denominaci\u00f3ns ao longo da s\u00faa historia, as\u00ed incorporase unhas funci\u00f3ns ou outras ou se incidise m\u00e1is nuns aspectos pol\u00edticos ou outros. Cham\u00f3uselle conseller\u00eda de Transportes e Obras P\u00fablicas (COTOP) e tam\u00e9n conseller\u00eda de Pol\u00edtica Territorial, Obras P\u00fablicas e Transportes. Os cambios m\u00e1is importantes prod\u00facense en 2005 cando as competencias sobre vivenda pasan a ter unha conseller\u00eda de seu, e en 2009, coa incorporaci\u00f3n da \u00e1rea de xesti\u00f3n e conservaci\u00f3n do ambiente, que ata daquela fora xestionado pola conseller\u00eda de Medio Ambiente e a recuperaci\u00f3n de vivenda. Tam\u00e9n nese ano perde a competencia sobre os portos, que pasan a depender da conseller\u00eda do Mar.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral da conseller\u00eda, a conseller\u00eda de Territorio conta coas seguintes direcci\u00f3ns e secretar\u00edas xerais:\nV\u00e9xase tam\u00e9n.\nLigaz\u00f3ns externas.\nConseller\u00eda de Medio Ambiente, Territorio e Vivenda"}
{"id": "34415", "revid": "98629", "url": "https://gl.wikipedia.org/wiki?curid=34415", "title": "Sistema de Informaci\u00f3n Territorial de Galicia", "text": "O Sistema de Informaci\u00f3n Territorial de Galicia (SITGA), \u00e9 un organismo da Xunta de Galicia, dependente da conseller\u00eda de Pol\u00edtica Territorial. Enc\u00e1rgase da creaci\u00f3n e xesti\u00f3n de cartograf\u00eda do pa\u00eds.\nDescrici\u00f3n.\nO SITGA \u00e9 un dos departamentos da Sociedade para o Desenvolvemento Comarcal de Galicia, xurdido como resposta \u00e1s necesidades de informaci\u00f3n durante a elaboraci\u00f3n do \"Plan de Desenvolvemento Comarcal de Galicia\" (PDC). Est\u00e1 centrado na recompilaci\u00f3n e tratamento de informaci\u00f3n do territorio galego, as\u00ed como na produci\u00f3n cartogr\u00e1fica.\nOrgan\u00edzase en torno a un sistema de informaci\u00f3n xeogr\u00e1fica capaz de integrar m\u00faltiples tipos de datos, o que converte o SITGA nunha ferramenta moi vers\u00e1til, respons\u00e1bel fundamentalmente da xeraci\u00f3n de cartograf\u00eda b\u00e1sica e tem\u00e1tica a escala local, comarcal e nacional. A tem\u00e1tica comprendida abrangue dende informaci\u00f3n demogr\u00e1fica e socioecon\u00f3mica, at\u00e9 a do medio f\u00edsico e a ambiental, ademais de equipamentos e infraestruturas.\nSede.\nTen a s\u00faa sede no lugar de Lamas de Lara\u00f1o, en Santiago de Compostela."}
{"id": "34416", "revid": "85894", "url": "https://gl.wikipedia.org/wiki?curid=34416", "title": "Templo Votivo do Mar", "text": "O Templo Votivo do Mar \u00e9 un templo cat\u00f3lico adicado a San Xo\u00e1n Bautista, tam\u00e9n co\u00f1ecido como igrexa parroquial de San Xo\u00e1n de Panx\u00f3n. Situado na parroquia do mesmo nome pertencente ao concello de Nigr\u00e1n.\nEste edificio foi dese\u00f1ado polo arquitecto galego Antonio Palacios Ramilo autor de obras como o Palacio de Comunicaci\u00f3ns de Madrid, o Teatro Garc\u00eda Barb\u00f3n de Vigo (hoxe Centro Cultural Afundaci\u00f3n Vigo) ou a Virxe da Rocha en Baiona. A s\u00faa construci\u00f3n tivo lugar entre 1932 e 1937. \nEstilo.\nO edificio de granito, tivo como inspiraci\u00f3n o arco visigodo do s\u00e9culo VII pr\u00f3ximo ao templo. A igrexa, malia a s\u00faa orixe, ten tinguiduras g\u00f3ticas, influencia musulm\u00e1 e toques modernistas, pero sempre tentando plasma-la arte galega, e coa fin de brindar esta obra a t\u00f3dalas xentes do mar. Feita en parte con materiais reciclados, pos\u00fae contrafortes, arcos superpostos que barutan a luz e crean perspectivas, celos\u00edas de formig\u00f3n. A c\u00fapula central de ladrillo, nervada, seguindo o modelo de Armenteira e todo iso fundido coa \u00e9poca do arquitecto, cromatismo nos mosaicos e noutros elementos met\u00e1licos.\nRefl\u00edctese a tradici\u00f3n da cantar\u00eda galega irmandada coa paisaxe e a historia de Galicia: o megal\u00edtico, a \u00e9poca castrexa, o prerrom\u00e1nico e rom\u00e1nico, os mosteiros mendicantes, os pazos barrocos. A torre semella un faro, ou torre defensiva que no seu remate proxecta a rosa dos ventos cos catro anxos custodios."}
{"id": "34417", "revid": "22570", "url": "https://gl.wikipedia.org/wiki?curid=34417", "title": "Bugui", "text": "Un bugui \u00e9 un pequeno veh\u00edculo autom\u00f3bil, normalmente de propulsi\u00f3n el\u00e9ctrica, que se utiliza no golf para desprazarse polo campo de xogo.\nCaracter\u00edsticas.\n\u00c9 capaz de subir costas pinas, practicamente non estraga o terreo nin contamina e pode cargar con bastante peso. Nalg\u00fans campos de golf poden alugarse e, \u00e1s veces, son r\u00e9plicas de turismos cl\u00e1sicos. Debido a que o golf utiliza unha abundante terminolox\u00eda en ingl\u00e9s en moitos idiomas, as s\u00faas formas est\u00e1n moi pouco asentadas e son moi variadas mesmo en ortograf\u00eda (con \"u\" ou con \"oo\", con \"g\" ou con \"gg\", con \"y\" ou con \"ie\"), e este \u00e9 o caso de bugui:\nNon debe confundirse con \"bogey\", que no golf \u00e9 a situaci\u00f3n que se d\u00e1 cando se queda a un golpe sobre par (cando se gasta un golpe m\u00e1is c\u00f3 marcado para ese percorrido)."}
{"id": "34421", "revid": "31997", "url": "https://gl.wikipedia.org/wiki?curid=34421", "title": "Casa da S\u00faa Maxestade o Rei", "text": "A Casa da S\u00faa Maxestade o Rei \u00e9 o organismo que, baixo a dependencia directa do rei de Espa\u00f1a ten como misi\u00f3n servirlle de apoio en cantas actividades der\u00edvense das s\u00faas funci\u00f3ns como xefe de Estado. Tam\u00e9n atende \u00e1 organizaci\u00f3n e funcionamento do r\u00e9xime interior da residencia da Familia Real.\nInstaurouse o 22 de novembro de 1975 o mesmo d\u00eda que Xo\u00e1n Carlos I foi proclamado rei de Espa\u00f1a. En virtude do Real decreto 434/1988, de 6 de maio, sobre Reestruturaci\u00f3n da Casa de S. M. o Rei, e as Ordes do Xefe da Casa de 17 de abril de 1996 e 21 de decembro de 2006, ditadas ao amparo do artigo 14 do citado Real decreto, a s\u00faa estrutura actual \u00e9 a seguinte:\nResidencia oficial.\nO Palacio da Zarzuela, localizado no quil\u00f3metro 3.4 da Nacional VI \u00e9 a residencia oficial da Familia real espa\u00f1ola, \u00e9 un pequeno palacio que data do s\u00e9culo XVIII restaurado en 1959.\nXefe da casa real.\nO xefe da casa real dirixe e inspecciona todas as s\u00faas secci\u00f3ns e \u00e9 o encargado de contactar con todos os organismos e instituci\u00f3ns que afecten ao funcionamento da casa, prop\u00f3n os orzamentos e contratos e crea as normas de coordinaci\u00f3n entre a Garda Real e os servizos de seguridade. Jaime Alfons\u00edn \u00e9 o actual xefe da Casa Real dende 2014. \nSecretar\u00eda xeral.\n\u00c1 secretar\u00eda xeral corresp\u00f3ndelle a tramitaci\u00f3n dos asuntos correspondentes \u00e1 actividade e funcionamento da Casa Real.\nCuarto Militar.\nO Cuarto Militar constit\u00fae a representaci\u00f3n de honor dos ex\u00e9rcitos dentro da Casa, cuxo responsable \u00e9 un Oficial Xeneral en activo. A Garda Real proporci\u00f3nalles \u00e1 Familia Real e os xefes de Estado estranxeiros de visita oficial en Espa\u00f1a o servizo de garda militar, rendici\u00f3n de honra e escolta en actos solemnes."}
{"id": "34422", "revid": "5132", "url": "https://gl.wikipedia.org/wiki?curid=34422", "title": "Donosti-San Sebasti\u00e1n", "text": ""}
{"id": "34425", "revid": "1131", "url": "https://gl.wikipedia.org/wiki?curid=34425", "title": "Mil\u00e1n-Sanremo", "text": "A Mil\u00e1n-Sanremo (en italiano Milano-Sanremo) \u00e9 unha carreira ciclista anual que ten lugar entre as cidades italianas de Mil\u00e1n e Sanremo. Na actualidade, \u00e9 a carreira dun s\u00f3 d\u00eda (cl\u00e1sica) ciclista m\u00e1is longa cos seus 294\u00a0km. A primeira edici\u00f3n tivo lugar en 1907. \u00c9 unha das cinco cl\u00e1sicas que se catalogan como Monumentos do ciclismo\nO seu percorrido est\u00e1 especialmente adaptado \u00f3s \"sprinters\". Nisto contr\u00e1stase co Giro da Lombard\u00eda, centrado nos escaladores. Ten lugar durante a primavera.\nHistoria e caracter\u00edsticas.\nNun principio, a maior dificultade do percorrido era o Passo del Turchino, pero coa mellora das bicicletas e dos ciclistas agora est\u00e1 demasiado lonxe da meta para facer diferenzas. Isto levou \u00e1 introduci\u00f3n, nos anos 60-80, de dous novos portos de monta\u00f1a: o Poggio e o Cipressa. A\u00ednda as\u00ed, a carreira adoita rematar nun sprint.\nO ciclista con m\u00e1is vitorias desta cl\u00e1sica no seu haber \u00e9 Eddy Merckx (7). \u00d3 situarse tan preto do principio da temporada ciclista, a Mil\u00e1n-Sanremo sup\u00f3n unha proba para ver o nivel de forza dos corredores m\u00e1is r\u00e1pidos, que son os que adoitan obter a vitoria (a\u00ednda que houbo notables excepci\u00f3ns)."}
{"id": "34426", "revid": "1060", "url": "https://gl.wikipedia.org/wiki?curid=34426", "title": "Mil\u00e1n-San Remo", "text": ""}
{"id": "34427", "revid": "88215", "url": "https://gl.wikipedia.org/wiki?curid=34427", "title": "Alessandro Petacchi", "text": "Alessandro Petacchi, nado en La Spezia (Liguria) o 3 de xaneiro de 1974, \u00e9 un ciclista profesional italiano en activo. F\u00edxose profesional en 1996, e actualmente, tras unha serie de anos no equipo Fassa Bortolo, est\u00e1 nas filas do Milram.\nA s\u00faa especialidade son os sprints, e actualmente moitos o consideran coma o mellor \"sprinter\" en activo. Lamentablemente, no Giro de Italia 2006, tras unha ca\u00edda na terceira tirada, rompeu a r\u00f3tula e houbo de ser operado. Espera poder participar na Vuelta a Espa\u00f1a deste mesmo ano."}
{"id": "34433", "revid": "5608903", "url": "https://gl.wikipedia.org/wiki?curid=34433", "title": "Rick Rubin", "text": "Frederick Jay Rubin, nado en Long Island (Nova York) o 10 de marzo de 1963, \u00e9 un produtor musical estadounidense co\u00f1ecido sobre todo polo seu traballo no rap e o heavy metal.\nFoi a principal figura na fusi\u00f3n entre o rap e o hard rock ao unir a Run DMC e a Aerosmith na canci\u00f3n \"Walk This Way\". Foi tam\u00e9n importante a s\u00faa persoa na fusi\u00f3n entre o rap e o heavy metal aparecendo o metal alternativo, o nu metal e outros estilos. A MTV dixo del que era \"o m\u00e1is importante produtor dos \u00faltimos 20 anos\".\nAdemais de ser produtor tam\u00e9n \u00e9 m\u00fasico, sendo o DJ original dos Beastie Boys, e empresario discogr\u00e1fico, co-fundando Def Jam Records con Rusell Simons e m\u00e1is tarde fundando American Recordings."}
{"id": "34434", "revid": "25871", "url": "https://gl.wikipedia.org/wiki?curid=34434", "title": "Superunknown", "text": "Superunknown \u00e9 o quinto \u00e1lbum da banda de grunge estadounidense Soundgarden e o seu terceiro disco sacado polo selo A&amp;M Records. Foi editado o 8 de marzo de 1994. \"Superunknown\" foi un \u00e9xito comercial e de cr\u00edtica e \u00e9 o \u00e1lbum que catapultou a Soundgarden.\nListaxe de canci\u00f3ns.\n\"She Likes Surprises\" s\u00f3 aparece nas versi\u00f3ns internacionais do \u00e1lbum e tam\u00e9n como canci\u00f3n extra na edici\u00f3n estadounidense en 12\"."}
{"id": "34438", "revid": "5863", "url": "https://gl.wikipedia.org/wiki?curid=34438", "title": "Foca", "text": ""}
{"id": "34439", "revid": "15490", "url": "https://gl.wikipedia.org/wiki?curid=34439", "title": "Anastasio I", "text": "O nome de Anastasio I pode referirse a:"}
{"id": "34440", "revid": "85894", "url": "https://gl.wikipedia.org/wiki?curid=34440", "title": "Xustino I", "text": "Flavius Iustinus ou Xustino I, nado en Dardania \"c\". 450 e finado en Constantinopla o 1 de agosto de 527, foi emperador bizantino do ano 518 ao 527.\nTraxectoria.\nNaceu nunha aldea preto de Bederiana, na provincia de Dardania, pertencente \u00e1 diocese de Dacia que, xunto coa de Macedonia, formaba ent\u00f3n a prefectura pretoriana de Il\u00edrico. Na s\u00faa mocidade chegou a Constantinopla fuxindo das invasi\u00f3ns b\u00e1rbaras. Alistouse no ex\u00e9rcito, e grazas \u00e1 s\u00faa capacidade, ascendeu rapidamente pola escala militar, ata converterse en comandante da garda de palacio (os \"excubitores\") do emperador Anastasio I en 515. Grazas \u00e1 s\u00faa posici\u00f3n (era o comandante do \u00fanico ex\u00e9rcito acantonado na cidade) e a s\u00faa prodigalidade, conseguiu ser nomeado sucesor \u00e1 morte de Anastasio I, en 518. No momento da s\u00faa ascensi\u00f3n ao trono ti\u00f1a preto de setenta anos e probablemente era analfabeto.\nXustino, que era un militar sen os co\u00f1ecementos nin a visi\u00f3n precisos para gobernar o estado bizantino, rodeouse de conselleiros de confianza. O m\u00e1is destacado deles foi sen d\u00fabida o seu sobri\u00f1o, Flavio Petro Sabacio, ao que adoptou como fillo e ao que deu o nome, polo que pasou \u00e1 historia, de Xustiniano. A\u00ednda que se di con frecuencia que Xustiniano rexeu os destinos do Imperio xa en vida do seu t\u00edo, como afirma o historiador Procopio, \u00e9 prob\u00e1bel que non fose as\u00ed, xa que s\u00f3 foi investido como sucesor meses antes da morte de Xustino.\nEn 525, Xustino derrogou unha lei que prohib\u00eda aos membros da clase senatorial contraer matrimonio cunha muller de clase inferior, o cal foi considerado escandaloso na \u00e9poca. Grazas a este edicto, Xustiniano puido casar con Teodora, unha antiga actriz e artista de circo; por outra banda, a derrogaci\u00f3n desta norma contribu\u00edu a dilu\u00edr as antigas diferenzas de clase da sociedade romana.\nOs \u00faltimos anos do seu reinado estiveron marcados polas disputas cos ostrogodos, conseguindo aquietar a Teodorico ao renunciar Xustino a nomear c\u00f3nsules, e os persas pola rexi\u00f3n de Lazica, a antiga C\u00f3lquida e que vai provocar unha guerra que non vai ter un vencedor claro. En 526 a s\u00faa sa\u00fade comezou a declinar, e nomeou formalmente sucesor a Xustiniano o 1 de abril de 527. Morreu o 1 de agosto dese mesmo ano.\nA cidade de Anazarbus foi rebautizada como Iustinopolis en 525, en honor seu."}
{"id": "34441", "revid": "23204", "url": "https://gl.wikipedia.org/wiki?curid=34441", "title": "Ecoling\u00fc\u00edstica", "text": "A ecoling\u00fc\u00edstica ou ecolox\u00eda ling\u00fc\u00edstica fai referencia a unha nova aproximaci\u00f3n te\u00f3rica \u00f3 estudo das linguas e dos discursos que as linguas vehiculan. Hai quen ve na nova abordaxe un novo paradigma de investigaci\u00f3n ling\u00fc\u00edstica e quen a reserva para a designaci\u00f3n dunha m\u00e1is das distintas ramas da ling\u00fc\u00edstica na que se vencellar\u00eda a met\u00e1fora da ecolox\u00eda co estudo da linguaxe. Com\u00fan \u00e1s d\u00faas visi\u00f3ns \u00e9 a consideraci\u00f3n de que a ecoling\u00fc\u00edstica debe investigar a lingua desde a perspectiva da diversidade de linguas e da variaci\u00f3n ling\u00fc\u00edstica.\nEn sentido xeral, a ecoling\u00fc\u00edstica poder\u00eda definirse nos termos de Alwin Fill como \"a ciencia das interacci\u00f3ns entre a lingua e o mundo\". A axenda dos ling\u00fcistas defensores desta nova corrente te\u00f3rica pon de relevo o car\u00e1cter multifac\u00e9tico da lingua na vida dos homes, abastec\u00e9ndose tanto de temas xa tratados por distintas disciplinas ling\u00fc\u00edsticas coma o biling\u00fcismo e o multiling\u00fcismo, a interferencia e o empr\u00e9stito ling\u00fc\u00edstico, os cambios de c\u00f3digos e de linguas, a estandarizaci\u00f3n ou o mantemento das linguas como de preocupaci\u00f3ns m\u00e1is recentes. Entre estas \u00faltimas estar\u00edan a dos mercados e viabilidade das linguas, o dos custos e beneficios da diversidade, o da demograf\u00eda e reproduci\u00f3n das linguas e o das ideolox\u00edas e prexu\u00edzos ling\u00fc\u00edsticos.\nHistoria da nova disciplina.\nA filosof\u00eda subxacente nas abordaxes ecoling\u00fc\u00edsticas \u00e9 m\u00e1is hol\u00edstica e integrada c\u00e1 da corrente dominante na ling\u00fc\u00edstica actual (inclu\u00edda a practicada por moitos socioling\u00fcistas e pragmatistas). As posici\u00f3ns cr\u00edticas promovidas por Roy Harris (1979, 1980) e outros ling\u00fcistas da corrente integracional para o estudo dos signos e da comunicaci\u00f3n estar\u00edan na base das m\u00e1is modernas aproximaci\u00f3ns \u00e1 ecolox\u00eda das linguas.\nA figura pioneira da ecolox\u00eda ling\u00fc\u00edstica \u00e9 a do ling\u00fcista noruegu\u00e9s-americano Einar Haugen, quen nunha conferencia de 1970 cu\u00f1ou o termo \"language ecology\" (\"ecolox\u00eda da lingua\" ou \"ecolox\u00eda ling\u00fc\u00edstica\") para facer referencia \u00e1s similitudes que poden establecerse entre as interacci\u00f3ns entre linguas e as interacci\u00f3ns que mante\u00f1en diferentes especies de plantas e animais nun mesmo contorno. O relatorio que levaba o t\u00edtulo de \"The ecology of the language\" foi publicado \u00f3 ano seguinte con outra serie de artigos seus nun volume editado por Anwal S. Dill (1972).\nO asentamento deste novo enfoque que entende as linguas non como unidades autosuficientes sen\u00f3n en relaci\u00f3n co medio prod\u00facese nas d\u00faas d\u00e9cadas seguintes \u00e1 par da crise ecol\u00f3xica do planeta, cada vez m\u00e1is preocupante. A conferencia do ling\u00fcista brit\u00e1nico Michael Halliday, \"New Ways of Meaning: the Challenge to Applied Linguistics\", impartida \u00e1 AILA no congreso de Tesal\u00f3nica (1990) ampl\u00eda a investigaci\u00f3n do contexto social \u00f3 contexto ecol\u00f3xico no que se enmarca a sociedade \u00f3 defender a conexi\u00f3n entre a lingua e varios -ismos: o \"desenvolvementismo\" (ing. \"growthism\", esp. desarrollismo), o \"clasismo\" e o o \"especiesismo\". Na s\u00faa conferencia Holliday consideraba o papel da lingua na degradaci\u00f3n e destruci\u00f3n ambiental e as consecuencias ecol\u00f3xicas desastrosas de determinados usos ling\u00fc\u00edsticos.\nO desenvolvemento da met\u00e1fora da ecolox\u00eda ling\u00fc\u00edstica atopou en Peter M\u00fchlh\u00e4usler e Alwin Fill dous dos principais impulsores na d\u00e9cada dos noventa. No seu libro \"Linguistic Ecology\" (1996), M\u00fchlh\u00e4usler revisa a transformaci\u00f3n, baixo os efectos da colonizaci\u00f3n e modernizaci\u00f3n, da rexi\u00f3n ling\u00fc\u00edstica do Pac\u00edfico \u00e1 que adicou a maior parte da s\u00faa investigaci\u00f3n ling\u00fc\u00edstica. A conclusi\u00f3n, para M\u00fchlh\u00e4usler, \u00e9 que o cambio ling\u00fc\u00edstico obedece a forzas culturais e hist\u00f3ricas antes que a unha evoluci\u00f3n soamente natural. Unha ecolox\u00eda saudable consistente nunha ampla diversidade de formas ling\u00fc\u00edsticas (a que exist\u00eda previamente \u00e1 colonizaci\u00f3n das illas do Pac\u00edfico) \u00e9 condici\u00f3n esencial para a existencia de ecosistemas ling\u00fc\u00edsticos saudables. O contrario equivale \u00e1 estandarizaci\u00f3n e occidentalizaci\u00f3n ling\u00fc\u00edstica e cultural (establecemento de estados-naci\u00f3n monoling\u00fces) e \u00e1 perda dos co\u00f1ecementos ecol\u00f3xicos codificados nas variedades ling\u00fc\u00edsticas locais.\nNo 2001 Fill e M\u00fchlh\u00e4usler editaron un conxunto de 27 artigos baixo o t\u00edtulo de \"The Ecolinguistics Reader\". O libro cont\u00e9n contribuci\u00f3ns de t\u00f3dolos campos da ecoling\u00fc\u00edstica e dos principais precursores e practicantes do novo paradigma e mostra a diversidade de enfoques e aproximaci\u00f3ns a esta recente \u00e1rea de estudo.\n\u00c1mbitos de estudo.\nA ecolingu\u00edstica estuda a acci\u00f3n rec\u00edproca entre linguas, entre os pobos e falantes que as usan e entre as linguas e os mundos que representan.\nEntre os dominios de estudo relevantes na ecolox\u00eda dunha lingua estar\u00edan todos aqueles \u00e1mbitos que dunha ou doutra maneira se refiren a eses tres tipos de conexi\u00f3ns. Entre outros, os seguintes:\nEn sentido amplo, a relaci\u00f3n dial\u00e9ctica entre lingua e realidade, entre representaci\u00f3n e mundo real, est\u00e1 na base da maior parte dos estudos ecocr\u00edticos de ra\u00edz ling\u00fc\u00edstica que pretenden desvelar o potencial destrutivo de construci\u00f3ns discursivas relacionadas co consumo, coa pol\u00edtica e coa natureza en xeral. A an\u00e1lise do discurso permitiu esbozar as ideolox\u00edas vehiculadas a trav\u00e9s de textos aparentemente inocuos sobre o ambiente e o ambientalismo (Rom Harr\u00e9, Brockmeier e M\u00fchlh\u00e4usler 1999, Arran Stibbe 2004)."}
{"id": "34442", "revid": "22570", "url": "https://gl.wikipedia.org/wiki?curid=34442", "title": "Ecolox\u00eda ling\u00fc\u00edstica", "text": "A ecolox\u00eda ling\u00fc\u00edstica \u00e9 o estudo de como as linguas interact\u00faan unhas coas outras e dos lugares onde se falan, e frecuentemente avoga pola conservaci\u00f3n das linguas en perigo como unha analox\u00eda da conservaci\u00f3n das especies biol\u00f3xicas.\nO termo foi empregado por vez primeira nun artigo sobre a situaci\u00f3n das linguas de Arizona (Voegelin, Voegelin e Schutz, 1967). Foi asumido por Einar Haugen, quen iniciou unha forma de ling\u00fc\u00edstica que utilizou a met\u00e1fora dun ecosistema para describir as relaci\u00f3ns entre as formas diversas das linguas do mundo, e os grupos de persoas que as falan."}
{"id": "34443", "revid": "6", "url": "https://gl.wikipedia.org/wiki?curid=34443", "title": "Sat\u00e9lite artificial", "text": "Ent\u00e9ndese por sat\u00e9lite artificial calquera dos obxectos postos en \u00f3rbita peri\u00f3dica arredor da Terra de xeito artificial (pola nosa especie). Os obxectivos son variados e van dende os fins cient\u00edficos ou tecnol\u00f3xicos \u00f3s militares.\nAgora ben, se o definimos dende un punto de vista rigoroso, un sat\u00e9lite artificial \u00e9 un obxecto non tripulado posto en \u00f3rbita arredor da Terra, quedando f\u00f3ra desta definici\u00f3n os foguetes lanzadores como as c\u00e1psulas tripuladas ou de carga, os transbordadores espaciais e mailas estaci\u00f3ns orbitais. Tampouco son considerados sat\u00e9lites artificiais as sondas espaciais enviadas a calquera outro destino do Sistema Solar, pois non te\u00f1en unha \u00f3rbita peri\u00f3dica.\nO sat\u00e9lite artificial \u00e9 unha ferramenta que fai posible observar e controlar o noso planeta e ollar o cosmos sen a interposici\u00f3n da atmosfera.\nOs sat\u00e9lites artificiais necesitan dun sistema de impulsi\u00f3n para a s\u00faa colocaci\u00f3n e recolocaci\u00f3n na \u00f3rbita definitiva unha vez separados do foguete que os leva \u00e1 orbita provisional. Na segunda d\u00e9cada do s\u00e9culo XXI estase a estudar as posibilidades de diferentes m\u00e9todos de impulsi\u00f3n por plasma."}
{"id": "34444", "revid": "23204", "url": "https://gl.wikipedia.org/wiki?curid=34444", "title": "Carme Ruscalleda", "text": "Carme Ruscalleda i Serra, nada en Sant Pol de Mar en 1952, \u00e9 unha coci\u00f1eira catal\u00e1.\nTraxectoria.\nCriouse nunha familia de labregos do Maresme, que non apoiaron a s\u00faa formaci\u00f3n profesional, polo que estudou chacinar\u00eda. Ao casar en 1975 con Antoni Balam, fillo do dono dunha tenda de comest\u00edbeis, abren unha \"mesa p\u00fablica\" at\u00e9 que en 1988 comezaron unha nova etapa co restaurante San Pau en San Pol del Mar.\nEn Espa\u00f1a \u00e9 a coci\u00f1eira con m\u00e1is estrellas da Gu\u00eda Michel\u00edn,\u200b e conta ademais coa m\u00e1xima cualificaci\u00f3n (tres soles) da Gu\u00eda Campsa-Repsol. A s\u00faa coci\u00f1a est\u00e1 fundamentada na tradici\u00f3n coci\u00f1a catal\u00e1, pero dando sempre un toque de modernidade. O feito de abrir un restaurante no Xap\u00f3n, e as s\u00faas consecuentes viaxes ao pa\u00eds, fixo que se interese por algunhas t\u00e9cnicas culinarias dese pa\u00eds, adapt\u00e1ndoas \u00e1 coci\u00f1a e produtos catal\u00e1ns. Manif\u00e9stase preocupada porque a s\u00faa coci\u00f1a sexa saudable, polo que se centra nos produtos de tempada da s\u00faa terra. A mi\u00fado mestura referencias literarias nas s\u00faas creaci\u00f3ns culinarias e transmitiu os seus co\u00f1ecementos en publicaci\u00f3ns editoriais para o gran p\u00fablico."}
{"id": "34445", "revid": "15490", "url": "https://gl.wikipedia.org/wiki?curid=34445", "title": "Anastasio I (emperador)", "text": "Anastasio I ou Anastasio D\u00edcoro (en lat\u00edn, Flavius Anastasius) nado cara o 430 e finado o 9 de xullo de 518, foi o emperador de Bizancio desde o 11 de abril de 491 ata a s\u00faa morte.\nTraxectoria.\nNaceu en Dyrrhachium, non m\u00e1is tarde do ano 430. \u00c1 morte de Zen\u00f3n I, Anastasio, por ent\u00f3n un oficial palatino (silentiarius), foi elixido sucesor pola vi\u00fava do emperador falecido, Ariadna, coa que contraeu matrimonio pouco m\u00e1is dun mes logo de ser coroado emperador. O matrimonio non tivo descendencia. Cando subiu ao trono, Anastasio contaba xa m\u00e1is de sesenta anos.\nAdxud\u00edcaselle o sobrenome de \"Dicorus\" (\"d\u00faas pupilas\"), xa que ti\u00f1a os ollos de d\u00faas cores diferentes.\nO seu reinado comezou baixo os mellores auspicios, a\u00ednda que posteriormente veuse alterado polas guerras e as disensi\u00f3ns relixiosas. Obtivo o favor popular cando aboliu o imposto do \"chrysargiron\" e despregou grande enerx\u00eda na administraci\u00f3n do Imperio. En 498 aboliu tam\u00e9n a \"collatio lustralis\", imposto que gravaba aos artes\u00e1ns. Co tempo, con todo, a s\u00faa restritiva pol\u00edtica econ\u00f3mica f\u00edxoo impopular e ga\u00f1oulle fama de avaro, a\u00ednda que conseguiu acrecentar o tesouro imperial en 320.000 libras ouro. Prohibiu que se celebrasen combates de animais salvaxes e banquetes nocturnos na capital do Imperio.\nViuse envolvido en d\u00faas grandes guerras: a Guerra Is\u00e1urica e a Guerra Persa. A primeira desenvolveuse entre 492 e 496 e orixinouse pola revolta dos seguidores do irm\u00e1n de Zen\u00f3n, Lonxino, cando este foi desterrado polo emperador \u00e1 Tebaida, en Exipto. A\u00ednda que o ex\u00e9rcito principal de Lonxino foi derrotado na batalla de Cotyaeum, en Frixia, a resistencia dos seus seguidores resistiu nas monta\u00f1as isaurias ata 496 ou 498. A guerra contra Persia tivo lugar entre 502 e 505, e nela as cidades de Teodosi\u00f3polis e Amida foron tomadas polo inimigo; con todo, tam\u00e9n os persas sufriron perdas severas, e os romanos recuperaron Amida. En 506, ambos contendentes, exhaustos polo esforzo b\u00e9lico, asinaron a paz, respectando o \"statu quo\". Pouco despois Anastasio ordenou a construci\u00f3n da fortaleza de Daras, para poder vixiar Nisibis. Durante o seu reinado, as provincias dos Balc\u00e1ns foron devastadas polas invasi\u00f3ns dos eslavos e os b\u00falgaros.\nPara protexer Constantinopla e as s\u00faas proximidades constru\u00edu a Muralla de Anastasio, que se estend\u00eda desde a Prop\u00f3ntide ata o Mar Negro, e renovou as fortificaci\u00f3ns do Danubio.\nReco\u00f1eceu a Teodorico como rei de Italia en 497.\nAnastasio foi un monofisita convencido, pero a s\u00faa pol\u00edtica relixiosa foi moderada. Esforzouse por manter o principio do \"Henotikon\" de Zen\u00f3n e a paz da igrexa, para o que asinou, a instancias do patriarca Eufemio, unha declaraci\u00f3n escrita de ortodoxia. En 512, con todo, por mor da presi\u00f3n do populacho -sobre todo do partido dos Verdes,- viuse arrastrado a adoptar a posici\u00f3n monofisita. A\u00ednda que isto lle granxeou o apoio da poboaci\u00f3n de Constantinopla, na parte europea do Imperio produciu bastante descontento, que foi aproveitado por Vitaliano, \"magister militum per Thracias\", para organizar unha rebeli\u00f3n, na cal contou co auxilio dunha horda de hunos. A revolta, que se prolongou durante os anos 514 e 515, foi sufocada por unha vitoria naval do xeneral Marino.\nAcerca da elecci\u00f3n do seu sucesor, a lenda di que invitou a comer aos seus tres sobri\u00f1os, e f\u00edxolles preparar tres leitos para descansar despois do convite. Baixo a almofada dun deles colocara un pergami\u00f1o coa palabra latina REGNUM (\"reino\"); decidira que o que o atopase hab\u00eda ser o seu sucesor \u00e1 fronte do Imperio. Con todo, dous dos sobri\u00f1os, cuxo afecto mutuo parece ir algo m\u00e1is al\u00e1 dos lazos familiares, compartiron unha cama, e o que ocultaba o pergami\u00f1o quedou intacto. Tras este fracaso, Anastasio determinou que herdar\u00eda o Imperio o primeiro que entrase na s\u00faa habitaci\u00f3n ao d\u00eda seguinte. A sorte foille propicia a Xustino, comandante da s\u00faa garda.\n\u00c9 pouco prob\u00e1bel que esta historia sexa certa. O m\u00e1is veros\u00edmil \u00e9 que non fose Anastasio quen elixise a Xustino como sucesor, sen\u00f3n que este se alzase co poder unha vez falecido o emperador."}
{"id": "34446", "revid": "85894", "url": "https://gl.wikipedia.org/wiki?curid=34446", "title": "Zen\u00f3n (emperador)", "text": "Imperator Caesar Flavius Zeno Augustus, tam\u00e9n chamado Tarasicodissa, Trascalissaeus ou Zen\u00f3n, nado c. 425 e finado en 491, foi o emperador bizantino dende o 9 de febreiro de 474 ata o 9 de abril de 491. As revoltas internas e as loitas relixiosas estend\u00e9ronse durante todo o seu reinado, no que malia todo conseguiu certos \u00e9xitos nas relaci\u00f3ns exteriores. Era o emperador en Oriente, a cuxa estabilidade contribu\u00edu en gran medida, cando tivo lugar a ca\u00edda oficial do Imperio Romano de Occidente.\nTraxectoria.\nTarasicodissa, como era co\u00f1ecido na s\u00faa mocidade, foi un guerreiro isaurio da rexi\u00f3n que na actualidade \u00e9 Armenia. Consid\u00e9rase que os isaurios eran os antepasados dos actuais kurdos e os romanos t\u00ed\u00f1anos por b\u00e1rbaros malia que foran cidad\u00e1ns romanos durante m\u00e1is de dous s\u00e9culos. As\u00ed, unha serie de afortunados sucesos levar\u00edan finalmente a Zen\u00f3n ao trono de Constantinopla.\nA s\u00faa fama como guerreiro non pasar\u00eda desapercibida ao emperador Le\u00f3n I a mediados da d\u00e9cada de 460, cando Le\u00f3n estaba buscando alternativas ao crecente uso no seu ex\u00e9rcito de mercenarios pouco fi\u00e1beis procedentes de distintos pobos xerm\u00e1nicos. En 466 Tarasicodissa desenmascarou a traiz\u00f3n de Ardaburio, o fillo de Aspar, o \"magister militum\" alano para Oriente, e f\u00edxose as\u00ed a\u00ednda m\u00e1is indispens\u00e1bel. Cara a 468, cando os xenerais de Le\u00f3n conduciron \u00e1 frota bizantina ao desastre na campa\u00f1a contra os v\u00e1ndalos, Tarasicodissa pasou a ser considerado o mellor xeneral do emperador Le\u00f3n. Durante unha campa\u00f1a en Tracia, escapou por pouco dun asasinato instigado por Aspar. Cando Tarasicodissa volveu \u00e1 capital, deuse morte a Aspar por orde de Le\u00f3n, e Tarasicodissa obtivo o cargo de \"magister militum\" por propio dereito.\nPara resultar m\u00e1is facilmente aceptado pola xerarqu\u00eda romana e a poboaci\u00f3n grega de Constantinopla, Tarasicodissa adoptou o nome grego de Zen\u00f3n, que usar\u00eda durante o resto da s\u00faa vida, tralo seu matrimonio con Ariadna, a filla de Le\u00f3n, en 468. A\u00ednda que este matrimonio ti\u00f1a a finalidade de que Le\u00f3n se asegurase o apoio isaurio fronte ao ambicioso ministro Aspar, o acordo pol\u00edtico dar\u00eda lugar a un fillo que chegar\u00eda a ser o emperador Le\u00f3n II trala morte do seu av\u00f3 en 473.\nMentres tanto, Zen\u00f3n seguiu dirixindo os ex\u00e9rcitos orientais e obtendo grandes \u00e9xitos, en especial a expulsi\u00f3n dos v\u00e1ndalos de Epiro, que invadiran en 469 como parte da vinganza do rei Xenserico polo ataque sufrido o ano anterior. Tam\u00e9n dirixiu as tropas contra as incursi\u00f3ns dos hunos e x\u00e9pidos ao sur do r\u00edo Danubio. Como Le\u00f3n II era moi novo para gobernar por si mesmo, Ariadna e a nai desta, Verina, convenc\u00e9rono para que coroase coemperador a Zen\u00f3n o 9 de febreiro de 474. Cando Le\u00f3n caeu doente e morreu o 17 de novembro seguinte, Zen\u00f3n converteuse no \u00fanico emperador.\nZen\u00f3n seguiu sendo impopular entre o pobo e o Senado por mor da s\u00faa orixe \"estranxeira\". Unha revolta instigada por Verina a favor do seu irm\u00e1n Basilisco en xaneiro de 475 e a aversi\u00f3n que se sent\u00eda en Constantinopla ante os seus soldados e funcionarios isaurios, obrig\u00e1rono a fuxir da capital e instalarse en Antioqu\u00eda. Zen\u00f3n viuse obrigado a encerrarse nunha fortaleza, e pasou os seguintes 20 meses recrutando un ex\u00e9rcito, en gran medida composto por compatriotas isaurios, ata que marchou sobre Constantinopla en agosto de 476. O crecente caos e a impopularidade de Basilisco facilit\u00e1ronlle a entrada na capital sen oposici\u00f3n en 476, despois de que un ex\u00e9rcito dirixido polo xeneral Ilo se pasase a bando de Zen\u00f3n. O seu rival foi deportado a Frixia, onde morreu pouco despois.\nRestaurado no seu goberno de todo o imperio, Zen\u00f3n viuse obrigado dous meses despois a tomar unha decisi\u00f3n transcendental, cando Odoacro depuxo ao \u00faltimo emperador de Occidente e pediu que Zen\u00f3n o reco\u00f1ecese como funcionario patricio da s\u00faa corte, pretendendo as\u00ed gobernar sen emperador. Zen\u00f3n concedeullo, e deste xeito converteuse teoricamente no primeiro emperador dun Imperio Romano unificado desde 395. En realidade, simplemente se desentendeu de Occidente ata alg\u00fans anos m\u00e1is tarde, cando Odoacro comezou a violar os pactos do seu acordo con Zen\u00f3n.\nNa mesma \u00e9poca, Zen\u00f3n enviou unha misi\u00f3n a Cartago coa intenci\u00f3n de chegar a unha acordo de paz permanente con Xenserico, que segu\u00eda dirixindo constantes ataques contra as cidades de Oriente e o comercio mar\u00edtimo. Ao reco\u00f1ecer a Xenserico como un rei independente e aceptar toda a extensi\u00f3n das s\u00faas conquistas, Zen\u00f3n logrou impo\u00f1er unha paz que durar\u00eda m\u00e1is de 50 anos e que acabou cos ataques v\u00e1ndalos a Oriente, ademais de conseguir a liberdade relixiosa para os cat\u00f3licos que viv\u00edan baixo o poder alano.\nPero desde 472, os ataques dos dous xefes ostrogodos, Teodorico o Grande e Teodorico Estrab\u00f3n convert\u00e9ronse nunha constante fonte de perigo. A\u00ednda que Zen\u00f3n nalgunhas ocasi\u00f3ns puido neutralizalos, enfrontando a un contra o outro, eles pola s\u00faa banda souberon utilizar as rivalidades din\u00e1sticas bizantinas no seu proveito, e s\u00f3 puido evitar que atacasen a propia Constantinopla ofrec\u00e9ndolles pagos ou altos postos militares.\nZen\u00f3n sobreviviu a outra revolta en 478, cando a s\u00faa nai pol\u00edtica Verina intentou matar a Illus pola defecci\u00f3n deste do seu irm\u00e1n Basilisco. A revolta foi dirixida por Marciano (xenro de Verina) e o ostrogodo Teodorico Estrab\u00f3n, pero de novo Illus demostrou a s\u00faa fidelidade a Zen\u00f3n, reprimindo a revolta. Con todo, Illus e Zen\u00f3n distanci\u00e1ronse cara a 484, cando de novo Zen\u00f3n tivo que reprimir unha gran revolta en Oriente. En 487 induciu a Teodorico, fillo de Teodomiro, a que invadise Italia e establecese al\u00ed o seu novo reino.\nTrala morte de Teodorico Estrab\u00f3n en 481, o futuro Teodorico o Grande alzouse como rei de toda a naci\u00f3n ostrogoda, e comezou a ser unha fonte de problemas na pen\u00ednsula Balc\u00e1nica. Zen\u00f3n desf\u00edxose do problema envi\u00e1ndoo a Italia a loitar contra Odoacro, conseguindo as\u00ed eliminar a presenza xerm\u00e1nica de Oriente.\nZen\u00f3n morreu o 9 de abril de 491, tras reinar durante 17 anos e 2 meses. Como el e Ariadna non tiveran outros descendentes, a s\u00faa vi\u00fava escolleu a un membro principal da corte imperial, Anastasio, para sucedelo.\nZen\u00f3n aparece descrito polas fontes como un gobernante indolente, pero en realidade parece que foi capaz de administrar os recursos do Imperio de modo que o deixou considerabelmente m\u00e1is forte trala s\u00faa morte. Na historia eclesi\u00e1stica, Zen\u00f3n figura unido ao \"Henoticon\" ou instrumento de uni\u00f3n, promulgado por el mesmo e asinado polos bispos orientais coa intenci\u00f3n de acabar coa controversia monofisita."}
{"id": "34447", "revid": "12452", "url": "https://gl.wikipedia.org/wiki?curid=34447", "title": "Tarasicodissa", "text": ""}
{"id": "34448", "revid": "1987", "url": "https://gl.wikipedia.org/wiki?curid=34448", "title": "Le\u00f3n II (emperador)", "text": "Caesar Flavius Leo Augustus ou Le\u00f3n II (467 - 17 de novembro de 474) foi emperador do Imperio Romano de Oriente desde o 18 de xaneiro ao 17 de novembro de 474.\nEra fillo de Zen\u00f3n e de Ariadna (a filla de Le\u00f3n I e Verina). Le\u00f3n II fora nomeado sucesor de Le\u00f3n I como parente masculino m\u00e1is pr\u00f3ximo do emperador. Accedeu ao trono cando morreu o seu av\u00f3, sendo a\u00ednda un neno de sete anos de idade. O seu pai actuou como rexente durante o seu reinado.\nAos 10 meses de iniciarse o seu reinado, Le\u00f3n II morreu dunha enfermidade desco\u00f1ecida e foi sucedido \u00e1 fronte do Imperio polo seu pai, Zen\u00f3n."}
{"id": "34449", "revid": "1987", "url": "https://gl.wikipedia.org/wiki?curid=34449", "title": "Le\u00f3n I (emperador)", "text": "Caesar Flavius Valerius Leo Augustus ou Le\u00f3n I do Imperio Bizantino (401 - 474, reinado 457 - 474), tam\u00e9n co\u00f1ecido como Le\u00f3n o Tracio, foi o \u00faltimo dunha serie de emperadores colocados no trono por Aspar, o alano que serviu como comandante en xefe do ex\u00e9rcito. A s\u00faa coroaci\u00f3n como emperador o 7 de febreiro de 457, foi a primeira que involucrou ao Patriarca de Constantinopla. Le\u00f3n I fixo unha alianza coa Garda Isauria e dese xeito puido eliminar a Aspar. O prezo da alianza foi o matrimonio da filla de Le\u00f3n con Tarasicodissa, l\u00edder dos Isaurios que se converteu en emperador Zen\u00f3n en 474.\nDurante o reinado de Le\u00f3n, os Balc\u00e1ns foron arrasados unha e outra vez polos Ostrogodos e os Hunos. Con todo, foron incapaces de tomar Constantinopla grazas \u00e1s murallas que foran reconstru\u00eddas e reforzadas durante o reinado de Teodosio II.\nO seu reinado foi tam\u00e9n not\u00e1bel pola s\u00faa influencia no Imperio Romano de Occidente, marcada pola s\u00faa designaci\u00f3n de Antemio como emperador romano de occidente en 467. Le\u00f3n intentou cimentar este logro pol\u00edtico cunha expedici\u00f3n contra os v\u00e1ndalos en 468, a cal foi desastrosa debido \u00e1 traiz\u00f3n e incompetencia do cu\u00f1ado de Le\u00f3n, Basilisco. Este desastre esgotou o imperio en homes e di\u00f1eiro.\nMentres que o imperio de Le\u00f3n foi ben co\u00f1ecido pola s\u00faa tecnolox\u00eda militar, tam\u00e9n conduciu a avances importantes noutros campos.\nLe\u00f3n morreu de disenter\u00eda \u00e1 idade de 73 o 18 de xaneiro de 474."}
{"id": "34450", "revid": "85894", "url": "https://gl.wikipedia.org/wiki?curid=34450", "title": "Conceju Nacionaliegu C\u00e1ntabru", "text": "O Conceju Nacionalegu C\u00e1ntabru (en galego: Concello Nacionalista C\u00e1ntabro) \u00e9 un partido pol\u00edtico de ideolox\u00eda nacionalista e de esquerdas que xorde en Cantabria en 1995, como canalizaci\u00f3n de movementos con reivindicaci\u00f3ns cantabristas que se desenvolveran en \u00e9pocas anteriores.\nHistoria e caracter\u00edsticas.\nDef\u00ednese como \"unha organizaci\u00f3n de car\u00e1cter socio-pol\u00edtico nacionalista, que como tal busca a plena soberan\u00eda pol\u00edtica do pobo co que se identifica, encami\u00f1ado sempre baixo os principios da esquerda\". Tam\u00e9n afirma o seu car\u00e1cter ecoloxista e reclama o \"reco\u00f1ecemento por parte das instituci\u00f3ns dos gobernos espa\u00f1ol e c\u00e1ntabro da lingua c\u00e1ntabra e a toma de medidas que garanticen a s\u00faa protecci\u00f3n, ensino e uso na vida coti\u00e1 do Pa\u00eds\".\nDesde o ano da s\u00faa fundaci\u00f3n, presentouse a t\u00f3dolos comicios celebrados, tanto locais e auton\u00f3micos como estatais e europeos. Nas elecci\u00f3ns auton\u00f3micas de 2003 obtivo 1670 votos, sen acadar representaci\u00f3n parlamentaria; nas elecci\u00f3ns municipais do mesmo ano as s\u00faas diferentes candidaturas sumaron 1100. Nas elecci\u00f3ns europeas de 2004 integrouse na coalici\u00f3n \"Europa dos Pobos\" (EdP), que obtivo un eurodeputado."}
{"id": "34451", "revid": "22570", "url": "https://gl.wikipedia.org/wiki?curid=34451", "title": "Aburrimento", "text": "O aburrimento, fast\u00edo ou tedio \u00e9 un estado de desinterese ou de falta de enerx\u00eda propio dos humanos como reacci\u00f3n a est\u00edmulos que se perciben como mon\u00f3tonos ou repetitivos ou pola falta de cousas interesantes para ver, o\u00edr ou facer cando non se desexa estar sen facer nada. Cando \u00e9 un estado moi frecuente o aburrimento tam\u00e9n pode ser un s\u00edntoma de depresi\u00f3n."}
{"id": "34452", "revid": "529", "url": "https://gl.wikipedia.org/wiki?curid=34452", "title": "Fast\u00edo", "text": ""}
{"id": "34453", "revid": "529", "url": "https://gl.wikipedia.org/wiki?curid=34453", "title": "Tedio", "text": ""}
{"id": "34455", "revid": "1987", "url": "https://gl.wikipedia.org/wiki?curid=34455", "title": "Marciano (emperador)", "text": "Flavius Marcianus Augustus (Flavius Marcianus Augustus, en lat\u00edn), m\u00e1is co\u00f1ecido como Marciano (c. 390 - xu\u00f1o de 457) Emperador de Oriente, tam\u00e9n chamado Imperio bizantino, desde o 450 ata a s\u00faa morte en 457.\nMarciano naceu en Tracia ou Iliria. Os seus primeiros anos serviu como soldado an\u00f3nimo, para posteriormente po\u00f1erse ao mando de Ardaburio e Aspar e tomar parte nas guerras contra os persas e v\u00e1ndalos. Marciano foi tomado prisioneiro polos v\u00e1ndalos nunha batalla preto de Regius en 431, foi levado ante o rei v\u00e1ndalo Xenserico, e liberado baixo o xuramento de nunca alzar armas contra os v\u00e1ndalos.\nA trav\u00e9s da influencia dos xenerais Aspar e Zen\u00f3n, foi nomeado capit\u00e1n da garda, e posteriormente tribuno e senador. \u00c1 morte de Teodosio II foi escollido para sucedelo por estes dous xenerais e pola irm\u00e1 de Teodosio, Pulqueria, coa que casou.\nMarciano realizou o \u00faltimo pago dos onerosos tributos impostos por Atila o huno, tributos que este recib\u00eda desde o reinado de Teodosio II para frear os seus ataques ao Imperio de Oriente. Consciente de que nunca poder\u00eda capturar a capital oriental, Constantinopla, Atila dirixiuse ao oeste e emprendeu as s\u00faas campa\u00f1as famosas en Galia (451) e Italia (452) abandonando os dominios de Marciano.\nReformou as finanzas e repoboou os distritos devastados. Rexeitou ataques en Siria e Exipto (452), e sufocou perturbaci\u00f3ns na fronteira armenia (456). Outro evento not\u00e1bel do seu reino \u00e9 o Concilio de Calcedonia (451) en que Marciano intentou mediar entre as escolas rivais de teolox\u00eda, en conflito pola natureza de Cristo (disputas cristol\u00f3xicas).\nMarciano ignorou os asuntos do Imperio Romano de Occidente. Non fixo nada para axudar ao oeste durante as campa\u00f1as de Atila, e, mantendo a s\u00faa promesa, ignorou as depredaci\u00f3ns de Gunderico cando os V\u00e1ndalos saquearon Roma en 455.\nPouco antes da morte de Atila en 453, o conflito entre el e o emperador reiniciouse. Con todo, o rei dos hunos morreu antes da guerra. Nun so\u00f1o, Marciano dixo ver o arco de Atila romp\u00e9ndose diante del, e uns d\u00edas despois correuse a voz que o seu grande inimigo morrera.\nMarciano morreu en 457 de enfermidade, posibelmente unha gangrena contra\u00edda durante unha longa xornada relixiosa.\nA igrexa ortodoxa reco\u00f1\u00e9ceo a el e a s\u00faa esposa Pulqueria como santos, sendo o 17 de febreiro o d\u00eda da s\u00faa festa."}
{"id": "34456", "revid": "89787", "url": "https://gl.wikipedia.org/wiki?curid=34456", "title": "Agar (antroponimia)", "text": "Agar \u00e9 un nome propio galego de muller, procede do hebreo \"hagar\" (fuxitiva) que pasou \u00f3 lat\u00edn como Agar que ten a s\u00faa orixe nunha escrava exipcia que se converteu en muller de Abraham de nome Agar e que vai ter un fillo, Ismael, que segundo a tradici\u00f3n deu orixe \u00f3 pobo \u00e1rabe. En 2010 levaban o nome 24 residentes en Galicia."}
{"id": "34457", "revid": "624", "url": "https://gl.wikipedia.org/wiki?curid=34457", "title": "Huno", "text": ""}
{"id": "34465", "revid": "98629", "url": "https://gl.wikipedia.org/wiki?curid=34465", "title": "Arcadio", "text": "Flavius Arcadius, en galego Arcadio (377/378 - 1 de maio de 408) foi Emperador do Imperio Romano de Oriente desde 395 ata a s\u00faa morte en 408.\nTraxectoria.\nArcadio era o maior fillo de Teodosio I e de Aelia Flaccilla, e irm\u00e1n de Honorio, que seria emperador de Occidente. O seu pai declarouno Augusto de Oriente en xaneiro de 383. O seu irm\u00e1n m\u00e1is novo tam\u00e9n foi declarado Augusto, pero de Occidente, en 393. Arcadio comezou a reinar en solitario sobre a metade oriental do Imperio cando o seu pai faleceu en 395 en Mil\u00e1n, a onde acudira para sufocar unha rebeli\u00f3n.\nA Divisi\u00f3n do Imperio.\nA divisi\u00f3n do Imperio Romano en d\u00faas partes, sometidas cada unha delas ao goberno dun Emperador ou Augusto, era unha pr\u00e1ctica administrativa habitual desde finais do s\u00e9culo III trala primeira reforma do emperador Diocleciano. A novidade do reinado de Arcadio radica en que a divisi\u00f3n do Imperio realizada polo seu pai Teodosio I ser\u00eda a definitiva, as d\u00faas partes do Imperio non volver\u00edan nunca m\u00e1is a seren reunificadas, tal e como fixeran no pasado emperadores poderosos como Constantino I o Grande ou o propio Teodosio I. Por iso Arcadio \u00e9 considerado o primeiro emperador do Imperio Romano de Oriente. No seu momento a divisi\u00f3n do Imperio non tivo probabelmente o car\u00e1cter definitivo e radical que a historiograf\u00eda posterior lle adxudicou xa que desde a perspectiva de finais do s\u00e9culo IV e cos antecedentes do acaecido ao longo do s\u00e9culo IV, esta ter\u00eda probabelmente visos de ser unha divisi\u00f3n m\u00e1is ou menos transitoria.\nAdemais, especialmente ao comezo do reinado de Arcadio, as pol\u00edticas do Imperio Occidental e do Oriental estar\u00edan a\u00ednda entrelazadas por loitas de poder que buscaban en parte o control de todo o Imperio Romano.\nA invasi\u00f3n visigoda e loitas de poder no seo do Imperio.\nO baleiro de poder causado pola morte do emperador Teodosio I en 395 e o feito de que moitas tropas orientais estivesen naquel momento desprazadas \u00e1 parte occidental do Imperio, foron aproveitadas polos hunos para atacaren o Imperio Oriental. Os hunos atacaron o Imperio polo C\u00e1ucaso e polo Danubio, onde fustrigaron aos godos, pobo que se asentou como federado na provincia romana de Mesia Inferior. Levados polos hunos, os godos que estaban guiados polo seu rei Alarico I comezaron a desprazarse \u00e1s provincias romanas lim\u00edtrofes que comezaron a ser saqueadas.\nNaquel momento cada parte do Imperio estaba gobernada por un home forte con grande influencia sobre o emperador. En Occidente, Honorio estaba baixo o dominio do xeneral v\u00e1ndalo romanizado, \"Flavius Stilicho\" (Estilic\u00f3n), mentres Arcadio era dominado polo prefecto de pretorio de Oriente chamado Rufino. Estilic\u00f3n acudiu \u00e1 parte oriental do imperio, a Grecia, a tratar de frear aos godos, pero foi acusado por alg\u00fans de tratar de converterse tam\u00e9n con esta acci\u00f3n no home forte do Imperio Oriental. Arcadio, influ\u00eddo por Rufino, pediu que Estilic\u00f3n se retirase da parte Oriental. Para se desfacer do seu contrincante, Estilic\u00f3n mandou asasinar a Rufino por mercenarios g\u00f3ticos en 395, a\u00ednda que este feito segue sendo discutido.\nCoa eliminaci\u00f3n de Rufino estalou unha loita na c\u00fapula do poder, que se resolveu favorablemente para Eutropio, un liberto eunuco que fora titor do emperador e que poucos meses antes propiciara o matrimonio deste con Aelia Eudoxia, filla dun xeneral franco. Apartado do poder, Estilic\u00f3n inhibiuse na defensa do Imperio Oriental e os godos andaron a dout\u00e1n por Grecia saqueando todo o territorio. S\u00f3 as cidades de Tebas e Atenas se libraron do saqueo.\nEn 397 Estilic\u00f3n organizou unha nova expedici\u00f3n unilateral para expulsar aos godos. esta vez do Peloponeso. Como ocorrera dous anos antes, Eutropio, medorento de que Estilic\u00f3n o desprazase do poder instigou a Arcadio para que pedise ao xeneral occidental que se retirase do seu territorio. Alarico desprazouse ent\u00f3n a Epiro, onde se acantonaron os godos.\nComo medio de tranquilizar aos visigodos, Arcadio concedeu o t\u00edtulo de prefecto da provincia de Il\u00edrico a Alarico, que v\u00eda desa forma legalizada institucionalmente a presenza visigoda dentro do Imperio Oriental. En 401 os visigodos abandonaron o Imperio Oriental e penetraron en Italia, posibelmente instigados desde Constantinopla, que as\u00ed v\u00eda afastarse o problema godo da s\u00faa xurisdici\u00f3n.\nDoutra banda os hunos realizaron incursi\u00f3ns dentro do Imperio Oriental desde 395. O prefecto de pretorio Eutropio fixo fronte \u00e1s incursi\u00f3ns con \u00e9xito e isto levouno a asentar a s\u00faa posici\u00f3n \u00e1 fronte do goberno, dot\u00e1ndoo de prestixio e autoridade. Con todo en 399 autonomeouse c\u00f3nsul, unha dignidade que ata aquel ent\u00f3n non ostentara nunca un eunuco. Este feito provocou unha rebeli\u00f3n das tropas enviadas \u00e1 s\u00faa vez a sufocar unha revolta en Frixia. Malia as reticencias que ti\u00f1a o emperador, a emperatriz Eudoxia convenceuno para que depuxese ao eunuco do seu cargo. Comeza as\u00ed en 399 o per\u00edodo de influencia da emperatriz Eudoxia.\nA influencia de Eudoxia.\nDesde 399 exerceu o goberno un c\u00edrculo de persoas ligado \u00e1 persoa da emperatriz Eudoxia. A emperatriz apoiouse en varias personalidades para exercer o goberno; o prefecto de pretorio de Oriente Aureliano, logo de 400 o conde Xo\u00e1n ou o xeneral Fravitta, de orixe goda.\nA partir de 403 a Eudoxia op\u00faxoselle constantemente Xo\u00e1n Cris\u00f3stomo, Patriarca de Constantinopla, que sent\u00eda que ela usara a riqueza da s\u00faa familia para ga\u00f1ar control sobre o emperador. Eudoxia, coa axuda do Patriarca de Alexandr\u00eda, logrou exiliar a Cris\u00f3stomo, pero un tumulto popular f\u00edxoa retroceder, a\u00ednda que logrando finalmente o seu obxectivo no 404. Ao ano seguinte falec\u00eda a emperatriz.\nOs \u00faltimos anos de reinado.\n\u00c1 morte da s\u00faa muller, Arcadio foi dominado durante o resto do seu reinado por Antemio, o Prefecto do Pretorio de Oriente. O propio Arcadio preocup\u00e1base m\u00e1is por parecer un cristi\u00e1n p\u00edo que por se ocupar das materias pol\u00edticas ou militares do seu imperio. Morreu, tras ter so nominalmente o mando do seu imperio, en 408."}
{"id": "34466", "revid": "12452", "url": "https://gl.wikipedia.org/wiki?curid=34466", "title": "Lista de Primeiros ministros de Francia", "text": ""}
{"id": "34468", "revid": "408", "url": "https://gl.wikipedia.org/wiki?curid=34468", "title": "Concello Nacionalista C\u00e1ntabro", "text": ""}
{"id": "34469", "revid": "408", "url": "https://gl.wikipedia.org/wiki?curid=34469", "title": "Aborrecemento", "text": ""}
{"id": "34470", "revid": "85894", "url": "https://gl.wikipedia.org/wiki?curid=34470", "title": "Teodosio I", "text": "Teodosio I (\"Flavius Theodosius\"), nado en Cauca, Hispania (na Gallaecia segundo Hidacio e Z\u00f3simo) ou en It\u00e1lica, Baetica, Hispania (segundo Temistio, Claudius Claudianus, ou Marcellinus Comes), no 346 e finado o 17 de xaneiro de 395, foi emperador romano da parte oriental do Imperio, do 379 a 395. Era fillo de Teodosio o Vello. A\u00ednda que foi alcumado \"O Grande\", d\u00e9bese m\u00e1is a unha denominaci\u00f3n dada pola Igrexa por mor do seu apoio ao cristianismo que \u00e1 s\u00faa pol\u00edtica.\nTraxectoria.\nDe orixe hispana, dunha familia cristi\u00e1. O bispo Hidacio e mailo historiador bizantino Z\u00f3simo concretan a s\u00faa orixe no lugar de Cauca (actual Coca, Segovia), daquela pertencente \u00e1 Gallaecia.\nFoi proclamado Augusto, o que significaba emperador, o 19 e xaneiro do 379 por Graciano e recibiu o Oriente, a Macedonia e a Dacia. En 380, con Graciano, detiveron aos godos en Epiro e en Dalmacia. Teodosio instalou unha parte dos ostrogodos en Panonia, e el mesmo instalouse en Constantinopla. O mesmo ano, adheriuse ao concilio de Nicea, converteuse no ardente defensor dos cristi\u00e1ns e en Tesal\u00f3nica, publicou o edicto seguinte: \u00abTodos os pobos deben unirse \u00e1 fe transmitida aos romanos polo ap\u00f3stolo Pedro, a que reco\u00f1ecen D\u00e1maso e Pedro de Alexandr\u00eda, \u00e9 dicir, a Santa Trindade do Pai, do Fillo e do Esp\u00edrito Santo\u00bb. O catolicismo volv\u00edase relixi\u00f3n do Estado.\nCondenou o arianismo tras o segundo concilio ecum\u00e9nico de Constantinopla en 381. En 382, instalou aos visigodos en Mesia.\nEntre 383 e 388, tivo que facer fronte \u00e1 usurpaci\u00f3n de M\u00e1ximo (\"Magnus Clemens Maximus\"), que, tras ter derrotado a Graciano, se apoderara de toda a prefectura das Galias e ocupaba Roma e toda Italia en detrimento de Valentiniano II. Teodosio venceu a M\u00e1ximo, que foi morto en Aquileia, en 388.\nDe 388 a 391, Teodosio estivo en Occidente, case sempre en Mil\u00e1n. En 390, publicou unha lei que castigaba coa morte aos homosexuais e reprimiu ferozmente unha revolta en Tesal\u00f3nica. A represi\u00f3n causou de sete a dez mil mortos, segundo as fontes, cousa que lle valeu a Teodosio a excomu\u00f1\u00f3n polo bispo Ambrosio de Mil\u00e1n. C\u00f3mpre indicar que os masacrados foron aqu\u00ed maioritariamente romanos e os asasinos antigos b\u00e1rbaros, poboaci\u00f3ns nas que o ex\u00e9rcito era recrutado \u2013 cousa que pode explicar a amplitude do masacre.\nDurante varios meses, Teodosio e Ambrosio camparon nas s\u00faas respectivas posici\u00f3ns. Despois Teodosio, notando que a s\u00faa se volv\u00eda insost\u00edbel, aceptou vir se humillar ante Ambrosio para obter a s\u00faa reintegraci\u00f3n \u00e1 Igrexa. Esta \u00e9 unha das raras vitorias desta sobre o poder temporal.\nEn 391, probabelmente baixo a influencia de santo Ambrosio, suprimiu as \u00faltimas manifestaci\u00f3ns do paganismo \u00aboficial\u00bb no Imperio (con todo, o culto sobreviviu na clandestinidade), fundando as\u00ed o primeiro estado cristi\u00e1n ortodoxo. Isto valeulle o t\u00edtulo de \"Grande\".\nEntre 392 e 394, reprimiu a usurpaci\u00f3n de Euxenio, un funcionario pag\u00e1n que foi proclamado emperador tras o suicidio de Valentiniano II.\nEn 394, foi o autor do decreto que prohib\u00eda os Xogos Ol\u00edmpicos acusados de difundir o paganismo.\nMorreu pouco despois, en Mil\u00e1n, o 17 de xaneiro de 395. Nesta data o Imperio est\u00e1 reunificado por primeira vez desde hab\u00eda trinta anos pero tam\u00e9n por \u00faltima vez na s\u00faa historia. \nTeodosio cometeu o erro de enrolar no ex\u00e9rcito romano continxentes de b\u00e1rbaros permit\u00edndolles unha organizaci\u00f3n aut\u00f3noma; estes \"federados\" prepararon a ocupaci\u00f3n do Imperio polos b\u00e1rbaros.\nFamilia.\nTeodosio casou d\u00faas veces. Da s\u00faa primeira muller, a probablemente hispana Elia Flacila \"Augusta\", tivo dous fillos, Arcadio (nado no 383) e Honorio (nado no 393), e unha filla, Elia Pulqueria. Dividiu entre eles o Imperio: Honorio (10 anos) recibiu o Occidente e Arcadio (18 anos) o Oriente, e encargou ao v\u00e1ndalo Estilic\u00f3n de velar polos dous. Tanto Elia Flacila como Pulqueria morreron no 385. \nA s\u00faa segunda esposa, que nunca foi declarada \"Augusta\", foi Gala, filla do emperador Valentiniano I e da s\u00faa terceira esposa Xustina. Teodosio e Gala tiveron tres fillos: Graciano, nado no 388 e falecido novo, e unha filla, Elia Gala Placidia (392-450). Esta foi a \u00fanica descendente que chegou \u00e1 idade adulta e m\u00e1is tarde converteuse en emperatriz; Un terceiro fillo, un rapaz chamado Xo\u00e1n, morreu coa nai no parto no 394. \nTeodosio e o cristianismo.\nOs emperadores Teodosio, polo Imperio de Oriente e Graciano, polo Imperio de Occidente, os dous cat\u00f3licos, elevan o cristianismo ao rango de relixi\u00f3n \u00fanica oficial e obrigatoria polo Edicto de Tesal\u00f3nica o 28 de febreiro de 380. O emperador Graciano cesa daquela de levar o t\u00edtulo de \u00absumo pont\u00edfice\u00bb dos cultos pag\u00e1ns. Este t\u00edtulo ser\u00e1 dado de novo ao bispo de Roma alg\u00fans s\u00e9culos despois. Os templos pag\u00e1ns son pechados e a estatua da deusa Vitoria \u00e9 retirada da sala onde se reun\u00eda o Senado romano. En 393, Teodosio esmagou a usurpaci\u00f3n do pag\u00e1n Euxenio que favorec\u00eda a antiga relixi\u00f3n romana e anulara as medidas tomadas por Teodosio. Esta data \u00e9 considerada por alg\u00fans como o fin do mundo antigo."}
{"id": "34471", "revid": "624", "url": "https://gl.wikipedia.org/wiki?curid=34471", "title": "Teodosio o Grande", "text": ""}
{"id": "34472", "revid": "65337", "url": "https://gl.wikipedia.org/wiki?curid=34472", "title": "Valente", "text": "Valente, nado no ano 328 e finado o 9 de agosto do 378 en Cibalae, a actual Vinkovci (Croacia), foi emperador romano de 364 a 378, despois de que o seu irm\u00e1n Valentiniano I lle cedese a parte oriental do imperio.\nTraxectoria.\nDurante o seu reinado tivo que solucionar os problemas relixiosos xurdidos durante o mandato de Xuliano. Destitu\u00edu aos bispos arianos e reafirmou o Credo de Nicea. As\u00ed mesmo tivo que facer fronte \u00e1 rebeli\u00f3n encabezada por Procopio, un parente de Xuliano por parte de nai que pretend\u00eda ter m\u00e1is dereitos \u00e1 sucesi\u00f3n deste. Durante meses de campa\u00f1as en Tracia e Asia Menor, Valente conseguiu derrotar a Procopio en Thyatira (Lidia) en 366, executando ao rebelde o 27 de maio do mesmo ano.\nDe 366 a 369 Valente liderou unha expedici\u00f3n de castigo con pouco \u00e9xito contra a tribo dos terwingos que apoiaran a Procopio.\nOs godos, que estaban sufrindo a invasi\u00f3n dos hunos desde 376, buscaron refuxio dentro das fronteiras do imperio.\nValente admitiu que se asentasen en territorio romano na rexi\u00f3n de Tracia a cambio de tropas, xa que estaba planeando unha campa\u00f1a militar contra o imperio Sas\u00e1nida.\nUnha rebeli\u00f3n dos godos ao mando de Fritixerno deu lugar \u00e1 batalla de Adrian\u00f3pole, onde o ex\u00e9rcito imperial foi completamente derrotado. O mesmo emperador Valente achou a morte nesta batalla.\nDo seu matrimonio con Alba Domnica naceu o ulterior c\u00f3nsul Valentiniano Galates e d\u00faas fillas, Anastasia e Carosa."}
{"id": "34473", "revid": "15490", "url": "https://gl.wikipedia.org/wiki?curid=34473", "title": "Graciano", "text": "Flavio Graciano Augusto (\u00bfabril, maio? de 359 - 25 de agosto de 383), co\u00f1ecido como Graciano ou Graciano o Mozo para diferencialo do seu av\u00f3 Graciano o Vello, foi emperador de Occidente entre 375 e 383. Era fillo do emperador Valentiniano I e a primeira esposa deste, Marina Severa, e naceu na cidade de \"Sirmium\" (hoxe Sremska Mitrovica, Serbia), na daquela provincia romana de Panonia.\nTraxectoria.\nO 4 de agosto de 367 foi proclamado Augusto polo seu pai. \u00c1 morte de Valentiniano (17 de novembro de 375), as tropas destacadas en Panonia proclamaron emperador ao seu pequeno fillo Valentiniano, que ent\u00f3n era s\u00f3 un beb\u00e9. Valentiniano era medio irm\u00e1n de Graciano, nacido de Xustina, vi\u00fava de Maxencio e segunda esposa de Valentiniano I.\nGraciano aproveitou a oportunidade que se lle brindaba; reservouse para si a administraci\u00f3n das provincias galas, mentres que puxo Italia, Iliria e \u00c1frica baixo o mando de Valentiniano e a s\u00faa nai, os cales estableceron a s\u00faa residencia en Mil\u00e1n. A divisi\u00f3n, no entanto, era simplemente nominal e a autoridade real quedou por completo en mans de Graciano.\nO Imperio Romano de Oriente estaba baixo o dominio do seu t\u00edo Valente. En maio de 378, Graciano derrotou completamente aos lentienses, a tribo m\u00e1is austral dos alam\u00e1ns, na Batalla de Argentovaria, preto da actual Colmar. Ese mesmo ano, Valente atopou a morte o 9 de agosto na Batalla de Adrian\u00f3pole, loitando contra os godos.\nO goberno do Imperio de Oriente quedou en poder de Graciano, pero ao sentirse incapaz de resistir as incursi\u00f3ns dos b\u00e1rbaros propuxo ao xeneral hispano Flavio Teodosio o goberno da parte oriental, o cal foi coroado emperador de Oriente o 19 de xaneiro de 379. Graciano e Teodosio limparon ent\u00f3n os Balc\u00e1ns de invasores b\u00e1rbaros.\nDurante alg\u00fans anos gobernou o imperio con \u00e9xito e enerx\u00eda, pero caeu gradualmente na indolencia, ocup\u00e1ndose principalmente do pracer da persecuci\u00f3n pol\u00edtico-relixiosa e convert\u00e9ndose nunha ferramenta en mans do xeneral franco Merobaudes e o bispo de Mil\u00e1n, Ambrosio.\nAo tomar ao seu servizo un corpo de alanos e aparecer en p\u00fablico coa vestimenta propia dun guerreiro escita, Graciano espertou o desprezo e os resentimentos das tropas romanas. Un xeneral chamado Magno M\u00e1ximo aproveitou o aumento das revoltas en Britania e invadiu a Galia cun enorme ex\u00e9rcito. Graciano, que o esperaba en Par\u00eds, foi traizoado polas s\u00faas tropas e levado a Li\u00f3n. Al\u00ed foi entregado polo gobernador da cidade a un dos xenerais rebeldes e asasinado o 25 de agosto de 383.\nO reinado de Graciano \u00e9 unha \u00e9poca importante na historia eclesi\u00e1stica, pois durante este per\u00edodo o Cristianismo converteuse por primeira vez na relixi\u00f3n dominante en todo o imperio. Baixo a influencia de Ambrosio, Graciano prohibiu as cerimonias pag\u00e1s en Roma; negouse a levar o t\u00edtulo de \"Pontifex Maximus\" por consideralo incompat\u00edbel co seu Cristianismo; retirou o Altar da Vitoria da Casa Senatorial en Roma, malia as protestas dos membros pag\u00e1ns do Senado, e confiscou as s\u00faas rendas; prohibiu as doaz\u00f3ns de propiedades materiais \u00e1s Vestalis; e aboliu outros privilexios que posu\u00edan os sacerdotes e sacerdotisas pag\u00e1ns."}
{"id": "34474", "revid": "56817", "url": "https://gl.wikipedia.org/wiki?curid=34474", "title": "Abuso", "text": "O abuso, unha pr\u00e1ctica inxusta ou deshonesta, p\u00f3dese referir a:"}
{"id": "34475", "revid": "65337", "url": "https://gl.wikipedia.org/wiki?curid=34475", "title": "Xoviano", "text": "Flavius Claudius Iovianus, en galego Xoviano, (332 - 17 de febreiro de 364) era un oficial cristi\u00e1n do ex\u00e9rcito de Xuliano, orixinario de Panonia, que \u00e1 morte do emperador polas feridas sufridas durante unhas campa\u00f1as en territorio persa, foi nomeado emperador polo ex\u00e9rcito, o 26 de xu\u00f1o do 363.\nTivo que acordar unha paz en condici\u00f3ns desfavor\u00e1beis co Imperio Persa, pola que ced\u00eda os territorios entre os r\u00edos Tigris e \u00c9ufrates.\nXoviano, ao contrario que o seu predecesor Xuliano, que era considerado un ap\u00f3stata, era cristi\u00e1n, polo que aboliu as deposici\u00f3ns de Xuliano en contra da Igrexa cat\u00f3lica, a\u00ednda que mantendo a liberdade de culto.\nMorreu, de causas naturais, o 17 de febreiro do 364 na fronteira entre Bitinia e Galacia, cando regresaba a Roma para confirmar o seu t\u00edtulo, tras reinar s\u00f3 8 meses."}
{"id": "34476", "revid": "98629", "url": "https://gl.wikipedia.org/wiki?curid=34476", "title": "Agosti\u00f1o (antroponimia)", "text": "Agosti\u00f1o \u00e9 un nome propio galego de home, prov\u00e9n do nome latino Augustinus derivado de \"augustus\" (venerable). Admite as variantes Agost\u00edn e Agosto. No ano 2010 levaban a forma Agosti\u00f1o 10 residentes en Galicia "}
{"id": "34477", "revid": "56817", "url": "https://gl.wikipedia.org/wiki?curid=34477", "title": "Agosti\u00f1o", "text": "Agosti\u00f1o pode facer referencia a:"}
{"id": "34478", "revid": "85894", "url": "https://gl.wikipedia.org/wiki?curid=34478", "title": "Agust\u00edn", "text": "Agust\u00edn como top\u00f3nimo pode referirse a:"}
{"id": "34479", "revid": "529", "url": "https://gl.wikipedia.org/wiki?curid=34479", "title": "Agost\u00edn", "text": ""}
{"id": "34480", "revid": "85894", "url": "https://gl.wikipedia.org/wiki?curid=34480", "title": "Agosti\u00f1a (antroponimia)", "text": "Agosti\u00f1a \u00e9 un nome propio galego de muller, prov\u00e9n da forma masculina Agosti\u00f1o."}
{"id": "34481", "revid": "529", "url": "https://gl.wikipedia.org/wiki?curid=34481", "title": "Agosti\u00f1a", "text": ""}
{"id": "34482", "revid": "111586", "url": "https://gl.wikipedia.org/wiki?curid=34482", "title": "Fartlek", "text": "O Fartlek (en sueco \"xogo de velocidade\") \u00e9 un sistema de adestramento que consiste en facer varios exercicios, tanto aer\u00f3bicos como anaer\u00f3bicos, principalmente exercicios de velocidade.\nO termo \"fartlek\" prov\u00e9n do sueco e significa \"xogo de correr\". Foi desenvolvido do polo adestrador sueco Gosta H\u00f6lmer (1891-1983), e posteriormente foi adoptado por moitos fisi\u00f3logos.\nIncl\u00fae xogos de velocidade nos cales os individuos corren a trav\u00e9s de bosques, praias ou en campo aberto mov\u00e9ndose en liberdade no medio da natureza. As caracter\u00edsticas do fartlek ve\u00f1en definidas polas irregularidades do terreo, canto m\u00e1is variado mellor, e no cal non hai un trazado preestablecido (excepto en adestramentos xa estudados, posto que quita emoci\u00f3n \u00e1 pr\u00e1ctica deste deporte e o individuo m\u00f3vese por instinto cambiando a velocidade, a intensidade e o volume ao seu propio gusto. O termo tam\u00e9n se emprega para o exercicio adaptado a interiores, baseado nos exercicios ao aire libre."}
{"id": "34483", "revid": "89787", "url": "https://gl.wikipedia.org/wiki?curid=34483", "title": "Xuliano", "text": "Flavio Claudio Xuliano, nado entre o ano 331 e o 332 e finado o 26 de xu\u00f1o de 363, foi un emperador romano que gobernou desde o 361 ata a s\u00faa morte. Alcumado polas fontes cristi\u00e1s como Xuliano o Ap\u00f3stata, pola s\u00faa suposta conversi\u00f3n ao paganismo.\nTraxectoria.\nA s\u00faa mocidade.\nXuliano foi fillo de Xulio Constantino coa s\u00faa segunda esposa Basilina. Os seus av\u00f3s paternos foron o emperador Constancio Cloro (que gobernou durante a tetrarqu\u00eda) e a s\u00faa segunda esposa, Flavia Maximiana Teodora. O seu av\u00f3 materno foi Caeionius Iulianus Camenius. O seu pai era tam\u00e9n medio irm\u00e1n do emperador Constantino I.\nSendo neno, Xuliano foi testemu\u00f1a do asasinato da s\u00faa familia polo seu curm\u00e1n e emperador cristi\u00e1n Constancio II en 337. Isto, como el mesmo afirmou, deu inicio \u00e1 s\u00faa desconfianza cara ao cristianismo. O seu medio irm\u00e1n Galo e el foron levados aos dominios imperiais de Macelum.\nO ascenso ao poder.\nDespois de que o seu irm\u00e1n Constancio Galo fose feito emperador no leste (ano 351), e executado ao seguinte ano por Constancio II, Xuliano foi chamado a presenza do emperador en Mediolanum (Mil\u00e1n). En 355 foi feito C\u00e9sar da parte occidental do Imperio e casado coa irm\u00e1 de Constancio, Helena. Nos seguintes anos loitou contra as tribos xerm\u00e1nicas que trataban de introducirse no imperio. Nesta loita recuperou Colonia Agripina (a actual cidade de Colonia) en 356, derrotando aos alam\u00e1ns en Argentoratum (batalla de Estrasburgo) e asegurando a fronteira do Rin por outros cincuenta anos. En 360, Constancio ordenoulle transferir \u00e1s s\u00faas tropas galas ao ex\u00e9rcito do leste, o que provocou unha insurrecci\u00f3n que fixo que as s\u00faas tropas o proclamasen emperador, e que conduciu a unha r\u00e1pida campa\u00f1a para asegurar ou ga\u00f1ar alianzas. S\u00f3 puido evitarse a guerra civil pola morte de Constancio II, quen antes reco\u00f1ecer\u00eda no seu testamento a Xuliano como o seu lex\u00edtimo sucesor.\nXuliano e a relixi\u00f3n.\nOs cristi\u00e1ns co\u00f1ecen a Xuliano como \u00abO Ap\u00f3stata\u00bb, porque existe a crenza de que se converteu desde o cristianismo ao paganismo. El mesmo testemu\u00f1a en cartas privadas co mestre de ret\u00f3rica Libanio, que o cristianismo lle foi imposto desde neno, pero que el nunca aceptara realmente ningunha relixi\u00f3n ata a s\u00faa lectura dos poemas de Homero, que son alg\u00fans dos textos m\u00e1is importantes para a relixi\u00f3n dos gregos. Trala s\u00faa conversi\u00f3n ao helenismo, dedicou a s\u00faa vida a protexer e restaurar a fama e a seguridade das antigas tradici\u00f3ns, as\u00ed como doutras tradici\u00f3ns relixiosas como o xuda\u00edsmo da persecuci\u00f3n por parte dos cristi\u00e1ns.\nXuliano terminou coa persecuci\u00f3n cara aos pag\u00e1ns e coa destruci\u00f3n dos templos que se iniciou coa aceptaci\u00f3n por parte do emperador Constantino I das teses do cristianismo niceno. Durante os seus primeiros anos, mentres estudaba en Atenas, co\u00f1eceu a dous homes que logo se converter\u00edan en bispos e santos: Gregorio Nazario e Basilio o Grande. Malia que Constantino legalizara o cristianismo, esta relixi\u00f3n non foi declarada relixi\u00f3n oficial do estado ata que Teodosio I o faga en 380 en virtude do Edicto de Tesal\u00f3nica. Constantino e o seu inmediato sucesor prohibiran a conservaci\u00f3n dos templos pag\u00e1ns, e moitos destes templos foron destru\u00eddos e os seus fieis asasinados durante o reinado destes dous primeiros emperadores cristi\u00e1ns. Non se sabe de certo o grao de implicaci\u00f3n que estes emperadores tiveron nesta persecuci\u00f3n dos pag\u00e1ns, a\u00ednda que se pode asegurar que non a impediron.\nAs convicci\u00f3ns relixiosas de Xuliano son motivo de consider\u00e1beis disputas. Xuliano non chegou a practicar o paganismo propio dos primeiros anos do imperio, sen\u00f3n unha especie de aproximaci\u00f3n esot\u00e9rica \u00e1 filosof\u00eda cl\u00e1sica identificada por alg\u00fans como Te\u00farxia ou Neoplatonismo. Calquera que fosen as s\u00faas pr\u00e1cticas privadas, non eran de orixe cristi\u00e1. De acordo coa Escola de S\u00f3crates, Xuliano crese a si mesmo Alexandre Magno, reencarnado noutro corpo por v\u00eda da transmigraci\u00f3n de almas, como propo\u00f1\u00edan Plat\u00f3n e Pit\u00e1goras (Libro III, Cap\u00edtulo XXI dos seus escritos).\nMoitas das acci\u00f3ns de Xuliano trataban de acosar e minar a capacidade dos cristi\u00e1ns para organizarse nunha resistencia contra o restablecemento das crenzas pag\u00e1s no imperio. As preferencias de Xuliano por un punto de vista non cristi\u00e1n e non filos\u00f3fico da Te\u00farxia pareceu convencelo acerca de po\u00f1er f\u00f3ra da lei a pr\u00e1ctica do punto de vista cristi\u00e1n da Te\u00farxia, as\u00ed como ordenar a supresi\u00f3n do conxunto cristi\u00e1n de Misterios.\nAs igrexas ortodoxa e cat\u00f3lica contan unha historia sobre os seus gardacostas cristi\u00e1ns: cando Xuliano chegou a Antioqu\u00eda, deu ordes de esparexer sangue procedente da adoraci\u00f3n dos \u00eddolos por toda a comida do mercado as\u00ed como nos dep\u00f3sitos de auga. Isto far\u00eda que os cristi\u00e1ns da cidade non puidesen comer nin beber sen violar as s\u00faas crenzas. Ambos gardacostas opux\u00e9ronse a esta orde, polo que foron executados por orde de Xuliano. A Igrexa Ortodoxa rec\u00f3rdaos como os santos Xuventino e M\u00e1ximo.\nNas escolas, un edicto de Xuliano prohib\u00eda aos mestres cristi\u00e1ns usar os escritos pag\u00e1ns, por exemplo, a Il\u00edada, que eran o n\u00facleo da educaci\u00f3n romana. Isto foi un intento de disolver parte do poder das escolas cristi\u00e1s mediante a discriminaci\u00f3n dos seus estudantes da sociedade romana, sen mencionar a situaci\u00f3n sat\u00edrica do que Xuliano poder\u00eda ver como un acto de hipocris\u00eda: as escolas cristi\u00e1s ensinando a Biblia como \u00fanica fonte de co\u00f1ecemento mentres de forma simult\u00e1nea ensinaba tam\u00e9n os textos cl\u00e1sicos pag\u00e1ns, o co\u00f1ecemento dos cales era necesario para o \u00e9xito na sociedade romana.\nNo seu edicto de tolerancia de 362, Xuliano decretou a reapertura dos templos pag\u00e1ns, a restituci\u00f3n das propiedades alienadas a estes, e reclamou de volta aos bispos cristi\u00e1ns que foran exiliados polos edictos da igrexa. Isto \u00faltimo foi unha forma de aceptar os diferentes puntos de vista relixiosos, a\u00ednda que tam\u00e9n poder\u00eda ser un intento de Xuliano de abrir un cisma entre as diferentes seitas cristi\u00e1s, debilitando o movemento cristi\u00e1n no seu conxunto.\nTrala s\u00faa chegada a Antioqu\u00eda en preparaci\u00f3n da guerra contra Persia, e dado que o templo de Apolo sufrira un incendio, Xuliano creu aos cristi\u00e1ns respons\u00e1beis, polo que lles pechou a s\u00faa igrexa principal.\nEn 363, Xuliano dirixiuse cara a Persia, det\u00e9ndose nas ru\u00ednas do templo de Salom\u00f3n en Xerusal\u00e9n. Mantendo a s\u00faa pol\u00edtica de fortalecemento doutras relixi\u00f3ns non cristi\u00e1s, Xuliano ordenou a reconstruci\u00f3n do templo. Un dos seus amigos persoais, Amiano Marcelino, escribiu sobre este particular:\nO fracaso en reconstru\u00edr o templo foi atribu\u00eddo a un terremoto, moi com\u00fans na rexi\u00f3n, e \u00e1 ambivalencia dos xudeus sobre o proxecto. Espec\u00falase tam\u00e9n coa posibilidade dun sabotaxe, as\u00ed como dun lume accidental. Para os historiadores da igrexa da \u00e9poca o fracaso debeuse \u00e1 intervenci\u00f3n divina.\nA morte de Xuliano.\nEn 362, Xuliano iniciou a s\u00faa campa\u00f1a contra os persas, sa\u00edndo de Constantinopla. Xuliano foi enganado por un desertor persa, que guiou ao seu ex\u00e9rcito dentro do deserto e, tras descubrir o engano, Xuliano intentou levar \u00e1s s\u00faas forzas en retirada \u00e1 seguridade das fronteiras romanas. Durante esta retirada, o 26 de xu\u00f1o de 363, Xuliano morreu nunha batalla vitoriosa a\u00ednda que sen consecuencias militares: a batalla de Ctesifonte. Estaba tan confiado na s\u00faa vitoria (ou simplemente foi tan descoidado), que nin sequera levaba armadura, recibindo unha ferida mortal por unha frecha ou lanza. Libanio escribiu que Xuliano foi asasinado por un soldado cristi\u00e1n do seu propio ex\u00e9rcito, a\u00ednda que esta acusaci\u00f3n non foi corroborada por Amiano Marcelino nin por ning\u00fan outro historiador contempor\u00e1neo. Xuliano foi sucedido por Xoviano, un emperador cristi\u00e1n de curta vida.\nRepercusi\u00f3ns literarias.\nConsid\u00e9rase que a versi\u00f3n de que as s\u00faas \u00faltimas palabras fosen \u00abVicisti Galil\u00e6\u00bb (venciches, Galileo) \u00e9 de orixe ap\u00f3crifa. Segundo Gore Vidal, o invento pertence ao apoloxista cristi\u00e1n Teodoreto, quen o escribiu un s\u00e9culo logo da morte de Xuliano. A frase inicia o poema de 1866 \"Himno a Proserpina\", de Algernon Swinburne, onde o poeta ingl\u00e9s se lamenta do triunfo do cristianismo por cuxa culpa \"o mundo volveuse gris\". A vida de Xuliano inspirou tam\u00e9n a obra \"O Emperador e o Galileo\", de Henrik Ibsen, as\u00ed como as novelas hist\u00f3ricas \"Xuliano\", de Gore Vidal (1964), \"Deuses e Lexi\u00f3ns\", de Michael Curtis Ford (2002) e \"O \u00daltimo Pag\u00e1n\" de Adrian Murdoch (2004)."}
{"id": "34484", "revid": "25871", "url": "https://gl.wikipedia.org/wiki?curid=34484", "title": "Constancio II", "text": "Constancio II (317 - 3 de novembro de 361) foi emperador romano desde 337 ata a s\u00faa morte.\nEra o segundo fillo do anterior emperador, Constantino I o Grande e da s\u00faa segunda muller, Fausta. Naceu en Illyricum (actualmente en Hungr\u00eda) e foi nomeado C\u00e9sar. Cando o seu pai morreu, en 337, eliminou a todos os descendentes de Constancio I Cloro e de Teodora, quedando como \u00fanicos familiares homes os seus irm\u00e1ns, Constantino II e Constante. Entre os tres divid\u00edronse o Imperio, recibindo Constantino II Britania, Galia e Hispania; Constante reinou sobre Italia, \u00c1frica e as provincias il\u00edricas, quedando para Constancio Constantinopla e todo Oriente.\nEsta repartici\u00f3n modificouse en 340, cando Constantino II morreu tratando de derrocar a Constante en Italia, e este quedou como \u00fanico soberano da parte occidental do Imperio. Outro cambio na divisi\u00f3n produciuse en 350, ano en que Constante foi morto en batalla fronte \u00e1s tropas do usurpador Magnencio. Ata ent\u00f3n Constancio s\u00f3 se preocupou de loitar contra o Imperio Persa, pero o desenvolvemento dos acontecementos f\u00edxolle elevar ao seu primo Treboniano Galo a C\u00e9sar e colaborador seu, para poder prestarlle m\u00e1is atenci\u00f3n \u00e1 insurrecci\u00f3n.\nEn 351 Constancio derrotou a Magnencio na batalla de Mursa Major, unha das m\u00e1is sanguentas da historia de Roma. Magnencio suicidouse en 353, e pouco despois, ao non serlle xa \u00fatil, Constancio ordenou a morte do seu primo Galo.\nTal como estaba a situaci\u00f3n, Constancio deuse conta de que non pod\u00eda facer fronte por si so a todas as frontes abertas nas fronteiras do Imperio, tanto en Oriente como en Occidente, polo que nomeou c\u00e9sar a Xuliano, o \u00fanico familiar seu home que quedaba con vida, e deulle \u00e1 s\u00faa irm\u00e1 Helena en matrimonio. Pero este nomeamento sair\u00edalle caro, pois Xuliano alzouse en armas e foi proclamado Augusto polas s\u00faas tropas en Galia, obrigando a Constancio a facerlle fronte. Os ex\u00e9rcitos de ambos estaban moi igualados, pero a fortuna favoreceu a Xuliano, xa que o 3 de novembro de 361 Constancio morreu preto de Tarso por mor dunhas febres, deixando ao seu inimigo v\u00eda libre para exercer de Augusto en todo o Imperio Romano.\nConstancio tomou parte activa no desenvolvemento da Igrexa Cristi\u00e1, apoiando en gran parte o punto de vista ariano."}
{"id": "34485", "revid": "15490", "url": "https://gl.wikipedia.org/wiki?curid=34485", "title": "Un\u00edos Hermanos Proletarios", "text": "Un\u00edos Hermanos Proletarios (UHP), foi unha consigna simbolizada na alianza obreira subscrita pola Federaci\u00f3n Socialista Asturiana, a Uni\u00f3n General de Trabajadores e a Confederaci\u00f3n Rexional do Traballo de Asturias, Le\u00f3n e Palencia da CNT, en febreiro de 1934.\nA consigna foi idea de Amador Fern\u00e1ndez, destacado dirixente socialista. A esta alianza agreg\u00e1ronse \u00f3 pouco as d\u00faas organizaci\u00f3ns trotskistas existentes: o Bloc Obrer i Camperol e a Izquierda Comunista de Manuel Grossi. En setembro o PCE pediu o ingreso.\nA consigna foi adoptada polos revolucionarios na Revoluci\u00f3n de outubro de 1934, pescudando representar a unidade de acci\u00f3n do proletariado asturiano e as s\u00faas diversas tendencias.\nM\u00e1is tarde foi unha proclama habitual do bando republicano e os seus defensores na guerra civil."}
{"id": "34486", "revid": "114", "url": "https://gl.wikipedia.org/wiki?curid=34486", "title": "UHP", "text": ""}
{"id": "34497", "revid": "23204", "url": "https://gl.wikipedia.org/wiki?curid=34497", "title": "UEFA Europa League", "text": "A UEFA Europa League, tam\u00e9n co\u00f1ecida como Liga Europa da UEFA, \u00e9 unha competici\u00f3n internacional de f\u00fatbol que disputan aqueles equipos que, ou ben ga\u00f1an as copas das s\u00faas respectivas federaci\u00f3ns nacionais, ou ben quedan en postos inmediatamente inferiores aos que dan acceso a xogar na Liga de Campi\u00f3ns da UEFA nas competici\u00f3ns oficiais de liga das s\u00faas federaci\u00f3ns.\nFoi creada pola UEFA en 1971 baixo o nome de Copa da UEFA (co que se co\u00f1eceu ata a tempada 2008-09) en substituci\u00f3n da Copa de Cidades en Feira, torneo que non estivo afiliado \u00e1 devandita confederaci\u00f3n.\nO equipo m\u00e1is laureado da competici\u00f3n \u00e9 o Sevilla F\u00fatbol Club con seis t\u00edtulos. Ademais, Espa\u00f1a \u00e9 o equipo que ostenta m\u00e1is t\u00edtulos, doce, por diante de Italia e Inglaterra, con nove.\nHistoria.\nA Copa da UEFA foi xogada por vez primeira en 1971, sendo o Tottenham o seu primeiro ga\u00f1ador. De t\u00f3dolos xeitos, o de \"un club por cidade\", herdado da Copa de Feiras, rematou en 1975; o Everton F.C. de Liverpool finalizara cuarto na Liga Inglesa e puido as\u00ed clasificarse, pero foron exclu\u00eddos da participaci\u00f3n porque o Liverpool F.C. tam\u00e9n se clasificara por quedar segundo. O Everton apelou, dicindo que a regra era un anacronismo, e a UEFA amosouse de acordo en cambiala.\nO sistema de competici\u00f3n consiste en enfrontamentos a dobre partido, ida e volta, entre equipos designados por sorteo. At\u00e9 1996, as finais tam\u00e9n se disputaban en partidos a ida e volta, nos estadios dos dous contendentes. Dende 1997 a final disp\u00fatase a partido \u00fanico, en campo neutral, e o campi\u00f3n obt\u00e9n dende o ano 2000 o privilexio de enfrontarse \u00f3 campi\u00f3n da Liga de Campi\u00f3ns na Supercopa de Europa. At\u00e9 ent\u00f3n ese privilexio era do campi\u00f3n da Recopa.\nHoxe en d\u00eda, os clubs te\u00f1en diferentes v\u00edas para clasificarse a esta competici\u00f3n, e acoden a ela m\u00e1is equipos dos pa\u00edses con maior puntuaci\u00f3n na clasificaci\u00f3n da UEFA. Nestes clasif\u00edcanse os equipos que quedan tralos clasificados para a Liga de Campi\u00f3ns. Tam\u00e9n se clasifican os campi\u00f3ns das ligas de pa\u00edses con peor posici\u00f3n na clasificaci\u00f3n, os ga\u00f1adores dos trofeos de Copa ou equipos eliminados da Liga de Campi\u00f3ns. Antes tam\u00e9n xogaban os que se clasificaban mediante a Copa Intertoto. Tam\u00e9n participan equipos invitados pola UEFA por motivos como o xogo limpo.\nEn 2004, a UEFA introduciu unha modificaci\u00f3n no formato da competici\u00f3n, engadindo unha segunda rolda previa, e transformando a segunda eliminatoria nunha fase de grupos, con oito grupos de cinco equipos cada un, que se enfrontan entre si unha \u00fanica vez (d\u00faas veces en casa e d\u00faas veces f\u00f3ra), pasando a dezaseisavos os tres primeiros clasificados de cada grupo, m\u00e1is os oito terceiros da fase de grupos da Liga de Campi\u00f3ns.\nEn 2009 cambiou de nome polo de UEFA Europa League (\"Liga Europa da UEFA\").\nFinais.\nFinais a dobre partido.\nEn letra grosa o resultado no campo do campi\u00f3n"}
{"id": "34499", "revid": "98629", "url": "https://gl.wikipedia.org/wiki?curid=34499", "title": "Copa da UEFA 2006-07", "text": "A Copa da UEFA 2006-07 foi unha competici\u00f3n futbol\u00edstica de clubs disputada entre xullo de 2006 e maio de 2007, coa participaci\u00f3n total de 155 equipos distintos, representantes de 52 federaci\u00f3ns nacionais afiliadas \u00e1 UEFA\nPara clasificarse definitivamente \u00e1 fase final da competici\u00f3n disput\u00e1ronse d\u00faas roldas clasificatorias, que comezaron o 13 de xullo de 2006, onde 32 equipos de entre un total de 99 un\u00edronse aos outros 48 clasificados directamente para a fase final. A fase final da competici\u00f3n iniciouse en setembro de 2006, con 80 equipos competindo polo trofeo que anteriormente ti\u00f1a no seu poder o Sevilla FC, trala s\u00faa vitoria no 2006. Esta fase final consta dunha primeira rolda xogada os d\u00edas 14 e 28 de setembro, e despois unha fase de grupos de cinco equipos cada un, onde se xogaron unicamente catro partidos, cada equipo recibiu na s\u00faa casa a outros dous contrincantes, e fixo d\u00faas visitas. Estes catro partidos foron entre os d\u00edas 19 de outubro e 14 de decembro. \nO d\u00eda 14 de febreiro e 22 de febreiro en eliminatorias directas con d\u00faas voltas comezaron os dezaseisavos de final, e con este sistema de competici\u00f3n chegouse \u00e1 semifinal, os d\u00edas 26 de abril e 3 de maio. A final, a partido \u00fanico, tivo lugar en maio de 2007 no Estadio Hampden Park, en Glasgow, Escocia, que acolleu a s\u00faa primeira final de Copa UEFA, a\u00ednda que anteriormente acollera ata un total de tres finais da Champions League.\nRoldas preliminares.\nSetenta equipos deron comezo \u00e1 Copa UEFA 2006-07, o partido de ida foi o 13 de xullo, e o de volta o 27 de xullo. O sorteo subdivide en cabezas de serie ou non, e en tres grupos xeogr\u00e1ficos a estes equipos, que pertencen \u00e1s federaci\u00f3ns con menor coeficiente UEFA, en concreto do posto 18 de Polonia ao 52 San Marino. Tres equipos clasif\u00edcaronse polo coeficiente de xogo limpo que establece a UEFA, neste torneo foron o KSV Roeselare de B\u00e9lxica, SK Brann Bergen da Noruega e Gefle IF da Suecia.\nDous equipos participantes estiveron clasificados hai ben pouco tempo \u00e1 fase final da Champions League, estes son o su\u00edzo FC Basel na edici\u00f3n de 2002-03 e o eslovaco FC Artmedia na edici\u00f3n de 2005-06. O IFK G\u00f6teborg da Suecia xa ga\u00f1ara a Copa UEFA nas finais a dobre partido disputadas nas edici\u00f3ns de 1981-82 e 1986-87. O \u00dajpest FC da Hungr\u00eda foi finalista da edici\u00f3n da Copa de Feiras (predecesora da actual Copa UEFA) de 1968-69 onde perdeu a dobre partido co Newcastle United da Inglaterra por 3 x 0 e 2 x 3. O Videoton FC Feh\u00e9rv\u00e1r de Hungr\u00eda tam\u00e9n disputou unha final a dobre partido na edici\u00f3n de 1984-85 perdendo ante o Real Madrid por 0 a 3 no seu estadio e vencendo no Estadio Santiago Bernabeu por 0 a 1.\nPrimeira rolda preliminar.\nOs partidos de ida tiveron lugar o 13 de xullo de 2006, e os de volta o 27 de xullo de 2006.\nO equipo Derry City FC \u00e9 de Derry na Irlanda do Norte, mais xoga por Irlanda, e protagoniza a sorpresa da primeira rolda eliminando ao IFK G\u00f6teborg.\nSegunda rolda preliminar.\nOs trinta e cinco clasificados da primeira rolda preliminar, m\u00e1is os once equipos clasificados dende a Copa Intertoto da Uefa, m\u00e1is dezaoito equipos procedentes das asociaci\u00f3ns nacionais da UEFA situadas en postos inferiores ao oitavo lugar que ocupa Grecia, conforman a segunda rolda preliminar na que xogaron sesenta e catro equipos os seus partidos a dobre volta entre os d\u00edas 8 de agosto e o 24 de agosto. O sorteo realizouse con criterios xeogr\u00e1ficos e clubs cabeza de serie e non cabezas de serie.\nEntre estes equipos destaca a presenza do Olympique de Marsella clasificado dende a Copa Intertoto, e ga\u00f1ador da edici\u00f3n da Copa de Europa do ano 1992-93. O Newcastle United FC venceu na final da Copa de Feiras na edici\u00f3n de 1968-69. O Club Brugge KV \u00e9 o \u00fanico equipo belga que acadou a final da Copa de Europa na s\u00faa edici\u00f3n de 1977-78 caendo derrotado por 1 a 0 en Wembley ante o Liverpol FC. O Partizan Belgrado foi finalista na edici\u00f3n da Copa de Europa do ano 1965-66 caendo derrotado polo Real Madrid por 1 a 2. E por \u00faltimo o FC Twente foi finalista da edici\u00f3n de Copa UEFA 1974-75 a\u00ednda que non a ga\u00f1ou.\nEntre estes equipos tam\u00e9n hai que se clasificou ao menos unha vez \u00e1 fase final de grupos da Champions League nas derradeiras edici\u00f3n, como por exemplo o Club Brugge KV na edici\u00f3n de Champions League 2005-06, o Olympique de Marseille e o Partizan Belgrado na edici\u00f3n de Champions League 2003-04 e o Newcastle United FC e o AJ Auxerre na edici\u00f3n de Champions League 2002-03.\n1 Pola Crise de Oriente Medio o partido que se \u00eda xogar no campo do Hapoel Tel-Aviv FC foi xogado na cidade de Tilburg nos Pa\u00edses Baixos.\n2 Pola Crise de Oriente Medio o partido que se \u00eda xogar no campo do Bnei Yehoudah Tel-Aviv FC foi xogado na cidade eslovaca de Senec.\n3 Pola Crise de Oriente Medio o partido que se \u00eda xogar no campo do Beitar Xerusal\u00e9n foi xogado na cidade b\u00falgara de Sof\u00eda.\nFase final.\nPrimeira Rolda.\nA primeira rolda da fase final da Copa UEFA 2006-07 disputouse os d\u00edas 14 e 28 de setembro, e tomaron parte 80 equipos clasificados, 32 das fase preliminar, 16 perdedores da fase previa da Champions League 2006-07 e 32 clasificados directamente das federaci\u00f3ns nacionais principais da UEFA.\nPrecisamente entre estes clasificados directamente ou eliminados en fase preliminar da edici\u00f3n da Champions League est\u00e1n clubs con moito prestixio en competici\u00f3ns europeas, as\u00ed o Ajax Amsterdam venceu na m\u00e1xima competici\u00f3n europea de f\u00fatbol en catro ocasi\u00f3ns 1971, 1972, 1973 e 1995, o Feyenoord Rotterdam venceu no 1970, o Estrela Vermella Belgrado no 1991; ou na Recopa de Europa de f\u00fatbol o Tottenham Hotspur venceu en 1963, o West Ham United en 1965, o Paris Saint-Germain en 1996, o Parma AC en 1993, o Ajax Amsterdam en 1987, o Glasgow Rangers en 1972; na Copa de Feiras o Dinamo Zagreb no 1967 ou na Copa UEFA foi campi\u00f3n xa d\u00faas veces o Tottenham Hotspur en 1972 e 1984, tam\u00e9n d\u00faas veces o AC Parma en 1995 e 1999, o Bayer 04 Leverkusen vence no 1988, o Eintracht Frankfurt no 1980, o FC Schalke 04 vence no 1997, o Ajax Amsterdam no 1992, en d\u00faas ocasi\u00f3ns o Feyenoord Rotterdam no 1974, e no 2002, o Sevilla FC recente campi\u00f3n da edici\u00f3n de 2006.\nForon finalistas na m\u00e1xima competici\u00f3n europea de f\u00fatbol o Bayer 04 Leverkusen no 2002, o Eintracht Frankfurt no 1960, o Panathinaikos no 1971, o Ajax Amsterdam no 1969 e 1996; na Recopa de Europa de f\u00fatbol o FK Austria Viena en 1978, o Standard de Li\u00e8ge en 1982, o West Ham United en 1976, o Paris Saint-Germain en 1997, o Ajax Amsterdam no 1988, o Glasgow Rangers no 1961 e 1967; na Copa de Feiras o Dinamo Zagreb no 1963 ou na Copa UEFA o Red Bull Salzburgo en 1994, o Tottenham Hotspur en 1974, o AZ Alkmaar no 1981, o Estrela Vermella Belgrado no 1979, o Espanyol Barcelona no 1988.\nParticiparon na fase de grupos nalgunhas das cinco \u00faltimas edici\u00f3ns da Champions League, o Sparta Praga, o RC Lens, o Paris Saint-Germain, o Bayer 04 Leverkusen, FC Schalke 04, Panathinaikos, Ajax Amsterdam, o Feyenoord Rotterdam, o Maccabi Ha\u00effa, o Lokomotiv Moscova, o Glasgow Rangers, o Fenerbah\u00e7e e o Besiktas.\nNesta edici\u00f3n o Celta de Vigo protagonizou a s\u00faa oitava participaci\u00f3n en competici\u00f3ns europeas de f\u00fatbol, despois da anterior na Champions League 2004-05, as cinco seguidas da Copa UEFA dende 1998-99 a 2002-03 e a primeira participaci\u00f3n dun equipo de f\u00fatbol galego en competici\u00f3ns europeas de f\u00fatbol, na Copa UEFA 1971-72. O Celta de Vigo xogou ata o momento na Copa UEFA 40 partidos, dos que ga\u00f1ou 19, empatou 8, perdeu 13, meteu 70 goles e recibiu 38.\n1Debido ao conflito armado en Israel a Uefa decidiu que o partido que se \u00eda xogar no campo de Maccabi Haifal, ter\u00eda lugar en Nimega, nos Pa\u00edses Baixos.\nDezaseisavos de final.\nOs equipos clasificados en primeiro, segundo e terceiro lugar de cada grupo da fase anterior, xogan xunto aos clasificados na terceira praza dos grupos da Liga de Campi\u00f3ns 2006-07 os dezaseisavos de final. O sorteo, parcialmente dirixido, emparella aos primeiros contra os terceiros da fase de grupo, os primeiros xogan o partido de volta no seu estadio. Os segundos da fase anterior, xogan cos equipos que prove\u00f1en da Liga de Campi\u00f3ns.\nOitavos de final.\nO quince de decembro de 2006 tam\u00e9n quedou realizado o sorteo para os oitavos de final, as\u00ed os equipos que pasen a rolda anterior enfrontaranse nos emparellamentos seguintes:\nO Celta de Vigo xogou nesta edici\u00f3n da Copa UEFA un total de dez partidos, nos que venceu en catro ocasi\u00f3ns, empatou en tres e perdeu outros tres, marcando 11 goles e recibindo tan s\u00f3 9. O equipo galego chega as\u00ed aos seus 50 partidos xogados nesta competici\u00f3n, dos que ga\u00f1ou 23, empatou 11, perdeu tan s\u00f3 16, marcando 81 goles e recibindo tan s\u00f3 47.\nCuartos de final.\nO venres dezaseis de marzo de 2007 realizouse en Glasgow o sorteo para os cuartos de final, e tam\u00e9n semifinais, con estes emparellamentos:\nFINAL.\nTanto o RCD Espanyol como o Sevilla FC acudiron por segunda vez na historia da Copa UEFA \u00e1 final, sendo a segunda consecutiva do Sevilla FC. Tralo empate a dous goles ao final da pr\u00f3rroga o Sevilla ga\u00f1ou na quenda de penaltis cun marcador de 3 a 1."}
{"id": "34500", "revid": "12452", "url": "https://gl.wikipedia.org/wiki?curid=34500", "title": "Copa da Uefa 2006-07", "text": ""}
{"id": "34503", "revid": "1822", "url": "https://gl.wikipedia.org/wiki?curid=34503", "title": "Basilisco (emperador)", "text": "Basiliscus, morto en 466 ou 477, foi emperador romano de Oriente entre o 475 e o 476.\nBasilisco \u00e9 o irm\u00e1n de Verina, muller do emperador Le\u00f3n I que morre en 474. Primeiro nom\u00e9ano xeneral en Tracia, despois conf\u00edaselle en 468 o mando dunha frota dirixida contra os v\u00e1ndalos de \u00c1frica de Xenserico, autores do saqueo de Roma de 455. Sofre unha derrota desastrosa na que a s\u00faa frota fica decimada.\n\u00c1 morte de Le\u00f3n II, Basilisco aproveita a impopularidade do novo emperador e obt\u00e9n o apoio dun xeneral chamado Ilo, grazas ao cal vence a Zen\u00f3n I en 475. Pero tam\u00e9n el se volve impopular, especialmente polas s\u00faas convicci\u00f3ns monofisitas, e tras menos de dous anos de reinado, Basilisco \u00e9 vencido \u00e1 s\u00faa vez por Zen\u00f3n e Ilo en 476, tras mudar este \u00faltimo de opini\u00f3n. Capturado e encerrado nunha torre en Capadocia, morreu de fame nela en 477."}
{"id": "34507", "revid": "1987", "url": "https://gl.wikipedia.org/wiki?curid=34507", "title": "Basilisco", "text": "A palabra basilisco p\u00f3dese referir a:"}
{"id": "34508", "revid": "1505", "url": "https://gl.wikipedia.org/wiki?curid=34508", "title": "Dinast\u00eda Anxo", "text": "A dinast\u00eda dos Anxo gobernou Constantinopla e o Imperio bizantino de 1185 a 1204. Os Anxo descenden de Constantino Anxo de Filadelfia e da s\u00faa esposa Teodora Comnena, filla de Aleixo I Comneno e de Ir\u00e8ne Dukas. \nOs historiadores consideran hoxe que foi a peor de todas as familias que gobernaron o Imperio, ata tal punto foi desastroso o reinado de cada un dos seus emperadores. \nEsta familia deu ao Imperio tres soberanos: "}
{"id": "34509", "revid": "56817", "url": "https://gl.wikipedia.org/wiki?curid=34509", "title": "Pat Wilson", "text": "Patrick George Wilson, nado en Buffalo (Nova York) o 1 de febreiro de 1969, \u00e9 un m\u00fasico estadounidense. \u00c9 sobre todo co\u00f1ecido por ser o bater\u00eda da banda de rock alternativo Weezer. Tam\u00e9n ten a s\u00faa propia banda, The Special Goodness, na que comp\u00f3n as canci\u00f3ns, canta e toca a meirande parte dos instrumentos, e da que tam\u00e9n forma parte o bater\u00eda de Offspring, Atom Willard. No ano 1984 Pat traballou e sa\u00edu de xira con Elton John.\nPat tam\u00e9n tocou a bater\u00eda no primeiro disco de The Rentals, \"Return of the Rentals\", a\u00ednda que nunca tocou en directo con eles.\nAntes de unirse a Weezer, el tocou na escena musical dos \u00c1nxeles, formando parte de bandas como Bush (pero non o Bush de Gavin Rossdale), The Dum Dums e United Dirt. A primeira banda na que estivo con futuros membros de Weezer foi Sixty Wrong Sausages. En febreiro de 1992, Pat Wilson, Rivers Cuomo, Jason Cropper e Matt Sharp formaron Weezer."}
{"id": "34510", "revid": "96271", "url": "https://gl.wikipedia.org/wiki?curid=34510", "title": "Ilya Ehrenburg", "text": "Ilya Ehrenburg, nado en K\u00ediv o 26 de xaneiro de 1891 e finado en Moscova o 31 de agosto de 1967, foi un escritor ruso.\nTraxectoria.\nPrimeiros anos.\nNaceu nunha familia xud\u00eda na capital de Ucra\u00edna. Involucrado cos movementos revolucionarios que actuaban no Imperio tsarista, foi detido durante uns meses mentres realizaba os seus estudos de secundaria en Moscova. Desde a Revoluci\u00f3n Rusa de 1905 involucrouse en actividades bolxeviques. En 1908 emigrou a Par\u00eds, al\u00ed entrou en contacto co mundo literario e compuxo as s\u00faas primeiras poes\u00edas. Correspondente na fronte de guerra durante a primeira guerra mundial. Trala guerra volveu \u00f3 seu pa\u00eds e estableceuse en K\u00ediv como profesor.\nDespois da revoluci\u00f3n de 1917.\nDescontento co rumbo que tomaba o r\u00e9xime sovi\u00e9tico en 1921 marchou do pa\u00eds, pasou por Berl\u00edn e Bruxelas antes de establecerse en Par\u00eds en 1925. Unha vez proclamada a rep\u00fablica en Espa\u00f1a realizou varias viaxes al\u00ed e escribiu o libro \"Espa\u00f1a, rep\u00fablica de traballadores\" (1932), foi correspondente de guerra en Espa\u00f1a durante a Guerra civil espa\u00f1ola. Na Segunda guerra mundial as s\u00faas alocuci\u00f3ns na radio foron das m\u00e1is escoitadas polas tropas sovi\u00e9ticas e a poboaci\u00f3n en xeral, axudando a manter a moral. Unha das s\u00faas obras m\u00e1is co\u00f1ecidas, sobre a ca\u00edda de Par\u00eds, escribiuna durante a guerra, en 1942.\nRasp d\u00edxolle ao cr\u00edtico sovi\u00e9tico Alexander Dymshitz, membro da Academia das Artes da RDA, que cando veu chegar aos soldados do ex\u00e9rcito roxo en 1945, desenterrou libros Ilya Ehrenburg do seu xard\u00edn con dedicatorias por ter participado nun filme con gui\u00f3n do escritor. Os soldados v\u00edronos, pediron un int\u00e9rprete, lev\u00e1ronlle comida e puxeron unha inscrici\u00f3n na porta da casa: \"O amigo de Ilya Ehrenburg vive aqu\u00ed. A casa est\u00e1 custodiada por tropas sovi\u00e9ticas\". Cando lle contaron iso a Ehremburg, dixo que \"Raps era un bo tipo\", e continuaron a s\u00faa amizade ao longo dos anos.\nDespois da Segunda guerra mundial.\nA s\u00faa novela curta \"Ottepel,\" en alfabeto cir\u00edlico , publicada por primeira vez no n\u00famero de primavera de 1954 de \"Novy Mir\". Acu\u00f1ou o nome do \"Desxeo\" o per\u00edodo de liberalizaci\u00f3n posterior \u00e1 morte de Stalin en 1953 e a desestalinizaci\u00f3n de Nikita Khrushchev. A novela supuxo unha ruptura tanto co traballo anterior prosovi\u00e9tico de Ehrenburg como con ideas anteriores sobre o realismo socialista. A novela tivo moito \u00e9xito, vendendo os 45.000 exemplares da primeira edici\u00f3n nun s\u00f3 d\u00eda. Recibiu cr\u00edticas das autoridades por mencionar a Gran Purga e outros aspectos negativos do estalinismo; a finais de 1954 o Congreso de Escritores Sovi\u00e9ticos criticouno con dureza. Konstantin Simonov, ent\u00f3n secretario da Uni\u00f3n de Escritores da URSS, acusou a Ehrenburg \"de caricaturizar... a vida art\u00edstica\". Con todo, Ehrenburg tivo a oportunidade de defenderse na \"Literaturnaya Gazeta.\"\nEhrenburg foi un dos primeiros en escribir sobre o Holocausto, en particular o sufrido polos xudeus sovi\u00e9ticos a mans dos nazis.\nA publicaci\u00f3n das memorias de Ehrenburg foron criticadas pola facci\u00f3n m\u00e1is conservadora entre os escritores sovi\u00e9ticos, concentrada arredor da revista \"Oktyabr\". \nPara o lector contempor\u00e1neo, por\u00e9n, a obra parece ter un sabor ideol\u00f3xico claramente marxista-leninista caracter\u00edstico dun escritor oficial da \u00e9poca sovi\u00e9tica.\nTam\u00e9n participou activamente na publicaci\u00f3n das obras de Osip Mandelstam cando este \u00faltimo fora rehabilitado postumamente, pero a\u00ednda en gran parte inaceptable para a censura. Ehrenburg tam\u00e9n estivo activo como poeta at\u00e9 os seus \u00faltimos d\u00edas.\nPasamento.\nEhrenburg morreu en 1967 dun cancro de pr\u00f3stata e vexiga, e foi enterrado no cemiterio Novodevichy de Moscova, onde a s\u00faa l\u00e1pida est\u00e1 adornada cunha reproduci\u00f3n do seu retrato debuxado polo seu amigo Pablo Picasso."}
{"id": "34518", "revid": "56817", "url": "https://gl.wikipedia.org/wiki?curid=34518", "title": "Academia", "text": "Academia p\u00f3dese referir a:"}
{"id": "34522", "revid": "89787", "url": "https://gl.wikipedia.org/wiki?curid=34522", "title": "Agripina", "text": "Agripina \u00e9 un antrop\u00f3nimo feminino. Procede do cognome latino Agrippa, en relaci\u00f3n coa familia de Agripa, e o seu significado \u00e9 \"de parto dif\u00edcil\", por ser dado no Imperio Romano a nenos e nenas que nac\u00edan en posici\u00f3n pod\u00e1lica, cos p\u00e9s por diante. No ano 2010 levaban o nome 223 persoas residentes en Galicia."}
{"id": "34524", "revid": "109216", "url": "https://gl.wikipedia.org/wiki?curid=34524", "title": "Sevendust", "text": "Sevendust \u00e9 unha banda norteamericana de metal alternativo formada en Atlanta (Xeorxia) en 1994 co nome de Crawlspace, nome que pronto cambiaron para o actual. O seu primeiro \u00e1lbum, Sevendust, sa\u00edu en 1997. Os seus membros actuais son Lajon Witherspoon, John Connolly, Sonny Mayo, Vinnie Hornsby e Morgan Rose."}
{"id": "34525", "revid": "624", "url": "https://gl.wikipedia.org/wiki?curid=34525", "title": "Nic\u00e9foro Focas", "text": ""}
{"id": "34526", "revid": "624", "url": "https://gl.wikipedia.org/wiki?curid=34526", "title": "Xo\u00e1n Tzimisc\u00e9s", "text": ""}
{"id": "34528", "revid": "1131", "url": "https://gl.wikipedia.org/wiki?curid=34528", "title": "Galer\u00eda de imaxes de Ponteceso", "text": "Galer\u00eda de imaxes do concello de Ponteceso na provincia da Coru\u00f1a."}
{"id": "34532", "revid": "85894", "url": "https://gl.wikipedia.org/wiki?curid=34532", "title": "A Barqui\u00f1a, Barro, Noia", "text": "A Barqui\u00f1a \u00e9 un lugar da parroquia de Barro no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 365 habitantes (174 homes e 191 mulleres).\nProbablemente se trate do lugar en que se produciu o primeiro asentamento poboacional no concello de Noia, facilitado pola configuraci\u00f3n xeogr\u00e1fica do contorno, e o seu linde directo coa r\u00eda de Muros e Noia.\nTrat\u00e1base dunha zona puramente residencial, con nivel de servizos b\u00e1sicos, mais na actualidade cambiou o panorama radicalmente ao inclu\u00edrse dentro do lugar de Carracido un macrocentro comercial, que nutre a localidade e o resto do concello de Noia e arredores."}
{"id": "34533", "revid": "1131", "url": "https://gl.wikipedia.org/wiki?curid=34533", "title": "Estaca de Bares", "text": "A Estaca de Bares \u00e9 un espazo natural declarado zona especial de conservaci\u00f3n (ZEC) da parroquia na coru\u00f1esa de Bares, Ma\u00f1\u00f3n. Este cabo \u00e9 o punto m\u00e1is setentrional da pen\u00ednsula Ib\u00e9rica e o que se considera o punto de divisi\u00f3n entre o mar Cant\u00e1brico e o Atl\u00e1ntico. Nel destaca o faro da Estaca de Bares, constru\u00eddo en 1850.\nCon 2.500 mm \u00f3 ano \u00e9 unha dos lugares m\u00e1is chuviosos de Europa.\nCaracter\u00edsticas.\nO cabo \u00e9 un enclave con valor ornitol\u00f3xico xa que \u00e9 unha atalaia na que se avistan moitas das migraci\u00f3ns de aves mari\u00f1as. Consta que desde os anos 50 do pasado s\u00e9culo XX ornit\u00f3logos europeos comezaron a frecuentar a zona, que en varias \u00e9pocas do ano re\u00fane a numerosos ornit\u00f3logos.\nEntre os meses de agosto e novembro, ch\u00e9ganse a contabilizar alg\u00fans anos m\u00e1is de 100.000 exemplares: mascato, arao romeiro, corvo mari\u00f1o real e pato pentumeiro son as especies mellor representadas, nidificando tam\u00e9n na zona o falc\u00f3n peregrino.\nNeste cabo tam\u00e9n poden verse as ru\u00ednas dunhas instalaci\u00f3ns militares abandonadas. Unha delas era unha instalaci\u00f3n dos Gardacostas dos Estados Unidos ao comezo dos anos 60, como unha base LORAN (do ingl\u00e9s: \"Long Range Aid to Navigation\"). A estaci\u00f3n de Estaca de Bares operaba conxuntamente coas estaci\u00f3ns do Goberno brit\u00e1nico en East Blockhouse, Gales e, ata 1973, do Goberno franc\u00e9s en Porspoder, Francia.\nEn 1978, tras a finalizaci\u00f3n das operaci\u00f3ns LORAN dos gardacostas, a Forza A\u00e9rea dos Estados Unidos asumiu o control da base. A base funcionou como unha estaci\u00f3n de comunicaci\u00f3ns ata 1991. Na actualidade, estas instalaci\u00f3ns est\u00e1n en ru\u00ednas."}
{"id": "34534", "revid": "56817", "url": "https://gl.wikipedia.org/wiki?curid=34534", "title": "A Barqui\u00f1a", "text": "O top\u00f3nimo galego A Barqui\u00f1a pode referirse a:"}
{"id": "34535", "revid": "92340", "url": "https://gl.wikipedia.org/wiki?curid=34535", "title": "Belisario", "text": "Belisario (505-565) foi o xeneral m\u00e1is famoso da historia de Bizancio e o principal protagonista militar da expansi\u00f3n que durante o reinado de Xustiniano I experimentou o Imperio Bizantino sobre o Mediterr\u00e1neo occidental, por encima doutras importantes figuras como o xeneral Nars\u00e9s.\nTraxectoria.\nOs seus primeiros \u00e9xitos b\u00e9licos vi\u00f1eron na guerra contra os persas (aos que forzou a asinar unha \"Paz Eterna\" logo de d\u00e9cadas de guerra en Oriente Pr\u00f3ximo) e ao sufocar unha sublevaci\u00f3n en Constantinopla que ameazaba con derrocar ao emperador Xustiniano, entre os anos 530 e 532. A continuaci\u00f3n, ao mando de 15\u00a0000 homes, conquistou o reino v\u00e1ndalo de \u00c1frica do norte e apreixou ao seu \u00faltimo rei, Xelimero. Desde o norte de \u00c1frica tomou Sicilia e pasou a Italia, n\u00facleo do reino ostrogodo, onde iniciar\u00eda unha ascensi\u00f3n cara ao norte, ocupando R\u00e1vena no 539 e apresando ao rei Vitixes.\nNunha segunda expedici\u00f3n, no ano 548, conquistar\u00e1 Roma, a cal permanecer\u00e1 en poder de Bizancio durante algunhas d\u00e9cadas. Ao seu regreso definitivo a Constantinopla recibiu o t\u00edtulo de \"magister militum per Oriente\" e nese cargou ocupouse de defender a capital do Imperio fronte ao ataque duns invasores que as fontes bizantinas definen como \"hunos\" no ano 559 (en realidade trat\u00e1base dunha coalici\u00f3n de pobos eslavos entre os que destacaban os recentemente chegados b\u00falgaros desde a actual Rusia).\nNo 562 foi acusado de participar nunha conspiraci\u00f3n contra Xustiniano polo que foi encarcerado, pero foi liberado ao ano seguinte. Unha lenda, demostrada como falsa, afirma que Xustiniano ordenou deixalo cego. Faleceu en 565, pobre pero en paz."}
{"id": "34536", "revid": "65337", "url": "https://gl.wikipedia.org/wiki?curid=34536", "title": "Nars\u00e9s", "text": "Hai dous personaxes na historia con este nome:"}
{"id": "34537", "revid": "92340", "url": "https://gl.wikipedia.org/wiki?curid=34537", "title": "Nars\u00e9s (xeneral bizantino)", "text": "Nars\u00e9s (478-573), foi xunto a Belisario, o principal xeneral de Xustiniano I, emperador do Imperio Bizantino.\nTraxectoria.\nA s\u00faa primeira actuaci\u00f3n destacada foi a s\u00faa contribuci\u00f3n a sufocar a rebeli\u00f3n de Constantinopla, no 532.\nNo 538 acudiu a Italia a reforzar a campa\u00f1a de conquistas emprendida por Belisario. Belisario foi chamado a Constantinopla tras fracasar no intento de sufocar a rebeli\u00f3n ostrogoda, e foi mandado o xeneral Nars\u00e9s, que conseguir\u00e1 vencer nunha longa guerra. O ex\u00e9rcito de Totila ser\u00e1 derrotado na batalla de Busa Gallorum, en Umbr\u00eda cara ao 552. No 554 logo de practicamente vinte anos de guerra, Xustiniano considerar\u00eda cumprido o obxectivo coa recuperaci\u00f3n das zonas de Italia, Dalmacia e Sicilia. Mant\u00edvose activo no seu cargo ata os \u00faltimos anos da s\u00faa vida.\nC\u00f3mpre indicar unha particularidade especial de Nars\u00e9s, este era un eunuco\nHai publicado un libro \"Teodora Emperatriz de Bizancio\" no que se relatan parte das s\u00faas aventuras."}
{"id": "34538", "revid": "624", "url": "https://gl.wikipedia.org/wiki?curid=34538", "title": "Ostrogodo", "text": ""}
{"id": "34540", "revid": "624", "url": "https://gl.wikipedia.org/wiki?curid=34540", "title": "Xustiniano", "text": ""}
{"id": "34541", "revid": "624", "url": "https://gl.wikipedia.org/wiki?curid=34541", "title": "Papado", "text": ""}
{"id": "34542", "revid": "98629", "url": "https://gl.wikipedia.org/wiki?curid=34542", "title": "Lume grego", "text": "O denominado lume grego era unha arma naval usada polo Imperio Bizantino, supostamente inventada por un refuxiado cristi\u00e1n sirio chamado Cal\u00ednico, orixinario de Heli\u00f3polis cara a 671 ou 673. Alg\u00fans autores pensan que Cal\u00ednico recibiu o segredo do lume grego dos qu\u00edmicos de Alexandr\u00eda. Lanzaba un chorro de flu\u00eddo ardente, e pod\u00eda empregarse tanto en terra como no mar, a\u00ednda que se utilizou preferentemente no mar.\nGrazas a ela, a mari\u00f1a do Imperio conseguiu rexeitar un masivo ataque naval dos \u00e1rabes, constitu\u00edndo as\u00ed un freo \u00e1s intenci\u00f3ns expansionistas do islam, e salvando, literalmente, a Europa Occidental.\nFabricaci\u00f3n.\nConsist\u00eda no lanzamento dunha mestura viscosa que segundo estudos recentes estaba composta de sete ingredientes:\nTras lanzar a mestura a trav\u00e9s duns longos tubos instalados na embarcaci\u00f3n, a mestura entraba en ignici\u00f3n ao contacto coa auga, incendiando as embarcaci\u00f3ns inimigas.\nO motivo polo que se desco\u00f1ece a s\u00faa composici\u00f3n \u00e9 moi simple: a mari\u00f1a bizantina da Alta Idade Media era, moit\u00edsimo, a dona do Mediterr\u00e1neo Oriental, e na posesi\u00f3n do lume grego estaba unha das claves da s\u00faa superioridade, de maneira que esta arma consider\u00e1base un segredo.\nAlg\u00fans historiadores ingleses din que a Armada Invencible sucumbiu ante Francis Drake, que ideou unha fileira de barr\u00eds de lume grego incendiados xusto ao atravesalos na batalla do Canal da Mancha."}
{"id": "34544", "revid": "45576", "url": "https://gl.wikipedia.org/wiki?curid=34544", "title": "Faro da Estaca de Bares", "text": "O faro da Estaca de Bares \u00e9 un faro localizado na Estaca de Bares, situado a 101 metros de altura na entrada da r\u00eda do Barqueiro. \u00c9 o \u00faltimo faro da costa coru\u00f1esa setentrional de toda a Pen\u00ednsula Ib\u00e9rica. Est\u00e1 emprazado nunha meseta chamada Ventureiro, sobre un mont\u00edculo que se prolonga na chamada \"punta da Estaca de Bares\", da que recibe o nome a que \u00e9 a fronteira imaxinada onde mesturan as s\u00faas augas o Atl\u00e1ntico e o Cant\u00e1brico.\nA torre ten unha altura de 33 metros; a luz do faro acada un alcance de 25 millas n\u00e1uticas e est\u00e1 en funcionamento desde o 1 de setembro de 1850. Nun principio prestaban servizo tres torreiros. No ano 1939 instalouse un radiofaro.\nDesde 1993 depende da Autoridade Portuaria de Ferrol-San Cibrao.\nHistoria.\nOs seus antecedentes hist\u00f3ricos comezan no 1846 cando Pedro Juan de Zulueta, residente en Londres, e o ministro plenipotenciario de Inglaterra enviaron unha proposici\u00f3n \u00e1 administraci\u00f3n espa\u00f1ola solicitando o establecemento de dous novos faros, un en Fisterra e outro en cabo Ortegal. Consultada a opini\u00f3n de mari\u00f1eiros e pr\u00e1cticos, encontrouse preferible para o segundo a localizaci\u00f3n prevista para un faro de primeira orde na Estaca de Bares, e ordenouse a confecci\u00f3n de \u00e1mbolos dous proxectos. Realizados polo enxe\u00f1eiro F\u00e9lix Hueg\u00f3n, comezaron os traballos no mes de decembro do 1849, cun continuo e forte temporal.\nO seu custo foi de 131.830 reais. Nos meses de xu\u00f1o e xullo seguinte, 1850 colocouse o aparello e, despois de terse acendido para facer as probas necesarias, comezou a alumear definitivamente o 1 de setembro do mesmo ano, con aparencia de luz branca xiratoria con eclipses de minuto en minuto.\nEstaba servido por tres torreiros, primeiro ou maior, segundo e terceiro. Ti\u00f1a unha l\u00e1mpada mec\u00e1nica Sauttler de tipo reloxer\u00eda composta de catro partes: a maquinaria, o dep\u00f3sito do aceite, o corpo da bomba e os tubos de ascensi\u00f3n ao acendedor. Este era de cinco mechas e utilizou como combustible o aceite de oliva, a parafina e o petr\u00f3leo. Funcionou ata o 20 de agosto do 1905. Ag\u00e1s a modificaci\u00f3n do carro circular, realizada no 1861, segundo un proxecto de Lucio del Valle para minorar os desgastes das pistas de rodamento, apenas se tivo outras reformas.\nO plan Xeral de Obras P\u00fablicas do 1939 aprobar\u00eda a s\u00faa electrificaci\u00f3n e a instalaci\u00f3n dun radiofaro e dunha sirena, o que supuxo tam\u00e9n un cambio substancial na habitabilidade e no aspecto externo.\nO 16 de setembro do 1948 entrou en servizo unha nova m\u00e1quina de reloxer\u00eda, co que aumentou a s\u00faa velocidade para dar aparencia de luz variada por lampos cada 10 segundos. O proxecto data do 18 de maio de 1949 e a s\u00faa execuci\u00f3n deu como resultado o aspecto que ten hoxe.\nCoa adopci\u00f3n do faro no 1993 pola Autoridade Portuaria de Ferrol-San Cibrao, instalouse un equipo luminoso completamente novo. Tam\u00e9n foi monitorizado o faro na s\u00faa totalidade para ser supervisado dende o centro de control sito no porto de Ferrol.\nNo ano 1998 eliminouse o radiofaro circular LB 100 e instalouse unha estaci\u03ccn de DGPS que se encontra funcionando na actualidade."}
{"id": "34545", "revid": "15490", "url": "https://gl.wikipedia.org/wiki?curid=34545", "title": "\u00c1varos", "text": "Os \u00e1varos (do grego \"\u0386\u03b2\u03b1\u03c1\u03bf\u03b9\" e chamados polos chineses: \"joujan\" ou \"you-yan\") foron un pobo n\u00f3made de Eurasia, de posible orixe tung\u00fas, orixinarios de Asia occidental, que emigrou cara a Europa central e oriental no s\u00e9culo VI e , probablemente, son co\u00f1ecidos polas s\u00faas invasi\u00f3ns e destruci\u00f3ns durante as guerras \u00e1varo-bizantinas de 568 a 626. \nDominaron a chaira pan\u00f3nica ata principios do s\u00e9culo IX e se emprega a denominaci\u00f3n de \u00e1varos de Panonia (pola \u00e1rea na que, finalmente, se asentaron) para distinguirlos dos \u00e1varos do C\u00e1ucaso, un pobo diferente co que os \u00e1varos pan\u00f3nicos, seguramente, non tiveron relaci\u00f3n.\nHistoria.\nOs \u00e1varos dirix\u00edronse cara ao oeste a mediados do s\u00e9culo VI, trala derrota dos heftalitas (hunos brancos) polos K\u00f6kt\u00fcrks (turcos azuis ou turcos kok). A\u00ednda que inicialmente se dirixiron ao Imperio Romano de Oriente, foron subornados polo emperador Xustiniano I e marcharon cara ao norte, intern\u00e1ndose na actual Alema\u00f1a, como fixera Atila un s\u00e9culo antes. Al\u00ed atop\u00e1ronse coa dura oposici\u00f3n dos francos, e o lugar non lles pareceu adecuado para o seu estilo de vida n\u00f3made, polo que dirixiron a s\u00faa atenci\u00f3n cara \u00e1 chaira pan\u00f3nica, habitada na \u00e9poca por dous pobos xerm\u00e1nicos, os longobardos e os x\u00e9pidos. Aliados aos longobardos, destru\u00edron aos x\u00e9pidos no 567 e estableceron un estado no \u00e1rea do Danubio. A continuaci\u00f3n comezaron a fustrigar aos longobardos, quen se viron obrigados a emigrar cara ao norte de Italia. O xefe dos \u00e1varos nesta \u00e9poca cham\u00e1base Baian, e gobernou aproximadamente entre 565 e 600.\nA comezos do s\u00e9culo VII, os \u00e1varos ali\u00e1ronse cos persas contra o Imperio Bizantino e en 626 puxeron sitio a Constantinopla, a\u00ednda que a denodada resistencia dos seus habitantes obrigounos a se retiraren sen conseguir o seu obxectivo e regresar a Panonia.\nA dinast\u00eda Onogur foi fundada en torno ao ano 630 por Kubrat, un home de orixe \u00e1varo-b\u00falgara, pertencente ao clan b\u00falgaro Dulio. Uniu aos \u00e1varos, os b\u00falgaros, e probabelmente tam\u00e9n aos heftalitas Uar nun poderoso Khaganato que dominou tam\u00e9n extensas \u00e1reas da actual Ucra\u00edna. Trala morte de Kubrat, os caudillos b\u00falgaros romperon a s\u00faa alianza cos \u00e1varos. O estado \u00e1varo subsistiu en Panonia durante os s\u00e9culos VII e VIII; crese que dominaron aos eslavos que habitaban na zona desde unhas poucas d\u00e9cadas antes da chegada dos \u00e1varos.\nA comezos do s\u00e9culo IX, as discordias internas e as presi\u00f3ns exteriores comezaron a minar o estado \u00e1varo, que foi completamente destru\u00eddo na d\u00e9cada de 810 polos francos de Carlomagno e os b\u00falgaros, mandados por Krum. S\u00e1bese que a\u00ednda se atopaban en Panonia no ano 871, pero desde ent\u00f3n o seu nome non volve ser mencionado polos cronistas. Parecen que se mesturaron cos eslavos, que formaran novos estados na rexi\u00f3n: o principado de Nitra, no norte (m\u00e1is tarde: Gran Moravia), e o Principado de Balaton, no centro de Panonia."}
{"id": "34546", "revid": "624", "url": "https://gl.wikipedia.org/wiki?curid=34546", "title": "\u00c1varo", "text": ""}
{"id": "34547", "revid": "15490", "url": "https://gl.wikipedia.org/wiki?curid=34547", "title": "X\u00e9pidos", "text": "Os X\u00e9pidos eran un pobo xermano procedente do baixo V\u00edstula e que se asentaron en Transilvania.\nForon dominados polos hunos e combateron xunto a Atila na Batalla dos Campos Catal\u00e1unicos (451).\nTrala morte de Atila, os x\u00e9pidos ao mando do seu rei Ardarico rebel\u00e1ronse contra os hunos, ali\u00e1ronse aos ostrogodos e h\u00e9rulos para derrotaren aos fillos de Atila na beira do r\u00edo Nedao.\nNo ano 565, estalou a guerra entre longobardos e x\u00e9pidos, quen, ante a superioridade dos longobardos, buscaron axuda do emperador Xustino II prometendo entregar a cambio a cidade de Sirmium (actual Sremska Mitrovica en Serbia).\nOs longobardos foron derrotados e o rei x\u00e9pido Cunimundo non cumpriu a s\u00faa promesa e retivo Sirmium, Os longobardos ent\u00f3n ali\u00e1ronse aos \u00e1varos e derrotaron totalmente aos x\u00e9pidos matando ao seu rei e repart\u00edndose todos os seus territorios cos \u00e1varos."}
{"id": "34548", "revid": "624", "url": "https://gl.wikipedia.org/wiki?curid=34548", "title": "X\u00e9pido", "text": ""}
{"id": "34549", "revid": "5863", "url": "https://gl.wikipedia.org/wiki?curid=34549", "title": "H\u00e9rulos", "text": "Os h\u00e9rulos eran os membros dun antigo pobo xerm\u00e1nico, clasificada na gran confederaci\u00f3n dos suevos, que invadiu o Imperio Romano no s\u00e9culo III.\nO antigo pobo xermano h\u00e9rulo foi case con total seguridade expulsado de Escandinavia ao longo do s\u00e9culo III e tivo a s\u00faa orixe nas costas da actual Pomerania. Segundo alg\u00fans historiadores medievais, os seus integrantes ali\u00e1ronse cos godos e participaron con eles en varias expedici\u00f3ns levadas a cabo ao redor das costas dos mares Negro e Exeo (ano 260). A principios do s\u00e9culo VI, os longobardos venceron ao pobo h\u00e9rulo e disolveron o seu reino, situado na conca do r\u00edo Elba. Alg\u00fans dos seus integrantes emigraron a Escandinavia e outros enrol\u00e1ronse como mercenarios no ex\u00e9rcito do Imperio Romano de Oriente. O caudillo h\u00e9rulo m\u00e1is co\u00f1ecido, Odoacro, depuxo ao \u00faltimo emperador romano de Occidente, R\u00f3mulo Aug\u00fastulo, en 476 e foi nomeado rei de Italia polas s\u00faas tropas. Gobernou Italia do 476 ao 493, ata que os ostrogodos combateron e venceron o seu ex\u00e9rcito, instal\u00e1ndose na pen\u00ednsula It\u00e1lica."}
{"id": "34551", "revid": "15490", "url": "https://gl.wikipedia.org/wiki?curid=34551", "title": "Alanos", "text": "Os alanos foron un pobo indoeuropeo da familia irania. Crese que procederon das estepas de Centroasia ou do norte de Ir\u00e1n. Eran n\u00f3mades, probablemente de orixe escita - s\u00e1rmata (\"alain\", en lingua escita, significa \u2018monta\u00f1a\u2019). Son mencionados por Ovidio, Xosefo, Amiano Marcelino e Claudiano.\nParece que antes do s\u00e9culo -I viv\u00edan no norte do C\u00e1ucaso e a\u00ednda que despois efectuaron varias incursi\u00f3ns a territorio romano (e parto) segu\u00edan establecidos na zona no s\u00e9culo III, pero no s\u00e9culo IV foron expulsados de al\u00ed polos hunos; os que permaneceron nas monta\u00f1as do C\u00e1ucaso deberon dar orixe ao actual pobo dos osetos.\nDespraz\u00e1ronse cara ao oeste expulsados polos hunos e alcanzaron a actual Ucra\u00edna. No seu contacto cos godos transmitiron a estes algunhas das s\u00faas artes e destrezas, especialmente o tiro con arco dacabalo e algunhas artes metal\u00farxicas. Os alanos un\u00edronse aos visigodos e a parte dos ostrogodos, establec\u00e9ndose con eles en Tracia e Mesia, e rebel\u00e1ndose tam\u00e9n con eles o 377 contribu\u00edndo \u00e1 vitoria de Adrian\u00f3polis sobre as forzas imperiais, obtendo terras en Panonia o 383. O 387 unha parte dos alanos ali\u00e1ronse aos hunos e o 405 os alanos de Panonia un\u00edronse a unha confederaci\u00f3n organizada en torno a Radagaiso que fracasou. Os grupos de suevos, v\u00e1ndalos, alanos e outros que quedaron al\u00e9n do Rin, reforzados despois cos que regresaron da desafortunada expedici\u00f3n a Italia, invadiron as Galias o 406.\nDos alanos di Amiano Marcelino que eran moitos, e estaban estendidos por todos os pa\u00edses. Os alanos eran louros, fermosos e arrogantes. Consideraban unha felicidade morrer na guerra e conservaban restos dos inimigos mortos, especialmente a pel do cranio que colgaban como trofeo do petral dos seus cabalos. Non adoraban a ning\u00fan deus e rend\u00edan culto a unha espada cravada en terra. As s\u00faas autoridades eran uns xu\u00edces nomeados entre os guerreiros anci\u00e1ns m\u00e1is valentes. Non co\u00f1ec\u00edan a escravitude.\nNo ano 409 entraron na Pen\u00ednsula Ib\u00e9rica xunto a suevos e v\u00e1ndalos, tras cruzar rapidamente a Galia nunha campa\u00f1a de saqueo e estiveron deambulando por ela ata que no ano 411 o emperador Honorio lles ofreceu un pacto de terras. Os alanos establec\u00e9ronse ent\u00f3n na zona comprendida entre as actuais provincias de \u00c1vila, Salamanca, C\u00e1ceres e Toledo. Non formaron nunca un reino propio en Hispania.\nAnte a chegada dos visigodos os alanos hispanos pasaron \u00e1 \u00c1frica noroccidental xunto cos v\u00e1ndalos."}
{"id": "34552", "revid": "5467", "url": "https://gl.wikipedia.org/wiki?curid=34552", "title": "Alano", "text": ""}
{"id": "34553", "revid": "56817", "url": "https://gl.wikipedia.org/wiki?curid=34553", "title": "Acadio", "text": "Acadio pode facer referencia a:"}
{"id": "34555", "revid": "1131", "url": "https://gl.wikipedia.org/wiki?curid=34555", "title": "Patois", "text": "O termo patois describe unha variedade non est\u00e1ndar dunha lingua ou unha lingua considerada rexional ou mesmo un dialecto polas autoridades dun Estado. O termo empr\u00e9gase principalmente en Francia pero tam\u00e9n en B\u00e9lxica, Su\u00edza e Italia dunha forma claramente pexorativa para denominar linguas que se consideran rurais e sen presenza no ensino ou nos medios de comunicaci\u00f3n, tradicionalmente relegadas a funci\u00f3ns familiares e de uso local como poden ser as falas ou linguas d'o\u00efl (como o val\u00f3n ou o picardo), \u00f3 occitano, francoprovenzal, piemont\u00e9s ou o bret\u00f3n. Na actualidade o termo patois perdeu vitalidade e xa non se emprega en documentos oficiais."}
{"id": "34559", "revid": "3054", "url": "https://gl.wikipedia.org/wiki?curid=34559", "title": "Selecci\u00f3n galega de f\u00fatbol", "text": ""}
{"id": "34561", "revid": "98629", "url": "https://gl.wikipedia.org/wiki?curid=34561", "title": "Decio", "text": "Gaius Messius Quintus Traianus Decius emperador romano entre os anos 249 e 251. \u00c9 o primeiro dos chamados emperadores ilirios. Naceu preto da cidade de Mikowitz, na baixa Panonia (a actual Hungr\u00eda) no ano 201.\nTraxectoria.\nCo motivo da invasi\u00f3n da zona do Danubio polos godos en tempos de Filipo I, e sublevaci\u00f3ns por parte das lexi\u00f3ns, nom\u00e9ase a Quinto Decio comandante para esta loita. As lexi\u00f3ns, as cales nomearan emperador a Pacatiano, mataron a este e Decio p\u00faxose \u00e1 fronte na loita contra os godos. As s\u00faas vitorias d\u00e9ronlle gran popularidade entre os lexionarios, polo que o nomearon emperador. El era contrario a este nomeamento, xa que estaba a ver a descomposici\u00f3n do Imperio, pero as lexi\u00f3ns, formadas na s\u00faa maior parte por xentes de baixa cultura, moitos deles b\u00e1rbaros que s\u00f3 loitaban polo bot\u00edn e que non ti\u00f1a apego nin \u00f3 imperio nin \u00f3 emperador, cuxa figura xa non ti\u00f1a ning\u00fan prestixio. Decio aceptou a pesar de que supo\u00f1ia un enfrontamento directo co emperador Filipo.\nP\u00faxose en marcha cara a Italia, onde Filipo I, \u00f3 ser co\u00f1ecedor desta manobra, sa\u00edu de Roma para detelo, atop\u00e1ndose un co outro preto de Verona, onde Decio venceu na batalla que lle custou a vida a Filipo I e \u00f3 seu fillo. Aceptado polo Senado como novo emperador, foi nomeado no 249.\nO seu mandato.\nDecio adaptou o nome de Traianus pola s\u00faa admiraci\u00f3n do emperador hispalense. Era moi consciente da progresiva ca\u00edda e deterioraci\u00f3n do Imperio. Os males do imperio vi\u00f1an do abandono dos antigos costumes, de deixar o Senado sen as obrigas que ti\u00f1a noutros tempos e procurou tomar medidas para vover a tempos mellores.\nA figura do censor era moi importante, polo que propuxo \u00f3 Senado o seu nomeamento, despois de lle devolver as s\u00faas atribuci\u00f3ns civ\u00eds. O elixido foi o futuro emperador Valeriano, pero co\u00f1ecedor das relaci\u00f3ns, que se ti\u00f1a que opor a moitas decisi\u00f3ns pola forza, declinou o insidioso honor, aducindo que o cargo de censor deb\u00eda ser insepar\u00e1bel da dignidade imperial.\nNo 250 nomeou os seus fillos, Quinto Herenio Decio Mesio e Valente Hostiliano Mesio Quinto, c\u00e9sares e ordenou a reparaci\u00f3n urxente de t\u00f3dalas calzadas romanas no territorio do imperio, para mellorar a mobilidade do ex\u00e9rcito e contribu\u00edr \u00f3 comercio.\nFiel \u00e1s s\u00faas ideas de vover \u00e1 dignidade dos tempos antigos, ordenou que t\u00f3dolos cidad\u00e1ns do imperio foran portadores dun documento que acreditase a s\u00faa fidelidade as divindades romanas. Este documento era moi sinxelo, con s\u00f3 facer unha ofrenda nun templo. Moitos cristi\u00e1ns neg\u00e1ronse, polo que comeza unha persecuci\u00f3n no 250, que custou a vida a Fabi\u00e1n, bispo de Roma, quen foi martirizado; a Cipriano, bispo de Cartago, que foi exiliado e a Or\u00edxenes, un dos pais da Igrexa, foi encarcerado e torturado.\nA fin do seu reinado.\nOs godos consideraran que a loita entre Filipo o \u00c1rabe e Decio polo poder levar\u00eda a Roma a unha longa guerra civil. Pero a loita polo poder rematou nunha soa batalla en Verona, a pesar do cal, e polo descontento das lexi\u00f3ns licenciadas por Decio, xa trataron, con \u00e1nimo de conquista e non meras correr\u00edas, a invasi\u00f3n dos territorios romanos. A iniciativa correspondeu \u00f3s godos, que xa aparecian divididos en dous grupos, os \"greutunxios\",co\u00f1ecidos como ostrogodos ou godos orientais, e os \"tervingos\", ou visigodos ou godos occidentais. En \u00e1mbolos dous grupos imperaba naquel intre o rei Gniva, o cal, aproveitando a guerra civil, invadiu Mesia, que quedara sen guarnici\u00f3n. A resistencia oposta polas guanici\u00f3ns de Marcianopolis e Caova, e o pronto remate da loita en Italia, obrig\u00e1rono a deixar Mesia, xa que dende Verona, o fillo de Decio, Erenio Etrusco, foi na s\u00faa axuda. Os godos, atravesando os montes Enos (actuais Balc\u00e1ns) atacaron Filipop\u00f3lis. Na defensa daquela cidade, acudiu o gobernador da Macedonia, Filipo Prisco, pero foi vencido en Berve, pas\u00e1ndose \u00f3 campo dos godos baixo a promesa do seu apoio \u00e1 p\u00farpura imperial. Por esta traiz\u00f3n, caeu Filipop\u00f3lis en mans dos godos, os cales masacraron unha gran parte da poboaci\u00f3n.\nPara tentar de reparar o desastre, Decio acudiu \u00e1 zona, e mediante h\u00e1biles manobras, pechando a sa\u00edda cara \u00f3 Peloponeso, situando a Aurelio Claudio, quen 18 anos despois chegar\u00eda a emperador, \u00f3 mando e control do paso das Term\u00f3pilas. A Treboniano Galo situouno pechando a s\u00faa retirada nas fronteiras do Danubio. Feito isto, levou o seu ex\u00e9rcito contra os godos, vencendo nalgunhas batallas, pero na batalla de \"Forum Trebonii\" (actual Abrito) morre illado nunha lameira en novembro do 251. Na mesma batalla e a resultas das feridas sufridas, morre tam\u00e9n Herenio, o seu fillo, e os soldados elixen novo emperador a Caio Vibio Treboniano Galo"}
{"id": "34563", "revid": "98629", "url": "https://gl.wikipedia.org/wiki?curid=34563", "title": "T\u00edtulos e cargos do Imperio Bizantino", "text": "O Imperio bizantino contaba cun desenvolvido e complexo sistema de burocracia e aristocracia. Moitos dos cargos e t\u00edtulos eran simplemente honor\u00edficos, pois teoricamente o \u00fanico gobernante era o emperador. Durante os m\u00e1is de mil anos de existencia do Imperio, utiliz\u00e1ronse e deixaron de usar numerosos t\u00edtulos, segundo ga\u00f1aban ou perd\u00edan prestixio. Ao principio os t\u00edtulos usados no Imperio eran practicamente os mesmos que no Baixo Imperio Romano, pois Bizancio mantivo a continuidade romana. Na \u00e9poca de Heraclio, no s\u00e9culo VII, moitos dos t\u00edtulos romanos estaban xa anticuados; en tempos de Aleixo I Comneno, moitos dos cargos eran novos ou cambiaran radicalmente de sentido e funci\u00f3n, pero se mantiveron case sen cambios desde o reinado de Aleixo ata a ca\u00edda de Constantinopla en 1453.\nT\u00edtulos imperiais.\n\"Despotes\", \"sebastokrator\", \"kaisar\", \"panhypersebastos\" e \"protosebastos\" eran t\u00edtulos normalmente reservados aos membros da familia imperial e distingu\u00edanse polo uso de roupas determinadas e de distintas coroas. Con todo, tam\u00e9n pod\u00edan aplicarse a estranxeiros: de feito, o primeiro \"despotes\" foi un estranxeiro, Bela III de Hungr\u00eda, dando a entender as\u00ed que Hungr\u00eda era un estado tributario de Bizancio. O primeiro estranxeiro ao que se concedeu o t\u00edtulo de \"sebastokrator\" foi Stefan Nemanja de Serbia en 1191. Kaloyan de Bulgaria tam\u00e9n usou este t\u00edtulo. Xustiniano II concedeu o t\u00edtulo de \"kaisar\" a Tervel, khan dos b\u00falgaros, en 705; o t\u00edtulo logo converteuse no termo eslavo tsar (pasando as\u00ed do lat\u00edn ao ruso). Andr\u00f3nico II Pale\u00f3logo tam\u00e9n conferiu o t\u00edtulo de \"kaisar\" a Roger de Flor, xefe da Gran Compa\u00f1\u00eda Catal\u00e1 dos almog\u00e1vares, en 1304. \"Protosebastos\" foi concedido a Enrico Dandolo, dux de Venecia, antes da s\u00faa implicaci\u00f3n na Cuarta Cruzada.\nNos \u00faltimos s\u00e9culos do imperio, aos emperadores bizantinos tam\u00e9n se lles aplicaron os t\u00edtulos de \"khronokrator\" e \"kosmokrator\" - literalmente, \"gobernante do tempo\" e \"gobernante do mundo\".\nT\u00edtulos cortes\u00e1ns.\nOs bizantinos tam\u00e9n contaban con t\u00edtulos aristocr\u00e1ticos para os membros inferiores da familia imperial e para a nobreza de menor rango. Estes t\u00edtulos adoitaban estar adaptados de termos latinos e en certo modo eran equivalentes a t\u00edtulos similares presentes en Europa occidental (que \u00e1 s\u00faa vez tam\u00e9n se derivaban de termos latinos). Entre estes cont\u00e1banse os t\u00edtulos de \"prinkeps\" (pr\u00edncipe), \"dux\" (duque) e \"komes\" (conde). Tam\u00e9n dispo\u00f1\u00edan de t\u00edtulos como \"kleisurarka\", \"apokomes\" e \"akrita\", m\u00e1is ou menos equivalentes aos de marqu\u00e9s, vizconde ou bar\u00f3n.\nOutros nobres ostentaban t\u00edtulos relacionados coa casa imperial, como \"parakoimomenos\" (garda persoal), \"pankernes\" (copeiro) e \"megas konostaulos\" (\"gran condest\u00e1bel,\" a cargo das cortes imperiais).\nT\u00edtulos da administraci\u00f3n.\nA vasta administraci\u00f3n bizantina dispo\u00f1\u00eda de moitos t\u00edtulos e m\u00e1is variados que os simplemente aristocr\u00e1ticos ou militares. En Constantinopla cont\u00e1banse centos, se non miles, de bur\u00f3cratas nun momento dado. Aqu\u00ed figuran os m\u00e1is com\u00fans, inclu\u00eddos aqueles que non eran nobres, pero que estaban ao servizo directo do emperador.\nOs logotetas ti\u00f1an en principio un certo grao de influencia na pol\u00edtica imperial, pero co tempo convert\u00e9ronse en cargos honorarios. Na \u00e9poca final do Imperio, o Gran logoteta converteuse no \"mesazon\" (\"manager\" ou, literalmente, \"home-medio\").\nOutros cargos administrativos eran:\nO \"protoasecretes\", \"logotheta\", prefecto, pretor, cuestor, \"magister\" e \"sacellarios\", entre outros, eran membros do Senado bizantino, ata que, a partir de Heraclio, o Senado pasou a ser unha instituci\u00f3n cada vez menos presente no Imperio."}
{"id": "34564", "revid": "408", "url": "https://gl.wikipedia.org/wiki?curid=34564", "title": "Quinto Decio", "text": ""}
{"id": "34565", "revid": "51526", "url": "https://gl.wikipedia.org/wiki?curid=34565", "title": "Patriarca ecum\u00e9nico de Constantinopla", "text": "O patriarca de Constantinopla \u00e9 o patriarca ecum\u00e9nico da Igrexa ortodoxa. Ao contrario do que ocorre na Igrexa cat\u00f3lica, o seu cargo \u00e9 unicamente honor\u00edfico: comp\u00e9telle presidir os concilios nos que toma parte e \u00e9 o principal portavoz da Igrexa ortodoxa, pero non ten xurisdici\u00f3n nos asuntos internos das igrexas ortodoxas autoc\u00e9falas.\nAdemais de ser o l\u00edder espiritual de 300 mill\u00f3ns de cristi\u00e1ns ortodoxos repartidos por todo o mundo, \u00e9 o m\u00e1ximo dirixente da Igrexa ortodoxa de Constantinopla, con preto de catro mill\u00f3ns de fieis en varios pa\u00edses.\nO patriarca \u00e9 considerado sucesor de Andr\u00e9 tal como o Papa \u00e9 considerado sucesor do seu irm\u00e1n Sim\u00f3n Pedro.\nO actual patriarca ecum\u00e9nico \u00e9 a s\u00faa santidade ."}
{"id": "34566", "revid": "89787", "url": "https://gl.wikipedia.org/wiki?curid=34566", "title": "Lingua sarda", "text": "O sardo (sardu en lingua sarda) \u00e9 unha lingua neolatina propia da Sarde\u00f1a falada polo pobo sardo. Ata moi recentemente non contou cunha norma com\u00fan \u00e1s diferentes variedades da lingua. Desde 1997 \u00e9 lingua oficial, xunto coa lingua italiana, da Rexi\u00f3n Aut\u00f3noma da Sarde\u00f1a, o que impulsou a elaboraci\u00f3n dunha proposta de normativa com\u00fan denominada Lingua Sarda Unificada (2001). Na LSU bas\u00e9ase a Lingua Sarda Com\u00fan que se emprega nos documentos oficiais da Rexi\u00f3n Aut\u00f3noma. Consid\u00e9rase a m\u00e1is conservadora das linguas derivadas do lat\u00edn.\nVariedades.\nTam\u00e9n se consideran dialectos sardos, a\u00ednda que presentan unha estrutura gramatical m\u00e1is similar ao corso e con fortes influxos l\u00edgures e toscanos, as seguintes variantes:\n\u00c1mbito de difusi\u00f3n.\n\u00c9 falada en toda a illa, coa excepci\u00f3n da cidade de Alguer (onde falan catal\u00e1n), e nas illas menores circundantes, salvo en San Pietro e parte de San Ant\u00edoco (onde persiste o dialecto l\u00edgur tabarquino).\nReco\u00f1ecemento institucional.\nA lingua sarda foi reco\u00f1ecida coa lei rexional N\u00ba 26 do 15 de outubro de 1997 como segunda lingua oficial de Sarde\u00f1a, \u00e1 beira do italiano. A lei rexional aplica e regulamenta algunhas normas do estado italiano en tutela das minor\u00edas ling\u00fc\u00edsticas.\nOs c\u00f3digos ISO 639-3 son:\nVocabulario.\nT\u00e1boa de comparaci\u00f3n das linguas neo-latinas:\nMorfolox\u00eda e sintaxe.\nEn moitos aspectos difer\u00e9nciase dun xeito dabondo claro do italiano e outras linguas neolatinas, especialmente no verbo, as\u00ed:\nOrtograf\u00eda e pronuncia.\nNon existe unha ortograf\u00eda unificada.\nUnha das s\u00faas principais caracter\u00edsticas \u00e9 a chamada vocal epent\u00e9tica, que \u00e9 aquela que en pausa pecha unha palabra que termina en consoante e non se escribe nunca."}
{"id": "34567", "revid": "1060", "url": "https://gl.wikipedia.org/wiki?curid=34567", "title": "Dialectos do galego", "text": ""}
{"id": "34570", "revid": "22570", "url": "https://gl.wikipedia.org/wiki?curid=34570", "title": "Ex\u00e9rcito bizantino", "text": "O ex\u00e9rcito do Imperio Bizantino ou Imperio Romano de Oriente comeza como unha versi\u00f3n do ex\u00e9rcito romano, mantendo uns niveis similares de disciplina, valor e organizaci\u00f3n, e foi evolucionando cara a un ex\u00e9rcito medieval baseado en cabaler\u00eda. Durante gran parte da historia do Imperio foi a forza militar m\u00e1is poderosa e efectiva de Europa.\nHistoria.\nTransformaci\u00f3ns do ex\u00e9rcito romano.\nDo mesmo xeito que o Imperio Bizantino foi unha continuaci\u00f3n do Imperio Romano, o ex\u00e9rcito bizantino evolucionou a partir do ex\u00e9rcito romano. Este estaba composto dunhas trinta lexi\u00f3ns acuarteladas nas fronteiras do Imperio (Ver: Lista de lexi\u00f3ns romanas), e base\u00e1base na forza da infanter\u00eda.\nEntre os s\u00e9culos III e VII, entre os gobernos de Diocleciano e de Heraclio, ten lugar unha profunda reestruturaci\u00f3n do ex\u00e9rcito romano. Os cambios m\u00e1is destacados son os seguintes:\nDesenvolvemento da cabaler\u00eda. A forza das lexi\u00f3ns romanas resid\u00eda na infanter\u00eda, e apenas se conced\u00eda importancia \u00e1 cabaler\u00eda, formada por pequenos corpos (\"aux\u00edliaos\") recrutados entre os aliados de Roma. No s\u00e9culo IV as cousas empezan a cambiar. Tralo seu uso ocasional por parte dos persas, os catafractos foron adoptados (xa na etapa baixoimperial) como tropas de elite polo Imperio Romano, sendo antecesores da cabaler\u00eda pesada medieval.\nNas guerras que o Imperio libra contra Persia ao longo do mencionado s\u00e9culo, narradas na obra de Amiano Marcelino, ponse de manifesto a grande importancia da cabaler\u00eda. A batalla de Adrian\u00f3polis foi o \u00faltimo encontro armado en que intervi\u00f1eron as lexi\u00f3ns convencionais. Dous s\u00e9culos despois, no relato que fai Procopio das guerras de Xustiniano, as tropas romanas son exclusivamente de cabaler\u00eda.\nEste desenvolvemento da cabaler\u00eda parece estar relacionado pola invenci\u00f3n e desenvolvemento da sela e o estribo, as\u00ed como pola aparici\u00f3n, na chaira irania, dunha nova raza de cabalos capaces de transportar ao home con armadura completa.\nUn terzo de cada unidade estaba constitu\u00edda por soldados de cabaler\u00eda. Aproximadamente a metade era cabaler\u00eda pesada, denominada de distintas formas: \"scutarii\", \"promoti\" e \"stablesiani\", por exemplo.\nA organizaci\u00f3n do ex\u00e9rcito: os \"themata\".\nOs \"themata\" ou \"temas\" (en grego: \"\u03b8\u03b7\u03bc\u03b1\", -\"\u03c4\u03b1\") foron establecidos no s\u00e9culo VII (disc\u00fatese sobre se o seu creador foi Heraclio ou Constante II) sobre o modelo dos exarcados de R\u00e1vena e Cartago. Eran ao tempo distritos militares e circunscrici\u00f3ns administrativas, baixo o mando dun \"estratego (\u03c3\u03c4\u03c1\u03b1\u03c4\u03b7\u03b3\u03bf\u03c2)\". O nome \"th\u00e9mata\" significa, segundo Treadgold, \"emprazamentos\".\nOstrogorsky, na s\u00faa \"Historia do estado bizantino\", atrib\u00fae a Heraclio a creaci\u00f3n dos primeiros temas en Asia Menor. Outros autores, con todo, como Pertusi, Baynes, Lemerle, Ahrweiler, Mango e Kaegi, opinan que foi un proceso paulatino ao longo do s\u00e9culo VII.\nOs cinco primeiros temas estaban en Asia Menor, e a s\u00faa misi\u00f3n principal era conter a invasi\u00f3n \u00e1rabe, que desposu\u00edra ao Imperio das provincias de Siria e de Exipto. Eran os seguintes:\nAs tropas dos temas estaban formados polos chamados \"stratiotas\", que serv\u00edan ao Imperio no r\u00e9xime denominado \u03c0\u03c1\u03c9\u03bd\u03bf\u03b9\u03b1 (\"pron\u00f3ia\"): conced\u00edaselles parcelas (stratiotika ktemata) que deb\u00edan traballar e, a cambio disto e unha pequena compensaci\u00f3n monetaria, estaban ligados ao ex\u00e9rcito durante toda a s\u00faa vida, e mesmo transmit\u00edan esta obrigaci\u00f3n aos seus fillos. Este sistema permit\u00eda ao Imperio formar un ex\u00e9rcito forte baseado na poboaci\u00f3n aut\u00f3ctona, evitando ter que recrutar mercenarios.\nNos s\u00e9culos seguintes, para evitar o poder excesivo dos estrategos debido ao gran tama\u00f1o dos themas, os emperadores Le\u00f3n III, Te\u00f3filo e Le\u00f3n VI dividiron os themas en \u00e1reas m\u00e1is pequenas. No s\u00e9culo X, baixo o reinado de Constantino VII Porfirox\u00e9neta est\u00e1 documentada a existencia de 28 temas:\nEn Asia:\nEn Europa:\nNesta \u00e9poca xa se perdeu definitivamente Sicilia. Chipre era un condominio administrado xuntamente co califa de Bagdad, e seguir\u00edao sendo ata que en 965 foi reconquistado para o Imperio por Nic\u00e9foro II Focas. A capital, Constantinopla, estaba baixo a autoridade dun eparca e protexida polos numerosos \"t\u00e1gmata\" e forzas de polic\u00eda.\nArmada.\nComo se indicou previamente, o comandante da provincia ou themas ti\u00f1a mando directo sobre as forzas navais da mesma. Ademais exist\u00eda unha frota imperial, dependente do emperador e dirixida polo Gran Duque da frota, que reforzaban \u00e1s anteriores nunha determinada campa\u00f1a.\nComposici\u00f3n.\nCatafractos.\nDenom\u00ednase as\u00ed \u00e1 cabaler\u00eda pesada na que tanto o xinete como o cabalo portaban armadura. O seu poder de choque era m\u00e1is que significativo e a s\u00faa invulnerabilidade case total, como a dos cabaleiros medievais. Eran unha tradici\u00f3n en Oriente, onde serviran en ex\u00e9rcitos persas, armenios, sas\u00e1nidas... antes de ser adoptados polos Romanos. A evoluci\u00f3n desta cabaler\u00eda, precursora do modelo militar occidental foi decisiva durante s\u00e9culos, ata a s\u00faa desaparici\u00f3n tras ser derrotada na Batalla de Manzinkert.\nArmada.\nO Imperio Bizantino foi famoso pola s\u00faa superioridade naval. A s\u00faa frota, trala ca\u00edda do Imperio Romano controlou o Mar Mediterr\u00e1neo, especialmente durante a idade de Ouro de Xustiniano I. Tam\u00e9n formaba parte da s\u00faa armada a frota fluvial que patrullaba o Danubio. O repregue posterior, supuxo o seu lento declive como primeira potencia do mesmo, a\u00ednda que no mar foi unha potencia a ter en conta durante bastante tempo. A expansi\u00f3n isl\u00e1mica expulsouna da zona oriental (Exipto, Siria) e chegou a ser problema coas conquistas temporais de Sicilia e Creta.\nCo renacemento do s\u00e9culo XI, a frota volveu recuperar o seu papel predominante no Mediterr\u00e1neo Oriental, a\u00ednda que non alcanzou o seu anterior poder. Nos \u00faltimos estertores do imperio, xa reducido a un pu\u00f1ado de cidades portuarias, os restos do seu poder naval foron clave para manter as devanditas posici\u00f3ns ata o \u00faltimo sitio de Constantinopla.\nO nav\u00edo modelo da frota bizantina era o dromon, evoluci\u00f3n das trirremes cl\u00e1sicas. \u00c9 un barco de remo, similar \u00e1 galera, dun s\u00f3 mastro. O velame era latino (de vela cadrada) como herdanza das t\u00e9cnicas de navegaci\u00f3n precedentes.\nHai que mencionar o lume grego, unha arma secreta incendiaria, que durante s\u00e9culos foi unha vantaxe para Bizancio. Transmit\u00edase a s\u00faa composici\u00f3n en tal segredo, que hoxe en d\u00eda so pode ser obxecto de conxecturas.\nOs \"Tagmata\".\nOs \"Tagmata\" (\u03c4\u03ac\u03b3\u03bc\u03b1\u03c4\u03b1, \u201cbatall\u00f3ns\u201d) eran as forzas de elite do Imperio, e estaban acantonadas na capital e nos seus arredores, a\u00ednda que nos \u00faltimos tempos foron enviados alg\u00fans destacamentos \u00e1s provincias. A\u00ednda que moitos dos corpos de ex\u00e9rcito que os formaban se remontan \u00e1 \u00e9poca protobizantina, sufriron unha importante reestruturaci\u00f3n en tempos de Constantino V.\nConfi\u00e1base aos \"Tagmata\" a seguridade do emperador e do palacio imperial, pero formaban tam\u00e9n o n\u00facleo das expedici\u00f3ns de campa\u00f1a. Eran as tropas m\u00e1is preparadas e mellor pagadas do ex\u00e9rcito bizantino.\nNo s\u00e9culo X exist\u00edan cinco rexementos de Tagmata: \"Excubitores\", \"Hetairia\", \"Vigla\" (tam\u00e9n chamado \"Arithmos\") e \"Numeri\". Scholas, Excubitores e Numeri estaban ao mando de Dom\u00e9sticos; os oficiais dos rexementos Vigla e Hetairia eran dirixidos, respectivamente, por un Drongario e por un Gran Heteriarca. Os destacamentos provinciais dos T\u00e1gmata estaban ao mando dos turmarcas, lugartenentes dos Dom\u00e9sticos e Drongarios.\nOs Tagmata m\u00e1is importantes eran os seguintes:\nTodos eles eran unidades de cabaler\u00eda formadas por entre 1.000 e 6.000 homes (4.000 parece ter sido a cifra predominante)."}
{"id": "34571", "revid": "98629", "url": "https://gl.wikipedia.org/wiki?curid=34571", "title": "Treboniano Galo", "text": "Treboniano Galo naceu en Termi (Umbr\u00eda), descendente dunha familia etrusca, no ano 206. Foi emperador romano baixo o nome de Caius Vibius Trebonianus Gallus entre os anos 251 e 253.\nA s\u00faa elecci\u00f3n.\nTreboniano Galo foi un leal seguidor do Emperador Decio, a pesar de que \u00e1 morte deste, alg\u00fans historiadores ac\u00fasano de levar as tropas do emperador a unha emboscada a unha zona pantanosa, onde morreu el e o seu fillo, pero o certo \u00e9 que pola s\u00faa conduta con respecto ao fillo do emperador parece que non \u00e9 doado manter esa acusaci\u00f3n.\nA morte do emperador Decio, levou as tropas a elixilo como o candidato a p\u00farpura. Aceptando, tratou de conseguir a paz dun xeito ignominioso para as armas romanas, xa que aceptou que os godos quedasen con todo o bot\u00edn, inclu\u00edndo os cativos da guerra, se se retiraban das terras e aceptou tam\u00e9n o pago dunha cantidade de ouro cada ano. Este tratado non o fixo moi popular entre o pobo romano nin diante das tropas e abriu as portas para novas invasi\u00f3ns b\u00e1rbaras.\nUnha vez conseguido o Tratado volveu rapidamente a Roma onde moraba o fillo vivo de Decio, quen fora nomeado c\u00e9sar polo seu pai e polo tanto estaba unido ao trono imperial.\nTreboniano Galo acepta gobernar conxuntamente con Hostiliano Mesio Quinto e incluso lle renovou o poder de \"augustus\". Tam\u00e9n nomeou c\u00e9sar ao seu fillo Caio Vibio Volusiano, quen m\u00e1is tarde chegar\u00eda a ser emperador.\nNese mesmo ano do 251 estala unha terrible peste, unha das que de cando en vez asolaba o imperio. V\u00edtima desta peste morre o xove emperador Hostiliano e moitos romanos b\u00f3tanlle a culpa desta morte, a\u00ednda que sen motivo ning\u00fan.\nNo 253 de novo os godos atacan o imperio pero o gobernador da provincia de Mesia (ou Moesia) Emiliano derr\u00f3taos e este \u00e9 proclamado emperador polas lexi\u00f3ns.\nTreboniano Galo convoca a Valeriano, que era comandante das forzas do Rin, e xunto co seu fillo Volusiano parte de Roma. Pero antes de que consiga xuntarse con Valeriano at\u00f3pase con Emiliano, sendo derrotado por este. Deuse \u00e1 fuga, tanto Galo como Volusiano, pero son asasinados polos seus propios soldados.\nEmiliano queda ent\u00f3n como \u00fanico emperador a finais do 253."}
{"id": "34572", "revid": "15490", "url": "https://gl.wikipedia.org/wiki?curid=34572", "title": "Fianna F\u00e1il", "text": "Fianna F\u00e1il (expresi\u00f3n en irland\u00e9s que aproximadamente significa \"Soldados do Destino\") \u00e9 un partido pol\u00edtico irland\u00e9s conservador fundado por \u00c9amon de Valera en 1926 como escisi\u00f3n do Sinn F\u00e9in ao negarse este a reco\u00f1ecer a constituci\u00f3n do Estado Libre de Irlanda despois da Guerra Civil irlandesa.\nSituaci\u00f3n pol\u00edtica actual.\nEste partido \u00e9 a primeira forza pol\u00edtica de Irlanda (co 41,5% dos votos e 81 de 166 parlamentarios no Parlamento de Irlanda). Mary McAleese (presidenta de Irlanda) \u00e9 do Fianna F\u00e1il as\u00ed como Brian Cowen (primeiro ministro irland\u00e9s).\nFianna F\u00e1il en Europa.\nFianna F\u00e1il (ou FF) forma parte do UEN (Uni\u00f3n pola Europa das Naci\u00f3ns)."}
{"id": "34573", "revid": "839", "url": "https://gl.wikipedia.org/wiki?curid=34573", "title": "FF", "text": ""}
{"id": "34575", "revid": "736", "url": "https://gl.wikipedia.org/wiki?curid=34575", "title": "Choiva de meteoros", "text": ""}
{"id": "34576", "revid": "89787", "url": "https://gl.wikipedia.org/wiki?curid=34576", "title": "Uni\u00f3n pola Europa das Naci\u00f3ns", "text": "A Uni\u00f3n pola Europa das Naci\u00f3ns \u00e9 unha coalici\u00f3n de partidos nacionalistas e (maioritariamente) euroesc\u00e9ptica con escanos no Parlamento Europeo. Esta unida \u00e1 ampla Alianza pola Europa das Naci\u00f3ns. O seu membro irland\u00e9s, Fianna F\u00e1il, \u00e9 considerada a forza predominante do grupo a pesar de que foi a \u00fanica forza das membros que apoiou o Tratado polo que se establece unha Constituci\u00f3n Europea que foi negociado polo seu l\u00edder Bertie Ahern cando era Presidente do Consello da Uni\u00f3n Europea no 2004."}
{"id": "34582", "revid": "839", "url": "https://gl.wikipedia.org/wiki?curid=34582", "title": "Tratado polo que se establece unha Constituci\u00f3n Europea", "text": ""}
{"id": "34583", "revid": "624", "url": "https://gl.wikipedia.org/wiki?curid=34583", "title": "Triboniano Galo", "text": ""}
{"id": "34584", "revid": "15490", "url": "https://gl.wikipedia.org/wiki?curid=34584", "title": "Catafracto", "text": "O catafracto fai referencia \u00e1 cabalar\u00eda pesada na que os xinetes levaban armadura e os cabalos \u00edan protexidos con bardas. O termo procede do grego \"kataphrakt\u00f3s\" (literalmente: \"totalmente encerrado\"), e a s\u00faa invenci\u00f3n corresponde aos persas.\nCaracter\u00edsticas.\nA\u00ednda que \u00e9 certo que o seu poder de choque era m\u00e1is que significativo e a s\u00faa invulnerabilidade case total, adoec\u00eda de defectos notorios: tanto o xinete como o cabalo cans\u00e1banse pronto, mov\u00edanse m\u00e1is lentamente que outras cabaler\u00edas e eran pouco aptos para unha loita prolongada no deserto.\nPosu\u00edan unha capacidade de manobra moito maior que a das indisciplinadas cabaler\u00edas pesadas occidentais, que s\u00f3 ti\u00f1an dous movementos: a carga frontal e a de tomada (isto \u00e9, repasando a li\u00f1a inimiga). Os catafractos, que cargaban en formaci\u00f3n m\u00e1is ordenada, pod\u00edan efectuar ataques envolventes, polo flanco, cargas frontais e mesmo fustrigaci\u00f3n, xa que en certos per\u00edodos se dotou ao modelo de armas lixeiras (arcos e dardos).\nPobos, estados ou grupos tribais que utilizaron catafractos ao longo das s\u00faas historia, de maior a menos importancia no seu uso, foron: Imperio Parto, s\u00e1rmatas, armenios, Imperio Sel\u00e9ucida, P\u00e9rgamo, Imperio Sas\u00e1nida, Imperio romano, Imperio bizantino.\nTralo seu uso ocasional por parte dos persas, os catafractos foron adoptados (xa na etapa baixoimperial) como tropas de elite romanas, sendo o xerme da cabaler\u00eda pesada en Europa Occidental e dando lugar, no Imperio Bizantino, a unha continuaci\u00f3n do mesmo modelo, pero con estribos engadidos, o que converteu aos catafractos bizantinos nunha forza de choque case irresist\u00edbel. Co xeneral Belisario, constitu\u00edron un dos factores determinantes para a reconquista, por parte de Xustiniano, de gran parte do Imperio Occidental.\nDurante s\u00e9culos foron en Europa Oriental o que foran antes os lexionarios romanos: soldados profesionais e fi\u00e1beis, recrutados na s\u00faa maior\u00eda de Asia Menor. Trala derrota na batalla de Manzikert, no ano 1071, a mans da r\u00e1pida cabaler\u00eda lixeira de turcos selx\u00facidas practicamente desaparecen da historia."}
{"id": "34587", "revid": "23204", "url": "https://gl.wikipedia.org/wiki?curid=34587", "title": "\u00c6sir", "text": "Para os antigos n\u00f3rdicos os \u00c6sir (singular \u00c1ss, feminino \u00c1synja, feminino plural \u00c1synjur) eran os principais deuses do pante\u00f3n do paganismo n\u00f3rdico, aqu\u00ed est\u00e1n inclu\u00eddos a maior\u00eda das m\u00e1is salientables figuras tales como Od\u00edn, Thor, Tyr e Balder ata un total de 32 deuses principais. Eran fundamentalmente divindades guerreiras, \u00e1s que lle rend\u00edan culto a aristocracia e os guerreiros, e se opo\u00f1\u00edan \u00f3s deuses Vanir, divindades agr\u00edcolas, coas que estaban en permanente conflito."}
{"id": "34589", "revid": "1822", "url": "https://gl.wikipedia.org/wiki?curid=34589", "title": "Tetis (tit\u00e1nide)", "text": "Na mitolox\u00eda grega, Tetis era unha tit\u00e1nide e unha deusa do mar, irm\u00e1 e dona do deus Oc\u00e9ano, e nai dos principais r\u00edos do mundo: Nilo, Alfeo, Meandro, etc, e de tres mil fillas chamadas oce\u00e1nidas."}
{"id": "34590", "revid": "47401", "url": "https://gl.wikipedia.org/wiki?curid=34590", "title": "Saqueo de Roma (1527)", "text": "O Saqueo de Roma aconteceu o 6 de maio de 1527, cando dezaoito mil soldados do ex\u00e9rcito Imperial de Carlos V e mercenarios alem\u00e1ns comandados por Jorge de Frundsberg, ao servizo do Condestable de Borb\u00f3n, tomaran de asalto a Cidade Eterna. Este episodio terrible, que se incl\u00fae na segunda guerra entre o emperador Carlos V e o rei Francisco I de Francia, acabou coa preeminencia do papado Renacentista. O saqueo foi horrible, mesmo de acordo cos padr\u00f3ns da \u00e9poca, tendo as tropas saqueado a cidade durante oito d\u00edas. Un ba\u00f1o de sangue correu polas r\u00faas da cidade, e por todos os lados verific\u00e1ronse pillaxes, violaci\u00f3ns e torturas contra a poboaci\u00f3n."}
{"id": "34604", "revid": "624", "url": "https://gl.wikipedia.org/wiki?curid=34604", "title": "Xuliano o Ap\u00f3stata", "text": ""}
{"id": "34605", "revid": "624", "url": "https://gl.wikipedia.org/wiki?curid=34605", "title": "Constantino o Grande", "text": ""}
{"id": "34606", "revid": "5863", "url": "https://gl.wikipedia.org/wiki?curid=34606", "title": "Machismo", "text": "O machismo \u00e9 o conxunto de actitudes e comportamentos que rebaixan a dignidade das mulleres marxin\u00e1ndoas fronte aos homes, polo simple feito de seren mulleres: \u00e9 dicir, simplemente debido ao seu sexo.\nTr\u00e1tase dunha forma de sexismo (discriminaci\u00f3n por raz\u00f3n de sexo) na que se infravaloran as facultades dunha persoa de sexo feminino."}
{"id": "34608", "revid": "88215", "url": "https://gl.wikipedia.org/wiki?curid=34608", "title": "Harald Schumacher", "text": "Harald 'Toni' Schumacher (6 de marzo, 1954 en D\u00fcren, Alema\u00f1a) \u00e9 un futbolista alem\u00e1n retirado que actou no posto de porteiro, capit\u00e1n da selecci\u00f3n nacional de f\u00fatbol de Alema\u00f1a coa que ga\u00f1ou a Eurocopa de 1980.\nPol\u00e9mica foi o seu comportamento na semifinal do Mundial de 1982 \u00f3 agredir a xogador franc\u00e9s Patrick Battiston na cara e deixalo inconscente."}
{"id": "34609", "revid": "88215", "url": "https://gl.wikipedia.org/wiki?curid=34609", "title": "Daniel Kowalski", "text": "Daniel Kowalski, nado o 2 de xullo de 1975 en Singapur, foi un nadador australiano, especialista en estilo libre.\nTraxectoria.\nNos Xogos Ol\u00edmpicos de 1996 converteuse no primeiro home en 92 anos en levar medallas en 200, 400 e 1500 m estilo libre. Ademais levou medalla de ouro co equipo australiano de 4x200 nos Xogos Ol\u00edmpicos de 2000."}
{"id": "34610", "revid": "98629", "url": "https://gl.wikipedia.org/wiki?curid=34610", "title": "Manuel Pablo", "text": "Manuel Pablo Garc\u00eda D\u00edaz, nado en Arucas (Gran Canaria) o 25 de xaneiro de 1976, \u00e9 un exfutbolista e adestrador espa\u00f1ol, que dende 2021 adestra o Deportivo da Coru\u00f1a Xuvenil. Futbolista hist\u00f3rico do Deportivo da Coru\u00f1a, xogaba de lateral dereito e militou durante 18 tempadas no club galego, entre 1998 e 2016, sendo o xogador con m\u00e1is tempadas na historia da entidade. Disputou un total de 482 partidos coa camiseta do Deportivo, cifra s\u00f3 superada por Fran, e exerceu como capit\u00e1n do equipo durante 10 anos, dende 2006 ata a s\u00faa retirada. Foi internacional coa selecci\u00f3n espa\u00f1ola en 13 ocasi\u00f3ns.\nFormouse como futbolista na canteira do UD Las Palmas e aos 18 anos debutou co primeiro equipo. En 1998 foi traspasado ao Deportivo da Coru\u00f1a, onde non tardou en facerse coa titularidade na \u00e9poca de m\u00e1is \u00e9xito da historia do club, co que ga\u00f1ou unha liga (1999\u201300), unha Copa do Rei (2002) e d\u00faas Supercopas de Espa\u00f1a (2000 e 2002). \nA s\u00faa progresi\u00f3n, que o levou a ser considerado como un dos mellores laterais de Europa, viuse cortada en setembro de 2001, cando fracturou a tibia e o peron\u00e9 nun derbi contra o Celta de Vigo. Titular ata aquel momento na selecci\u00f3n espa\u00f1ola, perdeu as s\u00faas opci\u00f3ns de ir ao Mundial de 2002, e tardou case un ano en regresar aos campos de f\u00fatbol. Trala s\u00faa recuperaci\u00f3n volveu ter protagonismo no Deportivo, sendo un titular habitual durante a seguinte d\u00e9cada. Retirouse en 2016, aos 40 anos de idade, sendo o segundo futbolistas m\u00e1is lonxevo na historia do Deportivo, despois de Donato, e un dos xogadores de m\u00e1is idade na historia da Primeira Divisi\u00f3n.\nTraxectoria.\nComo futbolista.\nLas Palmas.\nNaceu o 25 de xaneiro de 1976 en Ba\u00f1aderos, no municipio grancanario de Arucas. Comezou a xogar ao f\u00fatbol cos seus amigos e co seu pai Manuel nas r\u00faas e nos terreos do pobo, e aos 9 anos ingresou na canteira da UD Las Palmas. Avanzou por t\u00f3dalas categor\u00edas inferiores do club ata chegar ao equipo xuvenil da Divisi\u00f3n de Honra, e coincidiu con futbolistas como Valer\u00f3n, Lamp\u00f3n, Ojeda, Marcelino, Jero ou Pedro Cruz.\nNa tempada 1994/95 pasou ao filial, o Las Palmas Atl\u00e9tico, que militaba na Terceira Divisi\u00f3n, e ese mesmo ano debutou con 18 anos co primeiro equipo da man do adestrador donostiarra Marco Antonio Boronat. Foi o 18 de setembro de 1994, nun partido da Segunda Divisi\u00f3n B ante o Avil\u00e9s Industrial no Muro de Zaro, no que foi titular. Disputou un segundo encontro na Copa do Rei tres semanas despois, pero non gustou ao adestrador, que o mandou de volta ao filial como \"castigo pedag\u00f3xico\". Co Las Palmas Atl\u00e9tico proclamouse esa mesma tempada campi\u00f3n da Copa Federaci\u00f3n, despois de ga\u00f1ar na final ao Balaguer. Continuou no filial durante a tempada 1995/96, na que xogou sen \u00e9xito a promoci\u00f3n de ascenso \u00e1 Segunda B.\nNa tempada 1996/97 pasou definitivamente ao primeiro equipo, que vi\u00f1a de ascender \u00e1 Segunda Divisi\u00f3n na campa\u00f1a anterior. Xogou o seu primeiro partido na categor\u00eda de prata o 15 de decembro de 1996, da man do t\u00e9cnico arxentino \u00c1ngel Cappa, nun empate 1-1 ante o Alav\u00e9s. Xogou completos case todos os partidos restantes da tempada, e en marzo de 1997 marcou o seu \u00fanico gol coa camiseta amarela, ante o Real Madrid B. Na tempada 1997/98 foi titular indiscutible no lateral do equipo, xogando un total de 43 partidos e acabando a liga na terceira posici\u00f3n. Disputou os dous partidos da promoci\u00f3n de ascenso contra o Oviedo, pero a vitoria foi para o equipo asturiano por un resultado global de 4-3.\nDeportivo da Coru\u00f1a.\nEn 1998 foi traspasado xunto ao seu compa\u00f1eiro \"Turu\" Flores ao Deportivo da Coru\u00f1a, club que pagou polos xogadores uns 1.100 mill\u00f3ns de pesetas, nunha operaci\u00f3n na que entrou tam\u00e9n Renaldo, cedido ao club canario. Debutou co Deportivo na final da 53\u00aa edici\u00f3n do Trofeo Teresa Herrera, ga\u00f1ando o torneo ante a Lazio.\nO 28 de outubro de 1998 xogou o seu primeiro partido oficial co club galego, nunha vitoria por 1-3 contra o Jerez CF na Copa do Rei. Non debutou na Primeira Divisi\u00f3n ata a 10\u00aa xornada, cando foi titular nun partido contra o Deportivo Alav\u00e9s en Riazor. Nesa primeira tempada disputou s\u00f3 19 partidos, a\u00ednda que mediada a tempada quitoulle a Armando unha titularidade que xa non abandonar\u00eda nos dous anos seguintes.\nNa tempada 1999/00 foi o xogador de campo con m\u00e1is minutos do equipo de Javier Irureta, disputando como como titular 37 dos 38 partidos de liga, nunha hist\u00f3rica campa\u00f1a que culminou coa conquista do t\u00edtulo por diante do Barcelona e o Valencia, e na que tivo como compa\u00f1eiros m\u00e1is habituais na defensa a Romero, Naybet e Donato.\nDurante esa tempada e a seguinte acumulou 110 partidos oficiais co Deportivo, convert\u00e9ndose nun referente da defensa do equipo e sendo considerado un dos mellores laterais dereitos de Europa. Disputou os dous partidos da Supercopa de Espa\u00f1a que o seu equipo ga\u00f1ou ante o Espanyol e foi titular no primeiro encontro da historia do club na Liga de Campi\u00f3ns, o 13 de setembro do ano 2000 no Estadio Spyros Louis de Atenas contra o Panathinaikos. Xogou completos os 14 partidos do club coru\u00f1\u00e9s esa tempada na competici\u00f3n europea, na que caeron eliminados ante o Leeds ingl\u00e9s. O seu alto nivel atraeu o interese do Real Madrid, que chegou a ofrecer por el 7.000 mill\u00f3ns de pesetas e a cesi\u00f3n por dous anos de Iker Casillas, nunha operaci\u00f3n na que entrar\u00eda tam\u00e9n o traspaso de Molina.\nA s\u00faa r\u00e1pida progresi\u00f3n, que o fac\u00eda un dos fixos nas convocatorias de Jos\u00e9 Antonio Camacho coa selecci\u00f3n espa\u00f1ola, viuse cortada de s\u00fapeto pola grave lesi\u00f3n que sufriu o 30 de setembro de 2001 nun derbi contra o Celta de Vigo en Riazor, cando rompeu a tibia e o peron\u00e9 nun choque co brasileiro Everton Giovanella. A lesi\u00f3n afastouno durante case un ano do terreo de xogo e impediulle acudir ao Mundial do Xap\u00f3n e Corea, ademais de facerlle perder a final da Copa do Rei 2001/02, na que os seus compa\u00f1eiros conquistaron o t\u00edtulo ante o Real Madrid no co\u00f1ecido como \"Centenariazo\". \nReapareceu o 11 de setembro de 2002 no estadio Insular, nun partido da Copa do Rei ante o Corralejo. Case un mes despois regresou \u00e1 liga, nun encontro ante o Racing de Santander, a\u00ednda que as consecuencias da lesi\u00f3n s\u00f3 lle permitiron disputar 28 partidos do campionato de liga durante esa tempada e a seguinte (2002/03 e 2003/04). Con todo, participou en importantes partidos da Liga de Campi\u00f3ns, como as vitorias sobre o Manchester United ou a Juventus. Na tempada 2003/04 foi titular na hist\u00f3rica remontada dos cuartos de final contra o Milan de Ancelotti, e xogou tam\u00e9n completos os dous partidos das semifinais diante do Porto de Mourinho.\nNa tempada 2004/05 volveu ser o principal lateral dereito do equipo, por diante de H\u00e9ctor, disputando 37 partidos, todos eles como titular. Mantivo o seu posto no once inicial na tempada 2005/06, trala marcha de Irureta e a chegada do seu substituto, Joaqu\u00edn Caparr\u00f3s. En 2006, trala retirada de Fran e despois dun breve per\u00edodo no que o capit\u00e1n foi Scaloni, herdou el mesmo o brazalete de capit\u00e1n, posto que ocupar\u00eda durante a seguinte d\u00e9cada. Con todo, na tempada 2006/07 non obtivo a mesma confianza de Caparr\u00f3s e s\u00f3 xogou en 15 partidos de liga, ocupando \u00c1lvaro Arbeloa o seu lugar no resto de encontros, chegando a rumorearse a s\u00faa sa\u00edda do club no mercado de inverno.\nNa tempada 2007/08 afrontou o seu 10\u00ba ano consecutivo en Primeira Divisi\u00f3n e retomou o seu papel protagonista no club, xa con Lotina no banco, disputando 34 partidos de liga, todos sa\u00edndo no once titular. Mant\u00edvose como principal lateral dereito do equipo durante os seguintes tres anos, por diante de Laure, ata que o conxunto coru\u00f1\u00e9s acabou descendendo ao remate da campa\u00f1a 2010/11. Poucos d\u00edas antes do decisivo partido do que depend\u00eda a permanencia do Deportivo en Primeira Divisi\u00f3n, Manuel Pablo compareceu ante a prensa xunto ao presidente do club Augusto C\u00e9sar Lendoiro para anunciar a renovaci\u00f3n do seu contrato por dous anos m\u00e1is.\nNa tempada 2011/12, con Jos\u00e9 Luis Oltra no banco, o Deportivo proclamouse campi\u00f3n da Segunda Divisi\u00f3n con r\u00e9cord hist\u00f3rico de puntos, a\u00ednda que Manuel Pablo apenas tivo protagonismo, ao pasar lesionado boa parte da tempada. Recuperou a titularidade nas seguintes d\u00faas campa\u00f1as, nas que viviu un novo descenso e outro ascenso e nas que xogou a mi\u00fado como lateral esquerdo, polos problemas dos adestradores para cubrir esa posici\u00f3n. Durante esa \u00e9poca superou a Mauro Silva como o segundo xogador con m\u00e1is partidos da historia do club, e converteuse no futbolista do Deportivo con m\u00e1is tempadas na Primeira Divisi\u00f3n, por diante do propio Mauro e de Acu\u00f1a.\nNas s\u00faas d\u00faas \u00faltimas campa\u00f1as como futbolista, con V\u00edctor Fern\u00e1ndez e V\u00edctor S\u00e1nchez como t\u00e9cnicos, apenas dispuxo de minutos, disputando s\u00f3 12 partidos entre ambas campa\u00f1as. Xogou o seu \u00faltimo partido o 14 de maio de 2016, na derradeira xornada de liga da tempada 2015/16, contra o Real Madrid en Riazor, partido que rematou con derrota por 0-2. Os 40 anos e 110 d\u00edas cos que contaba naquel encontro situ\u00e1rono no seu momento como o sexto futbolista m\u00e1is lonxevo en xogar na Primeira Divisi\u00f3n, ocupando na actualidade o 10\u00ba posto.\nEn xullo de 2016 anunciou a s\u00faa retirada e a s\u00faa incorporaci\u00f3n \u00e1 \u00e1rea da direcci\u00f3n deportiva do club. O seu balance como xogador do Deportivo foi de 18 tempadas, 482 partidos oficiais e 3 goles (os cales anotou ante Racing de Santander, Murcia e Mallorca). \u00c9 o segundo futbolista con m\u00e1is partidos da historia do club, s\u00f3 superado polos 700 de Fran, e foi o segundo de m\u00e1is idade en xogar un partido coa camiseta do club, s\u00f3 por detr\u00e1s de Donato.\nSelecci\u00f3n espa\u00f1ola.\nO 7 de xu\u00f1o de 1997 xogou un partido coa selecci\u00f3n espa\u00f1ola sub-21 ante a Rep\u00fablica Checa no estadio de El Plant\u00edo de Burgos, substitu\u00edndo nos minutos finais a M\u00edchel Salgado.\nTres anos despois, o seu gran rendemento co Deportivo da Coru\u00f1a fixo que fose convocado pola selecci\u00f3n espa\u00f1ola absoluta, coa que debutou da man do seleccionador Jos\u00e9 Antonio Camacho o 16 de agosto de 2000 en Hannover contra Alema\u00f1a, nun partido amigable que acabou en derrota (4\u20131). Saltou ao campo tralo descanso como substituto de Velasco. F\u00edxose axi\u00f1a coa titularidade no lateral dereito e disputou os seguintes 11 partidos da selecci\u00f3n, logrando a clasificaci\u00f3n para o Mundial de 2002.\nCon todo, unhas semanas despois de clasificarse para a Copa do Mundo sufriu a fractura da tibia e o peron\u00e9 nun Deportivo-Celta, o que o deixou sen Mundial e o afastou case definitivamente da selecci\u00f3n. Volveu vestir a camisola vermella unha soa vez m\u00e1is, o 28 de abril de 2004, nun amigable contra Italia no que xogou a segunda metade tras substitu\u00edr a M\u00edchel Salgado. O seu balance coa selecci\u00f3n espa\u00f1ola foi de 13 encontros, 10 deles como titular.\nComo adestrador.\nTrala s\u00faa retirada continuou vencellado ao Deportivo da Coru\u00f1a e formou parte do equipo t\u00e9cnico dos adestradores do Fabril, Rub\u00e9n Com\u00e9ndez e Gustavo Mun\u00faa. En xaneiro de 2018 obtivo o t\u00edtulo de adestrador da UEFA e en xu\u00f1o do mesmo ano converteuse no segundo adestrador do Fabril, cuxo t\u00e9cnico principal era Tito Ramallo. En xullo de 2021 f\u00edxose cargo do equipo xuvenil do Deportivo, co que rematou na s\u00faa primeira tempada subcampi\u00f3n do grupo I da Divisi\u00f3n de Honra e clasificouse para a Copa de Campi\u00f3ns, na que caeu nos cuartos de final contra o Betis."}
{"id": "34611", "revid": "12452", "url": "https://gl.wikipedia.org/wiki?curid=34611", "title": "DBBE", "text": ""}
{"id": "34612", "revid": "529", "url": "https://gl.wikipedia.org/wiki?curid=34612", "title": "Lliga Regionalista de Catalunya", "text": ""}
{"id": "34613", "revid": "27155", "url": "https://gl.wikipedia.org/wiki?curid=34613", "title": "Acantoc\u00e9falos", "text": "Os acantoc\u00e9falos (Acanthocephala, do grego \u1f04\u03ba\u03b1\u03bd\u03b8\u03bf\u03c2, \"\u00e1kanthos\", \"espi\u00f1a\" e \u03ba\u03b5\u03c6\u03b1\u03bb\u03ae, \"kephal\u00e9\", \"cabeza\") son unha clase de vermes parasitos que se caracterizan pola presenza dunha prob\u00f3scide (trompa) reversible, armada con espi\u00f1as que usa para apreixarse no intestino do animal que parasitan.\nEstes animais te\u00f1en ciclos biol\u00f3xicos moi complexos, que implican a varios hospedeiros intermedios, como invertebrados, peixes, anfibios, aves e mam\u00edferos.\nCo\u00f1\u00e9cense unhas 1\u00a0100 especies descritas, cuxo tama\u00f1o oscila desde uns pocos mil\u00edmetros at\u00e9 65\u00a0cm en \"Gigantorhynchus gigas\".\nOs acantoc\u00e9falos parecen ser un filo discreto. Recentes an\u00e1lise de xenoma demostraron que son descendentes dos rot\u00edferos, e que deben ser consideradas como descendentes moi modificados deles.\nHistoria.\nA primeira descrici\u00f3n reco\u00f1ec\u00edbel dun acantoc\u00e9falo f\u00edxoa o italiano Francesco Redi en 1684. En 1771, I. T. Koelreuther propuxo o nome acantoc\u00e9falo. M\u00fcller, independentemente, chamouno \"Echinorhynchus\" en 1776. Karl Rudolphi, en 1809, nomeou formalmente aos acantoc\u00e9falos.\nMorfolox\u00eda e fisiolox\u00eda.\nProb\u00f3scide.\nA caracter\u00edstica que d\u00e1 o nome ao grupo \u00e9 a presenza dunha prob\u00f3scide ou trompa invaxin\u00e1bel no extremo anterior do corpo que est\u00e1 armada con ganchos ou espi\u00f1as que lles permite a estes animais fixarse firmemente \u00e1 mucosa do h\u00f3spede.\nA prob\u00f3scide pode invaxinarse grazas a un m\u00fasculo (\"m\u00fasculo retractor da prob\u00f3scide\") nun saco muscular denominado \"recept\u00e1culo da prob\u00f3scide\". Este saco comeza na capa muscular que se encontra na uni\u00f3n do colo coa prob\u00f3scide.\nO n\u00famero de ganchos ou espi\u00f1as con que est\u00e1 armada a prob\u00f3scide \u00e9 vari\u00e1bel segundo a especie, sendo un dato que se emprega en taxonom\u00eda.\nParede corporal.\nDo exterior ao interior poden diferenciarse a cut\u00edcula, baixo a cal se acha unha epiderme sincitial seguida dunha capa muscular.\nAparello dixestivo.\nOs acantoc\u00e9falos carecen de boca para inxerir o alimento, caracter\u00edstica compartida con cestodos como as tenias. Por iso absorben os nutrientes xa dixeridos polo h\u00f3spede a trav\u00e9s do tegumento corporal, moi fino, o cal simplifica enormemente o aparello dixestivo.\nSistema nervioso.\nPos\u00faen un \"ganglio central\" situado tras a prob\u00f3scide, \u00e1 que innerva. Ademais, existe un \"ganglio xenital\" na zona m\u00e1is distal.\nNa superficie corporal hai unhas papilas das que se pensa que son sens\u00edbeis a diversos est\u00edmulos.\nAparello reprodutor.\nOs acantoc\u00e9falos repord\u00facense sexualmente e os seus individuos son dioicos. Os machos pos\u00faen dous test\u00edculos, dous condutos deferentes, d\u00faas ves\u00edculas seminais, d\u00faas gl\u00e1ndulas para completar o flu\u00eddo seminal e un pene, na zona posterior do corpo. As femias te\u00f1en dous ovarios.\nA fecundaci\u00f3n \u00e9 interna, e os embri\u00f3ns almac\u00e9nanse no \u00fatero expuls\u00e1ndose polo oviduto e pasan ao medio a trav\u00e9s do conduto dixestivo do h\u00f3spede, at\u00e9 seren expulsados polo organismo parasitado mediante as feces.\nCiclo vital.\nOs acantoc\u00e9falos te\u00f1en ciclos vitais complexos, cun gran n\u00famero de hospedes intermedios; de feito, s\u00f3 se logou a s\u00faa completa caracterizaci\u00f3n en 25 especies.\nUnha vez expelidos pola femia, os embri\u00f3ns elim\u00ednanse polas feces do h\u00f3spede. Despois, deben ser inxeridos por un invertebrado, xeralmente un crust\u00e1ceo, ou ben un molusco. Nel, o acantoc\u00e9falo al\u00f3xase na cavidade do corpo, onde se enquista e se desenvolve at\u00e9 chegar a unha fase adulta incapaz de reproducirse.\nCando o crust\u00e1ceo (ou o molusco) \u00e9 inxerido por outro animal, este pode converterse no hospedador final ou ben tratarse dun hospedador intermedio. De tratarse do final, nel o quiste react\u00edvase transf\u00f3rmase nunha fase infectiva; de non ser as\u00ed, a\u00ednde segue enquistado. Unha vez situado no hospedador final, o acantoc\u00e9falo evaxina a s\u00faa prob\u00f3scide ancor\u00e1ndose no hospedador, tras o cal desenvolve o seu aparello reprodutor. Despois da fecundaci\u00f3n, os embri\u00f3ns son liberados do \u00fatero da femia e o ciclo volve a repetirse.\nClasificaci\u00f3n.\nFiloxenia.\nMediante an\u00e1lises do ARN ribos\u00f3mico adoitan asociarse os acantoc\u00e9falos, segundo a sistem\u00e1tica tradicional, con filos de pseudocelomados como os rot\u00edferos, ou cos \"Platyzoa\", segundo as tendencias filoxen\u00e9ticas actuais.\nSegundo a interpretaci\u00f3n de Zrzav\u00fd \"et al.\" na s\u00faa an\u00e1lise conxunta de datos morfol\u00f3xicos e moleculares, os acantoc\u00e9falos e os rot\u00edferos son grupos irm\u00e1ns, como queda reflectido no cladograma seguinte:\n\"Cycloneuralia\" \u00e9 un clado que incl\u00fae os gastrotricos e os ecdisozoos (priap\u00falidos, nematodos, artr\u00f3podos etc.), entre outros."}
{"id": "34614", "revid": "1822", "url": "https://gl.wikipedia.org/wiki?curid=34614", "title": "Acanthocephala", "text": ""}
{"id": "34619", "revid": "23204", "url": "https://gl.wikipedia.org/wiki?curid=34619", "title": "Airas (antroponimia)", "text": "Airas \u00e9 un nome propio galego de home, corrente durante a Idade Media. Admite a variante Arias. Non hai unha etimolox\u00eda aceptada que explique a orixe do nome. No ano 2022 levaban o nome 56 residentes en Galicia."}
{"id": "34620", "revid": "529", "url": "https://gl.wikipedia.org/wiki?curid=34620", "title": "Airas", "text": ""}
{"id": "34621", "revid": "529", "url": "https://gl.wikipedia.org/wiki?curid=34621", "title": "Arias", "text": ""}
{"id": "34622", "revid": "27155", "url": "https://gl.wikipedia.org/wiki?curid=34622", "title": "Ortigueira - Mera", "text": " Ortigueira-Mera \u00e9 un espazo natural declarado zona especial de conservaci\u00f3n (ZEC) protexido desde 2001 que abrangue 3.868 ha dos concellos de Cari\u00f1o, Cerdido, Ortigueira, As Pontes de Garc\u00eda Rodr\u00edguez e As Somozas, \u00f3 car\u00f3n da r\u00eda de Ortigueira e de Ladrido. Os seus lugares de referencia son Santa Marta de Ortigueira, Cari\u00f1o e Moeche.\n\u00c9 unha zona especial de protecci\u00f3n de aves, gran n\u00famero de aves acu\u00e1ticas invernan na zona, en especial o mazarico curl\u00ed."}
{"id": "34632", "revid": "98629", "url": "https://gl.wikipedia.org/wiki?curid=34632", "title": "John Garcia", "text": "John Garcia, nado en San Manuel (Arizona) o 4 de setembro de 1970, \u00e9 un cantante estadounidense que foi membro de Slo Burn, Unida e Kyuss, banda que destacou a principios dos 90. Actualmente \u00e9 o vocalista de Hermano. A s\u00faa voz f\u00edxose sin\u00f3nimo do fen\u00f3meno \"desert rock\" e en parte \u00e9 visto como a voz do stoner rock.\nTraxectoria.\nMentres a\u00ednda estaba no instituto, el axudou a fundar Kyuss (orixinalmente Sons of Kyuss) en 1989 xunto ao guitarrista Josh Homme. A banda produciu cinco \u00e1lbums en total, e en todos eles est\u00e1n as voces de Garcia. En outubro de 1995, xusto tres meses despois de editar o seu \u00faltimo traballo \"...And the Circus Leaves Town\", Kyuss separouse. A s\u00faa derradeira gravaci\u00f3n foi un vinilo de 10\" co selo Man's Ruin Records que posteriormente foi reeditado nun CD compartido co seguinte proxecto de Homme, Queens of the Stone Age. A banda non volveu tocar dende ent\u00f3n.\nEn 1996 uniuse \u00e1 banda de stoner rock Slo Burn. O seu EP, \"Amusing the Amazing\", foi moi prezado polos fans de Kyuss, que atoparon nel parte do son da s\u00faa antiga banda, longos riffs de guitarra e a voz brusca de Garcia. Por\u00e9n ese EP foi o \u00fanico material editado pola banda.\nDespois da separaci\u00f3n de Slo Burn, Garcia formou Unida que inclu\u00eda ao baixista de Kyuss na s\u00faa formaci\u00f3n, Scott Reeder. A banda editou un \u00e1lbum e un CD compartido con Dozer. Unida ent\u00f3n asinou co selo de Rick Rubin, American Records, e gravou un segundo \u00e1lbum, que non foi editado debido a que o selo asociado, Island/Def Jam, non v\u00eda nel o suficiente potencial. A banda estivo parada dende ent\u00f3n.\nEn 1998 uniuse a Hermano, un proxecto paralelo de varios m\u00fasicos de stoner rock.\nA finais de 2003 gravou voces para a canci\u00f3n \"Born Too Slow\" de The Crystal Method. A canci\u00f3n funcionou ben nas radios e f\u00edxose moi popular entre os fans de The Crystal Method.\nO 20 de decembro de 2005, Garcia xuntouse novamente con Josh Homme para actuar como invitado con Queens of the Stone Age nun concerto da banda no Wiltern Theatre nos \u00c1nxeles (California). Eles tocaron tres canci\u00f3ns de Kyuss na actuaci\u00f3n: \"Thumb\", \"Hurricane\" e \"Supa Scoopa and Mighty Scoop\".\nEn 2006 Garcia colaborou coa banda de hard rock canadense Danko Jones no seu terceiro \u00e1lbum, \"Sleep Is The Enemy\", no tema \"Invisible\". Volveu colaborar co grupo no seu \u00e1lbum do 2008 \"Never Too Loud\", aparecendo no tema \"Forest for the Trees\" ao lado de Pete Stahl, vocalista de Scream.\nNo ano 2010 foi anunciada unha xira co nome \"Garcia Plays Kyuss\". As actuaci\u00f3ns consist\u00edan enteiramente en temas da s\u00faa antiga banda Kyuss, cunha banda composta por m\u00fasicos belgas e holandeses das bandas Agua de Annique, Kong, Celestial Season e Arsenal. Durante o seu paso polo \"Hellfest\" o 20 de xu\u00f1o, un\u00edronselle no escenario os antigos membros de Kyuss Brant Bjork e Nick Oliveri e tocaron xuntos \"Gardenia\" e \"Green Machine\"."}
{"id": "34636", "revid": "839", "url": "https://gl.wikipedia.org/wiki?curid=34636", "title": "Nacionalistas", "text": ""}
{"id": "34637", "revid": "98629", "url": "https://gl.wikipedia.org/wiki?curid=34637", "title": "Nacionalismo gal\u00e9s", "text": "O nacionalismo gal\u00e9s (en ) \u00e9 un movemento que se volveu popular no s\u00e9culo XIX e \u00f3 longo do XX. Xeralmente avoga pola independencia de Gales dentro do Reino Unido (\u00e9 dicir, transformar a Gales nun estado libremente asociado \u00f3 Reino Unido e coa posibilidade de independencia total) ou f\u00f3ra del.\nA conquista de Gales.\n\u00d3 longo da s\u00faa historia antes da conquista anglonormanda, Gales estaba dividido en varios reinos. De cando en cando, dirixentes como Howell o Bo e Rhodri o Grande conseguiron unificar varios dos reinos, pero \u00e1s s\u00faas terras foron divididas \u00e1 s\u00faa morte. Al\u00f3 polo 1282, unicamente o Reino de Gwynedd se fac\u00eda notar, e o seu gobernante recib\u00eda o t\u00edtulo de \"Pr\u00edncipe de Gales\". Trala morte de Llywelyn o Derradeiro por Eduardo I, Gales perdeu o seu \u00faltimo reino independente e converteuse en s\u00fabdito da Coroa Inglesa, de xeito directo ou indirecto. Non obstante, retivo alg\u00fans vestixios de distinci\u00f3n fronte \u00f3 seu veci\u00f1o, como o idioma gal\u00e9s, a cultura, a lexislaci\u00f3n galesa etc.\nAta a vitoria de Henrique III na Batalla de Bosworth no 1485, os galeses en varias ocasi\u00f3ns rebel\u00e1ronse contra o dominio ingl\u00e9s nunha tentativa de acadar a s\u00faa independencia. A revolta m\u00e1is grande foi a do nobre gal\u00e9s Owain Glynd\u0175r, que conseguiu apoio popular no 1400, e derrotou \u00f3 ex\u00e9rcito ingl\u00e9s en Pumlumon no 1401. En resposta, o parlamento ingl\u00e9s aprobou medidas represivas denegando \u00f3s galeses o dereito de reuni\u00f3n. Glynd\u0175r f\u00f3ra proclamado Pr\u00edncipe de Gales, e buscou o apoio de Francia, pero no 1409 as s\u00faas forzas foron derrotadas polos ataques do rei Henrique IV de Inglaterra e foron impostas medidas represivas m\u00e1is fortes \u00f3s galeses. O mesmo Glynd\u0175r desapareceu, e o lugar onde repousa segue a ser un misterio.\nAnexi\u00f3n.\n\u00d3 longo do per\u00edodo de conquista os poetas galeses mantiveron vivo o desexo da independencia. No que se co\u00f1ecia como o \"canu brud\" (poes\u00eda prof\u00e9tica), a idea da vinda dun mes\u00edas simb\u00f3lico, co\u00f1ecido como \"Y Mab Darogan\" (O fillo do destino), que non s\u00f3 os liberar\u00eda do dominio ingl\u00e9s, sen\u00f3n que tornar\u00eda o dominio de Gran Breta\u00f1a aos galeses. No gal\u00e9s Henrique VII os galeses viron \u00f3 \"fillo do destino\", e non se falou m\u00e1is de revoltas, xa que os galeses foron tan leais \u00f3 rei coma calquera outro s\u00fabdito.\nDurante o reinado de Henrique VIII foron aprobadas as Actas de Uni\u00f3n de 1536-1543, integrando formalmente a Gales no sistema legal ingl\u00e9s. As medidas represivas contra os galeses que estaban en p\u00e9 dende a revolta de Owain Glynd\u0175r no s\u00e9culo anterior foron eliminadas. Tam\u00e9n se lle deu a Gales representaci\u00f3n pol\u00edtica no Parlamento de Westminster. Gales continuou a conservar unha grande identidade legal xunto a Inglaterra como entidades formantes de Inglaterra e Gales. As leis tam\u00e9n remataron de establecer a divisi\u00f3n de Gales nos seus condados que comezara no 1282 e estableceron gobernos locais \u00f3 modelo ingl\u00e9s. As leis tam\u00e9n tiveron o efecto de converter \u00f3 ingl\u00e9s no idioma a empregar para usos oficiais. Isto exclu\u00edu \u00f3s falantes de gal\u00e9s de calquera oficio at\u00e9 que adoptasen \u00f3 ingl\u00e9s como lingua normal.\nA maior\u00eda dos galeses que eran capaces de expresar a s\u00faa opini\u00f3n viron ben estes cambios e viron neles que Henrique VII e os seus descendentes eran os fillos do destino e que Gales volvera a ga\u00f1ar o que perdera na conquista de 1282. O patriotismo, ou unha forma non politizada de nacionalismo, foi tomando unha gran forza en Gales e o enorgullecerse da s\u00faa lingua, costumes e historia converteuse en algo com\u00fan en t\u00f3dalas capas da sociedade.\nIdeas revolucionarias.\nConsonte co ocorrido no resto de Europa os efectos da Revoluci\u00f3n francesa foron sentidos en Gales. Isto puxo en primeira li\u00f1a a unha pequena minor\u00eda de xente que simpatizaba coas s\u00faas ideas revoluciaonarias: xente como Richard Price (1723-1791), Iolo Morganwg (1747-1826), e Morgan John Rhys (1760-1804).\nS\u00e9culo XIX.\nA r\u00e1pida industrializaci\u00f3n dalgunhas partes de Gales, especialmente Merthyr Tydfil e as \u00e1reas adxacentes, deron forza para radicalizar os movementos obreiros galeses que propiciaron o Levantamento de Merthyr de 1831, o apoio xeral \u00f3 Cartismo, e o Levantamento de Newport de 1839.\nCo establecemento da Igrexa Presbiteriana de Gales o inconformismo triunfou en Gales, e gradualmente a maior\u00eda previa de voces conservadoras dentro dela xuntouse coas voces m\u00e1is radicais e liberais das m\u00e1is vellas disidentes igrexas dos Baptistas e os Congregacionalistas. Este radicalismo foi exemplificado polo ministro Congregacionalista David Rees de Llanelli que editou o peri\u00f3dico radical \"Y Diwygiwr\" (= O Reformista) dende 1835 at\u00e9 1865. Pero non era a \u00fanica voz: William Rees (tam\u00e9n co\u00f1ecido como Gwilym Hiraethog) comezou o radical \"Yr Amserau\" (= Os tempos) en 1843, e no mesmo ano Samuel Roberts tam\u00e9n comezou outro xornal radical, \"Y Cronicl\" (= A Cr\u00f3nica). Ambos eran pastores Congregacionalistas.\nA crecida do radicalismo e a gradual politizaci\u00f3n da vida galesa non viron ninguha tentativa exitosa para establecer un \u00f3rgano pol\u00edtico independente para promover o nacionalismo irland\u00e9s. Pero apareceron algunhas voces dentro do Partido Liberal, as cales ga\u00f1aron apoio en Gales coa extensi\u00f3n do sufraxio universal e o apoio t\u00e1cito \u00f3 inconformismo gal\u00e9s. Foi comezado un movemento independentista \u00e1 semellanza da Irlanda xove, Cymru Fydd, pero tivo unha curta vida.\nPara a maior\u00eda do pobo gal\u00e9s, a cuesti\u00f3n m\u00e1is importante non era a independencia ou a autonom\u00eda, pero gastaron moita enerx\u00eda na desestabilizaci\u00f3n da Igrexa de Inglaterra en Gales. Por\u00e9n, o seu nacionalismo apol\u00edtico era o bastante forte para establecer instituci\u00f3ns nacionais como a Universidade de Gales no 1893, a Biblioteca Nacional de Gales e o Museo Nacional de Gales en 1907.\nA traiz\u00f3n dos Libros Azuis.\nEste sentimento de diferenciaci\u00f3n exacerbouse co resultado da publicaci\u00f3n dos \"Informes dos comisionarios dun estudo sobre a educaci\u00f3n en Gales\" en 1847. Os informes dic\u00edan que o sistema de educaci\u00f3n gal\u00e9s estaba nun estado terrible, a\u00ednda que os comisionarios eran exclusivamente anglofalantes mentres que o sistema educativo era por aquel ent\u00f3n en gal\u00e9s, co cal os comisionarios non puideron formarse unha opini\u00f3n realista do sistema educativo. De todos xeitos, eles conclu\u00edron que os galeses eran sucios, ignorantes, vagos, borrachos, supersticiosos, mentireiros, e tramposos porque eran inconformistas e porque falaban gal\u00e9s. Rapidamente, por mor das s\u00faas cubertas azuis, o informe foi chamado \"Brad y Llyfrau Gleision\", ou en galego, \"A Traiz\u00f3n dos Libros Azuis\".\nA influencia dos nacionalismos europeos.\nD\u00faas figuras do s\u00e9culo XIX son asociadas co comezo do nacionalismo gal\u00e9s nun sentido especificamente pol\u00edtico, Michael D. Jones (1822-1898) e Emrys ap Iwan (1848-1906). Inspirados polas Revoluci\u00f3ns de 1848 e a crecida do nacionalismo irland\u00e9s eles veron que Gales era diferente de Inglaterra en ter o seu propio linguaxe falado pola gran maior\u00eda dos seus habitantes e en aferrarse a unha forma inconformista da relixi\u00f3n cristi\u00e1 que presentaba moitas diferenzas coa igrexa estatal. Gradualmente comezaron a preguntarse cal era a diferenza entre naci\u00f3ns como Italia e Hungr\u00eda, e Gales, por que non t\u00f3dalas naci\u00f3ns loitaban por ser libres.\nO s\u00e9culo XX.\nO nacionalismo converteuse nun forte factor no Gales do s\u00e9culo XX, pero non tan forte como o era entre a xente de Europa do Leste, ou Irlanda. En varias ocasi\u00f3ns o Partido Laborista e o Partido Liberal apoiaron a causa do autonomismo gal\u00e9s, pero foi coa creaci\u00f3n do Plaid Cymru (O partido de Gales) en 1925 cando foi reclamada por primeira vez a independencia de Gales do Reino Unido.\nA elecci\u00f3n dun goberno laborista en 1997 levou \u00e1 convocatoria dun referendo sobre o establecemento dunha Asemblea Galesa. O referendo foi ga\u00f1ado, co apoio de Plaid Cymru, os liberais dem\u00f3cratas e gran parte da sociedade civil galesa.\nPlaid Cymru.\nPlaid Cymru foi fundado en 1925 polas organizaci\u00f3ns anteriores \"Byddin Ymreolwyr Cymru\" e \"Y Mudiad Cymreig\". Plaid Cymru conseguiu o seu primeiro membro parlamentario en 1966 na Elecci\u00f3ns parciais de Carmarthen, e hoxe en d\u00eda ten tres representantes, xunto \u00f3s 12 membros (de 60) da Asemblea Galesa, facendo del o segundo partido m\u00e1is forte. Tradicionalmente, o apoio \u00f3 partido concentr\u00e1base nas zonas rurais falantes de gal\u00e9s do norte e o oeste de Gales, de onde provi\u00f1an todos os seus membros do parlamento. Nos anos finais dos 60 e os 90 o partido tam\u00e9n gozou dun apoio xeral en todo o pa\u00eds."}
{"id": "34639", "revid": "75439", "url": "https://gl.wikipedia.org/wiki?curid=34639", "title": "Ganghwa", "text": "Ganghwa \u00e9 unha illa no esteiro do r\u00edo Han na costa oeste de Corea do Sur, unida \u00f3 continente por varias pontes. A illa ten unha superficie de 302.4\u00a0km\u00b2 e nela viven 65.500 persoas, administrativamente pertence \u00e1 municipalidade de Incheon. O punto m\u00e1is alto da illa \u00e9 Mani-san con 469 metros."}
{"id": "34640", "revid": "5863", "url": "https://gl.wikipedia.org/wiki?curid=34640", "title": "Layne Staley", "text": "Layne Staley, nado o 22 de agosto de 1967 e finado o 5 de abril de 2002, foi un m\u00fasico estadounidense co\u00f1ecido por ser o cantante e coletrista da banda de rock Alice in Chains, formada por Staley e o guitarrista Jerry Cantrell. Tam\u00e9n foi vocalista do supergrupo Mad Season. Loitou durante boa parte da s\u00faa vida contra unha adici\u00f3n grave \u00e1s drogas, que causaron a s\u00faa morte en abril do 2002.\nTraxectoria.\nStaley naceu en Kirkland, Washington e os seus pais divorci\u00e1ronse cando ti\u00f1a sete anos. Medrou coa s\u00faa nai e o seu padrastro e adoptou o apelido deste \u00faltimo, sendo co\u00f1ecido na s\u00faa etapa de instituto como Layne Elmer. Aos doce Staley comezou a tocar a bater\u00eda, estando en varias bandas de glam rock na s\u00faa adolescencia, e m\u00e1is tarde cambiou as baquetas polo micr\u00f3fono.\nEn 1985 Staley formou unha banda chamada Sleze, que tam\u00e9n contaba cos futuros membros de Second Coming Johnny Bacolas e James Bergstrom. Coa chegada do guitarrista Nick Pollock en 1986, Sleze transformouse en Alice N' Chainz. O grupo tocou pola zona de Seattle interpretando versi\u00f3ns de Slayer e Armored Saint. Staley co\u00f1eceu o guitarrista Jerry Cantrell mentres traballaba nas salas de ensaio Music Bank, convert\u00e9ndose en compa\u00f1eiros de habitaci\u00f3n, vivindo nunha zona de ensaio que compart\u00edan. Alice N' Chainz disolveuse e Staley uniuse a unha banda funk que nese tempo tam\u00e9n precisaba un guitarrista. Pediulle a Cantrell que se unise e este accedeu coa condici\u00f3n de que Staley se unise \u00e1 s\u00faa banda Diamond Lie, que contaba co bater\u00eda Sean Kinney e o baixista Mike Starr. Finalmente o proxecto funk separouse e en 1987 Staley uniuse a Cantrell a tempo completo. A banda acabou cambiando o seu nome por Alice in Chains.\nAlice in Chains e Mad Season.\nAlice in Chains editou o seu \u00e1lbum de estrea, \"Facelift\", o 21 de agosto de 1990. O segundo sinxelo, \"Man in the Box\", con letra escrita por Staley, converteuse nun \u00e9xito. \"Facelift\" foi dende ent\u00f3n certificado dobre platino pola RIAA, por vender m\u00e1is de dous mill\u00f3ns de copias nos Estados Unidos. A banda promocionou o disco xirando durante dous anos antes de lanzar o EP ac\u00fastico \"Sap\" a principios de 1992. En setembro dese ano publicou \"Dirt\", aclamado pola cr\u00edtica e que se converter\u00eda no \u00e1lbum m\u00e1is exitoso da banda, vendendo uns 4 mill\u00f3ns de copias nos Estados Unidos. A s\u00faa xira de promoci\u00f3n non foi moi longa debido aos problemas coas drogas de Staley. Durante a xira Starr abandonou a banda por raz\u00f3ns persoais e foi substitu\u00eddo por Mike Inez.\nA\u00ednda que Cantrell compuxo ou co-compuxo cos outros compo\u00f1entes a meirande parte da m\u00fasica para Alice in Chains, Staley escribiu cada vez m\u00e1is letras a medida que pasaba o tempo, sendo finalmente o encargado da metade das letras da banda. Tam\u00e9n compuxo a m\u00fasica ademais da letra de \"Hate to Feel\", \"Angry Chair\" e \"Head Creeps\". As s\u00faas letras adoitan tratar temas como os seus problemas persoais, as drogas ou a depresi\u00f3n.\nEn 1994 editou o segundo EP ac\u00fastico de Alice in Chains, \"Jar of Flies\". Este estreouse no n\u00famero 1 da \"Billboard 200\", sendo o primeiro traballo de Alice in Chains (e o primeiro EP da historia) en facelo. Os outros membros da banda, vendo o xeito no que se deterioraba Staley, decidiron non xirar para apoiar \"Jar of Flies\". Despois do seu lanzamento Staley entrou nunha cl\u00ednica de rehabilitaci\u00f3n e comezou a traballar nun proxecto paralelo con varios m\u00fasicos de Seattle, entre os que estaban Mike McCready de Pearl Jam e Barrett Martin de Screaming Trees. A banda traballou durante varios meses e finalmente decidiu dar un concerto no Crocodile Cafe co nome de The Gacy Bunch. \u00c1s poucas semanas cambi\u00e1ronse o nome para Mad Season. A banda gravou o \u00e1lbum \"Above\" e este foi publicado en marzo de 1995. O seu primeiro sinxelo, \"River of Deceit\", tivo un modesto \u00e9xito nas radios alternativas, e \"I Don't Know Anything\" foi emitida ocasionalmente. Unha actuaci\u00f3n ao vivo filmada no Moore Theatre en Seattle foi lanzada en agosto dese ano como o v\u00eddeo \"Live at the Moore\".\nDurante o hiato de Alice in Chains, as noticias sobre a adicci\u00f3n de Staley comezaron a estenderse nas comunidades de seareiros e nos medios, en parte debido aos cambios no seu f\u00edsico polo seu abuso da hero\u00edna.\nAlice in Chains reagrupouse para gravar \"Alice in Chains\", que foi editado a finais de 1995. O \u00e1lbum estreouse na cima das listas estadounidense e dende ent\u00f3n foi certificado dobre platino. Coa excepci\u00f3n de \"Grind\", \"Heaven Beside You\" e \"Over Now\", as letras foron todas escritas por Staley, sendo este disco o que conti\u00f1a unha maior contribuci\u00f3n l\u00edrica s\u00faa de todos os da banda. Para acompa\u00f1ar o \u00e1lbum, a banda editou un v\u00eddeo, \"The Nona Tapes\", no cal se burlaban dos rumores da adicci\u00f3n de Staley. A banda parou novamente e non fixo as xiras planeadas para a promoci\u00f3n do traballo.\nUn dos \u00faltimos concertos de Staley coa banda foi o seu \"MTV Unplugged\" en 1996. Layne realizou a s\u00faa derradeira actuaci\u00f3n con Alice in Chains o 3 de xullo de 1996 en Kansas City, Missouri, cando a banda estaba de xira con Kiss. En outubro de 1996, a ex-moza de Staley, Demri Lara Parrott, morreu por complicaci\u00f3ns causadas polo abuso de drogas (endocardite bacteriana). Isto fixo que Staley caese nunha forte depresi\u00f3n.\n\u00daltimos anos.\nStaley mant\u00edvose afastado da vida p\u00fablica ata o 26 de febreiro de 1997, cando asistiu con outros membros da banda \u00e1 cerimonia de entrega dos premios Grammy despois de que \"Again\" fose nomeado ao premio \u00e1 mellor actuaci\u00f3n de hard rock. No mes de setembro de 1998 Staley reapareceu para axudar a gravar dous temas (\"Get Born Again\" e \"Died\") con Alice in Chains, que ser\u00edan editados no \"box set\" \"Music Bank\" no ano seguinte. No medio das sesi\u00f3ns de gravaci\u00f3n apareceron m\u00e1is noticias sobre a s\u00faa deterioraci\u00f3n. Dave Jerden, o produtor de \"Dirt\", que foi elixido para producir estes temas, dixo: \"Staley pesaba 80 libras (36 quilos) e estaba branco coma unha pantasma\". Cantrel rexeitou falar sobre o seu estado e o \"manager\" da banda dixo que non vira o cantante dende o ano anterior.\nEn novembro de 1998 gravou voces nun supergrupo chamado Class of '99 xunto con membros de Rage Against the Machine, Jane's Addiction e Porno for Pyros. O grupo gravou as partes 1 e 2 do tema de Pink Floyd \"Another Brick in the Wall\" para a banda sonora da pel\u00edcula de Robert Rodriguez \"The Faculty\", rod\u00e1ndose un v\u00eddeo musical para a segunda parte. Mentres que ao resto dos membros se lles filmou para o v\u00eddeo, as imaxes de Staley foron sacadas dunha actuaci\u00f3n de Mad Season en 1995. O 19 de xullo de 1999, o programa de radio \"Rockline\" convidou a Cantrell, Inez e (por v\u00eda telef\u00f3nica) Kinney para unha charla sobre a edici\u00f3n de \"\", cando, por sorpresa, Staley chamou para participar no programa.\nDende 1999 ata 2002, Staley estivo m\u00e1is reclu\u00eddo, sai\u00edndo rara vez do seu apartamento de Seattle; pouco se sabe dos detalles da s\u00faa vida durante este per\u00edodo. A nai de Staley pos\u00fae a derradeira foto co\u00f1ecida do m\u00fasico, tomada en novembro do 2001, onde aparece sostendo o seu sobri\u00f1o acabado de nacer, Oscar, a\u00ednda que a foto nunca foi publicada. \u00c1 parte deste feito, Staley non foi visto a mi\u00fado polos seus amigos e familiares durante ese tempo.\nMorte.\nO 19 de abril do 2002, os contables de Staley contactaron coa s\u00faa nai, Nancy McCallum, para informala de que non se retiraran cartos da s\u00faa conta do banco en d\u00faas semanas. McCallum chamou ent\u00f3n ao 911 para informalos de que non sab\u00eda nada de Staley dende hab\u00eda d\u00faas semanas. A polic\u00eda foi con McCallum e o seu marido \u00e1 casa de Staley, onde o atoparon morto. O informe da autopsia revelou que Staley morreu despois de inxectarse unha mestura de hero\u00edna e coca\u00edna, co\u00f1ecida como \"speedball\"."}
{"id": "34641", "revid": "56817", "url": "https://gl.wikipedia.org/wiki?curid=34641", "title": "Mazzarrone", "text": "Mazzarrone \u00e9 unha comuna de 33\u00a0km\u00b2 e 3.688 habitantes na provincia de Catania, Sicilia, Italia.\nA orixe da comuna est\u00e1 na desamortizaci\u00f3n que se realizou trala unidade de Italia, numerosas familias comezan a instalarse en varios n\u00facleos: Piano Chiesa, Botteghelle e Cucchi que acaban por unirse e en 1976 constit\u00faen a s\u00faa propia comuna coas fracci\u00f3ns pr\u00f3ximas de Leva e Grassura."}
{"id": "34642", "revid": "89787", "url": "https://gl.wikipedia.org/wiki?curid=34642", "title": "Jerry Cantrell", "text": "Jerry Fulton Cantrell Jr., nado o 18 de marzo de 1966 en Tacoma, Washington, \u00e9 o guitarrista e principal compositor da banda de rock alternativo Alice in Chains dende a formaci\u00f3n do grupo en 1987. O grupo acadou a fama internacional a principios dos anos 90 durante o movemento grunge de Seattle e \u00e9 co\u00f1ecido polo seu distintivo estilo vocal e as voces harmonizadas de entre Cantrell e Layne Staley (e posteriormente de Cantrell e William DuVall). Cantrell comezou a cantar as voces principais no EP \"Sap\" de 1992. Tras a morte de Staley en 2002 Cantrell tomou o papel de vocalista principal de Alice in Chains nos \u00e1lbums posteriores da banda, \"Black Gives Way to Blue\" (2009), \"The Devil Put Dinosaurs Here\" (2013) e \"Rainier Fog\" (2018), facendo DuVall as harmon\u00edas con el e cantando as partes de Staley das vellas canci\u00f3ns ao vivo.\nTam\u00e9n ten unha carreira en solitario, tendo publicados os \u00e1lbums \"Boggy Depot\" en 1998 e \"Degradation Trip Volumes 1 &amp; 2\" en 2002. Cantrell tam\u00e9n colaborou e actuou conn Heart, Ozzy Osbourne, Metallica, Pantera, Circus of Power, Metal Church, Gov't Mule, Damageplan, Pearl Jam, The Cult, Stone Temple Pilots, Danzig, Glenn Hughes, Duff McKagan e Deftones, entre outros.\nCantrell foi nomeado \"Riff Lord\" pola revista brit\u00e1nica de hard rock/metal \"Metal Hammer\" en 2006. A revista \"Guitar World\" colocou a Cantrell no n\u00famero 38 da s\u00faa lista dos \"100 mellores guitarristas de heavy metal de todos os tempos\" en 2004, e no 37 da lista dos \"Mellores guitarristas de todos os tempos\" en 2012. \"Guitar World\" tam\u00e9n situou ao solo de Cantrell en \"Man in the Box\" no 77 da lista dos \"100 mellores solos de guitarra\" en 2008.\nTam\u00e9n colaborou nas bandas sonoras de \"The Cable Guy\" (1996), ' (2017) e ' (2018), e realizou cameos en filmes como \"Jerry Maguire\" (1996), \"Rock Slyde\" (2009) e \"\". Cantrell tam\u00e9n actuou nos mockumentais de Alice in Chains \"The Nona Tapes\" (1995) e \"AIC 23\" (2013)."}
{"id": "34643", "revid": "98629", "url": "https://gl.wikipedia.org/wiki?curid=34643", "title": "Mark Arm", "text": "Mark Arm, nado como Mark Thomas McLaughlin o 21 de febreiro de 1962, \u00e9 o vocalista da banda de grunge Mudhoney. \u00c9 tam\u00e9n considerado o creador do termo \"grunge\" para describir o seu estilo de rock. A s\u00faa primeira banda, Green River, \u00e9 unha das primeiras bandas deste estilo xunto con Malfunkshun, Soundgarden, Skin Yard, ou U-Men, entre outras. Tam\u00e9n \u00e9 o xerente do almac\u00e9n do selo Sub Pop e anteriormente traballou en Fantagraphics Books.\nTraxectoria.\nArm naceu o 21 de febreiro de 1962 na base da Forza A\u00e9rea de Vandenberg en California, e medrou en Kirkland, Washington. De neno foi membro dos Boy Scouts. Graduouse no Bellevue Christian High School en Bellevue, Washington.\nNo ano 1985 Arm btivo o grao de ingl\u00e9s con \u00e9nfase en escritura creativa pola Universidade de Washington.\nPrimeiras bandas.\nMark Arm entrou na escena musical de Seattle en 1980, despois de formar unha banda mentres a\u00ednda estaba no instituto chamada Mr. Epp and the Calculations. A banda non fixo o seu primeiro concerto ata 1981, facendo de abreconcertos de Student Nurse. Mark falaba de Mr. Epp como \"a peor banda do mundo\". En 1982 editaron o EP \"Mohawk Man\" e ao ano seguinte introduciron como segundo guitarrista a Steve Turner e editaron un casete. Mr. Epp and the Calculations separouse en 1984.\nDespois do fin de Mr. Epp and the Calculations, Mark Arm e Steve Turner (que fix\u00e9ranse grandes amigos) un\u00edronse \u00e1 banda Limp Richerds durante unhas semanas. Despois diso, Arm e Turner recrutaron a Jeff Ament, Stone Gossard e Alex Vincent para formar a banda Green River. Green River editou dous EPs e un \u00e1lbum antes de separarse. Steve Turner deixou a banda para rematar os seus estudos, e Arm tivo que formar unha nova banda. Despois de que Turner volvese, eles retomaron o seu proxecto paralelo a Green River, The Thrown Ups.\nMudhoney.\nArm e Turner formaron, xunto co bater\u00eda Dan Peters e o baixista Matt Lukin (antigo membro de Melvins), Mudhoney. En 1988 Sub Pop editou o primeiro sinxelo da banda, \"Touch Me I'm Sick\". Despois dunha longa xira e un EP, Mudhoney editou o seu \u00e1lbum de debut, \"Mudhoney\", en 1989. O seu seguinte traballo, \"Every Good Boy Deserves Fudge\", chegou pouco despois, xusto antes do estoupido do grunge, grazas \u00e1 edici\u00f3n do \"Nevermind\" de Nirvana. Na \u00e9poca, Sub Pop, a s\u00faa discogr\u00e1fica, estaba \"ao bordo da quebra, tendo problemas para pagar a s\u00faa banda estrela, atrasando gravemente o lanzamento do \u00e1lbum ata xullo de 1991\". En 1992, a banda asinou por unha multinacional, Reprise Records, e editou \"Piece of Cake\". O \u00e1lbum non vendeu ben debido \u00e1 combinaci\u00f3n do son intransixente da banda e \u00e1 sobresaturaci\u00f3n do x\u00e9nero; segundo Stephen Turner, no disco n\u00f3tase \"con que facilidade lles chegaran as cousas... as canci\u00f3ns estaban medio cocidas... e Mark non estaba no seu mellor momento\".\nA\u00ednda que nunca alcanzar\u00eda a fama dalg\u00fans dos seus contempor\u00e1neos, Mudhoney \u00e9 unha das poucas bandas de grunge que contin\u00faan editando \u00e1lbums. No 2002 editaron \"Since We've Become Translucent\", no 2006 aparecer\u00eda \"Under a Billion Suns\", e o seu m\u00e1is recente traballo, \"The Lucky Ones\", foi editado en maio do ano 2008, a trav\u00e9s do selo Sub Pop. A contribuci\u00f3n de Arm e de Mudhoney \u00e1 m\u00fasica grunge \u00e9 realmente moi significante.\nTraballo en solitario e proxectos paralelos.\nArm editou \"The Freewheelin' Mark Arm\" como un sinxelo en solitario no ano 1990. Foi vocalista e guitarrista na banda Bloodloss e vocalista no supergrupo de Seattle The Monkeywrench. Nesta banda tocaban ademais de Arm e o seu compa\u00f1eiro en Mudhoney Steve Turner, Tim Kerr (Lord Hi Fixers, Big Boys, Poison 13), Tom Price (Gas Huffer) e Martin Bland (Bloodloss). Arm tam\u00e9n apareceu coma convidade en varios \u00e1lbums, sendo o m\u00e1is destacable o EP de Alice in Chains \"Sap\", editado en 1992.\nEn 1998 apareceu na banda sonora da pel\u00edcula \"Velvet Goldmine\" con Ron Asheton, Mike Watt, Thurston Moore e Steve Shelley baixo o nome Wylde Ratttz.\nNo ano 2000 Arm, Turner, Peters, Scott McCaughey, Tom Price e Bill Henderson gravaron o \u00e1lbum \"The New Original Sonic Sound\" baixo o nome The New Strychnines, formado por 16 temas coa lendaria banda dos 60 de Seattle The Sonics. O disco foi editado polo selo Book Records.\nNo 2004 xirou con MC5, suplindo a Rob Tyner na voz.\nEn 2013 cantou na versi\u00f3n do tema de The Scientists \"Set It on Fire\" para o \u00e1lbum de Melvins \"Everybody Loves Sausages\"."}
{"id": "34644", "revid": "6193318", "url": "https://gl.wikipedia.org/wiki?curid=34644", "title": "Eusko Abendaren Ereserkia", "text": "O Eusko Abendaren Ereserkia (literalmente \"Himno da etnia vasca\" en \u00e9uscaro) \u00e9 o himno nacional do Pa\u00eds Vasco, unha melod\u00eda popular e an\u00f3nima que antigamente se adoitaba interpretar no comezo dos bailes como sa\u00fado \u00e1 ikurri\u00f1a.\nO 14 de abril de 1983 o Parlamento Vasco adoptou esta melod\u00eda, sen a letra, como himno nacional do Pa\u00eds Vasco tentando que non tivera ning\u00fan car\u00e1cter partidista. Esta adopci\u00f3n non estivo exenta de certa pol\u00e9mica ao haber un movemento n\u00fameroso de xente que apostaba pola canci\u00f3n de Jos\u00e9 Mar\u00eda Iparraguirre \"Gernikako arbola\", en galego \u201ca \u00e1rbore de Gernika\u201d.\nEsta mesma melod\u00eda foi adoptada polo primeiro Goberno Vasco de 1936 que estivo formado por PNV, PSOE, Partido Republicano, ANV e o Partido Comunista.\nO \"Gora Ta Gora\".\nSabino Arana compuxo un texto adapt\u00e1ndoo a esta melod\u00eda, xurdindo as\u00ed o \"Gora ta gora\" (Arriba e arriba), o himno do Partido Nacionalista Vasco (PNV)."}
{"id": "34645", "revid": "23204", "url": "https://gl.wikipedia.org/wiki?curid=34645", "title": "Rexi\u00f3n de T\u014dhoku", "text": "A Rexi\u00f3n de T\u014dhoku (\u6771\u5317\u5730\u65b9, \u3068\u3046\u307b\u304f\u3061\u307b\u3046; \"Touhoku-chihou\") do Xap\u00f3n, engloba o norte da illa de Honshu e comprende seis prefecturas: Aquita, Aomori, Fukuxima, Iwate, Miiagui e Iamagata. A principal cidade \u00e9 Sendai-shi.\nFoi o \u00faltimo territorio que habitaron os ain\u00fa en Honshu, \u00e9 un territorio monta\u00f1oso e de clima duro."}
{"id": "34646", "revid": "98629", "url": "https://gl.wikipedia.org/wiki?curid=34646", "title": "Al-Xauf", "text": "Al-Xauf (en ) \u00e9 a capital da provincia de Al-Xauf, Arabia Saudita, famosa por ter unha das maiores prisi\u00f3ns do pa\u00eds. Ten 114.000 habitantes, no centro dunha zona con auga abondosa, nela cult\u00edvase a palmeira e a oliveira e a cidade serve de centro comercial para eses produtos."}
{"id": "34647", "revid": "6279", "url": "https://gl.wikipedia.org/wiki?curid=34647", "title": "Al Jawf", "text": ""}
{"id": "34648", "revid": "23204", "url": "https://gl.wikipedia.org/wiki?curid=34648", "title": "Jeff Ament", "text": "Jeff Ament, nado o 10 de marzo de 1963 en Havre, Montana, \u00e9 un baixista estadounidense e un dos membros fundadores, xunto con Stone Gossard, Mike McCready e Eddie Vedder, de Pearl Jam, banda onde toca na actualidade. Formou tam\u00e9n parte de Green River, Mother Love Bone e Temple of the Dog. Ament foi membro do proxecto paralelo Three Fish, e no ano 2008 editou o seu primeiro \u00e1lbum en solitario, \"Tone\". No ano 2012 lanzar\u00eda o seu segundo traballo, \"While My Heart Beats\".\nBiograf\u00eda.\nJeff Ament naceu en Havre, Montana e medrou nun pobo chamado Big Sandy, no mesmo estado. O pai de Ament foi o alcalde de Big Sandy durante quince anos, as\u00ed como o condutor do bus escolar. Comezou a tocar o baixo na s\u00faa adolescencia e adoitaba tocar canci\u00f3ns de The Clash e The Police. Despois de deixar a universidade de Montana en Missoula, onde estudaba arte, Jeff mudouse a Seattle en 1983 coa s\u00faa banda Deranged Diction.\nGreen River.\nEn Seattle, Jeff emprendeu amizade con m\u00fasicos locais como Mark Arm e Steve Turner, que lle pediron unirse \u00e1 s\u00faa nova banda, Green River, en 1984. A banda tam\u00e9n inclu\u00eda ao bater\u00eda Alex Vincent e o guitarrista Stone Gossard entrar\u00eda posteriormente. Cando a banda rematou de gravar o seu EP \"Come on Down\", Turner deixou o grupo por diferenzas de gustos con Ament e Gossard, sendo substitu\u00eddo polo antigo compa\u00f1eiro de Ament en Deranged Diction Bruce Fairweather.\nA banda editou o EP \"Come on Down\" en 1985 e a este seguiulle \"Dry As a Bone\" en 1987, a s\u00faa primeira edici\u00f3n en Sub Pop. O \u00fanico \u00e1lbum de estudio de Green River, \"Rehab Doll\", foi editado en 1988. Debido a problemas internos a banda separar\u00edase durante a gravaci\u00f3n do traballo. Por unha banda, Ament e Gossard quer\u00eda asinar un contrato cunha grande discogr\u00e1fica, e pola outra Mark Arm quer\u00eda permanecer nun selo independente.\nGreen River \u00e9 comunmente considerada a primeira banda de grunge, e o grupo conseguiu unha considerable reputaci\u00f3n na zona de Seattle, sendo moi influente para a evoluci\u00f3n posterior do grunge.\nMother Love Bone.\nAment, Gossard e Fairweather recrutaron \u00e1 \"celebridade\" local, o l\u00edder de Malfunkshun Andrew Wood, e formaron Mother Love Bone en 1988, onde tam\u00e9n se incorporou o antigo bater\u00eda de Skin Yard Greg Gilmore. As cousas comezaron ben para a nova banda, convert\u00e9ronse nunha das m\u00e1is prominentes de Seattle e a principios de 1989 asinaron un contrato cun selo grande, Polygram. En marzo dese ano lanzaron o seu EP de estrea, \"Shine\".\nA finais de 1989 a banda entrou novamente no estudio para gravar o seu primeiro \u00e1lbum, \"Apple\", que ter\u00eda que ser editado en marzo de 1990. Poucos d\u00edas antes da data de lanzamento, Wood morreu de sobredose de hero\u00edna e a banda separouse. O \u00e1lbum editar\u00edase finalmente no mes de xullo dese ano.\nTemple of the Dog.\nNese momento Ament e Gossard case se separan Jeff tocou brevemente no grupo War Babies, pero finalmente volveu con Gossard e un amigo da infancia deste chamado Mike McCready. Cando estaban a piques de formar unha nova banda xurdiu o proxecto Temple of the Dog, que creara o l\u00edder de Soundgarden Chris Cornell como un tributo a Andrew Wood, e ao cal foron convidados. O proxecto completouse con Matt Cameron, bater\u00eda de Soundgarden.\nA banda comezou a ensaiar temas que Cornell compuxera na xira antes da morte de Wood, e tam\u00e9n traballaron demos que compuxeran Gossard e Ament. O proxecto finalmente tam\u00e9n contou co vocalista Eddie Vedder, que chegara a Seattle para facer unha audici\u00f3n para ser o cantante da seguinte banda de Ament e Gossard, a cal posteriormente se converter\u00eda en Pearl Jam. Vedder fixo un dueto con Cornell na canci\u00f3n \"Hunger Strike\" e gravou coros noutros temas. O grupo ti\u00f1a suficiente material para un \u00e1lbum e, en abril de 1991, \"Temple of the Dog\" foi editado a trav\u00e9s de A&amp;M Records.\nPearl Jam.\nPearl Jam form\u00e1rona en 1990 Ament, Gossard e McCready, e posteriormente recrutaron a Vedder e o bater\u00eda Dave Krusen. Inicialmente colleu o nome de Mookie Blaylock, pero obrig\u00e1ronos a cambialo cando en 1991 asinaron con Epic Records. Despois de rematar as sesi\u00f3ns de gravaci\u00f3n de \"Ten\", Krusen deixou Pearl Jam en maio de 1991. Foi substitu\u00eddo por Matt Chamberlain, que anteriormente tocara no grupo Edie Brickell &amp; New Bohemians. Despois de realizar s\u00f3 un feixe de concertos, un dos cales foi filmado para o v\u00eddeo de \"Alive\", Chamberlain abandonou para unirse \u00e1 banda do programa \"Saturday Night Live\". Como substituto seu, Chamberlain suxeriu a Dave Abbruzzese, que se uniu ao grupo e tocou o resto dos concertos da xira de promoci\u00f3n de \"Ten\".\n\"Ten\" fixo que a banda fose co\u00f1ecida polo gran p\u00fablico, e converteuse nun dos discos alternativos m\u00e1is vendidos dos 90. A banda viuse no medio da atenci\u00f3n que se lle comezou a prestar aos grupos da escena de Seattle e ao grunge. Despois dunha intensa xira, a banda regresou ao estudio para gravar \"Vs.\", editado en 1993.\nDebido \u00e1 presi\u00f3n do \u00e9xito, a banda decidiu baixar o nivel de promoci\u00f3n dos seus discos, e incluso rexeitaron facer v\u00eddeos musicais. En 1994 Pearl Jam comezou un boicot a Ticketmaster, que durou tres anos e limitou a posibilidade do grupo de tocar nos Estados Unidos. Ament tivo un rol moi activo durante esta disputa, que levaron a cabo polos elevados prezos e as recargas que cobraba polas entradas dos concertos. Xunto con Gossard, Ament testificou ante un subcomit\u00e9 do Congreso, argumentando que as pr\u00e1cticas de Ticketmaster eran contrarias \u00e1 libre competencia.\nEn 1994 o grupo editou o seu terceiro \u00e1lbum de estudio, \"Vitalogy\". A\u00ednda que Abbruzzese gravou no disco, foi despedido en agosto dese ano, catro meses antes de que fose lanzado. A banda citou diferenzas pol\u00edtica entre Abbruzzese e o resto dos membros; por exemplo, estaba en contra do boicot a Ticketmaster. Ser\u00eda substitu\u00eddo por Jack Irons, un bo amigo de Vedder e antigo bater\u00eda de Red Hot Chili Peppers.\nPearl Jam editou \"No Code\" en 1996 e \"Yield\" en 1998. Ese ano, antes da xira estadounidense \"Yield Tour\", Irons deixou o grupo xa que non lle apetec\u00eda sa\u00edr de xira. A banda f\u00edxose cos servizos do antigo bater\u00eda de Soundgarden Matt Cameron como substituto. Nun principio a s\u00faa estancia \u00eda ser temporal, pero finalmente quedou como membro permanente.\nO seu sexto \u00e1lbum de estudio, \"Binaural\", apareceu no ano 2000, e entre ese ano e o seguinte a banda lanzou 72 \u00e1lbums ao vivo. O seu seguinte traballo de estudio, \"Riot Act\", lanzouse no 2002, e o oitavo, \"Pearl Jam\", no 2006. O seu derradeiro disco de estudio ata a data, \"Backspacer\", foi editado no ano 2009.\nAdemais das s\u00faas contribuci\u00f3ns musicais \u00e1 banda, Ament tam\u00e9n colaborou na parte art\u00edstica dos libretos dos \u00e1lbums. As s\u00faas fotograf\u00edas poden atoparse na meirande parte das edici\u00f3ns de Pearl Jam.\nOutros proxectos musicais.\nThree Fish.\nAment ten un proxecto paralelo chamado Three Fish, que formou no ano 1994 con Robbi Robb de Tribe After Tribe e Richard Stuverud dos Fastbacks. Three Fish publicou dous \u00e1lbums, \"Three Fish\" (1996) e \"The Quiet Table\" (1999).\n\"Mirror Ball\".\nAment tocou, xunto co resto dos membros de Pearl Jam, no \u00e1lbum de 1995 de Neil Young \"Mirror Ball\", e posteriormente formar\u00eda parte da banda de xira que dar\u00eda 11 concertos en Europa. Esta xira demostrou ser moi exitosa e o m\u00e1nages de Young, Elliot Roberts, falou dela como \"unha das maiores xiras que tivemos nas nosas vidas\".\n\"Tone\".\nO 16 de setembro do 2008 Ament editou o seu primeiro \u00e1lbum en solitario, \"Tone\", a trav\u00e9s do selo Monkeywrench Records. O disco est\u00e1 formado por dez canci\u00f3ns compostas nun per\u00edodo de 12 anos. Os temas do traballo te\u00f1en un son cru e experimental. Fabric\u00e1ronse 3.000 copias de \"Tone\" e foron distribu\u00eddas por tendas de discos independentes dos Estados Unidos, ademais de a trav\u00e9s da p\u00e1xina web de Pearl Jam. O \u00e1lbum tam\u00e9n est\u00e1 dispo\u00f1ible como descarga dixital tam\u00e9n a trav\u00e9s da p\u00e1xina de Pearl Jam."}
{"id": "34649", "revid": "56817", "url": "https://gl.wikipedia.org/wiki?curid=34649", "title": "NGC 7525-2", "text": "NGC 7525-2 \u00e9 unha galaxia na constelaci\u00f3n de Pegasus, o obxecto non figuraba na versi\u00f3n orixinal do New General Catalogue (NGC). Ten unha magnitude aparente de 15.4, unha ascensi\u00f3n recta de 23h 13m 40,2s e unha declinaci\u00f3n de +14\u00b0 01' 27\"."}
{"id": "34650", "revid": "6400860", "url": "https://gl.wikipedia.org/wiki?curid=34650", "title": "Pr\u00edncipe de Gales", "text": "O Pr\u00edncipe de Gales \u00e9, dende 1301, o t\u00edtulo do herdeiro dos monarcas brit\u00e1nicos. A tradici\u00f3n iniciouna Eduardo I de Inglaterra en 1301 quen lle deu este t\u00edtulo \u00f3 seu fillo, o pr\u00edncipe Eduardo (posteriormente Eduardo II de Inglaterra) despois da anexi\u00f3n do Pa\u00eds de Gales por Inglaterra, a trav\u00e9s do Estatuto de Rhuddlan.\nLenda.\nSegundo unha famosa lenda, o rei prometeulles aos galeses que conquistara que nomear\u00eda \"un pr\u00edncipe nado en Gales, que non falara unha palabra de ingl\u00e9s\" e despois nomeou o seu fillo como pr\u00edncipe para sorpresa dos galeses. Eduardo II realmente naceu en Caernarfon, Gales, mentres que o seu pai loitaba al\u00ed, e como moitos infantes \u00e9 probable que naquel tempo non falara ingl\u00e9s (en realidade, \u00f3 crecer na corte \u00e9 probable que o seu primeiro idioma fose o franc\u00e9s normando e non o ingl\u00e9s).\n\u00d3 contrario que os t\u00edtulos de Duque de Cornualla e Duque de Rothesay que os adquire \u00f3 nacer o herdeiro da coroa ou pola ascensi\u00f3n do seu proxenitor \u00e1 coroa, a creaci\u00f3n dun t\u00edtulo de Pr\u00edncipe de Gales depende da vontade do soberano.\nO lema do Pr\u00edncipe de Gales \u00e9 \"Ich dien\" (\"eu sirvo\" en alem\u00e1n).\nListaxe dos pr\u00edncipes de Gales.\nNota: as datas fan referencia \u00f3 per\u00edodo en que a persoa en cuesti\u00f3n foi Pr\u00edncipe de Gales."}
{"id": "34651", "revid": "25871", "url": "https://gl.wikipedia.org/wiki?curid=34651", "title": "Ducado de Cornualla", "text": "O ducado de Cornualla \u00e9 un t\u00edtulo nobiliario da coroa brit\u00e1nica e que corresponde ao fillo m\u00e1is vello e herdeiro do monarca. Dende 2022 o duque de Cornualla \u00e9 Guillerme de Gales. \nO ducado de Cornualla.\nO ducado de Cornualla pos\u00fae unha extensi\u00f3n de 52 449 hect\u00e1reas localizadas, fundamentalmente, ao longo de vinte condados no sueste de Inglaterra e nas illas Scilly. Polo tanto, a maior parte das propiedades do ducado est\u00e1n f\u00f3ra de Cornualla, pois al\u00f3 ten 7 571 hect\u00e1reas. \nAnualmente, o ducado de Cornualla proporciona uns ingresos de m\u00e1is de 20 mill\u00f3ns de libras esterlinas que se destinan a manter \u00e1s obras p\u00fablicas e privadas da familia do titular. Est\u00edmase que cobra o arrendamento dunhas 600 residencias e 700 labrad\u00edos. \nAdemais, sendo duque de Cornualla, Carlos III do Reino Undio promoveu a edificaci\u00f3n das cidades planificadas de Poundbury (Dorset) e Nansledan (Cornualla) dentro das terras do ducado. Tam\u00e9n destacou polo pulo dado \u00e1 agricultura sustentable nas s\u00faas explotaci\u00f3ns e o coidado da biodiversidade.\nHistoria.\nA partir do s\u00e9culo XIV algunhas monarqu\u00edas europeas crearon se\u00f1or\u00edos que cederon aos herdeiros primox\u00e9nitos do rei para que as rendas do mesmo os dotase dun patrimonio de seu. Deste xeito, o t\u00edtulo foi creado en 1337 polo rei Eduardo III para o seu fillo e herdeiro, Eduardo de Woodstock, chamado o \"pr\u00edncipe negro\". Dende ent\u00f3n este t\u00edtulo corresponde ao fillo m\u00e1is vello do rei de Inglaterra, a quen tam\u00e9n se lle outorgan os t\u00edtulos de pr\u00edncipe de Gales, e dende o s\u00e9culo XVII, o de duque de Rothesay como herdeiro do trono de Escocia. \nA persoa que m\u00e1is tempo ostentou este t\u00edtulo foi Carlos III. Entre 2005 e 2022 o t\u00edtulo ga\u00f1ou notoriedade pois foi empregado por Camila do Reino Unido logo do seu matrimonio con Carlos de Inglaterra."}
{"id": "34653", "revid": "85894", "url": "https://gl.wikipedia.org/wiki?curid=34653", "title": "Unidade da Esquerda Galega", "text": "Unidade da Esquerda Galega \u00e9 unha forza pol\u00edtica galega cuxo \u00e1mbito de actuaci\u00f3n \u00e9 Galicia. Formouse o 14 de outubro de 1994 con antigos militantes do POG, Unidade Galega, PSG-EG e persoas independentes. O partido refundouse en 2006 da man de Lois P\u00e9rez Leira para se presentar as elecci\u00f3ns municipais de 2007 en Vigo, o que fixo xunto con N\u00f3s-UP formando a candidatura Vigo de Esquerdas, que tivo o 0.21% dos votos . O partido volveu reactivarse a comezos de 2012 cando varios militantes do PSdeG-PSOE da zona de Vigo deixaron o partido e entraron na organizaci\u00f3n. En xu\u00f1o de 2012 celebrou unha conferencia pol\u00edtica e anunciou a s\u00faa entrada en M\u00e1is Galiza . Os seus m\u00e1ximo dirixentes foron \u00d3scar Lomba \u00c1lvarez e Marcial Amadeo Mart\u00ednez, ex-concelleiro do PSG-EG en Vigo. Ti\u00f1a militantes en Anova e outros en Compromiso por Galicia ata que en 2013 o sector integrado en Anova formou cos militantes de Nova Esquerda Socialista un novo partido Nova Esquerda Galega."}
{"id": "34657", "revid": "132", "url": "https://gl.wikipedia.org/wiki?curid=34657", "title": "George Lucas (cineasta)", "text": ""}
{"id": "34658", "revid": "22570", "url": "https://gl.wikipedia.org/wiki?curid=34658", "title": "Adolfo de Abel Vilela", "text": "Adolfo de Abel Vilela, nado en Lugo o 13 de xu\u00f1o de 1946, \u00e9 un profesor, historiador, publicista, gravador, pintor e pol\u00edtico galego.\nTraxectoria.\nA s\u00faa formaci\u00f3n acad\u00e9mica \u00e9 polifac\u00e9tica. Fixo estudos t\u00e9cnicos e human\u00edsticos en Lugo, Santiago e Madrid. \u00c9 Oficial Industrial en Electr\u00f3nica, Mestre Industrial na rama de Electricidade, T\u00e9cnico de Radiodifusi\u00f3n en Programaci\u00f3n, Enxe\u00f1eiro T\u00e9cnico Agr\u00edcola en Explotaci\u00f3ns Agropecuarias, graduado en Artes Aplicadas na especialidade de Cer\u00e1mica, licenciado en Xeograf\u00eda e Historia na especialidade de Arte Moderna e Contempor\u00e1nea e doutor en Xeograf\u00eda e Historia pola Universidade de Santiago de Compostela.\nNa s\u00faa faceta art\u00edstica dedicouse especialmente \u00e1 gravaci\u00f3n e \u00e1 estampaci\u00f3n. A s\u00faa primeira exposici\u00f3n foi en 1966 na s\u00faa cidade natal, e ten presentado as s\u00faas obras en diversas galer\u00edas de Lugo, Madrid, Porto Rico, Montevideo e Nova York, entre outras.\nDesde 1973 at\u00e9 a s\u00faa xubilaci\u00f3n (en 2006) exerceu como profesor de Ciencias da natureza no Instituto Polit\u00e9cnico de Lugo.\nEn 1968 publicou o seu primeiro artigo en \"El Progreso\", xornal no que, a partir daquela, colabora con asiduiade. Durante varios anos mantivo un programa de divulgaci\u00f3n agr\u00edcola semanal e outro diario de historia da cidade \"Lugo, Siglo XIX\", en Radio Popular de Lugo, as\u00ed como outro semanal, \"Os galegos na historia\", na Televisi\u00f3n de Galicia. Tam\u00e9n foi un dos fundadores da revista t\u00e9cnica e de humanidades \"Fronte e Cocote\".\nEn 1977 inicia a s\u00faa actividade pol\u00edtica no seo de Alianza Popular, partido no que foi membro do Comit\u00e9 Rexional de Galicia e da Xunta Nacional. Nas primeiras elecci\u00f3ns auton\u00f3micas (1981) encabezou a lista da provincia de Lugo, desempe\u00f1ando o cargo de presidente da comisi\u00f3n de Educaci\u00f3n e Cultura. Tam\u00e9n foi delegado da conseller\u00eda de Cultura en Lugo (1986). En 1987 abandona AP e ingresa en Coalici\u00f3n Galega, partido do que foi secretario xeral (1991-1993) Tras a conversi\u00f3n de CG nunha forza testemu\u00f1al organizou a s\u00faa propia formaci\u00f3n pol\u00edtica, a Converxencia Nacionalista Galega da que foi secretario xeral (1993-1995), abandonando definitivamente a pol\u00edtica neste \u00faltimo ano. Tam\u00e9n foi director xeral de Pol\u00edtica Ling\u00fc\u00edstica (1987-1989).\nPublicaci\u00f3ns.\nTen publicados 43 artigos de temas de historia da arte, 644 sobre historia da cidade de Lugo, e autor de 35 libros e colaborou en 22 m\u00e1is con outros autores. Son numerosos os artigos e conferencias sobre temas art\u00edsticos, hist\u00f3ricos e antropol\u00f3xicos publicados na prensa e en revistas especializadas, as\u00ed como en \"Grial\". Os temas tratados na maior\u00eda destas publicaci\u00f3ns son a muralla de Lugo, e aspectos hist\u00f3ricos, art\u00edsticos e urban\u00edsticos desta cidade desde o medievo ata a actualidade. O 16 de decembro de 1994, a Real Academia da Historia elixiuno acad\u00e9mico Correspondente."}
{"id": "34659", "revid": "624", "url": "https://gl.wikipedia.org/wiki?curid=34659", "title": "Acatalepsia", "text": "A acatalepsia \u00e9 un concepto filos\u00f3fico, referido \u00e1 incapacidade ou imposibilidade da mente para comprender ou concibir unha cousa.\nOs fil\u00f3sofos pirronistas, esc\u00e9pticos e mesmo a Academia de Plat\u00f3n afirmaban a existencia dunha acatalepsia absoluta: toda ciencia humana ou co\u00f1ecemento non \u00eda m\u00e1is al\u00e1 da aparencia e da verosimilitude. Fil\u00f3n de L\u00e1risa pola contra negou nos seus \u00faltimos libros a existencia desa acaptalesia absoluta o que implicaba unha revisi\u00f3n radical da filosof\u00eda acad\u00e9mica."}
{"id": "34660", "revid": "85894", "url": "https://gl.wikipedia.org/wiki?curid=34660", "title": "Alberte (antroponimia)", "text": "Alberte, e as s\u00faas variantes Alberto, Adalberto, Adelberto, Albertos, Aubeto, Edelberto e Oberto, \u00e9 un nome propio galego de home, procede do xerm\u00e1nico \"Alberth\": \"al\" (moi) e \"berth\" (ilustre), que \u00e1 s\u00faa vez derivou no galego: Adalberto (que brilla pola s\u00faa nobreza) e que despois se simplificar\u00eda a Alberte. As formas femininas son Alberta e Albertina. Hipocor\u00edsticos: \"Berto\", \"Beto\" (com\u00fans a Roberto, Norberto\u2026).\nPersonaxes.\nAlg\u00fans personaxes que levan o nome son:"}
{"id": "34661", "revid": "529", "url": "https://gl.wikipedia.org/wiki?curid=34661", "title": "Alberte", "text": ""}
{"id": "34662", "revid": "529", "url": "https://gl.wikipedia.org/wiki?curid=34662", "title": "Albertos", "text": ""}
{"id": "34663", "revid": "529", "url": "https://gl.wikipedia.org/wiki?curid=34663", "title": "Alberto", "text": ""}
{"id": "34664", "revid": "839", "url": "https://gl.wikipedia.org/wiki?curid=34664", "title": "The Body Politic", "text": "The Body Politic foi unha revista mensual canadense de tem\u00e1tica LGTB, que se publicou entre 1971 e 1987. Foi a primeira publicaci\u00f3n gai realmente importante no Canad\u00e1.\nCaracter\u00edsticas.\nInspirados polo \u00e9xito da marcha ao Parlamento, diversos membros da comunidade gai-l\u00e9sbica de Toronto botaron a andar unha publicaci\u00f3n para todo o colectivo o 28 de outubro de 1971, dous anos despois de que a homosexualidade fose legalizada no Canad\u00e1. O seu prezo de venda inicialmente foi de 25 c\u00e9ntimos de d\u00f3lar canadense. Antes desta revista, public\u00e1ranse no pa\u00eds americano outras d\u00faas publicaci\u00f3ns, de vida breve, a Gay International e a Two, ambas as d\u00faas editadas en Toronto.\nA publicaci\u00f3n foi o berce dos Arquivos Gai L\u00e9sbicos do Canad\u00e1 en 1973. En 1975 o grupo de xente que traballaba ao redor do \"Body Politic\" botou tam\u00e9n a andar Pink Triangle Press, unha empresa editora e xornal\u00edstica canadense que botou a andar moi diversas iniciativas en prensa e televisi\u00f3n ata o d\u00eda de hoxe. Entre os escritores vencellados a esta publiciaci\u00f3n estiveron Gerald Hannon, Stan Persky, John Greyson e Gary Kinsman.\nO primeiro anuncio publicitario apareceu no cuarto n\u00famero da revista. No seu cumio, \"The Body Politic\" tivo 3.000 subscritores, un terzo deles f\u00f3ra do Canad\u00e1. Ao longo da s\u00faa vida tivo 80 correspondentes regulares en 21 cidades canadenses. Por veces \"The Body Politic\" foi controvertido. Foi acusado de publicar material obsceno en d\u00faas ocasi\u00f3ns, en 1977 por un artigo de Hannon titulado \"Homes que queren a rapaces que queren a homes\" (\"Men Loving Boys Loving Men\"), e en 1982, por un artigo sobre fisting. A revista foi absolta nos dous casos, a\u00ednda que o material que a polic\u00eda apreixou no proceso polo artigo de Hannon tardou oito anos en serlle devolto.\nA revista deixou de publicarse en 1987, logo de 135 n\u00fameros, despois de que a s\u00faa editora botase \u00e1 r\u00faa o tabloide \"Xtra!\" en 1984."}
{"id": "34665", "revid": "107958", "url": "https://gl.wikipedia.org/wiki?curid=34665", "title": "LGBT", "text": "LGBT ou LGTB \u00e9 a sigla composta polas inici\u00e1is das palabras Lesbianas, Gais, Bisexuais e Trans (transx\u00e9nero, transexuais e travest\u00eds). Agrupa \u00e1s persoas coas orientaci\u00f3ns sexuais e identidades de x\u00e9nero relativas a esas catro palabras, as\u00ed como \u00e1s comunidades formadas por elas. A expresi\u00f3n tivo a s\u00faa orixe na lingua inglesa nos anos noventa, mais estas iniciais coinciden en varias falas, entre elas a galega. O termo \u00e9 o resultado dunha evoluci\u00f3n na que se lle foron engadindo letras co fin de inclu\u00edr a diversas comunidades discriminadas pola s\u00faa identidade sexual. Nun principio, empreg\u00e1base a expresi\u00f3n \u00abhomosexual\u00bb ou \u00abgai\u00bb, mais algunhas organizaci\u00f3ns de persoas bisexuais e lesbianas cuestion\u00e1rona como insuficiente, dando paso \u00e1 creaci\u00f3n da sigla \u00abLGB\u00bb. Logo de que as persoas transexuais fixeran unha cr\u00edtica semellante, engad\u00eduselle a letra \u00abT\u00bb, creando as\u00ed o termo \u00abLGBT\u00bb. A orde das letras pode variar segundo o uso de cada comunidade ou de cada pa\u00eds.\nNos \u00faltimos anos xurdiron novas ampliaci\u00f3ns da sigla co fin de inclu\u00edr a outras comunidades, como \u00e1s persoas intersexuais (LGBTI), \"queer\" (LGBTQ) ou asexuais (LGBTA), entre outras. Tam\u00e9n as comunidades de persoas transexuais e transx\u00e9nero sostiveron que non corresponde fusionalas nunha soa letra, escribindo a sigla con dobre \u00abT\u00bb (LGBTT). Esta tendencia a adicionar letras para inclu\u00edr novas comunidades e disidencias, deu lugar ao emprego do signo \u00ab+\u00bb a continuaci\u00f3n da sigla (LGBT+).\nSignificado dos termos.\nCada termo da sigla ref\u00edrese a un grupo espec\u00edfico: lesbianas (mulleres homosexuais), gais (homes homosexuais), bisexuais (persoas senten atra\u00eddas por persoas de ambos os dous sexos indistintamente) e transexuais (persoas que senten pertencer ao sexo oposto ao que naceron)."}
{"id": "34666", "revid": "85894", "url": "https://gl.wikipedia.org/wiki?curid=34666", "title": "Bob Avakian", "text": "Robert Bruce Avakian, chamado Bob Avakian, nado o 7 de marzo de 1943 na cidade de Washington, \u00e9 un pol\u00edtico estadounidense, l\u00edder do principal grupo mao\u00edsta dos Estados Unidos, o Partido Comunista Revolucionario.\nTraxectoria.\nNeto de emigrantes armenios que chegaran aos Estados Unidos para traballar no campo, o pai era xu\u00edz de condado en Alameda. Educouse en Berkeley (California) e al\u00ed entrou en contacto con grupos da esquerda e participou en protestas estudant\u00eds, dirixidas por Mario Savio, que ti\u00f1an como obxectivo obrigar a Universidade a reco\u00f1ecer a liberdade de expresi\u00f3n. Avakian converteuse no voceiro na \u00e1rea de San Francisco do Partido Paz e Liberdade e asemade apoiaba activamente os Panteras Negras. En 1975 participou na creaci\u00f3n do Partido Comunista Revolucionario (PCR). Cando Deng Xiaoping visitou os Estados Unidos, Avakian dirixiu as protestas en Washington contra a visita. Por enfrontamentos coa polic\u00eda na protesta, el e os outros membros do seu grupo foron xulgados e condenados a un total de 241 anos de c\u00e1rcere. Para evitar ir a prisi\u00f3n marchou a Par\u00eds en 1981. No entanto, todas as acusaci\u00f3ns contra el foron completamente retiradas en 1982.\nDesde 1979 Avakian \u00e9 o presidente do comit\u00e9 central do Partido Comunista Revolucionario, e contin\u00faa a selo en 2018."}
{"id": "34667", "revid": "85894", "url": "https://gl.wikipedia.org/wiki?curid=34667", "title": "NLGJA", "text": "A Asociaci\u00f3n Estadounidense de Xornalistas Gais e Lesbianas (en ingl\u00e9s \"National Lesbian &amp; Gay Journalists Association\") (NLGJA) \u00e9 unha asociaci\u00f3n profesional estadounidense dedicada a monitorizar a cobertura das novas relacionadas coa comunidade LGTB. Ten a s\u00faa base na cidade de Washington, D.C. e entre os seus membros hai tanto xornalistas como estudantes en medios impresos, audiovisuais e dixitais.\nA NLGJA \u00e9 unha organizaci\u00f3n de xornalistas, profesionais dos medios, educadores e estudantes que traballan nas industrias xornal\u00edsticas para fomentar unha axeitada cobertura dos acontecementos relacionados coa comunidade l\u00e9sbica, gai, bisexual e transexual. A NLGJA tam\u00e9n loita contra a discriminaci\u00f3n laboral e fornece de cursos de formaci\u00f3n aos seus membros.\nFoi fundada en 1990 por Roy Aarons, e actualmente ten uns 1.500 membros. O seu director executivo \u00e9 David Barre, e o seu presidente David Steinberg."}
{"id": "34668", "revid": "1093", "url": "https://gl.wikipedia.org/wiki?curid=34668", "title": "NGLJA", "text": ""}
{"id": "34669", "revid": "12452", "url": "https://gl.wikipedia.org/wiki?curid=34669", "title": "GLBT", "text": ""}
{"id": "34672", "revid": "98629", "url": "https://gl.wikipedia.org/wiki?curid=34672", "title": "Javier P\u00e9rez de Cu\u00e9llar", "text": "Javier P\u00e9rez de Cu\u00e9llar Guerra, nado en Lima o 19 de xaneiro de 1920 e finado na mesma cidade o 4 de marzo de 2020, foi un avogado e diplom\u00e1tico peruano que se converteu no quinto Secretario Xeral das Naci\u00f3ns Unidas entre 1982 e 1991.\nTraxectoria.\nMocidade e carreira diplom\u00e1tica.\nEstudou dereito e ingresou en 1940 no Ministerio de Exteriores do Per\u00fa. En 1944 entrou a formar parte do Servizo Diplom\u00e1tico, e foi enviado como embaixador do Per\u00fa a Francia, Reino Unido, Bolivia, Brasil, Su\u00edza, a Uni\u00f3n Sovi\u00e9tica (sendo o primeiro embaixador do Per\u00fa neste pa\u00eds), Polonia e Venezuela.\nEn 1961 volveu para Lima para desenvolver os cargos de director do Departamento Xur\u00eddico, director da Administraci\u00f3n, director de Protocolo e director de Asuntos Pol\u00edticos. En 1966 conseguiu que o nomeasen viceministro e Secretario Xeral de Relaci\u00f3ns Exteriores, baixo a presidencia de Belaunde Terry.\nFoi designado polo seu pa\u00eds como delegado na Asemblea Xeral da ONU en 1946, para converterse en representante nas Naci\u00f3ns Unidas desde 1971 ata 1975. Representou ao Per\u00fa no Consello de Seguridade da ONU entre 1973 e 1974, desenvolvendo a funci\u00f3n de Presidente do Consello durante o conflito de Chipre de 1974. O 18 de setembro daquel ano foi nomeado representante especial do Secretario Xeral en Chipre, cargo que ocupou ata 1977, cando volveu ao seu cargo no Ministerio de Exteriores do Per\u00fa.\nO 27 de febreiro de 1979 foi nomeado Secretario Xeral Asistente das Naci\u00f3ns Unidas para Asuntos Pol\u00edticos concretos. Desde abril de 1981 alternou este cargo co de Representante Persoal do Subsecretario Xeral durante a crise de Afganist\u00e1n. Con esta condici\u00f3n viaxou a Afganist\u00e1n e Paquist\u00e1n durante abril e agosto daquel ano para proseguir as negociaci\u00f3ns de paz iniciadas polo subsecretario xeral meses antes.\nEn maio de 1981 volveu ao Ministerio de Exteriores do Per\u00fa, continuando por\u00e9n como representante do Subsecretario Xeral na crise de Afganist\u00e1n ata a s\u00faa designaci\u00f3n como Secretario Xeral das Naci\u00f3ns Unidas.\nSecretario Xeral das Naci\u00f3ns Unidas.\nO 1 de xaneiro de 1982 Javier P\u00e9rez de Cu\u00e9llar tomou posesi\u00f3n do seu cargo de Secretario Xeral das Naci\u00f3ns Unidas, en substituci\u00f3n de Kurt Waldheim. Foi o primeiro latino en ocupar este cargo, e o primeiro suramericano.\nO 10 de outubro de 1986 foi reelixido para continuar cun segundo mandato, que iniciou o 1 de xaneiro de 1987. Os membros do Consello de Seguridade solicitaron a realizaci\u00f3n dun terceiro mandato de P\u00e9rez de Cu\u00e9llar se ben o diplom\u00e1tico peruano non aceptou a oferta e renunciou ao cargo o 31 de decembro de 1991. En outubro de 1987 foi galardonado co Premio Pr\u00edncipe de Asturias de Cooperaci\u00f3n Internacional.\nDurante o seu mandato vai levar directamente as negociaci\u00f3ns entre Arxentina e o Reino Unido durante a guerra das Malvinas ao igual que promoveu as acci\u00f3ns do Grupo de Contadora para a consecuci\u00f3n da paz en Am\u00e9rica Central. As Naci\u00f3ns Unidas intervi\u00f1eron nas negociaci\u00f3ns para a independencia de Namibia, o conflito do S\u00e1hara Occidental entre Marrocos e a Fronte Polisario, as\u00ed coma no conflito de Chipre. Durante o seu mandato os Cascos Azuis das Naci\u00f3ns Unidas foron galardoados co Premio Nobel da Paz en 1988.\nProfesor.\nTraballou tam\u00e9n como profesor de dereito Internacional na Academia Diplom\u00e1tica do Per\u00fa e como profesor de Relaci\u00f3ns Internacionais na Academia de Guerra A\u00e9rea do Per\u00fa. \u00c9 autor do Manual de Dereito Diplom\u00e1tico (\"Manual of Diplomatic Law\"), 1964.\nActividade pol\u00edtica.\nLogo da s\u00faa retirada das Naci\u00f3ns Unidas volveu para o seu pa\u00eds, onde optou \u00e1s elecci\u00f3ns presidenciais de 1995, co partido Uni\u00f3n por el Per\u00fa, e perdeu diante de M\u00e1ximo San Rom\u00e1n.\nEntre o 25 de novembro do 2000 e o 28 de xullo de 2001 foi nomeado primeiro ministro e ministro de Exteriores do Per\u00fa durante o goberno de transici\u00f3n de Valent\u00edn Paniagua logo da ca\u00edda de Alberto Fujimori.\nInmediatamente despois asumiu o cargo de embaixador do Per\u00fa en Francia e na UNESCO, ao que renunciou o 22 de xullo de 2004. O 31 de decembro daquel ano renunciou \u00e1 actividade diplom\u00e1tica e retirouse da vida pol\u00edtica activa. Viviu retirado en Par\u00eds, onde en xullo de 2005 sufriu un infarto, do que se recuperou con ben. Foi membro da Comisi\u00f3n de \u00c9tica do Comit\u00e9 Ol\u00edmpico Internacional.\nCondecoraci\u00f3ns e homenaxes.\nO embaixador Javier P\u00e9rez de Cu\u00e9llar recibiu o doutoramento honoris causa nas seguintes universidades:\nCon motivo do seu octox\u00e9simo aniversario recibiu na Universidade de Lima unha significativa homenaxe onde ditou unha conferencia maxistral sobre relaci\u00f3ns internacionais."}
{"id": "34673", "revid": "158", "url": "https://gl.wikipedia.org/wiki?curid=34673", "title": "Presidentes do Per\u00fa", "text": "O presidente \u00e9 o Xefe de Estado do Per\u00fa. Esta \u00e9 unha lista dos presidentes do Per\u00fa dende a independencia o 1821 ata o presente."}
{"id": "34674", "revid": "89787", "url": "https://gl.wikipedia.org/wiki?curid=34674", "title": "House (serie de televisi\u00f3n)", "text": "House, tam\u00e9n co\u00f1ecida como House, M.D., \u00e9 unha serie de televisi\u00f3n estadounidense emitida orixinalmente na cadea Fox durante oito tempadas, dende o 16 de novembro de 2004 ata o 21 de maio de 2012. O protagonista da serie \u00e9 o doutor Gregory House (Hugh Laurie), un xenio da medicina pouco convencional e mis\u00e1ntropo que, malia a s\u00faa dependencia de \u00f3s calmantes, lidera un equipo de diagnose no hospital ficticio Princeton\u2013Plainsboro de Nova Jersey. A idea para a premisa da serie partiu de Paul Attanasio, mentres que David Shore, acreditado como o creador da serie, foi o responsable principal da concepci\u00f3n do personaxe protagonista. Outros dos produtores executivos da serie foron Katie Jacobs e o director de cinema Bryan Singer. A serie rodouse na s\u00faa maior\u00eda no distrito Century City do condado dos \u00c1nxeles.\nDurante a serie House adoita enfrontarse cos seus compa\u00f1eiros de profesi\u00f3n, inclu\u00edndo co seu propio equipo m\u00e9dico, xa que as s\u00faas hip\u00f3teses sobre as doenzas dos pacientes bas\u00e9anse en percepci\u00f3ns sut\u00eds ou controvertidas. O seu incumprimento das normas e procedementos do hospital l\u00e9vao con frecuencia a manter conflitos coa administradora do hospital, a doutora Lisa Cuddy (Lisa Edelstein), mentres que o seu \u00fanico amigo verdadeiro \u00e9 o doutor James Wilson (Robert Sean Leonard), xefe do departamento de oncolox\u00eda. Durante as tres primeiras tempadas o seu equipo de diagn\u00f3stico est\u00e1 formado polo doutor Robert Chase (Jesse Spencer), a doutora Allison Cameron (Jennifer Morrison) e o doutor Eric Foreman (Omar Epps). \u00d3 fin da terceira tempada o equipo dis\u00f3lvese. Foreman volve de novo \u00f3 equipo e House realiza unha selecci\u00f3n gradual de tres novos membros para o equipo: a doutora Remy \"Thirteen\" Hadley (Olivia Wilde), o doutor Chris Taub (Peter Jacobson) e o doutor Lawrence Kutner (Kal Penn). Mentres tanto Chase e Cameron contin\u00faan realizando aparici\u00f3ns en distintos papeis dentro do hospital. Kutner falece nun dos \u00faltimos cap\u00edtulos da quinta tempada. Nun dos primeiros cap\u00edtulos da sexta tempada Cameron marcha do hospital e Chase volve \u00f3 equipo de diagn\u00f3stico. Thirteen toma unha excedencia durante a maior\u00eda da s\u00e9tima tempada, sendo substitu\u00edda pola estudante de medicina Martha M. Masters (Amber Tamblyn). Cuddy e Masters marchan antes da oitava tempada, na que Foreman pasa a ser o novo administrador do hospital e as doutoras Jessica Adams (Odette Annable) e Chi Park (Charlyne Yi) \u00fanense \u00f3 equipo de House.\n\"House\" estivo entre as 10 series de maior audiencia nos Estados Unidos dende a s\u00faa segunda tempada ata a cuarta. Distribu\u00edda e emitida en 66 pa\u00edses, \"House\" foi o programa de televisi\u00f3n de maior audiencia no mundo no ano 2008. O 8 de febreiro de 2012 a Fox anunciou que a oitava tempada, ent\u00f3n a\u00ednda en progreso, ser\u00eda a \u00faltima da serie. A serie obtivo numerosos premios televisivos, inclu\u00edndo cinco premios Emmy, dous Globos de Ouro, un premio Peabody e nove premios People's Choice Awards.\nArgumento xeral.\nO doutor Gregory House, interpretado coma un mis\u00e1ntropo xenio da medicina, lidera un equipo de diagnose m\u00e9dica no hospital Princeton-Plainsboro de Nova Jersey. A maior\u00eda dos episodios tratan sobre a diagnose dun paciente principal e comezan cunha apertura en fr\u00edo nun escenario externo \u00f3 hospital, amosando os eventos previos \u00f3 comezo dos s\u00edntomas do paciente. O episodio tipo segue as acci\u00f3ns do equipo no seu intento de diagnosticar e tratar a doenza do paciente, e habitualmente non o conseguen ata que a condici\u00f3n do paciente chega a un estado cr\u00edtico. Os pacientes tratados adoitan ser casos que outros doutores non diagnosticaron con certeza, e House rexeita de forma rutineira os casos que non considera interesantes. A li\u00f1a argumental tende a centrarse nas s\u00faas teor\u00edas e pr\u00e1cticas m\u00e9dicas pouco convencionais, e nas reacci\u00f3ns do resto de personaxes a estas, no canto de centrarse nos detalles dos tratamentos.\nO equipo emprega o m\u00e9todo de diagn\u00f3stico diferencial, listando as posibles etiolox\u00edas nun taboleiro branco, procedendo a riscar a maior\u00eda deles seguindo razoamentos l\u00f3xicos para a s\u00faa eliminaci\u00f3n, na maior\u00eda de ocasi\u00f3ns por parte de House, ata quedar co m\u00e1is plausible. Habitualmente o diagn\u00f3stico est\u00e1 errado polo menos nunha ocasi\u00f3n, polo que o paciente recibe tratamentos in\u00fatiles ou prexudiciais, provoc\u00e1ndolle novas complicaci\u00f3ns que segundo a s\u00faa natureza fornecen novas probas valiosas para o equipo e eventualmente ax\u00fadanlles a dar co diagn\u00f3stico correcto. House adoita chegar \u00f3 diagn\u00f3stico correcto aparentemente do nada, habitualmente inspirado por un comentario ou observaci\u00f3n superficial doutra das personaxes. Os diagn\u00f3sticos utilizados na serie var\u00edan dende doenzas relativamente com\u00fans ata doenzas moi raras.\nO equipo ten que facer fronte a dificultades no diagn\u00f3stico derivadas dos propios pacientes, que lles agochan s\u00edntomas, circunstancias e historias persoais, polo que House adoita proclamar durante as deliberaci\u00f3ns en equipo as frases \"O paciente mente\" () ou \"Todo o mundo mente\" (). Este tipo de suposici\u00f3ns gu\u00edan as s\u00faas decisi\u00f3ns e diagn\u00f3sticos, utilizando m\u00e9todos pouco convencionais ou incluso ilegais de forma rutineira, como por exemplo entrar sen permiso nas casas dos pacientes para investigalos. Debido a que gran parte das s\u00faas hip\u00f3teses est\u00e1n baseadas en epifan\u00edas ou percepci\u00f3ns controvertidas, adoita ter problemas para obter o permiso do seu superior para realizar o tratamento correspondente que considera necesario, que ag\u00e1s na \u00faltima tempada \u00e9 a administradora do hospital, a doutora Lisa Cuddy. Isto acent\u00faase nos casos en que os tratamentos propostos te\u00f1en un alto grao de risco ou son eticamente cuestionables. Son habituais os desacordos entre House e o seu propio equipo, e especialmente coa doutora Allison Cameron, cuns est\u00e1ndares de \u00e9tica m\u00e9dica m\u00e1is conservadores que os do resto de personaxes.\n\u00d3 igual que o resto de doutores do hospital, House ten que tratar tam\u00e9n a pacientes de atenci\u00f3n primaria na cl\u00ednica do hospital. Estas tarefas realizadas de forma reticente xunto cos seus creativos m\u00e9todos para evitalas constit\u00faen unha subtrama recorrente, servindo habitualmente como alivio c\u00f3mico para a serie. Durante o seu traballo na cl\u00ednica House desconcerta \u00f3s pacientes con observaci\u00f3ns inoportunas sobre as s\u00faas vidas persoais, prescrici\u00f3ns exc\u00e9ntricas e tratamentos pouco ortodoxos. Por\u00e9n, tras parecer pouco atento \u00e1s s\u00faas queixas, d\u00e9ixaos impresionados con diagn\u00f3sticos r\u00e1pidos e precisos. As analox\u00edas con alg\u00fans destes casos sinxelos na cl\u00ednica ax\u00fadanlle en ocasi\u00f3ns a solucionar o caso principal do seu equipo.\nUn dos elementos importantes da trama \u00e9 o consumo de Vicodina por parte de House para tratar a dor que sofre debido a un infarto no seu cuadr\u00edceps cinco anos antes do comezo da primeira tempada da serie, que lle obriga tam\u00e9n a utilizar un bast\u00f3n. No 11\u00ba episodio da primeira tempada, titulado \"Detox\", House admite que \u00e9 un adicto \u00e1 Vicodina, mais afirma que non ten un problema porque di que as p\u00edlulas \"ax\u00fadanme a facer o meu traballo, e qu\u00edtanme a dor\". A s\u00faa adicci\u00f3n d\u00e1 lugar a que os seus colegas, a doutora Cuddy e o doutor James Wilson, lle animen a ir a unha cl\u00ednica de rehabilitaci\u00f3n en varias ocasi\u00f3ns. Cando non ten acceso \u00e1 Vicodina ou experimenta unha dor moi intensa, automed\u00edcase con outros narc\u00f3ticos analx\u00e9sicos como a morfina, a oxicodona, ou a metadona. House adoita beber alcol cando non est\u00e1 de servizo m\u00e9dico, e clasif\u00edcase a si mesmo como un \"gran bebedor\". Cara a fin da quinta tempada House comeza a sufrir alucinaci\u00f3ns, e tras eliminar outros posibles diagn\u00f3sticos determina xunto a Wilson que a s\u00faa adicci\u00f3n \u00e1 Vicodina \u00e9 a causa m\u00e1is probable destas. Tras rexeitar isto durante un breve per\u00edodo de tempo, no cap\u00edtulo final da quinta tempada ingresa voluntariamente no hospital psiqui\u00e1trico Mayfield. No primeiro episodio da sexta tempada House sae de Mayfield coa s\u00faa adicci\u00f3n baixo control. Por\u00e9n, no 15\u00ba episodio da s\u00e9tima tempada, titulado \"Bombshells\", House recibe a nova de que Cuddy posiblemente ten cancro de ril provocado pola Vicodina, e acaba por recaer de novo na s\u00faa adicci\u00f3n.\nElenco e personaxes.\nPersonaxes principais.\nDurante a tirada da serie seis dos actores recibiron a acreditaci\u00f3n de protagonistas, todos eles representando doutores que traballan no hospital ficticio Princeton-Plainsboro de Nova Jersey. O doutor Gregory House (Hugh Laurie), o personaxe principal que d\u00e1 t\u00edtulo \u00e1 serie, dirixe o departamento de medicina diagn\u00f3stica do hospital. House descr\u00edbese a si mesmo coma \"un diagnosticador certificado cunha dobre especialidade en doenzas infecciosas e nefrolox\u00eda\". O doutor James Wilson (Robert Sean Leonard), o \u00fanico amigo verdadeiro de House, \u00e9 o xefe do departamento de oncolox\u00eda do hospital. A endocrin\u00f3loga Lisa Cuddy (Lisa Edelstein) \u00e9 a administradora do hospital e a xefa de House. House mant\u00e9n unha relaci\u00f3n complexa con Cuddy, e as s\u00faas interacci\u00f3ns adoitan involucrar un alto grao de insinuaci\u00f3ns e tensi\u00f3n sexual. No sexto episodio da quinta tempada, titulado \"Joy\", Cuddy e House b\u00edcanse por primeira vez na serie. A s\u00faa relaci\u00f3n f\u00edsica non progresa durante a quinta tempada. No episodio final desta tempada House pensa que mantivo unha relaci\u00f3n sexual con Cuddy, pero isto resulta ser unha alucinaci\u00f3n provocada pola s\u00faa adicci\u00f3n \u00e1 Vicodina. No episodio final da sexta tempada Cuddy rev\u00e9lalle a House que est\u00e1 namorada del. Os dous b\u00edcanse e acordan tentar sacar adiante a s\u00faa relaci\u00f3n como parella. Durante a s\u00e9tima tempada House e Cuddy procuran que a s\u00faa relaci\u00f3n funcione, mais no \u00faltimo episodio desta tempada rematan a s\u00faa relaci\u00f3n de forma efectiva.\nO equipo de diagn\u00f3stico orixinal de House est\u00e1 composto polo neur\u00f3logo Eric Foreman (Omar Epps), o intensivista Robert Chase (Jesse Spencer) e a inmun\u00f3loga Allison Cameron (Jennifer Morrison). No episodio \"Family\" da terceira tempada Foreman anuncia a s\u00faa dimisi\u00f3n, dic\u00edndolle a House: \"Non quero converterme en ti\". No episodio final desta tempada House dille a Chase que ou ben aprendeu todo o que pod\u00eda, ou non aprendeu nada, e desp\u00eddeo do equipo. Cameron, que durante a tempada desenvolve unha afinidade con Chase, dimite xusto despois. Isto deixa a House sen un equipo para o comezo da cuarta tempada.\nSeguindo ordes de Cuddy para contratar un novo equipo, House realiza unha selecci\u00f3n de entre 40 doutores. Os primeiros episodios da cuarta tempada c\u00e9ntranse neste proceso de selecci\u00f3n, estruturado en forma de concurso \"reality\" de eliminaci\u00f3n. House as\u00edgnalle a cada candidato un n\u00famero entre o 1 e o 40, elimin\u00e1ndoos ata que s\u00f3 quedan 7 finalistas. Aval\u00eda o seu desempe\u00f1o nos casos de diagn\u00f3stico coa axuda de Foreman, que volve \u00f3 departamento despois de ser despedido doutro hospital por ter un comportamento semellante \u00f3 de House. Malia que a volta de Foreman significa que s\u00f3 ten d\u00faas posici\u00f3ns dispo\u00f1ibles, House engana a Cuddy para que lle permita contratar tres dos candidatos. Finalmente selecciona o cirurxi\u00e1n pl\u00e1stico Chris Taub (Peter Jacobson), o especialista en medicina deportiva Lawrence Kutner (Kal Penn) e a internista Remy \"Thirteen\" Hadley (Olivia Wilde) (alcumada \"Thirteen\" polo seu n\u00famero durante o proceso de eliminaci\u00f3n). No \u00faltimo episodio da tempada Thirteen descobre que ten a enfermidade de Huntington, unha doenza incurable herdada da s\u00faa nai.\nNo 11\u00ba episodio da quinta tempada, \"Joy to the World\", Foreman e Thirteen te\u00f1en un encontro amoroso. Nun principio Thirteen non est\u00e1 convencida de querer unha relaci\u00f3n con Foreman, mais os dous comezan a sa\u00edr xuntos eventualmente durante toda a tempada, finalizando a s\u00faa relaci\u00f3n nos primeiros episodios da sexta tempada. No 20\u00ba episodio da quinta tempada, \"Simple Explanation\", Kutner aparece morto no seu apartamento a causa dun disparo na cabeza. Como non hai nota de suicidio, House sospeita que hai xogo sucio, malia que o resto de personaxes acepta a s\u00faa morte como un suicidio.\nNo s\u00e9timo episodio da segunda tempada, \"Hunting\", Cameron e Chase mante\u00f1en unha relaci\u00f3n dunha noite. Na metade da terceira tempada comezan unha relaci\u00f3n sexual continuada que Cameron insiste en manter casual. Cando Chase lle indica que quere unha relaci\u00f3n m\u00e1is formal, Cameron pon fin \u00e1 relaci\u00f3n. Por\u00e9n, cara \u00e1 fin desta terceira tempada Cameron reco\u00f1ece que ten sentimentos rom\u00e1nticos por Chase e comezan unha relaci\u00f3n seria. Tras deixar o equipo de diagn\u00f3stico asumen novos traballos dentro do hospital. Prom\u00e9tense no episodio \"Saviors\" da quinta tempada e contraen matrimonio no \u00faltimo episodio desta. No oitavo episodio da sexta tempada Chase \u00fanese de novo \u00f3 equipo de House e Cameron d\u00e9ixao e marcha do hospital. Volve como personaxe convidada nove episodios despois en Lockdown.\nA comezos da s\u00e9tima tempada Thirteen solicita unha excedencia sen dar explicaci\u00f3ns do motivo. Cuddy ord\u00e9nalle a House que cubra o seu posto con outra muller, pero eventualmente fai a escolla por el, contratando a estudante de medicina Martha M. Masters (Amber Tamblyn), que aparece por primeira vez no sexto episodio desta tempada. Thirteen volve no 18\u00ba episodio da tempada, \"The Dig\", revelando que estivera seis meses en prisi\u00f3n por axudar coa eutanasia do seu irm\u00e1n, afectado pola enfermidade de Huntington nun estado avanzado. Malia que Jacobson e Wilde representan papeis protagonistas, non foron acreditados como tal ata a s\u00e9tima tempada.\nPersonaxes recorrentes.\nAs seis primeiras tempadas de \"House\" incl\u00faen cada unha un ou m\u00e1is personaxes recorrentes que aparecen en arcos narrativos de m\u00faltiples episodios. Na primeira tempada Edward Vogler (Chi McBride), multimillonario propietario dunha compa\u00f1\u00eda farmac\u00e9utica, aparece en cinco episodios, doando 100 mill\u00f3ns de d\u00f3lares \u00f3 hospital a cambio de presidir a s\u00faa xunta. Vogler representou un intento de introducir un vil\u00e1n, a petici\u00f3n da Fox. Por\u00e9n, no momento da introduci\u00f3n deste personaxe a serie comezou a obter un \u00e9xito notable e eliminouse \u00f3 pouco tempo. Segundo Shore, o concepto dun xefe malvado non era realmente viable para a serie: \"Ch\u00e1mase \"House\". A audiencia sabe que nunca o van a despedir\".\nStacy Warner (Sela Ward), a exparella de House, aparece nos dous \u00faltimos episodios da primeira tempada, e en sete episodios da segunda. Procura que House trate o seu marido, Mark Warner (Currie Graham), \u00f3 que House diagnostica con porfiria aguda intermitente no \u00faltimo episodio da primeira tempada. Stacy e House volven intimar de novo pero House eventualmente dille a Stacy que volva con Mark, deix\u00e1ndoa desolada.\nO detective Michael Tritter (David Morse) aparece en varios episodios da terceira tempada. Tenta conseguir unha desculpa por parte de House despois de que este o deixe tirado nunha sala de consulta cun term\u00f3metro no seu recto. Tralo rexeitamento de House a desculparse, Tritter ac\u00fasao de posesi\u00f3n de narc\u00f3ticos sen receita e obr\u00edgao a asistir a rehabilitaci\u00f3n. Cando o caso chega \u00f3s tribunais, Cuddy comete perxurio en favor de House e o caso queda sobresido. O xu\u00edz reprende a Tritter por perseguir a House de forma excesiva e sentenza a House a unha noite no calabozo por desacato e este remata a s\u00faa rehabilitaci\u00f3n a\u00ednda baixo a influencia da Vicodina.\nOs candidatos para o novo equipo de diagn\u00f3stico de House son os principais personaxes recorrentes da cuarta tempada. A maior dos tres seleccionados finalmente, os outros catro finalistas son Jeffrey Cole (Edi Gathegi), o epidemi\u00f3logo Travis Brennan (Andy Comeau), Henry Dobson (Carmen Argenziano), e a radi\u00f3loga Amber \"Cut-throat Bitch\" Volakis (Anne Dudek). Cada un destes sae da serie trala s\u00faa eliminaci\u00f3n, ag\u00e1s Volakis que reaparece durante a tempada \u00f3 manter unha relaci\u00f3n con Wilson. Volakis comeza unha relaci\u00f3n sentimental con Wilson, e no final de d\u00faas partes desta tempada acompa\u00f1a a un b\u00e9bedo House \u00e1 s\u00faa casa xa que Wilson non est\u00e1 dispo\u00f1ible. Vense involucrados nun accidente de autob\u00fas, \u00f3 que lle provoca a morte a ela, e reaparece \u00f3 final da quinta tempada como parte das alucinaci\u00f3ns que sofre House.\nO investigador privado Lucas Douglas (Michael Weston), inspirado en parte por \"The Rockford Files\", aparece en tres episodios da quinta tempada. House contr\u00e1tao nun primeiro momento para espiar a Wilson, quen d\u00e1 por finalizada a s\u00faa amizade con el trala morte de Volakis (amizade que recuperan eventualmente na serie). Tras isto House p\u00e1galle a Douglas para que investigue a vida privada dos membros do seu equipo e de Cuddy. Douglas volve aparecer na sexta tempada como o noivo de Cuddy, mantendo unha breve relaci\u00f3n con ela ata que termina cando Cuddy se decata de que realmente est\u00e1 namorada de House.\nTempadas.\nNa s\u00faa primeira tempada \"House\" acadou o posto n\u00famero 24 entre t\u00f3dalas series de televisi\u00f3n dos Estados Unidos, sendo o 9\u00ba programa en horario de m\u00e1xima audiencia m\u00e1is popular entre as mulleres do pa\u00eds. Axudadas por introduci\u00f3ns durante a emisi\u00f3n do popular programa \"American Idol\", as seguintes tres tempadas estiveron entre os dez primeiros postos en canto a n\u00famero de espectadores nos Estados Unidos. A serie acadou a s\u00faa m\u00e1xima cualificaci\u00f3n Nielsen na terceira tempada, cunha media de 19,4 mill\u00f3ns de espectadores por episodio. Segundo a produtora Katie Jacobs, o equipo de produci\u00f3n quedou sorprendido de que a serie atraera a unha audiencia tan grande. Na s\u00faa quinta tempada a serie tivo unha media de 12 mill\u00f3ns de espectadores por episodio e caeu ata a posici\u00f3n n\u00famero 19, mant\u00e9ndose como o segundo programa m\u00e1is popular da Fox por detr\u00e1s de \"American Idol\".\nO episodio con maior n\u00famero de espectadores foi \"Frozen\", da cuarta tempada, emitido despois da Super Bowl XLII. Tivo algo m\u00e1is de 29 mill\u00f3ns de espectadores. \"House\" foi o terceiro programa m\u00e1is visto nos Estados Unidos esa semana, igualando a \"American Idol\" e s\u00f3 superado pola propia Super Bowl e pola cerimonia posterior \u00f3 partido.\nProduci\u00f3n.\nConcepci\u00f3n.\nEn 2004 David Shore e Paul Attanasio, xunto coa produtora Katie Jacobs, propux\u00e9ronlle a serie (a\u00ednda sen t\u00edtulo naquel momento) \u00e1 Fox como un programa de detectives m\u00e9dicos \u00f3 estilo \"\", un \"whodunit\" nun hospital no que os doutores investigaban s\u00edntomas e as s\u00faas causas. Attanasio tivo a inspiraci\u00f3n de desenvolver un drama m\u00e9dico de procedementos tras ler a columna titulada \"Diagnosis\" do suplemento \"The New York Times Magazine\", escrita pola doutora Lisa Sanders do Hospital Yale-New Haven, e o Hospital Princeton-Plainsboro modelouse a partir desta instituci\u00f3n. Fox adquiriu os dereitos da serie, malia que o ent\u00f3n presidente da cadea Gail Berman lles dixo \u00f3 equipo creativo: \"Quero unha serie de m\u00e9dicos, pero non quero ver batas brancas cami\u00f1ando polo corredor\". Jacobs afirmou que esta estipulaci\u00f3n foi unha das diversas influencias que deron lugar \u00f3 formato final da serie.\nA serie pasou a ter o t\u00edtulo de produci\u00f3n \"Chasing Zebras, Circling the Drain\" (\"zebra\" \u00e9 o termo m\u00e9dico coloquial nos Estados Unidos para unha diagnose pouco habitual, e \"circling the drain\" fai referencia \u00f3s pacientes en estado terminal). A premisa orixinal da serie era a dun equipo de doutores traballando xuntos para tentar \"diagnosticar o imposible de diagnosticar\". Shore cr\u00eda que era importante ter un personaxe central interesante, un que puidese examinar as caracter\u00edsticas persoais dos pacientes e diagnosticar as s\u00faas doenzas descubrindo os seus segredos e mentiras. Segundo o equipo creativo foi explorando as posibilidades deste personaxe, o concepto da serie foise centrando m\u00e1is no personaxe principal. O protagonista recibiu o nome \"House\", adoptado como t\u00edtulo para a serie tam\u00e9n. Shore desenvolveu m\u00e1is as personaxes e escribiu o gui\u00f3n do episodio piloto. Bryan Singer, director deste episodio piloto e cun papel destacado na elecci\u00f3n dos actores para os papeis protagonistas, afirmou que \"o t\u00edtulo do piloto era 'Everybody Lies', e esa \u00e9 a premisa da serie\". Shore afirmou que as li\u00f1as argumentais centrais de varios dos primeiros episodios estaban baseadas na obra de Berton Rouech\u00e9, escritor para a revista \"The New Yorker\" entre 1944 e 1994, quen se especializara en artigos sobre casos m\u00e9dicos pouco com\u00fans.\nShore trazou o concepto do personaxe protagonista base\u00e1ndose na s\u00faa propia experiencia como paciente nun hospital. Unha parte principal da premisa da serie era que este deber\u00eda estar incapacitado dalgunha forma. A idea orixinal era que House tivese que usar unha cadeira de rodas, pero a Fox rexeitou esta idea. Os guionistas finalmente decidiu que House ter\u00eda unha perna danada debido a unha diagnose incorrecta, o que o obrigar\u00eda a usar un bast\u00f3n e lle causar\u00eda unha dor que dar\u00eda lugar \u00e1 s\u00faa dependencia dos narc\u00f3ticos.\nReferencias a Sherlock Holmes.\nDurante toda a serie aparecen referencias \u00f3 feito de que Gregory House est\u00e1 baseado no detective ficticio Sherlock Holmes creado por Arthur Conan Doyle. Shore explicou que sempre fora un afeccionado de Holmes e consideraba a indiferenza cara \u00f3s seus clientes como algo \u00fanico. As semellanzas evid\u00e9ncianse na dependencia de House do razoamento dedutivo e da psicolox\u00eda, incluso cando non parece obvia a s\u00faa aplicaci\u00f3n, e na s\u00faa reticencia a aceptar casos que non considera interesantes. O seu m\u00e9todo de investigaci\u00f3n bas\u00e9ase na eliminaci\u00f3n l\u00f3xica de diagn\u00f3sticos segundo van probando ser imposibles, un m\u00e9todo semellante \u00f3 de Holmes. Os dous personaxes tocan instrumentos musicais (House o piano, a guitarra e a harm\u00f3nica mentres que Holmes toca o viol\u00edn) e toman drogas (House est\u00e1 adicto \u00e1 Vicodina mentres que Holmes toma coca\u00edna de forma recreativa). A relaci\u00f3n de House co doutor James Wilson evoca a de Holmes e o doutor John Watson. Robert Sean Leonard, quen representa a Wilson, afirmou que House e a s\u00faa propia personaxe estaban pensados para traballar xuntos nun primeiro momento de forma semellante a como traballan Holmes e Watson, e na s\u00faa opini\u00f3n o equipo de diagn\u00f3stico de House \u00e9 o que asume o aspecto do papel de Watson na serie. Shore afirmou que o propio nome de House est\u00e1 concibido como unha \"sutil homenaxe\" a Holmes. O enderezo de House na serie \u00e9 221B Baker Street, unha referencia directa \u00f3 enderezo de Holmes.\nVarios dos episodios da serie conte\u00f1en referencias adicionais \u00e1s historias de Sherlock Holmes. O paciente principal no episodio piloto ch\u00e1mase Rebecca Adler por Irene Adler, unha das personaxes do primeiro relato curto de Holmes titulado \"A Scandal in Bohemia\". No episodio final da segunda tempada House recibe un disparo dun tirador acreditado como \"Moriarty\", o nome do antagonista de Holmes. No episodio da cuarta tempada \"It's a Wonderful Lie\", House recibe unha \"segunda edici\u00f3n de Conan Doyle\" como regalo de Nadal. No episodio da quinta tempada \"The Itch\", House colle as s\u00faas chaves e a s\u00faa Vicodina de enriba dunha copia de \"The Memoirs of Sherlock Holmes\" de Conan Doyle. Noutro episodio desa mesma tempada, \"Joy to the World\", nun intento de enganar o seu equipo House usa un libro de Joseph Bell, a inspiraci\u00f3n de Conan Doyle para Sherlock Holmes. O \u00faltimo episodio da serie homenaxea a aparente morte de Holmes no relato \"The Final Problem\", a historia de 1893 coa que Conan Doyle procurara conclu\u00edr orixinalmente as cr\u00f3nicas de Holmes.\nEquipo de produci\u00f3n.\n\"House\" foi unha coproduci\u00f3n de Heel and Toe Films, Shore Z Productions e Bad Hat Harry Productions en asociaci\u00f3n con Universal Media Studios para a Fox. Paul Attanasio e Katie Jacobs de Heel and Toe Films, David Shore de Shore Z Productions e Bryan Singer de Bad Hat Harry Productions foron os produtores executivos de t\u00f3dalas tempadas da serie. Lawrence Kaplow, Peter Blake e Thomas L. Moran un\u00edronse como guionistas \u00f3 comezo da primeira tempada trala realizaci\u00f3n do episodio piloto. Os guionistas Doris Egan, Sara Hess, Russel Friend e Garrett Lerner un\u00edronse \u00f3 equipo no comezo da segunda tempada. Os guionistas Eli Attie e Sean Whitesell un\u00edronse a comezos da cuarta tempada, dende a que Moran, Friend, e Lerner foron acreditados como produtores executivos xunto a Attanasio, Jacobs, Shore e Singer. Hugh Laurie actuou tam\u00e9n como produtor executivo para o segundo e o terceiro episodio da quinta tempada.\nOs guionistas que participaron en m\u00e1is episodios foron Kaplow (18 episodios), Blake (17), Shore (16), Friend (16), Lerner (16), Moran (14) e Egan (13). Os directores con maior n\u00famero de episodios foron Deran Sarafian (22 episodios), que non participou na sexta tempada, e Greg Yaitanes (17). David Straiton dirixiu 10 episodios da sexta tempada, e Hugh Laurie dirixiu o 17\u00ba episodio desta, titulado Lockdown\". Elan Soltes foi o supervisor de efectos especiais da serie dende o seu comezo. Lisa Sanders, profesora adxunta de medicina na Escola de Medicina de Yale, actuou como conselleira t\u00e9cnica da serie, ademais de ser a autora da columna que inspirou a s\u00faa premisa. Segundo Shore ti\u00f1an tres doutores distintos revisando os gui\u00f3ns da serie, e a enfermeira titulada Bobbin Bergstrom foi a conselleira m\u00e9dica da serie.\nSelecci\u00f3n dos actores.\nInicialmente os produtores procuraron atopar a \"persoa americana por excelencia\" para o papel protagonista de House. En particular, Singer consideraba que de ningunha maneira contratar\u00edan un actor non estadounidense para o papel. Cando comezaron as sesi\u00f3ns de selecci\u00f3n de actores, Hugh Laurie atop\u00e1base en Namibia rodando o filme \"Flight of the Phoenix\". Gravou unha audici\u00f3n improvisada nun ba\u00f1o do seu hotel e envi\u00f3ullela \u00f3s produtores. Singer quedou impresionado coa s\u00faa actuaci\u00f3n, e desco\u00f1ecendo que Laurie era ingl\u00e9s, comentou o ben que este \"actor americano\" conseguira captar o personaxe. Laurie acreditou o seu acento a \"unha xuventude malgastada [vendo] demasiada televisi\u00f3n e demasiados filmes\". Malia que inicialmente consideraran outros actores m\u00e1is co\u00f1ecidos no seu \u00e1mbito local como Denis Leary, David Cross, Rob Morrow e Patrick Dempsey, o resto de produtores quedou igual de impresionados que Singer e seleccionaron a Laurie para o papel de House.\nLaurie revelou posteriormente que nun primeiro momento pensara que o protagonista da serie \u00eda ser o doutor James Wilson, asumindo que House ser\u00eda un personaxe secundario pola natureza da personaxe, ata que recibiu o gui\u00f3n completo do episodio piloto. Laurie, fillo do doutor Ran Laurie, afirmou sentirse culpable por \"cobrar m\u00e1is para converterse nunha versi\u00f3n falsa do seu propio pai\". Dende o comezo da terceira tempada recibiu entre 275\u00a0000 e 300\u00a0000 d\u00f3lares por episodio, tres veces m\u00e1is do seu salario nas tempadas previas. Na quinta tempada estaba recibindo uns 400\u00a0000 d\u00f3lares por episodio, convert\u00e9ndose nun dos actores de televisi\u00f3n mellor pagados naquel momento.\nRobert Sean Leonard recibira o gui\u00f3n da serie da CBS \"Numb3rs\" \u00f3 mesmo tempo que o de \"House\", e ti\u00f1a pensado presentarse a unha audici\u00f3n para a primeira. Por\u00e9n decidiu que o personaxe que lle tocar\u00eda nesa serie aparec\u00eda en demasiadas escenas, afirmando posteriormente: \"Canto menos traballo, m\u00e1is feliz estou\". Considerou que a s\u00faa audici\u00f3n para \"House\" non foi particularmente boa, pero que a s\u00faa duradeira amizade con Singer o axudou a conseguir o papel do doutor Wilson. A Singer gust\u00e1ralle o papel de Lisa Edelstein en \"The West Wing\", e envioulle unha copia do gui\u00f3n do episodio piloto. Edelstein quedou co papel da doutora Lisa Cuddy considerando que o gui\u00f3n era de calidade e indicando o seu gusto polos \"en\u00e9rxicos di\u00e1logos\" da s\u00faa personaxe con House.\nO axente do actor australiano Jesse Spencer suxeriulle que realizase unha audici\u00f3n para o papel do doutor Robert Chase na serie. Spencer cr\u00eda que esta ser\u00eda dun estilo semellante \u00f3 de \"General Hospital\", mais cambiou de opini\u00f3n cando leu o gui\u00f3n. Trala s\u00faa selecci\u00f3n convenceu os produtores de que o seu personaxe fose tam\u00e9n australiano. Patrick Dempsey tam\u00e9n realizou unha audici\u00f3n para o papel de Chase, mais finalmente acabou representando o doutor Derek Shepherd na serie \"Grey's Anatomy\". Omar Epps inspirouse na s\u00faa representaci\u00f3n previa dun m\u00e9dico interino na serie \"ER\" para representar o doutor Eric Foreman. Jennifer Morrison considerou que a s\u00faa audici\u00f3n para o papel da doutora Allison Cameron fora un desastre, pero Singer xa co\u00f1ec\u00eda varias das s\u00faas actuaci\u00f3ns con anterioridade \u00e1 audici\u00f3n, inclu\u00edndo a da serie \"Dawson's Creek\", e quixo seleccionala para ese papel. Morrison deixou a serie cando a s\u00faa personaxe foi eliminada da historia principal na metade da sexta tempada. A actriz Robin Tunney protagonizou os dous cap\u00edtulos piloto.\nNo remate da terceira tempada House despide a Chase mentres que Foreman e Cameron dimiten. Nos seguintes episodios House fai unha selecci\u00f3n para contratar a un novo equipo, qued\u00e1ndose con sete finalistas. Os produtores ti\u00f1an planeado contratar dous novos actores a tempo completo, recuperando a Foreman no quinto episodio da cuarta tempada, mais finalmente tomaron a decisi\u00f3n de engadir tres novos actores. Durante a produci\u00f3n os guionistas foron eliminando un candidato por episodio. Segundo Jacobs, por mor disto nin os produtores nin os actores sab\u00edan quen \u00eda ser contratado finalmente ata o \u00faltimo momento. No noveno episodio desta tempada quedou establecido o novo equipo, cos doutores Lawrence Kutner (Kal Penn), Chris Taub (Peter Jacobson) e Remy \"Thirteen\" Hadley (Olivia Wilde). Os candidatos rexeitados por House non reapareceron na serie, a excepci\u00f3n de Amber Volakis (Anne Dudek), que aparece no resto da cuarta tempada como a noiva de Wilson, e nas tempadas quinta e oitava como unha alucinaci\u00f3n de House. Malia que Penn e Wilde ti\u00f1an perf\u00eds m\u00e1is elevados que o resto de actores que representaban os finalistas, Jacobs afirmou que pasaron un proceso de audici\u00f3n id\u00e9ntico a eles e que permaneceron na serie polo interese dos guionistas nos seus personaxes. Kutner foi eliminado da serie no 20\u00ba episodio da quinta tempada cando Penn aceptou un posto na Oficina de Relaci\u00f3ns P\u00fablicas do goberno de Barack Obama. Os contratos de Edelstein, Epps e Leonard expiraron \u00f3 rematar a s\u00e9tima tempada. Como medida de aforro os produtores ped\u00edronlles \u00f3s tres actores que aceptasen unha reduci\u00f3n dos seus salarios. Epps e Leonard chegaron a un acordo, pero Edelstein non, e en maio de 2011 anunciouse publicamente que non retornar\u00eda para a oitava tempada da serie.\nRodaxe e localizaci\u00f3ns.\nGran parte da serie rodouse utilizando a t\u00e9cnica cinematogr\u00e1fica \"walk and talk\", que se fixera popular grazas a outras series de televisi\u00f3n como \"St. Elsewhere\", \"ER\", \"Sports Night\" e \"The West Wing\". Esta t\u00e9cnica involucra o uso de tomas de seguimento, mostrando d\u00faas ou m\u00e1is personaxes cami\u00f1ando entre localizaci\u00f3ns mentres falan entre elas. A produtora executiva Katie Jacobs afirmou que a serie adoitaba usar esta t\u00e9cnica porque era \"unha forma de crear unha urxencia e unha intensidade\". Nancy Franklin do xornal \"The New Yorker\" describiu os efectos especiais da serie utilizados na representaci\u00f3n do interior do corpo dos pacientes como \"viaxes fant\u00e1sticas\". No lugar de basearse principalmente en imaxes xeradas por computadora, as tomas do interior dos corpos utilizaron efectos especiais con miniaturas e fotograf\u00eda de control de movemento. En gran parte dos decorados inclu\u00edronse elementos non definidos no gui\u00f3n que lle permit\u00edan a Laurie improvisar fisicamente, revelando aspectos da s\u00faa personaxe e da historia.\nO episodio piloto rodouse en Vancouver, mentres que a rodaxe principal do resto de episodios se realizou nas instalaci\u00f3ns da Fox en Century City. Bryan Singer escolleu o hospital preto da s\u00faa vila natal, West Windsor, Nova Jersey, como a localizaci\u00f3n ficticia da serie. O Frist Campus Center da Universidade de Princeton \u00e9 a fonte das vistas a\u00e9reas do hospital Princeton Plainsboro vistas na serie. Parte da rodaxe tivo lugar na Universidade de California do Sur para o episodio \"Half-Wit\" da terceira tempada, coprotagonizado por Dave Matthews e Kurtwood Smith. Parte da sexta tempada rodouse no abandonado Hospital Psiqui\u00e1trico Greystone Park de Parsippany-Troy Hills, Nova Jersey, para representar o psiqui\u00e1trico ficticio de Mayfield.\nRecepci\u00f3n.\nCr\u00edtica.\n\"House\" obtivo cr\u00edticas na s\u00faa maior\u00eda positivas trala s\u00faa estrea. O \"New York Times\" considerouna un \"punto brillante\" dentro da programaci\u00f3n da Fox, sinalando que naquel momento estaba maioritariamente composta de \"reality shows\". A primeira tempada da serie obtivo unha puntuaci\u00f3n de 75 sobre 100 en Metacritic, baseada en 30 cr\u00edticas. Matt Roush de \"TV Guide\" afirmou que a serie era unha \"cura pouco habitual para o drama m\u00e9dico habitual\". O cr\u00edtico do \"New York Daily News\" David Bianculli louou o \"alto calibre da actuaci\u00f3n e do gui\u00f3n\". \"The Onion\" describiuna como unha das comedias negras m\u00e1is \"canallas\" da Fox dende a serie de 1996 \"Profit\". John Leonard da revista \"New York\" cualificou a serie como \"televisi\u00f3n m\u00e9dica no seu punto m\u00e1is satisfactorio e b\u00e1sico\", mentres que Matthew Gilbert do \"The Boston Globe\" apreciou que a serie non tentase agochar os fallos das personaxes para mitigar os medos da audiencia sobre as \"f\u00e1bricas de organizaci\u00f3ns da sa\u00fade\". Por outra banda, Brian Lowry de \"Variety\" escribiu que a serie depend\u00eda da \"narraci\u00f3n previsible, se ben dentro dun envoltorio brillante\". Tim Goodman do \"San Francisco Chronicle\" describiuna como \"mediocre\" e pouco orixinal.\nA reacci\u00f3n xeral da cr\u00edtica \u00f3 personaxe de Gregory House foi particularmente positiva. Tom Shales do \"The Washington Post\" denominouno \"o novo personaxe protagonista m\u00e1is electrizante da televisi\u00f3n en anos\". Rob Owen do \"Pittsburgh Post-Gazette\" cualificouno como \"fascinantemente antip\u00e1tico\". A cr\u00edtica comparouno con detectives ficticios como Nero Wolfe, Hercule Poirot e Adrian Monk, \u00e9 o doutor Perry Cox da serie \"Scrubs\". Segundo un estudo da serie por Leah Wilson, existe unha \"poderosa afinidade\" entre House e outro doutor televisivo, Hawkeye Pierce de \"M*A*S*H\". A actuaci\u00f3n de Laurie no papel de House foi eloxiada. Tim Goodman dixo que era \"unha marabilla\" e \"case o \u00fanico motivo para ver \"House\"\", mentres que Gabrielle Donnelly do \"Daily Mail\" afirmou que por mor da complexa personalidade de Laurie este fora a \"selecci\u00f3n perfecta\" para o papel. A cr\u00edtica tam\u00e9n reaccionou en xeral de forma positiva \u00f3s personaxes secundarios orixinais da serie, cualificados por Tom Shales como un \"grupo de primeiro nivel\". Os cr\u00edticos de \"TV Guide\", \"Entertainment Weekly\" e \"USA Today\" consideraron a representaci\u00f3n do doutor Wilson por parte de Leonard como merecedora dun Emmy, mentres que David Bianculli afirmou que Edelstein \"por fin recibiu un papel coprotagonista substancioso\". O cr\u00edtico Daniel Fienberg afirmou sentirse decepcionado porque Leonard e Edelstein non recibiran un maior reco\u00f1ecemento polas s\u00faas actuaci\u00f3ns.\nAs reacci\u00f3ns \u00f3s cambios principais da cuarta tempada foron mixtas. Todd Douglas Jr. de \"DVD Talk\" afirmou que \"co novo equipo situado, \"House\" toma unha sensaci\u00f3n lixeiramente m\u00e1is enerx\u00e9tica\", afirmando que \"a preparaci\u00f3n para a quinta tempada \u00e9 bastante brillante\". Alan Sepinwall de \"The Star-Ledger\" escribiu: \"O estendido e enorme traballo de audici\u00f3n deulles \u00f3s guionistas unha oportunidade de revigorizar a serie e adoptar \u00f3 completo o xenio c\u00f3mico de Laurie\". Pola outra banda, Mary McNamara do xornal \"Los Angeles Times\" indicou que \"o elenco non para de medrar, as historias son cada vez m\u00e1is dispersas e desiguais ata quedar cun grupo de grandes actores forzados a quedar de p\u00e9 vendo como Hugh Laurie mant\u00e9n unida a serie pola s\u00faa propia forza de vontade\".\nA quinta tempada de \"House\" obtivo unha resposta m\u00e1is positiva por parte cr\u00edtica que a cuarta, cunha puntuaci\u00f3n en Metacritic de 77 sobre 100 baseada en dez cr\u00edticas. Obtivo un 100% de taxa de aprobaci\u00f3n en Rotten Tomatoes, cunha puntuaci\u00f3n media de 8,1 baseada en nove cr\u00edticas. \"USA Today\" eloxiou a actuaci\u00f3n de Laurie e as repercusi\u00f3ns do final da cuarta tempada. O \"New York Daily News\" indicou que nesta tempada \"a serie pr\u00e9stalle m\u00e1is atenci\u00f3n \u00e1s relaci\u00f3ns que nos importan, da pistas doutras que amosan promesa, e polo tanto non depende en desco\u00f1ecidos misterios m\u00e9dicos para levar a carga dram\u00e1tica \u00f3 completo\". Mary McNamara do \"Los Angeles Times\" destacou as actuaci\u00f3ns dos actores, especialmente a de Michael Weston como o detective Lucas Douglas.\" De forma inversa, Maureen Ryan do \"Chicago Tribune\" indicou que non lle gustaba a personaxe de Weston, cualific\u00e1ndoa de \"distracci\u00f3n molesta\". Pola s\u00faa banda no \"The Sunday Times\" indicouse que a serie \"perdera o seu sentido do humor\". O enfoque da serie en Thirteen e a s\u00faa relaci\u00f3n eventual con Foreman tam\u00e9n recibiron cr\u00edticas negativas.\nTrala fin da serie Steven Tong de \"Entertainment Weekly\" escribiu que \"\"House\", nas s\u00faas \u00faltimas tempadas, convert\u00e9rase nunha serie bastante sentimental\". No 2007 \"Entertainment Weekly\" situou a serie no posto n\u00famero 62 da s\u00faa lista \"New TV Classics\". A serie foi a segunda con maior valoraci\u00f3n durante os primeiros dez anos de IMDb Pro (2002\u20132012). Tralas cinco primeiras tempadas varios cr\u00edticos inclu\u00edron a \"House\" nas s\u00faas listas das dez mellores series, inclu\u00edndo as de xornais como o \"Los Angeles Times\", o \"The Boston Globe\", o \"The New York Times\" e o \"Chicago Tribune\".\nPremios.\nHugh Laurie foi nomeado \u00f3 Premio Emmy \u00f3 Mellor Actor en Serie Dram\u00e1tica nos anos 2005, 2007, 2008, 2009, 2010 e 2011 polo seu papel na serie. A serie estivo tam\u00e9n nomeada nestes premios na categor\u00eda de Mellor Serie Dram\u00e1tica nos anos 2006, 2007, 2008 e 2009, malia que non chegou a ga\u00f1ar ning\u00fan. David Shore ga\u00f1ou o Emmy \u00f3 Mellor Guionista de Serie Dram\u00e1tica en 2005 polo episodio \"Three Stories\" da primeira tempada, as\u00ed como o premio Humanitas en 2006. O director Greg Yaitanes recibiu un Emmy \u00f3 Mellor Director de Serie Dram\u00e1tica en 2008 polo cap\u00edtulo \"House's Head\", a primeira parte do final de dous episodios da cuarta tempada.\nA serie estivo nomeada a seis Globos de Ouro, conseguindo dous deles. Hugh Laurie estivo nomeado en seis ocasi\u00f3ns \u00f3 Globo de Ouro \u00f3 Mellor Actor de Serie de Televisi\u00f3n - Drama, ga\u00f1\u00e1ndoo en 2006 e en 2007. En 2008 a serie recibiu o primeiro nomeamento \u00f3 Globo de ouro \u00e1 Mellor Serie de Televisi\u00f3n - Drama, e de novo no ano seguinte, malia que non ga\u00f1ou nesa categor\u00eda.\nA serie recibiu un premio Peabody no ano 2005, e o American Film Institute inclu\u00eduna na s\u00faa lista de 2005 dos 10 Programas de Televisi\u00f3n do Ano. No ano 2011 \"House\" ga\u00f1ou catro Premios People's Choice, e Laurie ga\u00f1ou o premio Screen Actors Guild en 2007 e 2009. O guionista Lawrence Kaplow ga\u00f1ou un premio Writers Guild of America en 2006 polo episodio \"Autopsy\" da segunda tempada. Ademais, a serie ga\u00f1ou un premio Creative Arts Emmy en 2007 \u00e1 mellor maquillaxe.\nDistribuci\u00f3n.\nNo ano 2008 a serie distribu\u00eduse a un total de 66 pa\u00edses. Cunha audiencia de m\u00e1is de 81,8 mill\u00f3ns de espectadores en todo o mundo, foi a serie de televisi\u00f3n m\u00e1is vista no mundo superando os n\u00fameros das series l\u00edderes nos dous anos previos (' e '). \u00d3 seguinte ano quedou en segundo posto por n\u00famero de espectadores no mundo, por detr\u00e1s de \"CSI\".\nOs episodios de \"House\" estre\u00e1ronse na Fox nos Estados Unidos e en Global no Canad\u00e1, coa mesma programaci\u00f3n. No 2008 a serie foi a terceira m\u00e1is popular no Canad\u00e1, o programa de televisi\u00f3n mellor valorado en Alema\u00f1a, a segunda serie m\u00e1is popular en Italia, e a terceira na Rep\u00fablica Checa. A serie acadou unha gran popularidade tam\u00e9n noutros pa\u00edses como Francia, Espa\u00f1a, Suecia e os Pa\u00edses Baixos. No Reino Unido a cadea Five emitiu as primeiras catro tempadas, e Sky1 adquiriu os dereitos de estrea a partir da quinta tempada. A versi\u00f3n orixinal en ingl\u00e9s emitiuse en Australia en Network Ten, en Nova Zelandia en TV3, e en Irlanda en 3e."}
{"id": "34677", "revid": "5312", "url": "https://gl.wikipedia.org/wiki?curid=34677", "title": "House", "text": "House p\u00f3dese referir a:"}
{"id": "34679", "revid": "55340", "url": "https://gl.wikipedia.org/wiki?curid=34679", "title": "Artes marciais mixtas", "text": "As artes marciais mixtas (AMM; en ingl\u00e9s MMA - \"mixed martial arts\") son as artes marciais que incl\u00faen maior variedade de golpes, xunto coas t\u00e9cnicas de loita no chan. As artes marciais mixtas poden ser practicadas como deporte de contacto en confrontamentos amigables ou nun torneo no cal dous competidores intenten derrotarse. Empregan unha gama grande de t\u00e9cnicas permitidas de artes marciais, como golpes con pu\u00f1os e patadas, acci\u00f3n de loitar, tiros e pancas. Entre os organizadores dos torneos de artes marciales mixtas est\u00e1n a UFC (Ultimate Fighting Championship, \"o Campionato de Loita \u00daltimo\") e o Pride (\"o orgullo\") Fighting Championships."}
{"id": "34680", "revid": "12452", "url": "https://gl.wikipedia.org/wiki?curid=34680", "title": "House (serie)", "text": ""}
{"id": "34684", "revid": "197", "url": "https://gl.wikipedia.org/wiki?curid=34684", "title": "Vicente Mart\u00ednez Risco y Ag\u00fcero", "text": ""}
{"id": "34687", "revid": "23204", "url": "https://gl.wikipedia.org/wiki?curid=34687", "title": "Gaoshan", "text": ""}
{"id": "34688", "revid": "98629", "url": "https://gl.wikipedia.org/wiki?curid=34688", "title": "\u00c9rbedo", "text": "O \u00e9rbedo (Arbutus unedo) \u00e9 un arbusto da familia das eric\u00e1ceas, que produce uns froitos esf\u00e9ricos brandos entre vermellos e laranxas (\"fartabellacos\" ou \"morotes\"). D\u00e1se nos vales interiores dos grandes r\u00edos, onda o clima mediterr\u00e1neo.\nEtimolox\u00eda.\nDas caracter\u00edsticas anteriores v\u00e9nlle o nome cient\u00edfico, pois en lat\u00edn:\nNome vulgar.\nRecibe en galego numerosos nomes com\u00fans como: moragueiro, meroteiro, medro\u00f1eiro, madro\u00f1o, esbedro, \u00e9rbido, erbideiro, erbedro, \u00e9rbedo, erbedeiro, \u00e9rbeda, \u00e9rbado, erbadeiro, \u00e9bedro, cabida, arbideiro, albelo, albeldreiro, albedro e albedredo. A formaci\u00f3n de \u00e9rbedos denom\u00ednase erbedal ou erbededo.\nDo seu nome parece ser que procede o top\u00f3nimo Alvedro en Culleredo, lugar onde se instalou o aeroporto da Coru\u00f1a.\nDescrici\u00f3n.\nArbusto ou pequena \u00e1rbore que pode chegar ata 10 m. Sistema radical forte, que forma unha gran cepa. Tronco curto. Cortiza delgada, parda-avermellada, gretada e caediza en pequenas tiras cando vella. Copa baixa, densa e irregularmente ovoide.\nFollas persistentes, simples, alternas, algo cori\u00e1ceas, oblongo-lanceoladas, case enteiras ou serradas, verde escuras e lustrosas na face, verde mate no env\u00e9s, glabras excepto na base. Flores hermafroditas, corola urceolada, branca tirando de rosa a verdosa; as flores agr\u00fapanse en pan\u00edculas colgantes situadas ao final das ramas.\nFlorece en outono ou ao principio do inverno, a polinizaci\u00f3n \u00e9 entom\u00f3gama. O froito \u00e9 unha baga globosa, verrugosa, pasando de verde, por amarela e escarlata a vermella escura ao final; madura no outono do ano seguinte coincidindo coa nova floraci\u00f3n, aparecendo simultaneamente flores do ano e froitos do ano anterior.\nOrixinaria do sur de Europa. Habita en matogueiras, bordo de bosques e ladeiras pedregosas de monta\u00f1as. Espont\u00e1nea nas zonas c\u00e1lidas de Galicia (provincia de Ourense e o sur da de Lugo) e nas concas dos r\u00edos.\nUsos.\nUtilizada como ornamental, pois \u00e9 \u00e1rbore de aspecto elegante pola beleza da s\u00faa follaxe, ao que se engaden as flores e os froitos de cor vermello. Os froitos fermentados \u00fasanse para elaborar licores e, en fresco, para aromatizar augardentes e preparar marmelada.\nAs follas e a cortiza son adstrinxentes e como tal combaten diarreas e a disenter\u00eda; as follas tam\u00e9n te\u00f1en propiedades antis\u00e9pticas. A madeira tense utilizado en torner\u00eda; tam\u00e9n arde moi ben mantendo moito tempo a brasa e dando calor; o carb\u00f3n obtido \u00e9 moi bo para as forxas.\nV\u00e9xase tam\u00e9n.\nBibliograf\u00eda.\nHenrique Ni\u00f1o Ricoi, Carlos Silvar: \"Gu\u00eda das \u00c1rbores de Galicia\". Ba\u00eda Edici\u00f3ns. ISBN 84-89803-75-7. Dep\u00f3sito legal: 1846/01."}
{"id": "34689", "revid": "23204", "url": "https://gl.wikipedia.org/wiki?curid=34689", "title": "Lingua feroesa", "text": "O fero\u00e9s (chamada polos nativos \"f\u00f8royskt\"), \u00e9 unha lingua do grupo indoeuropeo da familia xerm\u00e1nica, de orixe continental, falada polo pobo fero\u00e9s. O fero\u00e9s \u00e9, xunto co island\u00e9s e o extinto \"norreno\", \u00e9 unha das linguas m\u00e1is pr\u00f3ximas \u00f3 noruegu\u00e9s antigo, de xeito que entre eles se poden entender (a\u00ednda que lles parece respectivamente un pouco rid\u00edculo) e te\u00f1en un alto grao de comprensi\u00f3n das outras linguas escandinavas.\n\u00c9 a lingua oficial das illas Feroe (que quere dicir \"illas das ovellas\", falada polos 47.000 habitantes das illas m\u00e1is cerca de 12.000 feroeses na Dinamarca.\nHistoria.\nO fero\u00e9s deriva do noruegu\u00e9s antigo falada polos poboadores noruegueses que se estabeleceron nas Illas Feroe no s\u00e9culo IX. Como nestas illas non houbo unha era viquinga nin fontes medievais, co\u00f1\u00e9cese pouco sobre o seu desenvolvemento ata antes da Reforma. Durante a reforma, a lingua nas Feroe foi o dinamarqu\u00e9s, sendo esta lingua ata o s\u00e9culo XIX o medio de transmisi\u00f3n da lingua escrita nas illas.\nOs \u00fanicos restos de fero\u00e9s da \u00e9poca anterior \u00e1 Reforma son documentos \u00e9picos medievais realizados por copistas nativos (aprox. s\u00e9culo XVI), uns poucos fragmentos de canci\u00f3ns do s\u00e9culo XVII e documentos \u00e9picos ocasionais en escritos dinamarqueses (s\u00e9culos XVI e XVII).\nA lingua nativa das illas (independentemente do seu status anterior \u00e1 Reforma) convert\u00e9rase no final do s\u00e9culo XVI en pouco m\u00e1is que unha lingua familiar e de traballo. Os asuntos p\u00fablicos, relixiosos e legais eran tratados en dinamarqu\u00e9s, al\u00e9n do uso ocasional do noruegu\u00e9s antigo nalg\u00fans manuscritos legais ou copias dos mesmos.\nPor tanto, o co\u00f1ecemento da evoluci\u00f3n da lingua nas illas Feroe, da s\u00faa ocupaci\u00f3n ata as primeiras tentativas de se gravar por escrito os textos orais da lingua nativa, nos anos finais do s\u00e9culo XVIII, \u00e9 moi escaso. Debido \u00e1 falta de status oficial no per\u00edodo posterior \u00e1 Reforma o fero\u00e9s sufriu unha serie de consecuencias, sendo unha delas a forte influencia do dinamarqu\u00e9s, especialmente no l\u00e9xico.\nA s\u00faa ortograf\u00eda, estabelecida a mediados do s\u00e9culo XIX, debe moito ao antigo noruegu\u00e9s e un pouco ao island\u00e9s, tendo estas linguas influencia na morfolox\u00eda, sintaxe e l\u00e9xico do fero\u00e9s escrito. A\u00ednda que cada poboado fero\u00e9s te\u00f1a as s\u00faas propias caracter\u00edsticas no estilo da lingua, a comprensi\u00f3n mutua \u00e9 total, e a capital, T\u00f3rshavn (\"porto de Tor\"), converteuse no centro ling\u00fc\u00edstico das illas, do que se pode supo\u00f1er que co pasar do tempo a lingua falada nesta cidade se converta na variante normativa.\nA lingua escrita foi definida polo ling\u00fcista e folclorista fero\u00e9s Venceslaus Ulricus Hammershaimb en 1846. En 1912 foi autorizada para uso nalgunhas escolas e igrexas e en 1938 converteuse na \u00fanica lingua para ensino nas escolas, no lugar do dinamarqu\u00e9s.\nDatos.\nO fero\u00e9s \u00e9 a lingua materna de cerca de 47\u00a0000 habitantes das illas Feroe, un grupo de 18 illas no Atl\u00e1ntico norte, a medio cami\u00f1o entre a Escocia e a Islandia, constitu\u00edndo, xunto co dinamarqu\u00e9s, as linguas oficiais do pa\u00eds. Estas illas perteceron \u00e1 coroa norueguesa ata 1816, cando pasaron ao dominio da coroa dinamarquesa, recibindo un status semi-independente en 1948.\nDialectos.\nA partir do s\u00e9culo XVIII, polo menos, o fero\u00e9s experimentou unha considerable variaci\u00f3n ling\u00fc\u00edstica. Foron definidas as fronteiras dialectais b\u00e1sicas, nas que cada poboado conta cunha forma de falar propia e definida. A maior\u00eda das diferenzas obs\u00e9rvase na orde fonol\u00f3xica, a\u00ednda que non existan problemas de incomprensi\u00f3n mutua; ao contrario, cada persoa usa a s\u00faa propia variedade da lingua sen que ocorran dificultades de entendemento.\nDebido \u00e1 imposici\u00f3n do dinamarqu\u00e9s como lingua oficial, non se elaborou unha forma normativa de fero\u00e9s, nin tampouco est\u00e1 claro que iso sexa feito no futuro. Dende 1958, un instituto de linguas (e posteriormente un comit\u00e9 ling\u00fc\u00edstico) observa a evoluci\u00f3n do fero\u00e9s, tendo as actividades desta instituci\u00f3n orientado o seu traballo a purificar a lingua da influencia dinamarquesa e doutros elementos estranxeiros, o que pode ser considerado un posible formato para unha futura lingua padr\u00f3n.\nEscrita.\nEn contraste co island\u00e9s, o fero\u00e9s non posu\u00edu tradici\u00f3n escrita ata recentemente. Os textos m\u00e1is antigos, excepto algunhas caracter\u00edsticas feroesas en textos noruegueses, son tres canci\u00f3ns de 1773. Desde o s\u00e9culo XIX a lingua feroesa deixou de ser unha lingua soamente falada para ser unha lingua ensinada na escola, dos xornais, igrexas e radios, al\u00e9n da administraci\u00f3n p\u00fablica.\nGram\u00e1tica.\nComo lingua escandinava occidental, a lingua feroesa est\u00e1 relacionada coa islandesa e a varios dos dialectos noruegueses occidentais e se desenvolveu a partir da lingua falada polos noruegueses que colonizaron as illas ata o s\u00e9culo IX. A\u00ednda que haxa variantes significativas na pronuncia de illa a illa non hai verdadeiras variantes dialectais. \u00c9 notable polos varios ditongos desenvolvidos das antigas vocais simples.\nOs substantivos.\nOs substantivos te\u00f1en variaci\u00f3ns fortes e fracas. \nComa no antigo noruegu\u00e9s e coma no island\u00e9s o fero\u00e9s ten tres x\u00e9neros:\nconta tam\u00e9n con catro casos:\ne dous n\u00fameros\nO artigo determinado singular masculino e feminino \u00e9 \"hin\" e neutro \"hitt\", con formas plurais \"hinir, hinar\" e \"hini\".\nOs numerais.\nOs numerais ordinais.\nOs numerais ordinais de 1 a 10: \"ein, tv\u00e6r, tr\u00edggir, f\u00fdra, fimm, seks, sjey, \u00e1tta, n\u00edggju, t\u00edggju\"; 11 \"ellivu\", 12 \"t\u00f3lv\", 20 \"tj\u00fagu\" 30 \"tr\u00edati\", 40 \"f\u00fdrati\".\nOs pronomes persoais.\nOs pronomes persoais en terceira persoa distinguen x\u00e9nero. Singular 1 \"eg\", 2 \"t\u00fa\", 3 \"hann, hon, ta\u00f0\"; Plural 1 \"vit\", 2 \"tit\", 3 \"teir, t\u00e6r, tey\".\nO demostrativo masculino e feminino \u00e9 \"tann\".\nO pronome relativo \u00e9 \"i\u00f0\"/\"sum\".\nA orde da frase \u00e9 SUXEITO, VERBO e OBXECTO.\nOs verbos.\nOs verbos te\u00f1en:\nTres voces: activa, intemediaria e pasiva. \nModos: indicativo, subxuntivo e imperativo\nOito tempos: perfecto, imperfecto, pluscuamperfecto, futuro perfecto e pasado condicional. Os tempos presente e imperfecto son simples, os demais compostos."}
{"id": "34690", "revid": "23204", "url": "https://gl.wikipedia.org/wiki?curid=34690", "title": "Fero\u00e9s", "text": ""}
{"id": "34691", "revid": "1131", "url": "https://gl.wikipedia.org/wiki?curid=34691", "title": "Nomencl\u00e1tor de Galicia", "text": "O Nomencl\u00e1tor de Galicia \u00e9 un corpus topon\u00edmico desenvolvido pola Xunta de Galicia que regula os top\u00f3nimos oficiais dos lugares, parroquias e concellos de Galiza. Publicouse en 2003.\nCaracter\u00edsticas.\nO nomencl\u00e1tor est\u00e1 editado pola Comisi\u00f3n de Toponimia da Xunta de Galicia e ten car\u00e1cter legal canto \u00e1 denominaci\u00f3n das entidades de poboaci\u00f3n. P\u00f3dese consultar a trav\u00e9s de Internet. A s\u00faa p\u00e1xina web ten un buscador \"on-line\" que permite utilizar expresi\u00f3ns regulares na busca de secuencias gr\u00e1ficas, polo que permite, por exemplo, atopar t\u00f3dolos top\u00f3nimos rematados cunha secuencia determinada (en \"-iz, -obre, -ende\" ou \"-il\") ou que comecen por unha cadea de texto concreto (por exemplo en \"Carball-\" ou en \"Vila-\").\nMalia ser un elemento normalizador e normativizador da toponimia galega, deixa f\u00f3ra a posibilidade de consultar nel a toponimia galega dos concellos lim\u00edtrofes \u00e1 Nacionalidade Hist\u00f3rica de fala galega.\nHistoria.\nEn 1983 promulgouse a Lei de Normalizaci\u00f3n Ling\u00fc\u00edstica, a cal estabeleceu que os top\u00f3nimos hab\u00edan ter como \u00fanica forma oficial a galega. Posteriormente, f\u00f3ronse publicando ordes que determinaban os nomes oficiais dos concellos. Finalmente, aprob\u00e1ronse mediante decreto os nomencl\u00e1tores das entidades de poboaci\u00f3n das provincias de Ourense, Pontevedra, Lugo e A Coru\u00f1a nos anos 1996, 1998, 2000 e 2003 respectivamente. Para cada provincia sa\u00edu do prelo o seu correspondente tomo, recolleitos xa nese 2003 nun \u00fanico volume: o \"Nomencl\u00e1tor de Galicia\". Nel recomp\u00edlanse 37.308 top\u00f3nimos de lugares, m\u00e1is ca todo Portugal e c\u00f3 resto de Espa\u00f1a.\nNa obra advirt\u00edase, no entanto, que non era un traballo fechado e que xa hab\u00eda suxesti\u00f3ns para a revisi\u00f3n dalgunhas das formas oficializadas. En 2014 foran revisados t\u00f3dolos nomes das provincias da Coru\u00f1a e Lugo, de xeito que na primeira para uns 1000 top\u00f3nimos verificados emit\u00edranse uns 500 ditames cunha forma diferente, en canto na segunda para 885 ditamin\u00e1ranse 570. En 2017 o novo nomencl\u00e1tor estaba previsto para sa\u00edr dentro dun ano, corrixido e aumentado at\u00e9 os 39.000 n\u00facleos de poboaci\u00f3n."}
{"id": "34692", "revid": "197", "url": "https://gl.wikipedia.org/wiki?curid=34692", "title": "Idioma fero\u00e9s", "text": ""}
{"id": "34693", "revid": "408", "url": "https://gl.wikipedia.org/wiki?curid=34693", "title": "AMM", "text": ""}
{"id": "34698", "revid": "23204", "url": "https://gl.wikipedia.org/wiki?curid=34698", "title": "National Basketball Association", "text": "A National Basketball Association (NBA) \u00e9 a principal liga profesional de baloncesto de Am\u00e9rica do Norte, estando considerada maioritariamente como a mellor competici\u00f3n deste deporte no mundo. Formada por trinta franqu\u00edas, vinte e nove delas situadas nos Estados Unidos e unha no Canad\u00e1, a NBA \u00e9 membro da USA Basketball (Federaci\u00f3n de Baloncesto dos Estados Unidos), a cal est\u00e1 considerada pola FIBA como o \u00f3rgano nacional para o baloncesto nos Estados Unidos. A NBA est\u00e1 tam\u00e9n considerada unha das catro grandes competici\u00f3ns deportivas do Am\u00e9rica do Norte xunto coa NFL, a MLB e a NHL. Os xogadores da NBA son os deportistas mellor pagados do mundo tendo en conta o salario medio por xogador.\nA NBA fundouse na cidade de Nova York o 6 de xu\u00f1o de 1946 como Basketball Association of America (BAA). Adoptou o nome actual en 1949 tras a uni\u00f3n de varios clubs da desaparecida National Basketball League. O partido inaugural foi entre os New York Knicks e os Toronto Huskies un 1 de novembro de 1946 co Maple Leaf Gardens de Toronto como escenario. O partido foi visto por 7.090 espectadores. Na actualidade, a NBA est\u00e1 formada por 30 equipos, divididos en d\u00faas conferencias, Oeste e Leste, e seis divisi\u00f3ns, Atl\u00e1ntico, Central e Sueste no Leste; e Noroeste, Pac\u00edfico e Suroeste no Oeste.\nHistoria.\nA orixe da NBA.\nA Basketball Association of America foi fundada en 1946 polos propietarios dos principais pavill\u00f3ns de h\u00f3ckey sobre xeo do Nordeste e Medio Oeste dos Estados Unidos e do Canad\u00e1. O 1 de novembro de 1946 os Toronto Huskies recibiron aos New York Knickerbockers no Maple Leaf Gardens de Toronto, Ontario, o cal \u00e9 considerado pola NBA coma o primeiro partido da historia da competici\u00f3n. A primeira canastra foi conseguida por Ossie Schectman dos Knickerbockers. Malia que xa houbera intentos de crear ligas de baloncesto profesionais, inclu\u00edndo a American Basketball League e a NBL, a BAA foi a primeira liga en intentar que os partidos se xogasen preferentemente en grandes pavill\u00f3ns das principais cidades. Durante os primeiros anos, a calidade do xogo na BAA non era mellor que o das outras ligas ou o de clubs independentes como os Harlem Globetrotters. Por exemplo, os Baltimore Bullets finalistas da ABL de 1948, mud\u00e1ronse \u00e1 BAA e ga\u00f1aron o t\u00edtulo de 1948. Tam\u00e9n os Minneapolis Lakers, campi\u00f3ns da NBL en 1948, ga\u00f1aron o t\u00edtulo da BAA en 1949. Con todo, antes da temporada 1948\u221249, os equipos da NBL de Fort Wayne, Indianapolis, Minneapolis e Rochester mud\u00e1ronse \u00e1 BAA, establecendo esta competici\u00f3n como a preferida polos universitarios para converterse en profesionais.\nTras a fin da temporada 1948\u221249 un\u00edronse \u00e1 BAA o resto dos equipos da NBL: Syracuse, Anderson, Tri-Cities, Sheboygan, Denver e Waterloo. As\u00ed, o 3 de agosto de 1949 a BAA acordou fusi\u00f3nase coa NBL. Para evitar problemas legais, a\u00ednda que se manti\u00f1a o corpo directivo da BAA, o nome da liga foi mudado nacendo a National Basketball Association. A nova liga ti\u00f1a dezasete franqu\u00edas situadas nunha mestura de cidades grandes e pequenas, as\u00ed como grandes pavill\u00f3ns e pequenos ximnasios. Desde 1950 at\u00e9 1953 a NBA contou con once franqu\u00edas, descendendo na temporada 1953\u221254 a oito, o que supuxo o menor n\u00famero de equipos da s\u00faa historia. Todas esas franqu\u00edas a\u00ednda se encontran na liga: os New York Knicks, os Boston Celtics, os Golden State Warriors, Los Angeles Lakers, os Royals/Kings, os Detroit Pistons, os Atlanta Hawks e os Nationals/76ers. Este proceso de reduci\u00f3n de equipos fixo que as franqu\u00edas das cidades m\u00e1is pequena se desprazasen a cidades m\u00e1is grandes. Os Hawks tralad\u00e1ronse das \"Tri-Cities\" a Milwaukee en 1951, e despois a St. Louis en 1955; os Royals de Rochester a Cincinnati en 1957; e os Pistons de Fort Wayne a Detroit en 1957.\nO nip\u00f3n-estadounidense Wataru Misaka foi o primeiro xogador non cauc\u00e1sico en xogar na NBA, sucedeu na temporada 1947\u221248 cando xogaba para os New York Knicks. Misaka foi o \u00fanico xogador non branco da historia da liga antes da chegada do primeiro afroamericano, Harold Hunter, quen asinou cos Washington Capitols en 1950. A\u00ednda que Hunter foi botado do equipo durante a pretemporada, varios xogadores afroamericanos participar\u00edan na competici\u00f3n ese mesmo ano, entre eles Chuck Cooper \u00f3s Boston Celtics, Nathaniel \"Sweetwater\" Clifton \u00f3s Knicks, e Earl Lloyd \u00f3s Washington Capitols. Durante este per\u00edodo, os Minneapolis Lakers, liderados polo pivote George Mikan, ga\u00f1aron cinco campionatos da NBA, estabelec\u00e9ndose como a primeira dinast\u00eda da historia da liga. En 1954, para fomentar a anotaci\u00f3n e aumentar velocidade do xogo, a liga introduciu o l\u00edmite de posesi\u00f3n de 24 segundos, \u00e9 dicir, se un equipo non intenta un lanzamento ou o bal\u00f3n non entra en contacto co aro en 24 segundos de posesi\u00f3n do bal\u00f3n, o xogo se para e o bal\u00f3n pasa ao equipo contrario.\nDominio Celtic e expansi\u00f3n.\nEn 1957, o pivote novato Bill Russell incorp\u00f3rase aos Boston Celtics, equipo que xa contaba cun dos mellores bases da liga, Bob Cousy, e un dos adestradores m\u00e1is laureados da historia da NBA, Red Auerbach. Con Russell, este equipo converter\u00edase nunha aut\u00e9ntica lenda, ga\u00f1ando once aneis nas trece tempadas nas que estivo en activo. En 1959 o pivote Wilt Chamberlain chegou aos Warriors e en pouco tempo converteuse nun dos xogadores m\u00e1is dominantes que endexamais pisara unha cancha de baloncesto, establecendo todo tipo de r\u00e9cords en puntos e rebotes, e chegando, incluso, a anotar 100 puntos ou apa\u00f1ar 55 rebotes nun s\u00f3 partido. A s\u00faa rivalidade con Russell \u00e9 recordada como unha das m\u00e1is grandes na historia do deporte estadounidense.\nOs anos 1960 foron dominados polos Celtics. Liderados por Russell, Bob Cousy e o seu adestrador Auerbach, os de Massachussets ga\u00f1aron oito campionatos consecutivos, de 1959 a 1966, sendo a xeira m\u00e1is longa da historia da NBA. Non ga\u00f1aron o t\u00edtulo en 1966\u221267, mais si o fixeron o seguinte ano, na tempada 1967\u221268, e repetiron en 1969. Isto supuxo que nos anos 1960 ga\u00f1aran un total de nove campionatos de dez posibles.\nDurante ese per\u00edodo a NBA fortaleceuse co movemento dos Minneapolis Lakers aos \u00c1nxeles, dos Philadelphia Warriors a San Francisco, dos Syracuse Nationals a Filadelfia e dos St. Louis Hawks a Atlanta, ademais da incorporaci\u00f3n das primeiras franqu\u00edas de expansi\u00f3n. Os Chicago Packers (agora Washington Wizards) convert\u00e9ronse no noveno equipo da NBA en 1961. De 1966 a 1968, a liga pasou de 9 a 14 equipos, coa incorporaci\u00f3n dos Chicago Bulls, os Seattle SuperSonics (agora Oklahoma City Thunder), os San Diego Rockets (que se trasladaron a Houston catro anos m\u00e1is tarde), os Milwaukee Bucks e os Phoenix Suns.\nEn 1967, a liga afrontou unha nova ameaza externa coa formaci\u00f3n da American Basketball Association (ABA). Ambas as ligas entraron nunha guerra de poxa polo talento. A NBA conseguiu a estrela universitaria m\u00e1is importante daquela era, Kareem Abdul-Jabbar (daquela co\u00f1ecido como Lew Alcindor). Abdul-Jabbar, xunto a Oscar Robertson, liderou aos Milwaukee Bucks a ga\u00f1ar o t\u00edtulo de campi\u00f3n na s\u00faa segunda tempada existencia. Posteriormente xogar\u00eda nos Lakers pentacampi\u00f3ns. Por\u00e9n, o m\u00e1ximo anotador da NBA, Rick Barry, deu o salto \u00e1 ABA \u00f3 igual que outros catro veteranos \u00e1rbitros: Norm Drucker, Earl Strom, John Vanak e Joe Gushue.\nEn 1969, Alan Siegel, quen supervisara un ano antes o dese\u00f1o do logotipo da Major League Baseball de Jerry Dior, creou o logo da NBA moderna inspirado no da propia MLB. O logo incorpora a silueta do lendario Jerry West baseada nunha foto de Wen Roberts. Con todo, os dirixentes da NBA negan que a silueta sexa dun xogador en particular xa que, segundo Siegel, \"Queren institucionalizalo en lugar de individualizalo. Converteuse nun s\u00edmbolo ubicuo e cl\u00e1sico, un punto focal da s\u00faa identidade e do seu programa de licenzas que non necesariamente queren identificar cun s\u00f3 xogador\". Desde o debut do ic\u00f3nico logotipo no ano 1971, permanece como s\u00edmbolo da marca NBA.\nNos anos 1970, a ABA tivo moito \u00e9xito ao incorporar a grandes estrelas, entre elas Julius Erving dos Virginia Squires. Isto foi en parte porque permit\u00eda aos equipos fichar xogadores antes de rematar o seu per\u00edodo universitario. Por outra banda, durante este per\u00edodo, a NBA expandiuse rapidamente. De 1966 a 1974, incrementouse o n\u00famero de franqu\u00edas a dezaoito. En 1970 os Portland Trail Blazers, os Cleveland Cavaliers e os Buffalo Braves (hoxe Los Angeles Clippers), aumentaron o n\u00famero a 17 franqu\u00edas. Os New Orleans Jazz (agora Utah Jazz) incorpor\u00e1ronse en 1974 para facer un total de dezaoito. En 1976 ambas ligas chegan a un acordo de fusi\u00f3n, de modo para que catro franqu\u00edas da ABA se uniron \u00e1 NBA aumentando o n\u00famero de equipos a vinte e dous. Estas franqu\u00edas foron os San Antonio Spurs, os Denver Nuggets, os Indiana Pacers e os New York Nets (posteriormente New Jersey Nets, hoxe Brooklyn Nets). Algunhas das estrelas desta d\u00e9cada foron Kareem Abdul-Jabbar, Rick Barry, Dave Cowens, Julius Erving, Elvin Hayes, Walt Frazier, Moses Malone, Artis Gilmore, George Gervin, Dan Issel e Pete Maravich. Por\u00e9n, o remate da d\u00e9cada viu como baixaban as audiencias de televisi\u00f3n e a asistencia aos pavill\u00f3ns, que xunto aos problemas de drogas dalg\u00fans xogadores, puxeron en perigo a liga.\nGa\u00f1ando popularidade.\nA liga engadiu a innovadora li\u00f1a de tres puntos da ABA a comezos de 1979 para abrir o xogo. O mesmo ano entran na liga os rookies Magic Johnson e Larry Bird, para xogaren nos Lakers e Celtics respectivamente, dando comezo a un per\u00edodo no que o interese pola competici\u00f3n e o n\u00famero de seareiros medrou tanto no pa\u00eds como no mundo enteiro. En 1984, xogaron un contra outro por primeira vez nas Finais da NBA. Johnson liderou aos Lakers para ga\u00f1ar cinco t\u00edtulos, e Bird liderou aos Celtics para conseguir tres. Ademais a comezos dos anos 1980, a NBA engadiu outra franqu\u00eda m\u00e1is de expansi\u00f3n, os Dallas Mavericks, aumentando o n\u00famero a 23 equipos. M\u00e1is tarde, Larry Bird ga\u00f1ou o seu primeiro concurso de triplas. O ex-comisionado da liga David Stern, que permaneceu no desde o 1 de abril de 1984 at\u00e9 o 1 de febreiro de 2014, supervisou a expansi\u00f3n e o crecemento da at\u00e9 ser un produto global.\nMichael Jordan chegou \u00e1 liga en 1984 cos Chicago Bulls, convert\u00e9ndose nunha estrela a\u00ednda m\u00e1is popular para aumentar o interese na liga. Isto tivo coma resultado o aumento da demanda de m\u00e1is equipos por parte das cidades. En 1988 e 1989, catro destas cidades conseguiron os seus desexos, os Charlotte Hornets, os Miami Heat, os Orlando Magic e os Minnesota Timberwolves fixeron o seu debut na NBA, a cal contaba xa con 27 equipos. No primeiro ano da d\u00e9cada de 1990, os Detroit Pistons ga\u00f1aron o segundo dos seus dous t\u00edtulos consecutivos, liderados por Chuck Daly e Isiah Thomas. Jordan e Scottie Pippen lideraron posteriormente aos Bulls a 6 t\u00edtulos en 8 anos. Entre medias, Hakeem Olajuwon ga\u00f1ou dous campionatos consecutivos cos Houston Rockets en 1994 e en 1995.\nEn 1992 o equipo ol\u00edmpico de baloncesto dos Estados Unidos inclu\u00edu por primeira estrelas da NBA, contando con Michael Jordan con estandarte, xunto con Bird, Johnson, Pippen, David Robinson, Patrick Ewing, Clyde Drexler, Karl Malone, John Stockton, Chris Mullin, Charles Barkley e Christian Laettner. Este equipo \u00e9 a\u00ednda hoxe co\u00f1ecido como o Dream Team, o \"equipo dos so\u00f1os\". Todos os xogadores deste equipo foron inclu\u00eddos no Basketball Hall of Fame excepto Laettner. No ano 1995, a NBA expandiuse ao Canad\u00e1 coa chegada \u00e1 liga dos Vancouver Grizzlies e dos Toronto Raptors. Con todo, en 2001, os Vancouver Grizzlies traslad\u00e1ronse a Memphis, e deixaron aos Raptors coma o \u00fanico equipo canadense na NBA. En 1996, a NBA creou unha liga feminina, a Women's National Basketball Association (WNBA). En 1998, os propietarios da NBA comezaron un peche patronal que durou 191 d\u00edas e rematou o 18 de xaneiro de 1999. Coma resultado deste lockout, a tempada 1998-99 foi reducida de 82 a 50 partidos (o 61% dunha temporada normal), e o All-Star Game foi cancelado. Os San Antonio Spurs ga\u00f1aron o seu primeiro campionato, o primeiro dun antigo equipo da ABA, ao ga\u00f1ar aos New York Knicks, quen foron os primeiros e \u00fanicos a\u00ednda hoxe en d\u00eda en chegar \u00e1s Finais da NBA quedando en oitava posici\u00f3n na tempada regular.\nEra moderna.\nDesde a desintegraci\u00f3n da dinast\u00eda dos Chicago Bulls no ver\u00e1n de 1998, a NBA foi dominada polos San Antonio Spurs e Los Angeles Lakers, ambos equipos da Conferencia Oeste, durante a d\u00e9cada de 2000, ga\u00f1ando entre os dous nove t\u00edtulos sobre doce entre e . Tim Duncan e David Robinson ga\u00f1aron o t\u00edtulo de cos Spurs e Shaquille O'Neal e Kobe Bryant comezaron a d\u00e9cada de 2000 con tres campionatos consecutivos para os Lakers. Os Spurs volveron ga\u00f1ar o t\u00edtulo en contra os Nets. En os Lakers volveron \u00e1s Finais, a\u00ednda que caeron en cinco partidos ante os Detroit Pistons.\nDespois de que os Spurs se levasen a casa o trofeo de campi\u00f3n de , nas Finais da NBA de apareceron dous equipos que fac\u00edan a s\u00faa primeira aparici\u00f3n nunha final. A serie foi ga\u00f1ada por uns Miami Heat dirixidos polo escolta Dwyane Wade xunto con Shaquille O'Neal, que fora traspasado desde os Lakers durante o ver\u00e1n de 2004, impo\u00f1\u00e9ndose en seis partidos aos Dallas Mavericks despois de perder os dous primeiros. O dominio dos Lakers/Spurs continuou en coa vitoria dos de San Antonio por 4-0 aos Cleveland Cavaliers de LeBron James. Nas Finais de volveu o cl\u00e1sico das Finais da NBA, Lakers contra Celtics, equipo este \u00faltimo que se levou o campionato grazas \u00e1 achega de Paul Pierce, Ray Allen e Kevin Garnett. En , Kobe Bryant e os Lakers regresaron \u00e1s Finais, derrotando esta vez aos Orlando Magic de Dwight Howard.\nUn fito salient\u00e1bel na historia da competici\u00f3n foi o All-Star de 2010, onde un r\u00e9cord de 108.713 espectadores acudiron ao espect\u00e1culo no Cowboys Stadium de Dallas. Ao final desta temporada os Lakers e os Celtics volveron renovar a s\u00faa rivalidade no que supo\u00f1\u00eda a d\u00e9cimo segunda final entre eles. Esta vez a vitoria foi para o equipo dos \u00c1nxeles en sete partidos. O ver\u00e1n antes do inicio da tempada 2010\u221211 da NBA foi destac\u00e1bel debido a un dos movementos de axentes libres m\u00e1is importantes de todos os tempos. Un dos equipos m\u00e1is beneficidos foron os Miami Heat, que xuntou no seu conxunto a tres estrelas da NBA como LeBron James, Dwyane Wade e Chris Bosh. No primeiro ano os tras a chegada de James, os Heat chegaron \u00e1 final para xogar ante os Mavericks. Con todo, os de Dallas Os Mavericks, liderados por Dirk Nowitzki lev\u00e1ronse o campionato en seis partidos, no que supu\u00f1a o primeiro t\u00edtulo para os de Texas. As\u00ed, os veteranos Shawn Marion, Jason Kidd, Jason Terry e Peja Stojakovi\u0107 celebraron o seu primeiro campionato da NBA.\nO 1 de xullo de 2011 a NBA anunciou outro peche patronal. Despois de varias semanas onde non se xogou ning\u00fan partido, o 8 de decembro os xogadores e os propietarios chegaron a un acordo para un novo convenio colectivo, acurt\u00e1ndose finalmente a temporada a 66 partidos (o 80% dunha temporada normal). A nivel deportivo, os Heat volveron chegar \u00e1s Finais, onde esta vez conseguiron ao t\u00edtulo ao ga\u00f1ar os Oklahoma City Thunder de Kevin Durant, Russell Westbrook e James Harden en cinco partidos. Ao ano seguinte o equipo de Florida repite final e ga\u00f1a o seu segundo t\u00edtulo consecutivo, esta vez ante os San Antonio Spurs de Tim Duncan e Tony Parker. Na temporada rep\u00edtese a mesma final, mais con distinto resultado, xa que o equipo de San Antonio se leva o t\u00edtulo ao ga\u00f1ar por 4 a 1. A temporada viu unha final in\u00e9dita, enfront\u00e1ndose os Golden State Warriors de Stephen Curry aos Cleveland Cavaliers de LeBron James, lev\u00e1ndose finalmente o triunfo os de California.\nFormato.\nTempada Regular.\nTras as vacaci\u00f3ns de ver\u00e1n, os equipos comezan os seus campos de adestramento a finais de setembro. Estas sesi\u00f3n ao corpo t\u00e9cnico avaliar os xogadores, especialmente aos novatos, estudar os puntos d\u00e9biles e fortes do equipo, preparar os xogadores para a tempada regular e decidirse polos doce homes que formar\u00e1n o equipo ao comezo da liga (m\u00e1is outros tres na listaxe de xogadores inactivos). Os equipos poden asignar xogadores con menos de dous anos de experiencia na liga \u00e1 NBA Development League (do ingl\u00e9s: \"Liga de Desenvolvemento da NBA\"). Posteriormente comezan os partidos de pretempada, que usualmente se xogan en cidades que non dispo\u00f1en de equipo na liga, tanto nos Estados Unidos e o Canad\u00e1, coma no resto de mundo. A competici\u00f3n comeza a \u00faltima semana de outubro.\nDurante a tempada regular (en ingl\u00e9s: \"Regular Season\") os equipos disputan 82 partidos, divididos a partes iguais entre encontros de local e visitante. Cada franqu\u00eda xoga catro partidos contra cada un dos catro equipos da s\u00faa divisi\u00f3n (16 partidos). Ademais, xoga contra seis equipos das outras d\u00faas divisi\u00f3ns da s\u00faa conferencia catro veces (24 partidos) e tres veces contra os restantes catro equipos (12 partidos). Finalmente, cada franqu\u00eda xoga contra todos os equipos da outra conferencia d\u00faas veces (30 partidos). Esta estrutura asim\u00e9trica implica que o calendario var\u00eda entre os equipos (a\u00ednda que non tan significativamente como na NFL ou a MLB). Durante cinco temporadas, cada equipo xoga 80 partidos contra os equipos da s\u00faa divisi\u00f3n (20 partidos contra cada opo\u00f1ente, 10 en casa e 10 f\u00f3ra), 180 partidos contra o resto da s\u00faa conferencia (18 partidos contra cada opo\u00f1ente, 9 en casa e 9 f\u00f3ra) e 150 partidos contra os da outra conferencia (10 partidos contra cada opo\u00f1ente, 5 en casa e 5 f\u00f3ra).\nA NBA, xunto coa NHL, \u00e9 a \u00fanica das catro grandes ligas norteamericanas en que cada equipo xoga contra todos os restantes durante a tempada regular. Cada equipos acollen e visitan a todas as franqu\u00edas da competici\u00f3n polo menos unha vez por temporada. A NBA \u00e9 ademais a \u00fanica liga que programa partidos habitualmente para o D\u00eda de Nadal, tradici\u00f3n que se leva a cabo desde 1947, a\u00ednda que non os encontros non foron televisados at\u00e9 a temporada .\nCada ano, en febreiro, a interr\u00f3mpese a tempada regular para celebrar NBA All-Star Game. Os fans de todo o mundo votan a trav\u00e9s de Internet aos seus xogadores preferidos, os m\u00e1is votado en cada posici\u00f3n e en cada conferencia ga\u00f1an un oco no quinteto do equipo All-Star da s\u00faa conferencia. Os adestradores son os encargados de elixiren os 14 xogadores restantes. As\u00ed, os equipos das Conferencias Oeste e Leste enfr\u00f3ntanse nun partido, sendo galardoado o xogador que mellor actuaci\u00f3n faga durante o encontro co premio de MVP do All-Star. Outra atracci\u00f3ns da fin de semana das estrelas \u00e9 o \"Rising Stars Challenge\", onde se xuntan os mellores novatos e xogadores de segundo ano para disputar un encontro, actualmente de forma que se enfrontan os xogadores estadounidenses contra os do resto de mundo. Ademais destacan o \"Skills Challenge\", onde os xogadores compiten nunha carreira con obst\u00e1culos; o \"Three Point Contest\" (do ingl\u00e9s: \"Concurso de Triplas\"), onde os mellores lanzadores da liga sen enfrontan para comprobar que lanza mellor de tres puntos; e o \"Slam Dunk Contest\" (do ingl\u00e9s: \"Concurso de Mates\"), onde os xogadores procuran facer o mate m\u00e1is interesante de acordo a un xurado.\nPouco despois da parada do All-Star remata o prazo para realizar traspasos, o prazo remata concretamente \u00e1s 15:00 horas (UTC\u22125) do d\u00e9cimo sexto xoves da temporada. Ap\u00f3s esa data, os equipos non poden intercambiar xogadores entre eles at\u00e9 o final de tempada, a\u00ednda que si est\u00e1 permitido asinar axentes libres e despedir xogadores. Moitos traspasos te\u00f1en lugar pouco do prazo l\u00edmite, facendo dese d\u00eda un dos m\u00e1is axitados para os equipos en todo o ano.\nA mediados de abril remata a tempada regular. Durante ese tempo, comeza o per\u00edodo de votaci\u00f3n dos premios individuais da tempada. O premio ao mellor sexto home rec\u00edbeo o xogador que m\u00e1is achegou sen ser titular no seu equipo. O premio de Rookie do Ano vai para o mellor novato, mentres que o premio ao Xogador m\u00e1is mellorado da NBA \u00e9 recibido, como o seu propio nome indica, polo xogador que m\u00e1is mellorou dunha tempada a outra. O premio ao Mellor Defensor l\u00e9vao o xogador m\u00e1is destacado en labores defensivas. O adestrador que promoveu a mudanza m\u00e1is positiva dun equipo recibe o premio do Adestrador do Ano. Finalmente, o mellor xogador da fase regular da competici\u00f3n recibe o Premio MVP. Al\u00e9n diso, a revista Sporting News concede anualmente un premio non oficial (pero amplamente aprobado) ao Mellor Executivo. Na postempada tam\u00e9n se dan a co\u00f1ece os tres mellores quintetos do ano, as\u00ed como o dos rookies e o mellor quinteto defensivo.\nPlayoffs.\nOs Playoffs da NBA comezan a finais de abril, con oito equipos de cada conferencia clasificados. Os tres campi\u00f3ns de cada divisi\u00f3n, xunto co seguinte equipo con mellor balance de vitorias-derrotas, son os catro cabezas de serie da eliminatoria. Os seguintes catro equipos con peor balance ocupan os outro catro lugares.\nTer un r\u00e9cord m\u00e1is alto ofrece varias vantaxes, xa que o primeiro clasificado xoga contra o oitavo, o segundo contra o s\u00e9timo, o terceiro contra o sexto e o cuarto contra o quinto, \u00e9 dicir, ter un mellor balance normalmente significa enfrontarse a un equipo m\u00e1is feble. A franqu\u00eda con mellor balance en cada unha das series ten vantaxe de campo en cada serie de playoffs, inclu\u00edndo a primeira rolda. Isto significa que se, por exemplo, o equipo que recibe o quinto clasificado ten mellor balance que o cuarto clasificado (polo feito de ser campi\u00f3ns de divisi\u00f3n), o quinto ter\u00eda vantaxe de cancha, a pesar de que o cuarto equipo te\u00f1a un posto na clasificaci\u00f3n m\u00e1is alto. Por tanto, o equipo con mellor balance na tempada regular ten garantida a vantaxe de campo en todas as series que xogue. Por exemplo, en 2006, os Denver Nuggets ga\u00f1aron 44 partidos e ocuparon a terceira praza nos Playoffs, o seu opo\u00f1ente, que ocupaba o sexto posto, eran Los Angeles Clippers, que ga\u00f1aran 47 e terminaran segundos na Divisi\u00f3n Pac\u00edfico. A\u00ednda que Denver ga\u00f1ou o t\u00edtulo da s\u00faa divisi\u00f3n, m\u00e1is d\u00e9bil, os Clippers tiveron vantaxe como locais e ga\u00f1aron a serie en 5 partidos.\nAs series de playoffs seguen un formato de torneo. Cada equipo xoga contra o seu opo\u00f1ente ao mellor de sete partidos, pasando de eliminatoria o primeiro que ga\u00f1e catro partidos, sendo o perdedor eliminado. Na seguinte rolda, o equipo ga\u00f1ador xoga contra outro da s\u00faa mesma conferencia. As\u00ed, todos os equipos dunha mesma conferencia excepto un son eliminados dos playoffs. Dado que a NBA non reordena aos equipos, o formato dos playoffs utiliza un dese\u00f1o tradicional, no que o vencedor da serie entre o 1\u00ba e o 8\u00ba se enfronta ao vencedor da serie entre o 4\u00ba e o 5\u00ba; e o vencedor da eliminatoria entre o 2\u00ba e o 7\u00ba enfr\u00f3ntase ao ga\u00f1ador da serie entre o 3\u00ba e o 6\u00ba. Todas as roldas seguen o modelo 2-2-1-1-1, o que quere dicir que o equipo que ten a vantaxe de campo xoga na casa os partidos 1, 2, 5 e 7, mentres que o seu rival o fai nos partidos 3, 4 e 6. Desde 1985 at\u00e9 2013 a Final segu\u00eda o modelo 2-3-2, no que o equipo coa vantaxe de campo xogaba na casa os partidos 1, 2, 6 e 7, e o outro equipo nos partidos 3, 4 e 5.\nNa rolda final, enfr\u00f3ntanse os campi\u00f3ns de cada conferencia \u00f3 mellor de sete partidos. O primeiro equipo que consegue ga\u00f1ar catro partidos procl\u00e1mase campi\u00f3n da NBA. Disp\u00fatase anualmente en xu\u00f1o, e o campi\u00f3n recibe o \"Trofeo Larry O'Brien\". Ademais, cada xogador do equipo vencedor, ademais dos adestradores e o \"general manager\", reciben un anel de campi\u00f3n. Al\u00e9n disto, a liga entrega o premio MVP das Finais, que normalmente recibe un xogador do equipo ga\u00f1ador, a\u00ednda que isto non sexa unha norma. S\u00f3 houbo unha excepci\u00f3n at\u00e9 a data actual: Jerry West recibiu o MVP das Finais en 1969 (primeira tempada na que se entregaba este premio) malia que os Lakers non ga\u00f1aron o anel.\nDraft.\nO Draft \u00e9 un evento anual que se remonta ao 1950, no cal os trinta equipos da NBA poden seleccionar xogadores que se declaren elix\u00edbeis para xogar na liga. Normalmente os xogadores que entran no Draft proceden do baloncesto universitario, a\u00ednda que tam\u00e9n se poden presentar xogadores de todo o mundo. Os xogadores universitarios que terminen o seu cuarto ano son automaticamente seleccion\u00e1beis, mentres que os que leven menos anos deben anunciar a s\u00faa disposici\u00f3n renunciando a continuar no baloncesto colexial. No caso de xogadores internacionais, os maiores de 23 anos son automaticamente elix\u00edbeis, mentres que os menores de 22 deben declarar a s\u00faa disposici\u00f3n. A estes xogadores que non son elix\u00edbeis automaticamente son co\u00f1ecidos en ingl\u00e9s como \"early-entrants\" ou \"early-entry candidates\" (\"candidatos temper\u00e1ns\").\nO Draft cel\u00e9brase habitualmente en xu\u00f1o, durante o par\u00f3n de NBA. Desde 1989 o Draft consta de d\u00faas roldas; isto sup\u00f3n que actualmente as cerimonias son moito m\u00e1is curtas que noutras ligas profesionais, onde todas constan de polo menos sete roldas. Isto sup\u00f3n que en cada Draft son seleccionados sesenta xogadores. C\u00f3mpre destacar que ning\u00fan xogadores pode xogar na NBA se antes non se presentou a un Draft, a\u00ednda que non ten porqu\u00e9 ser escollido. No pasado, eran tam\u00e9n seleccion\u00e1beis os xogadores de instituto, con todo, desde o Draft de 2006, xa non o te\u00f1en permitido. Actualmente o regulamento sinala que un xogador de instituto ser\u00e1 elix\u00edbel se pasou un ano despois da s\u00faa gradaci\u00f3n e se ten m\u00e1is de 19 anos. Contrariamente ao que se cre, o xogador non debe xogar un ano na universidade para poder entrar no Draft. De feito, moitos xogadores de instituto deciden pasar ese ano xogando profesionalmente en Europa, como por exemplo Brandon Jennings.\nL\u00edmite salarial.\nO l\u00edmite salarial \u00e9 a cantidade total de di\u00f1eiro que unha franqu\u00eda pode gastar para pagar aos seus xogadores. A\u00ednda que en concepto parece sinxelo, o l\u00edmite salarial \u00e9 en realidade bastante complexo, cun regulamento pouco claro e brechas que son aproveitadas polos equipos. O salario m\u00ednimo dun equipo \u00e9 calculado multiplicando o l\u00edmite salarial polo 75%.\nA cantidade que se destina aos soldos dos xogadores var\u00eda cada tempada, e se calcula dependendo do sucedido na tempada anterior. Por exemplo, na tempada o l\u00edmite salarial era de aproximadamente 58,68 mill\u00f3ns de d\u00f3lares, mentres que o da foi de 63,07 mill\u00f3ns. Como noutras ligas profesionais norteamericanas, a NBA ten este l\u00edmite para evitar que os equipos con grandes excedentes de beneficios se poidan facer con todos os mellores xogadores dispo\u00f1\u00edbeis, facilitando dese xeito que se mante\u00f1a unha igualdade dentro dun orde.\nPalmar\u00e9s.\nOs Boston Celtics e os Los Angeles Lakers son os dous equipos con m\u00e1is campionatos da NBA, empatados con 17. A continuaci\u00f3n seguen os seis campionatos dos Chicago Bulls, todos ga\u00f1ados nun per\u00edodo de oito anos durante a d\u00e9cada de 1990, e os cinco dos San Antonio Spurs, todos conseguidos desde 1999.\nEquipos actuais que non xogaron unhas Finais da NBA:\nHistorial.\nLenda"}
{"id": "34699", "revid": "98629", "url": "https://gl.wikipedia.org/wiki?curid=34699", "title": "Emiliano", "text": "Marco Emilio Emiliano (en lat\u00edn, \"Marcus Aemilus Aemilianus)\" nado, posiblemente, no 207 ou no 214 e finado en outubro do 253, foi un emperador romano que gobernou s\u00f3 tres meses durante o ano 253. Naceu na illa de Xerba, na daquela provincia Mauritania (actual Tunisia). Pouco se sabe da s\u00faa vida. Foi c\u00f3nsul e gobernador de Panonia e Moesia. Estivo casado con Gaia Cornelia Supera e non se sabe moito m\u00e1is da s\u00faa vida persoal.\nA s\u00faa suba ao trono.\nA paz vergo\u00f1enta que acordara cos godos o emperador Treboniano Galo non sentou nada ben no seo do ex\u00e9rcito. O rei Gniva, quen naquel intre mandaba sobre os dous grupos dos godos, ostrogodos e visigodos, tentou de que lle subisen a s\u00faa contribuci\u00f3n en ouro, esixindo ao gobernador de Moesia o seu pago. Emiliano, alporizado por esta esixencia, polo pago do tributo e a paz acadada polo emperador, alentou ao seu ex\u00e9rcito a loitar contra Gniva. Invadiu o seu territorio e venceuno, volvendo os godos mais al\u00f3 do Danubio, recuperando grandes cantidades de bot\u00edn e liberando a miles de cidad\u00e1ns romanos capturados.\nOs propios soldados, ao se veren ceibes da humillaci\u00f3n \u00e1 que o tratado de Galo os sometera, nomearon emperador a Emiliano.\nO emperador, quen se atopaba en Roma, ao saber deste nomeamento, e, a pesar de que o ex\u00e9rcito de Emiliano era moi superior, sa\u00edu para combatelo, enviando unha mensaxe ao comandante das tropas do Rhin, Valeriano, para que acudise a se xuntar con el para combater esta sublevaci\u00f3n. Pero as tropas de Treboniano Galo e Emiliano se atoparon antes, e os lexionarios, ante a superioridade das de Emiliano, mataron o emperador Treboniano Galo e ao seu fillo Hostiliano, para se xuntar coas novas tropas e volver a Roma.\nAo chegar a Roma, o Senado reco\u00f1eceu ao novo Emperador. Pero Valeriano, que se puxera en marcha cara a Italia, non reco\u00f1eceu este nomeamento, e continuou o seu avance. De novo repetiuse a historia, xa que as tropas de Emiliano, ao ver a superioridade das de Valeriano, matan a Emiliano, rematando o seu reinado en pouco mais de 80 d\u00edas, polo que poucas cousas se saben do seu goberno.\nValeriano entrou en Roma a finais do 253, sendo reco\u00f1ecido inmediatamente como novo emperador, xa que ademais era de familia senatorial.\nSegundo fontes antigas, Emiliano exerceu o seu breve mandato de forma moderada e mantivo boas relaci\u00f3ns co Senado. Os autores antigos xa o consideraban un emperador de transici\u00f3n dende a \u00e9poca dos emperadores soldados. Eutropio com\u00e9ntao: \u00abEmiliano procede dunha familia sen importancia, o seu reinado foi a\u00ednda menos importante e no seu terceiro mes foi asasinado\u00bb."}
{"id": "34702", "revid": "72012", "url": "https://gl.wikipedia.org/wiki?curid=34702", "title": "Accesi\u00f3n", "text": "A accesi\u00f3n en dereito \u00e9 un m\u00e9todo para adquirir a propiedade de bens a partir doutros bens que xa se te\u00f1an en propiedade, xa que o propietario dunha cousa accede \u00e1 propiedade de todo o que ela produza ou de todo o que se lle incorpore, ben sexa de forma natural ou artificial."}
{"id": "34703", "revid": "23204", "url": "https://gl.wikipedia.org/wiki?curid=34703", "title": "Albino", "text": "O termo albino p\u00f3dese referir a:"}
{"id": "34706", "revid": "1410", "url": "https://gl.wikipedia.org/wiki?curid=34706", "title": "Los Angeles Lakers", "text": "Los Angeles Lakers son un equipo profesional de baloncesto da National Basketball Association (NBA) con sede nos \u00c1nxeles. Os Lakers xogan os seus partidos como local en Staples Center, cancha que comparten co seu equipo rival da NBA, Los Angeles Clippers, e o seu equipo irm\u00e1n, Los Angeles Sparks da WNBA. Os Lakers ga\u00f1aron o seu \u00faltimo t\u00edtulo da competici\u00f3n en 2020 tras derrotar nas finais aos Miami Heat, por catro partidos a dous. En xu\u00f1o de 2009, o analista de baloncesto e escritor John Hollinger clasificou aos Lakers como a maior franqu\u00eda da NBA de todos os tempos.\nA franqu\u00eda dos Lakers foi fundada en 1946 en Detroit, M\u00edchigan, antes de trasladarse a Minneapolis, onde o equipo obtivo o seu actual nome, xa que o Estado de Minnesota \u00e9 co\u00f1ecido como a \"Terra dos 10 000 lagos\" (lago en ingl\u00e9s \u00e9 \"lake\"). Antes de mudarse aos \u00c1nxeles en 1960, os Lakers ga\u00f1aron os seus cinco primeiros campionatos, con todo, durante os anos 60 non volveron a conseguir un novo t\u00edtulo, a\u00ednda coa axuda de xogadores como Elgin Baylor ou Jerry West, at\u00e9 que finalmente, en 1972, os Lakers ga\u00f1aron o seu sexto t\u00edtulo, o primeiro na cidade dos \u00c1nxeles.\nPor\u00e9n, a popularidade dos Lakers disparouse sobre todo na d\u00e9cada de 1980, cando ga\u00f1ou cinco t\u00edtulos en nove anos baixo o liderado dos xogadores do Sal\u00f3n da Fama Magic Johnson, Kareem Abdul-Jabbar, James Worthy e o adestrador Pat Riley, sendo dous campionatos desta \u00e9poca ga\u00f1ados aos seus eternos rivais na final, os Boston Celtics. Tras unha serie de anos en branco, entre 2000 e 2002 os equipo anxelino ga\u00f1ou tres t\u00edtulos consecutivos, coa axuda de Shaquille O'Neal, Kobe Bryant e do adestrador Phil Jackson. Despois de perder tanto as finais de 2004 e 2008, os Lakers conseguiron o seu d\u00e9cimo quinto campionato en 2009 derrotando a Orlando Magic. Os Lakers ademais pos\u00faen os r\u00e9cords de maior n\u00famero de vitorias (3 000), mellor porcentaxe de vitorias (61,8%) e maior n\u00famero de aparici\u00f3ns nas Finais da NBA (31), sendo o equipo con m\u00e1is t\u00edtulos (17) empatado cos Celtics.\nHistoria.\nComezos.\nOs Lakers comezaron a s\u00faa existencia co nome de Detroit Gems, xogando na NBL. O propietario orixinal da franqu\u00eda foi o empresario C. King Boring, con todo o equipo tan s\u00f3 disputou unha tempada na NBL baixo o nome de Gems, xa que o pobre resultado tanto deportivo como financeiro fixo que en 1947 se vendese o equipo a Ben Berger e Morris Chalfen por 15.000 d\u00f3lares, sendo trasladado a Minneapolis. Como os Gems o ano anterior tiveran con moita diferenza o peor rexistro de toda a liga, ao ano seguinte dispo\u00f1\u00edan da primeira elecci\u00f3n do draft de dispersi\u00f3n de xogadores da Professional Basketball League of America, que usaron para elixir a George Mikan, un pivote de 2,08 metros de altura, que se converter\u00eda nun dos mellores da \u00e9poca. Con Mikan, novo adestrador, John Kundla, e unha remesa de antigos xogadores da Universidade de Minnesota, os Lakers ga\u00f1aron o seu primeiro campionato na tempada 1947-48, un\u00edndose a outros catro equipos da NBL no seu salto \u00e1 Basketball Association of America, onde ga\u00f1aron o t\u00edtulo na tempada 1948-49. A NBL e a BAA fusion\u00e1ronse ao ano seguinte xurdindo a NBA.\nOs Minneapolis Lakers foron o equipo m\u00e1is importante da recentemente fundada NBA. Con membros do Hall of Fame como George Mikan, Vern Mikkelsen, Jim Pollard, Slater Martin ou Clyde Lovellette, convert\u00e9ronse na primeira dinast\u00eda da NBA, ga\u00f1ando cinco campionatos en seis anos (1949, 1950, 1952, 1953 e 1954). Na tempada 1958-59 chegou a Minneapolis, v\u00eda draft, a segunda grande estrela na historia dos Lakers, Elgin Baylor. O novato alzouse co Rookie do ano e logrou revitalizar ao equipo, que volveu chegar \u00e1s Finais en 1959. Ao final da tempada, Kundla presentou a s\u00faa dimisi\u00f3n como adestrador, march\u00e1ndose con cinco t\u00edtulos no seu haber.\nLos Angeles Lakers.\nDende a retirada de Mikan, os Lakers perderon afecci\u00f3n e a asistencia ao Minneapolis Auditorium diminu\u00eda, o que levou \u00e1 franqu\u00eda a reformularse a situaci\u00f3n, facendo que en 1957 Ben Berger terminase vendendo o equipo a Bob Short. Este manifestou a s\u00faa intenci\u00f3n de trasladar o equipo a outra cidade se non obti\u00f1a o apoio dos seareiros de Minneapolis, as\u00ed que o 25 de abril de 1960, anunciou que os Minneapolis Lakers pasaban a ser Los Angeles Lakers, o equipo marchaba a California.\nShort chegou aos Angeles cun equipo competitivo, a\u00ednda que afastado do potencial dos Boston Celtics e Saint Louis Hawks, con todo o mellor reforzo \u00eda proceder de novo do draft. Trat\u00e1base de Jerry West, elixido na segunda posici\u00f3n procedente de West Virginia. Con West chegou tam\u00e9n Fred Schaus, o seu adestrador na universidade. O t\u00e9cnico mant\u00edvose at\u00e9 1967 e devolveu aos Lakers a unhas finais na campa\u00f1a 1961-62, mais caeron derrotados ante Boston Celtics por 4 a 3. Esta ser\u00eda a t\u00f3nica xeral da s\u00faa estancia nos \u00c1nxeles, en sete anos xogou nada menos que catro Finais, caendo en todas a mans dos Celtics de Red Auerbach e Bill Russell. Nesas finais de 1962, Baylor estableceu un r\u00e9cord de anotaci\u00f3n en playoffs que perdurou at\u00e9 1986. Os 61 puntos que endosou a Boston o 14 de abril s\u00f3 foron superados por Michael Jordan, que precisamente rompeu esta marca en Boston con 63 puntos, 24 anos despois.\nEsta \u00e9poca viu nacer unha rivalidade que perdurou at\u00e9 os nosos d\u00edas. Outra das rivalidades que non perdurou at\u00e9 a actualidade foi a que protagonizaron cos Hawks de Pettit. Os movementos tam\u00e9n se sucederon nas oficinas, Jack Kent Cooke converteuse en 1965 no novo propietario do equipo tras comprar a franqu\u00eda por 5 mill\u00f3ns de d\u00f3lares. Los Angeles Lakers deixaron o Sports Area e mud\u00e1ronse ao flamante Forum en 1967, coa chegada do novo adestrador Bill van Breda Kolff, quen se mantivo at\u00e9 1969, d\u00faas tempadas onde os anxelinos chegaron a senllas Finais con id\u00e9ntica sorte, 4-3 para Boston. Para frear o efecto de Bill Russell, Cooke f\u00edxose coas catro veces MVP, Wilt Chamberlain, formando con Baylor e West, un tr\u00edo anotador moi prol\u00edfico. Goodrich, unha das claves destes Lakers, marchou a Phoenix Suns debido ao draft de expansi\u00f3n desa tempada. A pesar das seis finais que perderon estes Lakers pasaron \u00e1 historia como un dos mellores equipos de todos os tempos.\nOs anos 1970 comezaron como acabara a anterior d\u00e9cada, chegando aos Finais mais caendo ante os Knicks de Willis Reed e Walt Frazier. Ao ano seguinte, Gail Goodrich regresou ao equipo, mais a historia volv\u00eda repetirse, nesta ocasi\u00f3n os Milwaukee Bucks de Lew Alcindor exerceron de verdugo nas finais de conferencia. A tempada 1971-72 foi unha campa\u00f1a hist\u00f3rica, a franqu\u00eda bateu o seu r\u00e9cord de vitorias (69), inclu\u00edndo a m\u00edtico racha de 33 vitorias consecutivas, a m\u00e1is longa na historia do deporte americano profesional. Po\u00f1endo finalmente a guinda co primeiro t\u00edtulo nos \u00c1nxeles, un campionato que os Lakers non ga\u00f1aban dende 1954. Xa en 1976, Kareem Abdul-Jabbar, chega aos Lakers procedente dos Milwaukee Bucks, e no seu primeiro ano en California conseguiu o seu cuarto MVP da Tempada, mais o equipo fracasa de novo un ano m\u00e1is en playoffs, caendo eliminados en Semifinais de Conferencia ante os Portland Trail Blazers, facendo o propio os Seattle SuperSonics en 1978 e 1979.\nOs dourados anos 80.\nOs Lakers na tempada 1979-80 conseguiron o n\u00ba1 no draft, e o elixido foi o base Earvin \"Magic\" Johnson, de Michigan State, e Larry Bird, o seu gran rival universitario, foi aos Celtics, renacendo as\u00ed a gran rivalidade que ambos os equipos tiveron na d\u00e9cada dos 60 e eles en particular na NCAA.\nEse mesmo ano Kareem Abdul-Jabbar lograr\u00eda o seu sexto MVP e Los Angeles finalizaron cun r\u00e9cord de 62-20, con todo, o gran protagonista da tempada foi \"Magic\", que puxo a guinda co anel de campi\u00f3n nun sexto encontro antol\u00f3xico. Na final esperaban os Sixers de Julius Erving. Jabbar non puido xogar por culpa do nocello e Magic, xogando de pivote, asinou 42 puntos, 15 rebotes e 7 asistencias para ga\u00f1ar o partido, o anel e o MVP das Finais.\nBaixo o mando de Pat Riley, que substitu\u00edu a Paul Westhead na tempada 1981-82, o equipo converteuse no m\u00e1is dominante dos 80, logrando pasar das 60 vitorias en seis tempadas, aparecendo nas finais oito veces na d\u00e9cada e sendo coroados campi\u00f3ns en cinco ocasi\u00f3ns, inclu\u00edndo dous campionatos consecutivos en 1987 (ante Boston Celtics) e 1988 (ante Detroit Pistons), o primeiro equipo en facelo dende Boston en 1969. \u00c1 historia pasaron os enfrontamentos que ofreceron Lakers e Celtics nas s\u00faas tres finais, con imaxes hist\u00f3ricas como o \"junior sky-hook\" de Magic para ga\u00f1ar o sexto partido da final de 1987 no Boston Garden.\nXunto a Johnson, James Worthy e Abdul-Jabbar, os Lakers contaban con escudeiros como Byron Scott, Michael Cooper, Kurt Rambis, Jamaal Wilkes ou A.C. Green (estes dous \u00faltimos sen chegar a coincidir). Por\u00e9n, a fin do showtime chegou trala derrota nas Finais de 1989 ante Detroit Pistons. Magic Johnson ga\u00f1aba o seu segundo MVP mentres que Abdul-Jabbar anunciaba a s\u00faa retirada do baloncesto profesional con 42 anos. Jerry Buss, Jerry West e Pat Riley viron a necesidade de reconstru\u00edr o equipo. Deste xeito p\u00fa\u00f1ase fin \u00e1 d\u00e9cada m\u00e1is exitosa da historia da franqu\u00eda.\nA fin dunha era.\nOs Lakers pareceron adaptarse ben \u00e1 ausencia de Jabbar. O mozo Vlade Divac ocupou o seu posto como pivote titular, axudando aos Lakers a ga\u00f1ar 63 partidos na 1989-90 e o seu noveno t\u00edtulo de divisi\u00f3n consecutivo, sendo ademais Johnson nomeado de novo MVP. Mais nos playoffs foron eliminados sorprendentemente polos Phoenix Suns en Semifinais de Conferencia por 4-1. Pat Riley decidiu abandonar o banco e foi substitu\u00eddo por Mike Dunleavy. Un ano despois o equipo acadou de novo as finais, a\u00ednda que desgraciadamente top\u00e1ronse cos Chicago Bulls de Michael Jordan e Phil Jackson, que comezaban o seu novo reinado na liga. O 7 de novembro de 1991, Magic Johnson conmocionou ao mundo anunciando que era portador do virus VIH e que se retiraba inmediatamente. A pesar do seu retiro, foi seleccionado para disputar o All-Star Game de 1992, onde foi nomeado MVP do partido. En 1992, 1993 e 1994 os Lakers pasaron a s\u00faa particular traves\u00eda polo deserto, s\u00f3 d\u00faas participaci\u00f3ns en playoffs e caendo en primeira rolda.\nNa 1994-95, os Lakers melloraron (48-34) e regresando aos playoffs. Harris foi nomeado Adestrador do Ano e Jerry West Mellor Executivo. Ceballos converteuse no primeiro xogador da franqu\u00eda en 20 anos en anotar 50 puntos nun partido. Os Lakers ga\u00f1aron a s\u00faa primeira serie de playoffs na era post-Magic, batendo aos SuperSonics, a pesar de que logo perderon ante San Antonio Spurs. Ao final do curso, Worthy retirouse do baloncesto tras doce anos vestindo a camiseta dos Lakers. Un 30 de xaneiro de 1996, Magic Johnson regresou \u00e1s canchas ante Golden State Warriors. Magic, que contaba con 36 anos, xogou a un gran nivel nas s\u00faas primeiras semanas do seu retorno e axudou ao equipo a cultivar un balance de 29-11 con el en pista. Con todo, os Lakers caeron na primeira rolda de playoffs en mans dos Houston Rockets por 3-1, retir\u00e1ndose definitivamente Magic Johnson trala eliminaci\u00f3n.\nO'Neal e Bryant.\nDurante o ver\u00e1n de 1996, Jerry West logrou a fichaxe do pivote Shaquille O'Neal, que chegaba como axente libre procedente de Orlando Magic. Ademais, traspasou a Divac aos Charlotte Hornets a cambio dos dereitos do mozo de 18 anos Kobe Bryant. Ao longo da tempada regular, tam\u00e9n traspasou a Ceballos aos Phoenix Suns a cambio de Robert Horry. Os Lakers conseguiron 56 vitorias e derrotaron aos Portland Trail Blazers en primeira rolda de playoffs, mais en Semifinais de Conferencia caeron ante os Utah Jazz de John Stockton e Karl Malone por 4-1. Na tempada 1997-98, os Lakers conseguiron o mellor inicio de tempada da historia da franqu\u00eda, con 11 vitorias, e un balance final de 61-21. Ademais, catro xogadores dos Lakers (O'Neal, Bryant, Van Exel e Jones) foron escollidos para disputar o All-Star Game, algo que non ocorr\u00eda dende 1983. Mais por segundo ano consecutivo, os Jazz eliminaron os Lakers, esta vez nas Finais de Conferencia por un contundente 4-0. O ano seguinte, os Spurs d\u00e9ronlles todo un recital nas Semifinais de Conferencia venc\u00e9ndolles por 4-0, os Spurs m\u00e1is tarde ser\u00edan campi\u00f3ns da liga. Nesa serie, xog\u00e1ronse os dous \u00faltimos partidos de playoffs no Great Western Forum.\nA tempada 1999-00 foi o principio dunha nova era na historia dos Lakers. O equipo contratou ao adestrador Phil Jackson, l\u00edder dos Bulls de Jordan, e por primeira vez en 31 anos xogar\u00edan os seus partidos de casa nun lugar que non fose o Great Western Forum, xa que un novo pavill\u00f3n, o Staples Center, foi constru\u00eddo no centro da cidade. Tras unha tempada regular brillante (67-15) na que Shaquille O'Neal conseguiu o MVP da tempada e o MVP do All-Star Game, os Lakers chegaban aos playoffs m\u00e1is fortes que nunca nos \u00faltimos anos. Con todo, sufriron para eliminar os Sacramento Kings (3-2), a\u00ednda que nas Semifinais de Conferencia non tiveron problemas en bater aos Phoenix Suns. \nNas Finais de Conferencia, Lakers derrotaron nunha intensa serie aos Portland Trail Blazers por 4-3, despois de levar os anxelinos unha vantaxe de 3-1. No \u00faltimo partido, o equipo remontou a maior desvantaxe efectuada no \u00faltimo cuarto na historia de playoffs (13, superando a marca que eles mesmos ostentaban dende 1973 (6), compartido cos Warriors (1975) e os Bullets (1979)) para ga\u00f1ar \u00e1s s\u00faas primeiras Finais dende 1991 tras superar finalmente 89-84 grazas a un 31-13 no \u00faltimo cuarto. Tras eliminar os Blazers, os Lakers enfront\u00e1ronse ante Indiana Pacers nas Finais de 2000, as primeiras desde 1991. O equipo venceu en seis partidos, ga\u00f1ando o primeiro anel dende o ano 1988. O'Neal foi nomeado co seu primeiro MVP das Finais, logrando o seu terceiro MVP nesta tempada.\nNos seguintes playoffs, os Lakers eliminaron a Portland, Sacramento e San Antonio sen perder ning\u00fan partido, chegando nun estado de forma magn\u00edfico \u00e1s Finais da NBA que lle enfrontaban aos Philadelphia 76ers de Allen Iverson. Tras empezar perdendo, remontaron para levar un 4-1, logrando o \"back-to-back\". Ao seguinte ano os Lakers chegaron aos playoffs como o terceiro mellor equipo do Oeste. Eliminaron a Portland por terceira vez consecutiva, fixeron o propio cos Spurs e na Final de Conferencia esperaban os Kings. Tras ir perdendo 2-1 na serie, o cuarto partido puido sentenciar a eliminatoria e cambiar a historia dos Kings, pero Robert Horry salvou aos Lakers cunha tripla hist\u00f3rica. (100-99) para empatar a eliminatoria a d\u00faas. No quinto partido, unha canastra de Mike Bibby in extremis devolv\u00eda a ilusi\u00f3n aos de Sacramento, dur\u00e1ndolles pouco xa que os dous seguintes encontros foron vitorias dos Lakers, e con iso, o seu pase \u00e1s Finais. Nelas atopar\u00edanse cos New Jersey Nets de Jason Kidd, facendo a s\u00faa primeira aparici\u00f3n nunhas Finais. Os californianos liquidaron a eliminatoria pola v\u00eda r\u00e1pida, varrendo ao seu rival (4-0) e conseguindo o \"three-peat\" (terceiro anel consecutivo).\nNa tempada 2002-03, Bryant converteuse no xogador m\u00e1is novo da historia da NBA en chegar aos 10.000 puntos ademais de conseguir a marca de m\u00e1is triplas nun partido con 12 ante os Sonics, anotar 40 ou m\u00e1is puntos en 9 partidos consecutivos (xunto con Wilt Chamberlain e Michael Jordan o \u00fanico xogador capaz de facelo na historia), entre outros tantos r\u00e9cords que acumulou esa tempada. Os Lakers eliminaron con facilidade a Minnesota Timberwolves, pero en Semifinais de Conferencia tiveron que enfrontarse a San Antonio Spurs. Tras un 4-2 a favor dos Spurs, terminaron os so\u00f1os dos Lakers de conseguir o cuarto anel consecutivo. Un ano despois, a franqu\u00eda fichou aos veteranos Karl Malone e Gary Payton, que chegaron por pouco di\u00f1eiro coa idea de ga\u00f1ar o seu primeiro anel. Sobre o papel, Lakers conformaban un equipo para revalidar o t\u00edtulo, con todo foi un ano duro, Malone lesionouse do xeonllo, Bryant foi acusado de agresi\u00f3n sexual e comezaron os primeiros rozamentos entre O'Neal e Bryant. A pesar diso o equipo ga\u00f1ou o t\u00edtulo de Divisi\u00f3n Pac\u00edfico e chegaron \u00e1s Finais da NBA, onde caeron vapuleados, sorprendentemente, ante Detroit Pistons por 4-1.\nReconstruci\u00f3n e novo t\u00edtulo.\nTralo fracaso do ano anterior os Lakers comezaron a s\u00faa particular reconstruci\u00f3n. Phil Jackson deixa o banco, sendo substitu\u00eddo por Rudy Tomjanovich. Shaquille O'Neal m\u00e1rchase rumbo a Miami a cambio de Lamar Odom, Brian Grant, Caron Butler e unha elecci\u00f3n de primeira rolda para o Draft. De igual modo, Rick Fox e Gary Payton son traspasados aos Boston Celtics por Chris Mihm, Marcus Banks e Chucky Atkins. Derek Fisher, descontento pola falta de minutos, firma por Golden State e Karl Malone ret\u00edrase. A pesar de que a tempada 2004-05 comezou ben, a marcha de Tomjanovich por cuesti\u00f3ns de sa\u00fade e as continuas lesi\u00f3ns de Kobe e de Odom afectaron o equipo, que non logrou clasificarse para os playoffs por quinta vez na s\u00faa historia. O equipo sa\u00edu derrotado en 19 dos \u00faltimos 21 encontros da fase regular, para un balance final de 34-48.\nA tempada 2005-06 estivo marcada polo regreso de Phil Jackson ao banco dos Lakers. O equipo fichou a Kwame Brown dos Washington Wizards a cambio de Caron Butler e Chucky Atkins, e seleccionou no draft a Andrew Bynum, procedente do instituto. O 22 de xaneiro de 2006, Bryant entrou na historia da NBA ao anotar 81 puntos na vitoria ante Toronto Raptors. Foi a segunda m\u00e1xima anotaci\u00f3n nun partido, detr\u00e1s dos 100 de Chamberlain en 1962. Os Lakers clasific\u00e1ronse para os playoffs cun balance de 45-37, pero caeron derrotados en primeira rolda fronte a Phoenix Suns a pesar de ir ga\u00f1ando a eliminatoria por 3-1. O MVP Steve Nash liderou aos Suns na remontada. Ao finalizar a tempada Bryant solicitou o seu traspaso a outro equipo se non \u00edan chegar reforzos.\nDespois de recuperar a Fisher, procedente de Utah Jazz o equipo tivo un inicio de tempada bastante bo, cunha achega notable de Andrew Bynum como pivote titular. Con todo, en xaneiro unha lesi\u00f3n obrigou ao adestrador a prescindir do pivote o resto da tempada e buscar un substituto de garant\u00edas. Nunha fugaz operaci\u00f3n Kwame Brown, Javaris Crittenton e Aaron McKie, ademais de d\u00faas elecci\u00f3ns de primeira rolda de Draft, foron parar a Memphis Grizzlies a cambio de Pau Gasol e unha elecci\u00f3n de segunda rolda. Nos playoffs, os Lakers varreron en primeira rolda a Denver Nuggets por 4-0, cheagando \u00e1s Semifinais de Conferencia contra Utah Jazz. Tras comezar os dous primeiros partidos en casa ga\u00f1ando, os Lakers deix\u00e1ronse empatar a eliminatoria a domicilio, mais finalmente conseguiron chegar \u00e1s Finais de Conferencia, onde eliminaron a San Antonio Spurs por 4-1 e accederon \u00e1s Finais por primeira vez dende 2004. Nas Finais atop\u00e1ronse con Boston Celtics vinte e un anos despois. Tras d\u00faas vitorias dos Celtics en Boston, a serie foise cara aos \u00c1nxeles coa obriga dos Lakers de ga\u00f1ar o tres partidos para continuar vivos na loita polo anel. Ga\u00f1aron o terceiro e quinto encontro da serie, perdendo o cuarto ao deixar escapar unha diferenza de 24 puntos sobre os Celtics, maior remontada na historia das Finais. Xa no sexto, os Celtics sentenciaron cun claro 92-131.\nAo ano seguinte, despois de superar a dura derrota nas finais ante os Celtics, conseguiron o mellor balance de vitorias da conferencia oeste (65-17), chegando aos playoffs enfront\u00e1ndose en primeira rolda aos Utah Jazz, que logran vencer 4-1, para logo disputar unha dura serie ante uns Houston Rockets que contaban con moitas baixas. Finalmente clasific\u00e1ronse tras vencer no s\u00e9timo partido e enfront\u00e1ronse nas finais de conferencia os Lakers enfrontar\u00edanse aos Denver Nuggets, aos que venceron por 4-2, para acceder \u00e1s finais onde conseguiron o seu 15\u00ba campionato da NBA derrotando a Orlando Magic por 4-1, sendo Bryant nomeado MVP das Finais tras ter unha media de 32,4 puntos, 5,6 rebotes e 7,4 asistencias, convert\u00e9ndose Phil Jackson no adestrador m\u00e1is laureado da historia da liga con 10 aneis, superando a Red Auerbach.\nRivalidades.\nBoston Celtics.\nOs Lakers mante\u00f1en unha longa rivalidade cos Boston Celtics. Chegaron a xogar at\u00e9 en doce finais da NBA, ga\u00f1ando os de Boston en nove ocasi\u00f3ns e os anxelinos tres. A primeira destas finais entre os dous equipos foi en 1959, a\u00ednda que os Lakers sa\u00edron varridos da eliminatoria. Os equipos atop\u00e1ronse nas finais at\u00e9 seis veces m\u00e1is nos anos sesenta, con vitoria dos Celtics en t\u00f3dalas ocasi\u00f3ns. Os equipos renovaron a s\u00faa rivalidade nas Finais da d\u00e9cada dos 80, onde xogaron en tres ocasiones (1984, 1985 e 1987), sendo a serie de 1984 promocionada polos medios como Larry Bird contra Magic Johnson, cheg\u00e1ndose a dicir que ese encontro \"salvou \u00e1 NBA\". O encontro nunha final m\u00e1is recente foi en 2010, onde os Lakers ga\u00f1aros aos Celtics no \u00faltimo encontro da serie para conseguir o seu d\u00e9cimo sexto t\u00edtulo.\nPavill\u00f3n.\nOs Lakers xogan os seus partidos en casa no Staples Center, situado no Live Center dos \u00c1nxeles. O Staples Center foi inaugurado en 1999 e ten capacidade para 18 997 espectadores. Este pavill\u00f3n \u00e9 tam\u00e9n fogar dos seus rivais da NBA Los Angeles Clippers e o seu equipo asociado da Women's National Basketball Association, Los Angeles Sparks. Ademais de baloncesto tam\u00e9n acolle encontros da National Hockey League, concretamente os partidos como local de Los Angeles Kings e do equipo de Arena Football (f\u00fatbol americano cuberto) Los Angeles Avengers. O estadio \u00e9 propiedade de AEG e de L.A. Arena Company. Antes de mudarse ao Staples Center, os Lakers xogaron os seus partidos en casa no Forum de Inglewood durante 31 anos, despois de mudarse de Los Angeles Memorial Sports Area, que utilizaron nos seus primeiros sete anos na cidade. Mentres que o equipo ti\u00f1a a s\u00faa sede en Minneapolis xogou os seus partidos da casa, no AMinneapolis Auditorium (1947-1960). A\u00ednda que o Minneapolis Auditorium foi a cancha principal dos Lakers durante esa \u00e9poca, durante seu \u00faltimo ano na cidade (1960) xogaron no Minneapolis Armory. Con todo, por conflitos de calendario, os Lakers xa xogaban a mi\u00fado no Armory (e viceversa a \u00faltima tempada). Tam\u00e9n xogaron alg\u00fans partidos no St. Paul Auditorium.\nSeareiros.\nDada a proximidade do equipo a Hollywood, a gran base de seareiros Lakers incl\u00fae a moitos persoeiros famosos, a maior\u00eda dos cales se lles pode ver regularmente no Staples Center. Un dos casos m\u00e1is co\u00f1ecidos \u00e9 o de Jack Nicholson, , que se senta en localidades \u00f3 p\u00e9 da pista cerca do banco visitante e merca os pases de tempada dende 1967. Con todo, alg\u00fans seareiros s\u00f3 est\u00e1n presentes cando os Lakers te\u00f1en \u00e9xito, e \u00e9 precisamente neses tempos cando un asento preto da cancha nun partido importante \u00e9 un bo lugar no que deixarse ver. T\u00f3dalas canles de televisi\u00f3n que retransmiten os partidos incl\u00faen sempre unhas cantas imaxes das celebridades presentes. Outros co\u00f1ecidos seguidores da franqu\u00eda son os actores Will Smith, Bruce Willis, Denzel Washington,Dustin Hoffman, Sylvester Stallone, Halle Berry, Richard Dreyfuss, Robert Downey Jr., Leonardo DiCaprio, Edward Norton, Salma Hayek, Antonio Banderas ou Andy Garcia ou os deportistas Pete Sampras e David Beckham.\nA popular banda de rock californiana, os Red Hot Chili Peppers, tam\u00e9n adoitan asistir aos encontros cando non est\u00e1n de xira. De feito, as canci\u00f3ns do seu \u00e1lbum \"Mother's Milk\", \"Salute to Kareem\" e \"Magic Johnson\" son un tributo ao \"Showtime\" dos Lakers ademais, dende a tempada 2005-06, o seu baixista Flea, un reco\u00f1ecido fan dos Lakers, escribe un blog sobre os Lakers para nba.com. Outra canci\u00f3n adicada aos Lakers por alg\u00fan dos seus seareiros \u00e9 \"Kobe Bryant\", do rapeiro Lil Wayne escribiu unha canci\u00f3n titulada \"Kobe Bryant.\" A partir de 2002 e 2007 o equipo dunha media de pouco m\u00e1is de 18.900 afeccionados, que a\u00ednda estaba no dez primeiros na NBA. O equipo vendido a todos os xogos en casa durante a tempada 2007-08.\nTempadas.\n \n!Total || 3333 || 2282 || .594 || ||\n!Play-offs || 440 || 297 || .597 || colspan=2 | 16 Campionatos\nXogadores.\nDorsais retirados.\nAdemais dos dez xogadores sinalados, retirouse un dorsal na honra do comentarista dos partidos do equipo entre 1960 e 2002, Chick Hearn. Resaltar que no cadro de \"anos\" tan s\u00f3 se incl\u00fae o ano do seu debut no equipo e o ano do seu \u00faltimo partido no mesmo, sen precisar se xogou nos Lakers en t\u00f3dolos anos intermedios. Xunto cos dorsais retirados, os Lakers colgaron unha pancarta m\u00e1is cos nomes de seis membros do Basketball Hall of Fame que foron imprescindibles para \u00f3 \u00e9xito da franqu\u00eda durante a s\u00faa etapa de Minneapolis. Son cinco xogadores e un adestrador, John Kundla.\nBasketball Hall of Fame.\nOs seguintes xogadores e adestradores foron inclu\u00eddos no Basketball Hall of Fame. Tam\u00e9n foron inclu\u00eddos Chick Hearn, comentarista do equipo dende 1960 at\u00e9 o ano do seu falecemento, 2002, e Jerry Buss, propietario do club desde 1979 at\u00e9 2013."}
{"id": "34707", "revid": "127505", "url": "https://gl.wikipedia.org/wiki?curid=34707", "title": "Bater\u00eda (instrumento musical)", "text": "En m\u00fasica unha bater\u00eda \u00e9 un conxunto de instrumentos musicais de percusi\u00f3n, formado por unha serie de tambores e pratos (ou c\u00edmbalos), que se conforman nunha estrutura estandarizada.\nExisten diferentes combinaci\u00f3ns para formar unha bater\u00eda, dependendo m\u00e1is que nada do estilo musical \u00e1 que se vai encami\u00f1ar. A configuraci\u00f3n que actualmente se estila \u00e9: unha caixa, un bombo, uns cantos \"tom-toms\" (sobre tres ou catro), un \"hi-hat\", uns cantos pratos (os m\u00e1is habituais son \"crash\", \"ride\" e \"splash\") e outros instrumentos de percusi\u00f3n como caixas chinesas ou *cencerros. Con todo, a combinaci\u00f3n dos instrumentos e a s\u00faa distribuci\u00f3n \u00e9 unha elecci\u00f3n persoal de cada m\u00fasico e pode cambiar moito dunha bater\u00eda a outra.\nTodos os instrumentos exec\u00fataos un s\u00f3 int\u00e9rprete. Este instrumento, xunto co baixo, conforma a base r\u00edtmica da m\u00fasica popular contempor\u00e1nea.\nTam\u00e9n se lle chama as\u00ed \u00f3s m\u00fasicos que tocan este instrumento.\nHistoria.\nA bater\u00eda naceu en Nova Orle\u00e1ns cando as bandas de Dixieland pasaron das r\u00faas \u00f3s clubs incorporando, ademais do piano, un conxunto de instrumentos de percusi\u00f3n empregados nas bandas militares (bombo, caixa e pratos) adapt\u00e1ndoos \u00e1 execuci\u00f3n por un \u00fanico m\u00fasico. Logo evolucionou coa adici\u00f3n de timbais e outros tipos de pratos.\nHoxe en d\u00eda tam\u00e9n existen, ademais das tradicionais bater\u00edas ac\u00fasticas, as bater\u00edas electr\u00f3nicas."}
{"id": "34709", "revid": "5863", "url": "https://gl.wikipedia.org/wiki?curid=34709", "title": "Bater\u00eda", "text": "Bater\u00eda pode referirse a:"}
{"id": "34710", "revid": "89787", "url": "https://gl.wikipedia.org/wiki?curid=34710", "title": "Baixo", "text": "O baixo \u00e9 un instrumento musical el\u00e9ctrico de catro, cinco ou seis cordas (o m\u00e1is habitual son catro), un h\u00edbrido entre a guitarra e o contrabaixo, tal como o explica o seu nome orixinal: guitarra baixa (en ingl\u00e9s \"bass guitar\"). Adoita a tocarse sobre todo usando os dedos, pero tam\u00e9n pode tocarse con puga.\nO baixo de catro cordas af\u00ednase habitualmente igual que o contrabaixo, que se corresponde a tons unha oitava m\u00e1is baixos que as catro cordas m\u00e1is graves dunha guitarra (Mi, La, Re, e Sol). Para ser escoitado a niveis normais de interpretaci\u00f3n o baixo require amplificaci\u00f3n externa.\nHistoria.\nO seu nacemento d\u00e9bese \u00f3s intentos errados por amplificar o contrabaixo, que a causa da nova m\u00fasica que se interpretaba na \u00e9poca (Big Band, combos de Rhythm and blues, ou grupos de rock and roll) se estaba facendo cada vez m\u00e1is imperceptible.\nA pesar de que aparece na d\u00e9cada de 1930, o baixo el\u00e9ctrico popular\u00edzase en 1951 da man de Leo Fender, fabricando un prototipo que ser\u00eda satisfactorio para os int\u00e9rpretes e sa\u00edndo \u00f3 mercado co nome de Fender Precision, xa que \u00f3 estar dotado con trastes solucionaba, ademais dos problemas da limitaci\u00f3n de volume, os problemas de afinaci\u00f3n do contrabaixo.\nA pesar de ser un instrumento moi utilizado desde a s\u00faa creaci\u00f3n ata os nosos d\u00edas, non substitu\u00edu para nada \u00f3 contrabaixo, sen\u00f3n que conviven en total harmon\u00eda ocupando cada un o seu espazo dentro do repertorio musical.\nAnos 30.\nNos anos 30 o m\u00fasico e inventor de Seattle, Washington. Paul Tutmarc desenvolveu o primeiro baixo el\u00e9ctrico na s\u00faa forma moderna, un instrumento con trastes dese\u00f1ado para ser tocado horizontalmente. No cat\u00e1logo de vendas de 1935 da compa\u00f1\u00eda de Tutmarc, Audiovox, aparec\u00eda o seu \"Model 736 Bass Fiddle\", un baixo el\u00e9ctrico de corpo mazizo con catro cordas, cun mastro de 775 mil\u00edmetros e unha pastilla sinxela. Durante ese per\u00edodo fabric\u00e1ronse uns 100 exemplares. Audiovox tam\u00e9n vendeu o seu amplificador de baixo \u201cModel 236\u201d.\nAnos 50.\nNos anos 50 Leo Fender e George Fullerton desenvolveron o primeiro baixo el\u00e9ctrico producido en serie. A Fender Electric Instrument Manufacturing Company comezou a fabricar o Precision Bass, ou P-Bass, en outubro de 1951. O dese\u00f1o contaba cun corpo sinxelo angulado (slab) e unha pastilla sinxela semellante \u00e1 da Telecaster. En 1957 o Precision asemell\u00e1base m\u00e1is \u00e1 Fender Stratocaster, cos cantos biselados para facelo m\u00e1is c\u00f3modo, e a pastilla cambiouse por unha pastilla dobre (split).\nO Fender Bass foi un instrumento revolucionario para m\u00fasicos ao vivo. En comparaci\u00f3n co contrabaixo grande e pesado, que fora o principal instrumento grave na m\u00fasica popular dende principios dos anos 20 ata os anos 40, o baixo pod\u00eda transportarse doadamente aos concertos. Cando se amplificaba o baixo era tam\u00e9n menos propenso \u00e1 retroalimentaci\u00f3n que os baixos ac\u00fasticos. A adici\u00f3n de trastes permit\u00eda aos baixistas tocar afinados m\u00e1is doadamente que con contrabaixos ac\u00fasticos sen trastes, e permit\u00eda aos guitarristas cambiar de instrumento dun xeito m\u00e1is doado.\nEn 1953, Monk Montgomery converteuse no primeiro baixista en xirar co baixo de Fender, coa big band de posguerra de Lionel Hampton. Montgomery foi probablemente tam\u00e9n o primeiro en gravar co baixo el\u00e9ctrico, o d\u00eda 2 de xullo de 1953 co Art Farmer Septet. Roy Johnson (con Lionel Hampton), e Shifty Henry (con Louis Jordan and His Tympany Five), foron outros dos pioneiros no uso do baixo de Fender. Bill Black, que tocou con Elvis Presley, pasou do contrabaixo ao Fender Precision Bass ao redor de 1957. O baixo estaba destinado a atraer tanto a guitarristas como a contrabaixistas, e moitos dos pioneiros, como Carol Kaye, Joe Osborn, Paul McCartney eran orixinalmente guitarristas.\nTam\u00e9n en 1953, Gibson lanzou o primeiro baixo el\u00e9ctrico de escala curta con forma de viol\u00edn, o EB-1, cun p\u00e9 extensible que permit\u00eda que puidese ser tocado tam\u00e9n verticalmente. En 1958 Gibson lanzou o EB-2 descrito no cat\u00e1logo da compa\u00f1\u00eda como as un \"baixo el\u00e9ctrico de corpo oco que conta cun bot\u00f3n de baixo/bar\u00edtono para d\u00faas caracter\u00edsticas tonais diferentes\". En 1959 foi seguido polo m\u00e1is convencional EB-0 Bass. O EB-0 ti\u00f1a unha aparencia semellante a unha guitarra Gibson SG (a\u00ednda que os primeiros exemplos ti\u00f1an un corpo anguloso como o da Les Paul Special).\nOutras compa\u00f1\u00edas tam\u00e9n comezaron a fabricar baixos durante os anos 50. En 1956 apareceu na feira alem\u00e1 \"Musikmesse Frankfurt\" o distintivo H\u00f6fner 500/1 con forma de viol\u00edn, realizado usando t\u00e9cnicas de construci\u00f3n de viol\u00edns por Walter H\u00f6fner, un luthier de viol\u00edns de segunda xeraci\u00f3n. Debido a que foi usado por Paul McCartney, o instrumento co\u00f1eceuse como o \"Beatle bass\". En 1957, Rickenbacker introduciu o modelo 4000, o primeiro baixo en contar cun dese\u00f1o \"neck-through-body\", na cal o mastro \u00e9 parte da madeira do corpo. Kay Musical Instrument Company comezou a fabricar o K-162 en 1952, Danelectro lanzou o Longhorn en 1956, e Burns London/Supersound o Single Cutaway Bass en 1958.\nAnos 60.\nCoa crecente popularidade da m\u00fasica rock nos anos 60 m\u00e1is fabricantes comezaron a prducir baixos el\u00e9ctricos, como Yamaha, Teisco e Guyatone. Introdido en 1960, o Fender Jazz Bass, co\u00f1ecido inicialmente como o \"Deluxe Bass\", usaba un dese\u00f1o de corpo co\u00f1ecido como \"cintura compensada\" que fora introducido na guitarra Fender Jazzmaster co obxectivo de mellorar a comodidade mentres se tocaba sentado. O Jazz Bass contaba con d\u00faas pastillas sinxelas.\nAs formas das pastillas en baixos el\u00e9ctricos adoitan a referirse como pastillas \"P\" ou \"J\", en referencia \u00e1s diferenzas visuais e el\u00e9ctricas entre as pastillas do Precision Bass e do Jazz Bass.\nFender comezou a fabricar o Mustang Bass cunha escala de 762 mm, en comparaci\u00f3n cos 864 mm dos Jazz e Precission, ofrecendo as\u00ed un instrumento cunha \"escala Gibson\". O Fender VI, un baixo de seis cordas, estaba afinado unha oitava por debaixo da afinaci\u00f3n normal de guitarra e foi lanzado en 1961, sendo utilizado brevemente por Jack Bruce de Cream.\nGibson introduciu o seu EB-3, de escala curta de 775 mm, en 1961, tam\u00e9n usado por Bruce. O EB-3 ti\u00f1a unha pastilla \"mini-humbucker\" na posici\u00f3n da ponte. Os baixos Gibson tend\u00edan a ser instrumentos cunha escala m\u00e1is curta que os Precision. Gibson non producir\u00eda baixos dunha escala de 864 mm ata 1963, co lanzamento do Thunderbird.\nAnos 70.\nEn 1972 Alembic estableceu os que ser\u00edan co\u00f1ecidos como baixos el\u00e9ctricos de gama alta. Estes caros instrumentos feitos a medida, como os usados por Phil Lesh, Jack Casady, e Stanley Clarke, contaban con dese\u00f1os \u00fanicos, corpos de madeira de primeira calidade acabados a man, e innovadoras t\u00e9cnicas de construci\u00f3n, como a construci\u00f3n multilaminada neck-through-body e mastros de grafito. Alembic tam\u00e9n foi pioneira no uso de electr\u00f3nica integrada para preamplificaci\u00f3n e ecualizaci\u00f3n. As electr\u00f3nicas activas incrementaban os niveis de sa\u00edda do instrumento, e permit\u00edan m\u00e1is opci\u00f3ns para controlar a flexibilidade tonal, dando ao int\u00e9rprete a habilidade de amplificar, as\u00ed como a de atenuar certos rangos de frecuencias mentres melloraba a resposta xeral destas (inclu\u00edndo m\u00e1is sons de rexistro alto e baixo). \nEn 1974 Music Man Instruments, fundada por Tom Walker, Forrest White e Leo Fender, introduciu o StingRay, o primeiro baixo amplamente producido con electr\u00f3nica activa (alimentada) integrada no instrumento. En 1976 a compa\u00f1\u00eda brit\u00e1nica Wal comezou a fabricar os seus propios baixos activos. Os baixos con electr\u00f3nicas activas pod\u00edan inclu\u00edr un preamplificador e mandos para realzar ou cortar frecuencias.\nA mediados dos 70 introduc\u00edronse os baixos de cinco cordas, cunha corda en Si grave. En 197 o baixista Anthony Jackson encargoulle ao luthier Carl Thompson a construci\u00f3n dun baixo de seis cordas con afinaci\u00f3n (de abaixo a arriba) Si, Mi, La, Re, Sol Do, engadindo un Si baixo e un Do alto, e sendo un dos primeiros baixos de rango estendido."}
{"id": "34717", "revid": "1131", "url": "https://gl.wikipedia.org/wiki?curid=34717", "title": "Galer\u00eda de imaxes do Corgo", "text": "Galer\u00eda de imaxes do concello do Corgo na provincia de Lugo."}
{"id": "34725", "revid": "1410", "url": "https://gl.wikipedia.org/wiki?curid=34725", "title": "M25 (autoestrada do Reino Unido)", "text": "A M25 \u00e9 a autoestrada de circunvalaci\u00f3n de Londres, Gran Breta\u00f1a. Constru\u00edda entre 1975 e 1986, na maior parte do seu percorrido, 188\u00a0km, ten seis carr\u00eds, tres a cada lado, e con 193.000 autom\u00f3biles \u00f3 d\u00eda (2003) \u00e9 a v\u00eda de maior circulaci\u00f3n do Reino Unido"}
{"id": "34726", "revid": "8758", "url": "https://gl.wikipedia.org/wiki?curid=34726", "title": "M25", "text": ""}
{"id": "34727", "revid": "5863", "url": "https://gl.wikipedia.org/wiki?curid=34727", "title": "T-60", "text": "O T-60 foi un carro de combate lixeiro producido pola Uni\u00f3n Sovi\u00e9tica entre 1941 e 1942, per\u00edodo no que sa\u00edu da f\u00e1brica un total de 6.292 unidades. Ti\u00f1a capacidade para albergar unha tripulaci\u00f3n de dous homes, 4,1 m de longo e 2,3 m de largo e unha altura de 1,75 m; o seu peso era de 5,8 toneladas.\nDese\u00f1o.\nAo equipo de dese\u00f1o de Nicholas Astrov na Factor\u00eda de Moscova N\u00ba 37 asign\u00f3uselle a tarefa de dese\u00f1ar carros de combate de exploraci\u00f3n anfibios e non-anfibios en 1938. O equipo produciu os prototipos T-30A e T-30B. O primeiro ser\u00eda fabricado como o carro anfibio T-40 a partir de 1940, e tam\u00e9n levar\u00eda \u00e1 versi\u00f3n T-40S, o prototipo dun carro m\u00e1is pesado que foi considerado demasiado complexo para fabricar. O prototipo T-30B, que compart\u00eda o chasis do T-40 pero que era de construci\u00f3n m\u00e1is sinxela e con blindaxe m\u00e1is pesada, foi aceptado como o carro de exploraci\u00f3n T-60, e comezou a producirse en xullo de 1941, xusto despois da invasi\u00f3n alem\u00e1.\nA\u00ednda que ao principio se pensou en equipar unha metralladora de 12,7\u00a0mm como a do T-40, o armamento foi posteriormente mellorado e instalouse o can\u00f3n de 20\u00a0mm TNSh, unha versi\u00f3n para carros do ShVAK, tras o asesoramento do Comisario do pobo para a industria de carros de combate, Vyacheslav Malyshev. Esta arma pod\u00eda penetrar 15\u00a0mm de blindaxe perpendicular a unha distancia de 500 metros, o cal non era axeitado contra os novos blindados alem\u00e1ns, polo que en 1942 intentou rearmarse o T-60 co can\u00f3n de 37\u00a0mm, pero a idea foi abandonada debido \u00e1 escaseza de munici\u00f3n de 37\u00a0mm que hab\u00eda na Uni\u00f3n Sovi\u00e9tica. Por este motivo iniciouse un novo proxecto para equipar o can\u00f3n est\u00e1ndar de carros de 45\u00a0mm nunha torreta modificada. Iso f\u00edxose imposible, e unha nova torreta dese\u00f1ouse e probouse con \u00e9xito no ver\u00e1n de 1942. A nova torreta ti\u00f1a o can\u00f3n movido cara o seu lado dereito para que o compartimento da tripulaci\u00f3n fose m\u00e1is grande, e engad\u00eduselle unha metralladora coaxial. O proxecto rematou cando Stavka elixiu o T-70 como novo carro lixeiro est\u00e1ndar.\nO T-60 foi tam\u00e9n usado no dese\u00f1o do carro de combate antia\u00e9reo experimental T-90."}
{"id": "34728", "revid": "1576", "url": "https://gl.wikipedia.org/wiki?curid=34728", "title": "Tanque", "text": ""}
{"id": "34730", "revid": "98629", "url": "https://gl.wikipedia.org/wiki?curid=34730", "title": "Estrela da Ma\u00f1\u00e1", "text": "V\u00f3\u00f3h\u00e9h\u00e9ve, m\u00e1is co\u00f1ecido como Estrela da Ma\u00f1\u00e1 (traduci\u00f3n do ingl\u00e9s \"Morning Star\"), nado c. 1810 nalg\u00fan lugar do val do r\u00edo Rosebud, Montana, e finado en 1883, foi un gran xefe dos cheyenne do norte durante o s\u00e9culo XIX. F\u00edxose notar pola s\u00faa activa resistencia \u00e1 colonizaci\u00f3n do Oeste e contra o Goberno Federal dos Estados Unidos de Am\u00e9rica. \u00c9 debido \u00e1 coraxe e determinaci\u00f3n de Estrela da Ma\u00f1\u00e1 e outros l\u00edderes cheyennes que os cheyennes do norte a\u00ednda pos\u00faen terras no seu territorio tradicional (hoxe en d\u00eda Montana).\nNome.\nO seu nome en lingua cheyenne era V\u00f3\u00f3h\u00e9h\u00e9ve, pronunciado [vo\u02d0.h\u026a.h\u026av], que significa Estrela da Ma\u00f1\u00e1 (en ingl\u00e9s: \"Morning Star\"). Por\u00e9n, foi m\u00e1is co\u00f1ecido como Tam\u00edlap\u00e9\u0161ni (pronuncia lakota [ta.m\u026a.la.pe\u0283.n\u026a]), o nome que lle deron os seus aliados lakota, co significado de Coitelo Desafiado (en ingl\u00e9s: \"Dull Knife\").\nTraxectoria.\nEn 1868, Estrela da Ma\u00f1\u00e1 representou \u00e1 s\u00faa tribo na sinatura do Tratado de Fort Laramie.\nPosteriormente, aliouse cos lakota e outras tribos contra os Estados Unidos na gran guerra s\u00edux de 1876, que levou \u00e1 derrota do xeneral Custer na Batalla de Little Bighorn en 1876. Logo da batalla os indios dispers\u00e1ronse, e os cheyennes divid\u00edronse en dous grupos, desco\u00f1ec\u00e9ndose durante moito tempo a situaci\u00f3n do campamento de Estrela da Ma\u00f1\u00e1, que estaba ent\u00f3n nas Monta\u00f1as Bighorn. Cando finalmente foi atopado, o 25 de novembro de 1876, os soldados americanos ao mando de Ranald S. Mackenzie destru\u00edrono por completo. Os cheyennes pasaron ent\u00f3n o inverno no campamento de Cabalo Tolo no r\u00edo Powder, e na primavera de 1877 rend\u00e9ronse. A maior\u00eda deles foron trasladados ao Territorio Indio de Oklahoma.\nPor mor das febles poboaci\u00f3ns de bisontes no sur, e incapacitados para cazar, a tribo padeceu fame e doenzas. A situaci\u00f3n durou un ano, at\u00e9 setembro de 1878, cando Estrela da Ma\u00f1\u00e1 comezou a levar \u00e1 tribo de volta ao norte, cara as s\u00faas terras natais en Montana.\nLoitando a trav\u00e9s de Kansas, os cheyennes foron capaces de evitar o ex\u00e9rcito federal at\u00e9 que foron capturados preto de Fort Robinson, en Nebraska. O 8 de xaneiro de 1879, a tribo tentaba escapar \u00f3 norte cando moitos dos cheyennes, maioritariamente mulleres e nenos, foron asasinados polo ex\u00e9rcito federal. Non obstante, unha pequena parte da tribo, inclu\u00edndo a Estrela da Ma\u00f1\u00e1, conseguiu fuxir.\nEstrela da Ma\u00f1\u00e1 morreu de causas naturais en 1883 e foi queimado nunha gran pira preto do r\u00edo Rosebud, mirando \u00e1 terra onde quedou a maior\u00eda do seu pobo.\nFamilia.\nComo era com\u00fan entre os indios das grandes pradar\u00edas, Estrela da Ma\u00f1\u00e1 tivo d\u00faas mulleres. A primeira delas foi unha muller pawnee, chamada simplemente Muller Pawnee (\"Pawnee Woman\"), que capturara aos pawnee, e quen lle deu catro fillas e un fillo. A s\u00faa segunda muller foi A Pequena (\"Short One\"), con quen tivo tres fillos var\u00f3ns e tres fillas m\u00e1is.\nLegado.\nUn ano logo da s\u00faa morte, o 26 de marzo de 1884, o Goberno dos Estados Unidos de Am\u00e9rica estabeleceu de xeito oficial unha parte do territorio de Montana, a Reserva india dos Cheyennes do Norte, como fogar dos cheyennes do norte.\nEn 1975 foi creado en Lame Deer, Montana o \"Chief Dull Knife College\", unha instituci\u00f3n de ensino superior que leva o seu nome pola importancia de Estrela da Ma\u00f1\u00e1 como xefe e l\u00edder do seu pobo. Entre as diferentes titulaci\u00f3ns que ofrece, destacan os estudos en lingua e culturas cheyennes."}
{"id": "34731", "revid": "839", "url": "https://gl.wikipedia.org/wiki?curid=34731", "title": "Estrela da ma\u00f1\u00e1", "text": ""}
{"id": "34732", "revid": "22570", "url": "https://gl.wikipedia.org/wiki?curid=34732", "title": "Tubo de escape", "text": "O tubo de escape \u00e9 un tubo utilizado en motores para eliminar os gases orixinados pola combusti\u00f3n. Nun motor de explosi\u00f3n os gases queimados rec\u00f3llense no colector que os encami\u00f1a cara os silenciadores, para reducir o ru\u00eddo do motor, e logo cara a sa\u00edda, isto \u00e9 o tubo de escape."}
{"id": "34735", "revid": "56817", "url": "https://gl.wikipedia.org/wiki?curid=34735", "title": "Accidente", "text": "Un accidente \u00e9 calquera suceso casual que produce danos materiais ou persoais. \nTam\u00e9n pode designar un proceso patol\u00f3xico denominado accidente cerebrovascular e outros conceptos que non implican dano ning\u00fan, como:\nNota.\nV\u00e9xase tam\u00e9n a categor\u00eda "}
{"id": "34736", "revid": "89787", "url": "https://gl.wikipedia.org/wiki?curid=34736", "title": "Aldo", "text": "Aldo \u00e9 un nome propio galego de home, a s\u00faa forma feminina \u00e9 Alda. Procede do longobardo \"ald\" (vello). No ano 2010 levaban o nome 51 residentes en Galicia ."}
{"id": "34737", "revid": "85894", "url": "https://gl.wikipedia.org/wiki?curid=34737", "title": "Costa \u00c1rtabra", "text": "A Costa \u00c1rtabra \u00e9 un espazo natural declarado zona especial de conservaci\u00f3n (ZEC) que abrangue 7545 ha. dos concellos de Cari\u00f1o, Cedeira, Ferrol, Nar\u00f3n, Valdovi\u00f1o, Ortigueira, Ares e Mugardos. A costa caracter\u00edzase polos seus cant\u00eds caendo sobre o mar coa presenza de lagoas de gran valor para as aves, como a lagoa de Doni\u00f1os ou a de Valdovi\u00f1o.\n\u00c9 unha zona de especial protecci\u00f3n de aves. As zonas h\u00famidas da lagoa e areal de Valdovi\u00f1o son zonas h\u00famidas Ramsar e protexidas."}
{"id": "34739", "revid": "85894", "url": "https://gl.wikipedia.org/wiki?curid=34739", "title": "Gonzalo Adrio", "text": "Gonzalo Adrio Barreiro, nado en Pontevedra o 1 de outubro de 1919 e finado na mesma cidade o 1 de xaneiro de 2018, foi un avogado e pol\u00edtico galego.\nTraxectoria.\nFillo de Jos\u00e9 Adrio Ma\u00f1\u00e1 e irm\u00e1n de Francisco e de Jos\u00e9 Adrio Barreiro, licenciouse en Dereito na Universidade de Santiago de Compostela. Dedicou a s\u00faa vida ao exercicio da avogac\u00eda e ao estudo do Dereito Civil Galego. Ingresou na Academia Galega de Xurisprudencia e Lexislaci\u00f3n en 1970. Foi presidente do Partido Socialista Popular de Galicia, tras ingresar no Partido dos Socialistas de Galicia foi parlamentario auton\u00f3mico entre 1985 e 1989, encabezou a lista do PSdeG \u00f3 concello de Pontevedra en 1987. No ano 2004 editou un libro de memorias, \"Sin odio, sin rencor, pero el recuerdo vivo\" (Edici\u00f3ns do Castro). Especialista na memoria hist\u00f3rica e na recuperaci\u00f3n dos falecidos durante a guerra e a represi\u00f3n franquista.\nReco\u00f1ecementos.\nEn 2003 recibiu o premio honor\u00edfico Cidade de Pontevedra outorgado polo Concello \"pola s\u00faa traxectoria vital na loita pola recuperaci\u00f3n da memoria hist\u00f3rica, exemplo de honestidade e entrega comprometida co noso tempo e coa nosa terra, no que se personalizan os valores democr\u00e1ticos e de solidariedade\". En 2011 o goberno de Espa\u00f1a concedeulle a Medalla ao M\u00e9rito do Traballo.\nVida persoal.\nCasou con Aurora Taracido Fraga (1921-2014), filla de Arturo Taracido, e tiveron cinco fillas: Beatriz, Aurora, Mar\u00eda Margarita, Matilde e Susana Adrio Taracido."}
{"id": "34740", "revid": "15490", "url": "https://gl.wikipedia.org/wiki?curid=34740", "title": "Fernando Abril Martorell", "text": "Fernando Abril Martorell, nado en Valencia o 31 de agosto de 1936 e finado en Madrid o 16 de febreiro de 1998, foi un pol\u00edtico e executivo espa\u00f1ol.\nTraxectoria.\nEstudou Enxe\u00f1er\u00eda El\u00e9ctrica e Ciencias Pol\u00edticas en Madrid. En 1969 foi nomeado presidente da Deputaci\u00f3n Provincial de Segovia. Foi director t\u00e9cnico do FORPPA (1971-1972), director xeral de Produci\u00f3n Agraria (1972-1974).\nCarreira pol\u00edtica.\ne procurador en Cortes de 1967 a 1971 e de 1971 a 1977.\nHome de confianza de Adolfo Su\u00e1rez, \u00f3 acceder \u00e1 Presidencia de Goberno nomeouno Ministro de Agricultura (1976-1977). Senador por designaci\u00f3n real (1977-1979), foi un dos fundadores da UCD, forza pola que foi elixido deputado por Valencia (1979-1982) e presidente rexional da UCD de Valencia. \nFoi Vicepresidente Terceiro do Goberno (1977-1978), Ministro de Econom\u00eda (1978-1979) e Vicepresidente Segundo do Goberno (1978-1980). \nParticipou nos traballos de elaboraci\u00f3n do estatuto de autonom\u00eda valenciano e unha vez aprobado, a partir de 1982, deixou a pol\u00edtica e dedicouse \u00f3 mundo empresarial. \nCarreira empresarial.\nFoi presidente da Uni\u00f3n Naval de Levante dende 1983 a 1998; vicepresidente do Banco Central e, posteriormente, do Banco Central Hispano (1991). \nFoi autor, en 1993, do Informe Abril que lle encargou Felipe Gonz\u00e1lez para avaliar o sistema sanitario espa\u00f1ol.\nMorreu en Madrid dun cancro de pulm\u00f3n."}
{"id": "34741", "revid": "5312", "url": "https://gl.wikipedia.org/wiki?curid=34741", "title": "Acci\u00f3n Ciudadana Liberal", "text": "Acci\u00f3n Ciudadana Liberal (ACL) foi un partido pol\u00edtico espa\u00f1ol de centro activo no tempo da transici\u00f3n \u00e1 democracia. Xurdiu en 1978 e estaba dirixido por Jos\u00e9 Mar\u00eda de Areilza que fora ministro de asuntos exteriores (1975-1976). Nas elecci\u00f3ns xerais de 1979 foi parte de Coalici\u00f3n Democr\u00e1tica e Areilza foi elixido deputado por Madrid, pouco despois a ACL integrouse en Alianza Popular."}
{"id": "34742", "revid": "5863", "url": "https://gl.wikipedia.org/wiki?curid=34742", "title": "D\u00eda Nacional de Galicia", "text": "O D\u00eda Nacional de Galicia, co\u00f1ecido tam\u00e9n como \"D\u00eda da Patria Galega\", \"D\u00eda Nacional da Galiza\", \"D\u00eda da Galiza\", \"D\u00eda de Galicia\" ou \"D\u00eda da Patria\", \u00e9 a festa oficial do pa\u00eds galego, segundo decreto da Xunta de Galicia publicado no DOG do 1 de xaneiro de 1979. Cel\u00e9brase o d\u00eda 25 de xullo, d\u00eda da festividade do ap\u00f3stolo Santiago o Maior.\nHistoria e caracter\u00edsticas.\nOrixes.\nAs orixes desta celebraci\u00f3n rem\u00f3ntanse a novembro de 1919, cando se celebrou en Santiago de Compostela a II Asemblea Nazonalista das Irmandades da Fala, que acordan celebrar o \"D\u00eda Nacional de Galicia\" o 25 de xullo do ano seguinte, impo\u00f1\u00e9ndose \u00e1s teses defendidas por Ant\u00f3n Villar Ponte para celebralo o 17 de decembro, considerado daquela o aniversario da decapitaci\u00f3n do mariscal Pardo de Cela en Mondo\u00f1edo.\nDitadura de Primo de Rivera.\nEn 1924 o ditador Miguel Primo de Rivera foi designado delegado rexio na ofrenda ao ap\u00f3stolo, ao que levou a alg\u00fans grupos a propor o cambio de d\u00eda de Galicia ao 17 de decembro, data do axustizamento do mariscal Pardo de Cela. A discusi\u00f3n a\u00ednda perduraba en 1930 cando a fin da ditadura permitiu de novo a celebraci\u00f3n de actos galeguistas, como o mitin no teatro Garc\u00eda Barb\u00f3n de Vigo o 25 de xullo dese mesmo ano.\nPrimeiros anos da ditadura franquista.\nDurante a ditadura franquista, as sociedades galegas da emigraci\u00f3n continuaron esta convocatoria, e en Galiza o galeguismo concentrouse \u00f3 redor da tradicional misa por Rosal\u00eda de Castro na igrexa de San Domingos de Bonaval. Amais, durante esta \u00e9poca o d\u00eda institucionalizouse como festa oficial en toda Espa\u00f1a, baixo o nome de \"D\u00eda do Patr\u00f3n de Espa\u00f1a\", cun marcado car\u00e1cter relixioso, a\u00ednda que trala transici\u00f3n deixou de ser oficial en todo o pa\u00eds. Asemade, segu\u00edan as conmemoraci\u00f3ns no exilio, como a lectura do discurso \"Alba de Groria\" de Castelao, pronunciado en Buenos Aires en 1948.\nDerradeiros anos do franquismo e democracia.\nEn 1968 volveuse celebrar de novo, cunha manifestaci\u00f3n na Alameda de Santiago de Compostela. Foron o Partido Socialista Galego (PSG) e a Uni\u00f3n do Povo Galego (UPG) os que se manifestaron de forma clandestina para conmemorar o \"D\u00eda Nacional de Galicia\" que remataban con fortes enfrontamentos coa polic\u00eda franquista, e coa entrada na democracia segu\u00edronse a prohibir as manifestaci\u00f3ns da AN-PG (Asemblea Nacional-Popular Galega) e BN-PG, xermes do actual Bloque Nacionalista Galego. At\u00e9 mediados dos anos oitenta non foi permitida a manifestaci\u00f3n do \"D\u00eda da Patria\" con normalidade democr\u00e1tica, sendo hoxe o acto m\u00e1is multitudinario de todas as celebraci\u00f3ns que te\u00f1en lugar o 25 de xullo na capital galega.\nActos.\nO D\u00eda Nacional de Galicia entr\u00e9ganse as medallas de Galicia, creadas en 1984, e real\u00edzase unha ofrenda a Rosal\u00eda de Castro no Pante\u00f3n de Galegos Ilustres.\nOs diferentes partidos nacionalistas de Galiza convocan manifestaci\u00f3ns para ese d\u00eda, baixo a denominaci\u00f3n de \"D\u00eda da Patria\", nas cales fan reflexi\u00f3ns no tocante \u00e1 situaci\u00f3n pol\u00edtica galega. O PSdeG realiza unha ofrenda floral no monumento a Castelao en Rianxo."}
{"id": "34743", "revid": "529", "url": "https://gl.wikipedia.org/wiki?curid=34743", "title": "D\u00eda de Galicia", "text": ""}
{"id": "34744", "revid": "56817", "url": "https://gl.wikipedia.org/wiki?curid=34744", "title": "Abutilon", "text": "Abutilon \u00e9 un gran x\u00e9nero de plantas dicotiled\u00f3neas orixinarias de rexi\u00f3ns tropicais e subtropicais h\u00famidas da familia Malvaceae, agrupa a 576 especies diferentes, mais destas s\u00f3 220 son aceptadas."}
{"id": "34749", "revid": "408", "url": "https://gl.wikipedia.org/wiki?curid=34749", "title": "D\u00eda Nacional de Galiza", "text": ""}
{"id": "34750", "revid": "408", "url": "https://gl.wikipedia.org/wiki?curid=34750", "title": "D\u00eda de Galiza", "text": ""}
{"id": "34752", "revid": "98629", "url": "https://gl.wikipedia.org/wiki?curid=34752", "title": "Cloruro de rubidio", "text": "O cloruro de rubidio \u00e9 un haluro de metal alcalino. Este haluro ten aplicaci\u00f3ns diversas, dende a electroqu\u00edmica \u00e1 biolox\u00eda molecular.\nEstrutura.\nNa s\u00faa fase gasosa o RbCl \u00e9 unha substancia diat\u00f3mica cunha lonxitude de enlace estimada en 2.7868 \u00c5. Esta distancia aumenta a 3.285 \u00c5 para o RbCl s\u00f3lido de cristalizaci\u00f3n c\u00fabica, no n\u00famero m\u00e1is alto de coordinaci\u00f3n dos i\u00f3ns na fase s\u00f3lida.\nO RbCl s\u00f3lido presenta polimorfismo e dependendo das condici\u00f3ns, o RbCl s\u00f3lido adopta unha das tres disposici\u00f3ns que seguen que foron determinadas pola proxecci\u00f3n da s\u00faa imaxe hologr\u00e1fica.\nocta\u00e9drico 6:6 (cloruro de sodio).\nA disposici\u00f3n octa\u00e9drica, empaquetamento c\u00fabico centrado nas caras, con \u00edndice de coordinaci\u00f3n 6:6, tipo NaCl, \u00e9 a m\u00e1is com\u00fan. Nesta disposici\u00f3n os ani\u00f3ns cloruro empaqu\u00e9tanse en disposici\u00f3n octa\u00e9drica e os cati\u00f3ns rubidio enchen os ocos octa\u00e9dricos que quedan. Esta ser\u00eda unha sucinta descrici\u00f3n deste polimorfismo. A enerx\u00eda deste tipo de rede \u00e9 solo 3.2 kJ/mol menor que a estrutura seguinte.\nc\u00fabico 8:8 (cloruro de cesio).\nA temperatura e presi\u00f3ns altas o RbCl adopta a estrutura do CsCl (o NaCl e o KCl experimentan o mesmo cambio estrutural a altas presi\u00f3ns). Aqu\u00ed, os i\u00f3ns cloruro adoptan a disposici\u00f3n c\u00fabica centrada no espazo cos ani\u00f3ns cloruro ocupando os v\u00e9rtices dun cubo que rodea un Rb+ central. Como un cubo ten oito v\u00e9rtices, o n\u00famero de coordinaci\u00f3n de ambos i\u00f3n \u00e9 oito. Este \u00e9 o n\u00famero de coordinaci\u00f3n m\u00e1is alto posible do RbCl. Polo tanto, segundo a regra do cociente de radios, os cati\u00f3ns deste polimorfo alcanzar\u00e1n o radio m\u00e1is grande porque as distancias ani\u00f3n-cati\u00f3n son as m\u00e1is grandes.\ntetra\u00e9drico 4:4 (Esfalerita).\nEsta forma polim\u00f3rfica, con estrutura de esfalerita, do cloruro de rubidio \u00e9 extremadamente rara, dando por resultado poucos estudos estruturais. A enerx\u00eda de rede para esta disposici\u00f3n calc\u00falase en case 40.0 kJ/mol menor que a das estruturas anteriores.\nS\u00edntese.\nA meirande parte dos m\u00e9todos de preparaci\u00f3n do cloruro de rubidio puro implican a reacci\u00f3n do seu hidr\u00f3xido co \u00e1cido clorh\u00eddrico, seguido de recristalizaci\u00f3n:\nRbOH (aq) + HCl (aq) \u2192 RbCl (aq) + H2O(l)\nOutro posible m\u00e9todo bas\u00e9ase no equilibrio qu\u00edmico que segue:\nRb(s) + NaCl(s) \u2190\u2192 RbCl(l) + Na(s)\nUnha t\u00e9cnica custosa require a reacci\u00f3n do metal rubidio co hal\u00f3xeno desexado:\n2Rb(s) + Cl2 2(g) \u2192 2RbCl(s)\nDado que o RbCl \u00e9 higrosc\u00f3pico debe ser protexido contra a humidade atmosf\u00e9rica, por exemplo, cun deshidratante. O RbCl ut\u00edlizase sobre todo en laboratorios polo que os provedores prod\u00faceno en cantidades pequenas segundo se vaia precisando. Ofr\u00e9cese en variedade de formas para a investigaci\u00f3n qu\u00edmica e biom\u00e9dica."}
{"id": "34753", "revid": "98629", "url": "https://gl.wikipedia.org/wiki?curid=34753", "title": "Oseira, San Cristovo de Cea", "text": "Santa Mar\u00eda a Real de Oseira \u00e9 unha parroquia do concello de San Cristovo de Cea na comarca do Carballi\u00f1o, na provincia de Ourense. No ano 2011 ti\u00f1a 389 habitantes, deles 204 eran homes e 185 eran mulleres, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 547 habitantes.\nXeograf\u00eda.\n\u00c9 a parroquia m\u00e1is extensa do municipio de San Cristovo de Cea, ocupa aproximadamente un cuarto da totalidade do concello. Co\u00f1ecida polo \"Mosteiro Cisterciense de Oseira\" que en \u00e9pocas anteriores foi algo as\u00ed como o centro neur\u00e1lxico de toda a comarca do Carballi\u00f1o. As colosais fachadas do edificio, o repicar das campas santas e maila tranquilidade e sosego do contorno fan de Oseira o lugar ideal para fuxir do mundanal ru\u00eddo. Os lugares da parroquia contemplan Oseira dende un esplendoroso val. O r\u00edo Oseira cami\u00f1a ata o Arenteiro con calma ba\u00f1ando as traballadas terras da parroquia.\nCultura.\nToponimia.\nOseira (do lat\u00edn \"ossum\", \"lugar onde hai osos\"), o nome prov\u00e9n de \"ursaria\", terra onde habitan osos, pois era frecuente poder ver este tipo de animais pola zona. En galego antigo escrito coma Osseira (\"Osseyra\"), posteriromente \u00e1s veces castelanizado coma \"Osera\" ou \"Ossera\".\nFestas.\nCel\u00e9brase o 15 de agosto a festa en honor a Santa Mar\u00eda a Real de Oseira. A\u00ednda que a festa laica se fai o domingo que segue \u00f3 d\u00eda 15."}
{"id": "34756", "revid": "1131", "url": "https://gl.wikipedia.org/wiki?curid=34756", "title": "Forza Provisional das Naci\u00f3ns Unidas no L\u00edbano", "text": "A Forza Provisional das Naci\u00f3ns Unidas no L\u00edbano (ou UNIFIL no seu acr\u00f3nimo ingl\u00e9s), creouse conforme as resoluci\u00f3ns 425 e 426 do Consello de Seguridade das Naci\u00f3ns Unidas, o 19 de marzo de 1978 co obxectivo de comprobar a retirada das tropas de Israel do L\u00edbano (onde entraran uns d\u00edas antes no curso da Operaci\u00f3n Litani), de restaurar a paz e a seguridade internacional, e de axudar o goberno liban\u00e9s a recuperar a s\u00faa autoridade efectiva sobre a zona. En 2006 engad\u00eduselle o obxectivo de axudar o goberno liban\u00e9s a estabelecer o monopolio da aci\u00f3n militar co desarmamento da guerrilla de Hesbul\u00e1. As primeiras tropas da UNIFIL chegaron ao terreo catro d\u00edas despois, o 23 de marzo de 1978. Co tempo, algunhas destas tropas foron reasignadas a outros procesos de pacificaci\u00f3n na rexi\u00f3n, especialmente a Forza de Emerxencia de Naci\u00f3ns Unidas e a Forza de Observaci\u00f3n das Naci\u00f3ns Unidas para a Retirada Militar.\nCando Israel invadiu o L\u00edbano de novo en 1982 durante a chamada Guerra do L\u00edbano, as posici\u00f3ns das Naci\u00f3ns Unidas foron invadidas. Durante esta ocupaci\u00f3n, a funci\u00f3n da UNIFIL foi fundamentalmente o fornecemento de comida e axuda \u00e1 xente do sur do L\u00edbano. A partir de 1985 Israel comezou unha vagari\u00f1a retirada das s\u00faas posici\u00f3ns no L\u00edbano, se ben este proceso sufriu algunhas interrupci\u00f3ns ou retrocesos, coma a Operaci\u00f3n Responsabilidade en 1993 e a Operaci\u00f3n Uvas da Ira en 1996. En 1999 botouse a andar unha retirada completa, que rematou en 2000 e que supuco o remate das tarefas militares da Forza Provisional. Os gobernos de Siria e L\u00edbano reclaman a\u00ednda que a zona das Granxas de Xebaa son territorio liban\u00e9s, se ben Israel e outros estados da comunidade internacional entenden que pertence aos Altos do Gol\u00e1n, unha zona de ocupaci\u00f3n israel\u00ed anterior, e se ben as Naci\u00f3ns Unidas certificaron que Israel se retirara de todas \u00e1reas ocupadas logo de 1973.\nAs forzas da UNIFIL perderon parte do seu creto en Israel a ra\u00edz dun incidente no ano 2000 onde resultaron secuestrados e logo falecidos tres soldados israel\u00eds. Un v\u00eddeo parec\u00eda insinuar que existira un certo grao de torpeza, l\u00edmite coa complicidade, na s\u00faa xesti\u00f3n, e que iso permitira o secuestro e asasinato dos soldados. Unha investigaci\u00f3n interna da propia ONU negou tales acusaci\u00f3ns.\nO goberno liban\u00e9s solicitou en xaneiro de 2006 que o mandato da UNIFIL se prolongase ata o 31 de xullo de 2006. A resoluci\u00f3n 1655 do Consello de Seguridade do 31 de xaneiro as\u00ed o confirmou, ampliando os obxectivos da misi\u00f3n \u00e1 cooperaci\u00f3n co goberno liban\u00e9s para o desarmamento de Hesbul\u00e1. D\u00edas antes desta expiraci\u00f3n, e en resposta ao secuestro de dous soldados israel\u00eds polas milicias de Hesbul\u00e1, o ex\u00e9rcito de Israel iniciou unha serie de ataques a\u00e9reos sobre o sur do L\u00edbano que tiveron como consecuencia a morte de centos de civ\u00eds libaneses e de catro observadores da UNIFIL (un finland\u00e9s, un chin\u00e9s, un austr\u00edaco e un canadense).\nSituaci\u00f3n.\nA Forza provisional emprega case dous milleiros de soldados (1991 ti\u00f1a o 30 de abril de 2006), unha cincuentena de membros da Organizaci\u00f3n das Naci\u00f3ns Unidas para a Supervisi\u00f3n da Tregua e uns 400 civ\u00eds. A forza integra persoal da China, Francia, Ghana, a India, Irlanda, Italia e Polonia. Os pa\u00edses que achegan m\u00e1is continxentes son Ghana e a India. O seu orzamento anual rolda os 80 mill\u00f3ns de euros.\nEst\u00e1 dirixida polo xeneral italiano Claudio Graziano dende febreiro de 2007. Antes preced\u00e9rao o xeneral de divisi\u00f3n franc\u00e9s Alain Pelegrini, antigamente agregado militar franc\u00e9s en Beirut.\nAta o momento, a UNIFIL sufriu unhas 267 baixas por morte, das que 12 eran civ\u00eds. A lista de todos os falecidos est\u00e1 recollida nunha placa situada en fronte do hotel Rest House de Tiro.\nEstrutura.\nCompo\u00f1en a Forza provisional\nMedalla.\nA medalla da UNIFIL ten unha fita composta de tres bandas cumpridas, unha azul ONU de 9\u00a0mm, unha verde claro (11\u00a0mm) e outra de novo azul ONU (9\u00a0mm) separadas por tres bandas estreitas (1\u00a0mm cada unha) branca, vermella e branca.\nA medalla vense concedendo por 90 d\u00edas de servizo."}
{"id": "34757", "revid": "12452", "url": "https://gl.wikipedia.org/wiki?curid=34757", "title": "UNIFIL", "text": ""}
{"id": "34759", "revid": "7523", "url": "https://gl.wikipedia.org/wiki?curid=34759", "title": "Charlotte Bobcats", "text": ""}
{"id": "34762", "revid": "22570", "url": "https://gl.wikipedia.org/wiki?curid=34762", "title": "Cadros de xogadores actuais dos equipos NBA", "text": "Esta \u00e9 unha lista dos cadros de xogadores actuais dos equipos da NBA."}
{"id": "34764", "revid": "43327", "url": "https://gl.wikipedia.org/wiki?curid=34764", "title": "Isca", "text": ""}
{"id": "34765", "revid": "51040", "url": "https://gl.wikipedia.org/wiki?curid=34765", "title": "Isca (pol\u00edtica)", "text": "Isca! \u00e9 o nome dunha organizaci\u00f3n pol\u00edtica xuvenil de ideolox\u00eda nacionalista independentista e de esquerda anticapitalista.\nOrganizaci\u00f3n.\nConstitu\u00edda o 16 de xullo de 2006 en Santiago de Compostela, en Isca! participa un grupo de militantes escindidos da UMG en xaneiro de 2006, conxuntamente con outros sectores cr\u00edticos de esquerda dentro de Galiza Nova, a organizaci\u00f3n xuvenil do BNG e militantes do movemento estudantil nacionalista. A s\u00faa primeira aparici\u00f3n p\u00fablica tivo lugar o 25 de xullo de 2006, d\u00eda da Patria, na manifestaci\u00f3n convocada polo BNG.\nIsca! artic\u00falase como organizaci\u00f3n xuvenil, primeiro do Movemento Galego ao Socialismo, partido comunista e independentista integrado no BNG, e actualmente do Movemento Arredista, organizaci\u00f3n pol\u00edtica parte do BNG de car\u00e1cter independentista, socialista e feminista.\nObxectivos e actividades.\nIsca def\u00ednese como unha \"organizaci\u00f3n xuvenil asemblear e democr\u00e1tica\" que \"aspira a unir a mocidade revolucionaria galega na loita pola independencia nacional e a superaci\u00f3n do capitalismo, pola construci\u00f3n do socialismo e o comunismo\". En base a estes obxectivos, leva a cabo diversas actividades de propaganda, formaci\u00f3n ou mobilizaci\u00f3n. Entre as s\u00faas li\u00f1as de traballo est\u00e1n a defensa do emprego digno na propia terra, a posta por un ensino p\u00fablico, galego e de calidade, o combate ao machismo e o patriarcado, a defensa da lingua e cultura e o pobo galegos ou a solidariedade con outros pobos en loita, como Palestina, Venezuela ou Cuba.\nTraballo nos movementos sociais.\nAdemais das campa\u00f1as propias e do traballo no seo do BNG, a militancia de Isca! dinamiza e participa en colectivos sociais como a Confederaci\u00f3n Intersindical Galega ou a Liga Estudantil Galega, organizaci\u00f3n que contribu\u00edu a fundar. Igualmente, participa do movemento feminista e ecoloxista, no asociacionismo cultural e nos locais sociais nacionalistas."}
{"id": "34766", "revid": "1093", "url": "https://gl.wikipedia.org/wiki?curid=34766", "title": "Nacionalista", "text": ""}
{"id": "34767", "revid": "96271", "url": "https://gl.wikipedia.org/wiki?curid=34767", "title": "Pura V\u00e1zquez", "text": "Carmen Pura V\u00e1zquez Iglesias, nada en Ourense (no barrio do Polvor\u00edn) o 31 de marzo de 1918 e finada na mesma cidade o 25 de xullo de 2006, foi unha poeta galega. Representante da poes\u00eda de posguerra, apostou por unha sa\u00edda l\u00edrica e existencialista fronte a li\u00f1as m\u00e1is combativas. Poeta en galego e castel\u00e1n e irm\u00e1 da escritora Dora V\u00e1zquez, tam\u00e9n se conta entre as escritoras vencelladas \u00e1 emigraci\u00f3n. Foi a primeira muller que comezou a publicar en galego nos xornais e revistas de Galiza e da emigraci\u00f3n tras a guerra civil. Tam\u00e9n foi unha das pioneiras no eido da literatura infantil e xuvenil.\nTraxectoria.\nCriouse na cidade da Coru\u00f1a desde case o seu nacemento ata os sete anos de idade, cando regresou coa s\u00faa familia a Ourense, logo de que seu pai, funcionario de Correos, fose sancionado durante a guerra civil. Estudou al\u00ed a primaria, o bacharelato e a carreira de Maxisterio. Desempe\u00f1ou a primeira escola, logo da oposici\u00f3n, en diversas localidades da provincia ourens\u00e1 e logo por Segovia, Toledo, Sevilla ou Madrid. Nesta \u00faltima capital xubilouse en 1985, cando enviuvou, e regresou definitivamente a Ourense, onde viviu os seus derradeiros vinte anos de vida.\nEn 1955 viaxou por primeira vez a Venezuela, onde foi encargada polas autoridades venezolanas de organizar e dirixir un xard\u00edn de infancia piloto en Caracas. Un ano despois, \u00e9 chamada pola Universidade Central para ser secretaria da Escola de Xornalismo, que daquela funcionaba dentro da Facultade de Letras. Al\u00ed tam\u00e9n mantivo contactos co \u00e1mbito literario da emigraci\u00f3n galega. Regresou \u00e1 docencia na pen\u00ednsula en 1968.\nPoes\u00eda.\nComezou a escribir e publicar desde moi nova, en revistas e prensa galegas, fundamentalmente ourens\u00e1s. En 1944 a Deputaci\u00f3n de Ourense publicoulle o seu primeiro libro de poes\u00eda en castel\u00e1. Antes, en 1943, public\u00e1ranlle xa persoas particulares unha edici\u00f3n de 18 exemplares doutro libro tam\u00e9n escrito en castel\u00e1n, pero que inclu\u00eda xa nove poemas en galego, o que para aquela data era algo ins\u00f3lito. Neste idioma publica tam\u00e9n xa ent\u00f3n contos e poes\u00edas en xornais e revistas galegas de Galiza e da emigraci\u00f3n, como no Centro Gallego de Buenos Aires.\nEn 1952 editouse como n\u00famero dous da Colecci\u00f3n Xistral, o seu libro \"\u00cdntimas\" totalmente xa escrito en galego. En Galiza, e logo en Castela e en Venezuela, seguiu publicando poes\u00eda, alternando o galego co castel\u00e1n. Posteriormente atravesou un intervalo de preto de nove anos sen escribir, por motivos familiares e de sa\u00fade.\nXa xubilada e volvida para a casa familiar das Mercedes, en Ourense, publicou en 1990 e 1991 unha antolox\u00eda po\u00e9tica en castel\u00e1n e outra en galego, onde recolleu parte da obra que fora editando en todos os seus anos anteriores. A partir dese momento, seguiu publicando poes\u00eda, fundamentalmente en galego. Moitas das s\u00faas obras foron editadas por ela mesma, f\u00f3ra de editoriais comerciais, e escritas a mi\u00fado a catro mans coa s\u00faa irm\u00e1 Dora V\u00e1zquez.\nProduci\u00f3n literaria en castel\u00e1n.\nAlgunhas das s\u00faas obras en castel\u00e1n son:"}
{"id": "34769", "revid": "22570", "url": "https://gl.wikipedia.org/wiki?curid=34769", "title": "Lista de presidentes de Navarra", "text": ""}
{"id": "34771", "revid": "839", "url": "https://gl.wikipedia.org/wiki?curid=34771", "title": "Lista de presidentes de Ucra\u00edna", "text": "O 5 de xullo de 1991, o goberno da RSS de Ucra\u00edna aprobou unha lei establecendo o posto do Presidente da \"RSS de Ucra\u00edna\". O t\u00edtulo foi cambiado \u00f3 de Presidente de \"Ucra\u00edna\" trala proclamaci\u00f3n de independencia (24 de agosto de 1991). As primeiras elecci\u00f3ns para a presidencia foron o 1 de decembro de 1991."}
{"id": "34772", "revid": "23204", "url": "https://gl.wikipedia.org/wiki?curid=34772", "title": "Lista de primeiros ministros de Belar\u00fas", "text": "O primeiro ministro de Belar\u00fas (en ) \u00e9 o xefe de goberno de Belar\u00fas. Esta \u00e9 a lista de primeiros ministros de Belar\u00fas, dende 1918 ata hoxe."}
{"id": "34773", "revid": "88215", "url": "https://gl.wikipedia.org/wiki?curid=34773", "title": "Jason Cropper", "text": "Jason Cropper, nado o 27 de xu\u00f1o de 1971 en Oakland (California), \u00e9 un m\u00fasico estadounidense. \u00c9 co\u00f1ecido por ser un dos membros orixinais e guitarrista na banda de rock Weezer. Cropper deixou Weezer durante a gravaci\u00f3n do seu primeiro \u00e1lbum en 1993."}
{"id": "34775", "revid": "98629", "url": "https://gl.wikipedia.org/wiki?curid=34775", "title": "Brian Bell", "text": "Brian Bell, nado en Knoxville (Tennessee) o 9 de decembro de 1968, \u00e9 un m\u00fasico estadounidense. En 2010 era o guitarrista r\u00edtmico da banda de rock Weezer, \u00e1 que se uniu en 1993. Tam\u00e9n ten a s\u00faa propia banda, The Space Twins, e un novo proxecto chamado The Relationship.\nTraxectoria.\nBell naceu en Tennessee, fillo dunha directora dunha escola e un mestre de xeograf\u00eda. Tomou a s\u00faa primeira clase de guitarra con Ben Bolt, un guitarrista relativamente reco\u00f1ecido. Despois da secundaria Bell trasladouse a Hollywood (California), onde entrou na banda G.I.T. En 1991 converteuse en membro de Carnival Art, banda que editou dous discos e un EP estando Bell na agrupaci\u00f3n.\nUniuse a Weezer en 1993, durante a gravaci\u00f3n de \"The Blue Album\", substitu\u00edndo a Jason Cropper, quen abandonou a banda debido a conflitos con Rivers Cuomo."}
{"id": "34777", "revid": "15490", "url": "https://gl.wikipedia.org/wiki?curid=34777", "title": "Batalla de Adrian\u00f3pole", "text": "D\u00e1selle o nome de Batalla de Adrian\u00f3pole a diversos enfrontamentos ocorridos ao longo da Historia nas proximidades da antiga Adrian\u00f3pole (Tracia), hoxe Edirne (Turqu\u00eda europea)."}
{"id": "34778", "revid": "23204", "url": "https://gl.wikipedia.org/wiki?curid=34778", "title": "Pardo de Cela", "text": "Pedro Pardo de Cela Aguiar e Ribadeneira, co\u00f1ecido como don Pedro Pardo de Cela, nado en Betanzos cara ao 1425 e executado en Mondo\u00f1edo o 3 de outubro de 1483, foi un mariscal galego medieval, decapitado diante da catedral mindoniense por mandato do gobernador do reino nomeado polos Reis Cat\u00f3licos.\nTraxectoria.\nSegundo fillo de Xo\u00e1n Nunes Pardo de Cela, \"o Vello\", comendeiro do bispado de Mondo\u00f1edo, e de Teresa (ou Violante) Rodr\u00edguez de Aguiar, ao falecer o seu irm\u00e1n herdou as propiedades e privilexios da familia. A s\u00faa posici\u00f3n mellora ao casar coa filla do Conde de Lemos, Sabela P\u00e9rez Osorio, que vi\u00f1era co seu t\u00edo, Pedro Enrique de Castro, bispo de Mondo\u00f1edo (1426-1445) \u00e1 cidade episcopal, onde Pardo de Cela era meiri\u00f1o, en representaci\u00f3n da Casa de Lemos. O bispo deulle en dote de voda todas as rendas do bispado, ag\u00e1s as que necesitaba para o seu sustento. Falecido o bispo en 1445, Pedro Pardo trasl\u00e1dase a Viveiro, onde chega a ser alcalde (a menci\u00f3n m\u00e1is antiga que se ten del \u00e9 unha sentenza de 1464 en que se titula alcalde de Viveiro e comendeiro do bispado) e en 1474 xa ten o t\u00edtulo de Mariscal. Merca a \"casa do Carballo de Galdo\", cabeza do seu morgado. Adquiriu moitos beneficios por herdanza, matrimonio e concesi\u00f3n real.\nFoi pai de Costanza de Castro e de Beatriz:\nA revolta irmandi\u00f1a.\nA pesar de que a historiograf\u00eda galeguista chega ao extremo de facer del un irmandi\u00f1o, o certo \u00e9 que foi un dos seus m\u00e1is ac\u00e9rrimos inimigos e tivo que fuxir de Galiza at\u00e9 a restauraci\u00f3n nobiliaria. Da s\u00faa ferocidade d\u00e1 conta a famosa frase referida por Pedro Paxari\u00f1o no preito Tabera - Fonseca, onde Pardo de Cela lle di ao Conde de Lemos que aforque todos os seus servos:\nAo finalizar a revolta co restablecemento da nobreza e da Santa Irmandade, a\u00ednda ficaron preitos pendentes, en 1467 a Condesa de Santa Marta queix\u00e1base \u00e1 Irmandade:\nEn 1469 o Concello de Viveiro env\u00eda unha relaci\u00f3n ao rei, na que se queixan da violencia dos nobres: \nA guerra de sucesi\u00f3n.\n\u00c1 morte de Henrique IV de Castela, a maior\u00eda da nobreza castel\u00e1 apoiou a causa de Isabel de Castela, acusando \u00e1 filla do rei, Xoana, de ser filla ilex\u00edtima de Beltr\u00e1n de la Cueva e alcum\u00e1ndoa \"la Beltraneja\". A nobreza galega en xeral apoiou \u00e1 herdeira m\u00e1is lex\u00edtima que ademais supo\u00f1\u00eda a uni\u00f3n dos reinos de Castela e Portugal fronte \u00e1 uni\u00f3n con Arag\u00f3n. Pardo de Cela, xunto coa s\u00faa familia pol\u00edtica e o bispo Alonso I de Fonseca, pux\u00e9ronse da parte de Isabel, e parece que o mariscal chegou a combater en Zamora. Participou tam\u00e9n xunto a Fonseca no cerco a Pontevedra de 1476.\nO enfrontamento coa coroa.\nO seu apoio a Isabel a Cat\u00f3lica contra a pretendente lex\u00edtima Xoana a Beltranexa foi axi\u00f1a recompensado pola nova ra\u00ed\u00f1a ratificando todos os seus privilexios e sendo confirmado no seu cargo de alcalde de Viveiro. Pero o mariscal non \u00eda acomodarse \u00e1 pol\u00edtica de control da nobreza dos novos reis e logo entrou en conflito con eles. No 1476 \u00e9 destitu\u00eddo da alcald\u00eda polos Reis Cat\u00f3licos e o posto de alcalde pasa a ser para Xo\u00e1n de Viveiro, quen xa fora alcalde antes de que Henrique IV nomease a Pardo de Cela. A muller de Xo\u00e1n de Viveiro era Mar\u00eda de Acu\u00f1a, a madri\u00f1a do casamento dos Reis Cat\u00f3licos. Pedro Pardo ti\u00f1a o poder do Se\u00f1or\u00edo de Viveiro, xa que o rei Henrique IV o recompensara polo seu apoio. Pero cando este morreu, Pardo de Cela xa non ti\u00f1a un valedor, polo que o Se\u00f1or\u00edo volveu \u00e1s mans de Xo\u00e1n de Viveiro. Isto condicionou moito a relaci\u00f3n de Pedro Pardo cos Reis Cat\u00f3licos. O 10 de xu\u00f1o de 1478 os reis com\u00ednano a satisfacer as s\u00faas d\u00e9bedas coa coroa inmediatamente e o 26 dese mes Fernando de Arag\u00f3n proh\u00edbelle constru\u00edr fortalezas, utilizar portos e entrar en Viveiro e na s\u00faa comarca, baixo pena de confiscaci\u00f3n. Ese mesmo ano os Reis Cat\u00f3licos escriben aos concellos de Santa Marta de Ortigueira e Mondo\u00f1edo para que non o deixen entrar nos seus lindes. \u00c9 neste clima de enfrontamento cos cidad\u00e1ns e coa coroa que chega a Galiza en 1480 Fernando de Acu\u00f1a con ordes claras de pacificar o reino e restabelecer os dereitos usurpados, como lle escribiu a ra\u00ed\u00f1a ese mesmo ano:\nAsustado ante o perigo que corre a s\u00faa vida, pide unha carta de \"seguro e amparo\" aos Reis e ref\u00faxiase na Fortaleza da Frouseira, onde se fai forte e derrota decote as tropas castel\u00e1s e as \"hermandades\", comandadas por Acu\u00f1a e Luis de Mudarra. A ra\u00ed\u00f1a confirma en carta a Fernando de Acu\u00f1a o 4 de novembro de 1480 a fidelidade do seu vasalo:\nAs\u00ed a todo, a s\u00faa persecuci\u00f3n contin\u00faa. En 1483 cae a fortaleza da Frouseira e o 7 de decembro \u00e9 detido na casa de Fonsa Y\u00e1\u00f1ez no Castro de Ouro (no actual concello de Alfoz, Lugo) e l\u00e9vano preso a Mondo\u00f1edo, onde dez d\u00edas despois lle cortan a cabeza \"por cruel e poderoso\", segundo palabras do Poder Real.\nA causa da s\u00faa morte non fica clara. A tradicional atribuci\u00f3n a unha vontade expl\u00edcita dos reis non est\u00e1 documentada, o que levou a alg\u00fans estudosos a atribu\u00edla a enfrontamentos coa nobreza local que naquel momento apoiaba a Acu\u00f1a (e que ti\u00f1a moitos asuntos pendentes co mariscal). Xa as cr\u00f3nicas da \u00e9poca insin\u00faan a situaci\u00f3n de Acu\u00f1a a\u00ednda que sen deixar claro quen apoiaba a quen:\n Isto apoia a teor\u00eda de que Acu\u00f1a, incapaz de controlar o territorio aproveitou un momento de debilidade dos seus opo\u00f1entes coa morte do Conde de Lemos para dar un golpe de forza e intentar subxugar a nobreza rebelde. Isto concorda co feito de que Fernando de Acu\u00f1a foi deposto do seu cargo a comezos do ano seguinte, a\u00ednda que non perdeu a confianza dos reis e acabar\u00eda os seus d\u00edas como vicerrei en Sicilia.\nA figura do mariscal \u00e9 unha das m\u00e1is mitificadas da historia de Galicia. Moitas veces foi usada como s\u00edmbolo de resistencia da nobreza galega fronte \u00e1 castel\u00e1, visi\u00f3n que a historiograf\u00eda deu como simplificada por demais. Da mesma forma, tam\u00e9n o \u00e9 a intenci\u00f3n de facer do mariscal un criminal sen escr\u00fapulos. Pardo de Cela era un personaxe normal no seu contorno. A nobreza galega da \u00e9poca dubidaba entre a uni\u00f3n con Portugal ou con Castela e intentaba extorsionar aos servos de tal forma que deu lugar \u00e1s revoltas irmandi\u00f1as.\nA lenda.\nSegundo a lenda, os mandatarios reais tramaron a traiz\u00f3n da Frouseira ante a imposibilidade de poder conquistala. A Pardo de Cela ter\u00edano vendido os 23 criados que defend\u00edan a fortaleza. Os \"cantares\" din que o traidor foi Roi Cofano do Valadouro. A rexa loita durante tres anos na Frouseira, a traiz\u00f3n dos criados e a degolaci\u00f3n, coas semellanzas \u00e1 morte de Xes\u00fas, conv\u00e9rteno axi\u00f1a en mito e comeza a ser trobado en feiras e mercados.\nA ponte do Pasatempo.\nNon obstante, a lenda m\u00e1is tradicionalmente asentada verbo da execuci\u00f3n do Mariscal di que a s\u00faa dona tra\u00eda consigo o perd\u00f3n real cando foi entretida polas xentes do bispo de Mondo\u00f1edo, inimigo do Mariscal, na ponte desde ent\u00f3n co\u00f1ecida como \"do Pasatempo\". Entrementres, a execuci\u00f3n xa se estar\u00eda a consumar, e a cabeza do mariscal, xa desprendida do corpo, estar\u00eda a rodar polos banzos do cadafalso, mentres os seus beizos pronunciaban as verbas \"credo, credo, credo\".\nActualmente, a ponte do Pasatempo \u00e9 un lugar moi visitado de Mondo\u00f1edo, e sobre a lenda arredor da morte do Mariscal te\u00f1en corrido r\u00edos de tinta en forma de poemas, canci\u00f3ns, novelas, ensaios hist\u00f3rico-lendarios e an\u00e1lises cient\u00edfico-hist\u00f3ricas destinados a esclarecer que parte poder\u00eda ter de verdade.\nA tumba do mariscal.\nO \u00fanico que sabemos dos \u00faltimos meses do Mariscal \u00e9 grazas \u00e1 chamada \"Relaz\u00f3n da carta executoria\" (da cal existen tres versi\u00f3ns, d\u00faas en galego e unha en castel\u00e1n). Unha \"Relaz\u00f3n\" foi atopada no pazo dos Taboi, concello de Outeiro de Rei, e escrita con case toda seguridade por un membro da familia dos Saavedra, al\u00f3 polo ano 1515.\nNese texto, expr\u00e9sase a prop\u00f3sito do seu soterramento:\nParece que foi exactamente as\u00ed como di a \"Relaz\u00f3n\" pois, ao facer unhas obras na catedral mindoniense o d\u00eda 16 de marzo de 1965, quedou ao descuberto unha sepultura co escudo de armas do Mariscal e coa inscrici\u00f3n \"Pardo de Cela arno de Viveiro\" no mesmo sitio que sinala o documento. Levantada a l\u00e1pida, apareceron tres cranios cos \u00f3sos correspondentes e, debaixo deles, os restos do citado arcediago [= \"arno\"], Xo\u00e1n Pardo de Cela, que morrera no 1613.\nComo sinala o doutor Enrique Cal Pardo no pr\u00f3logo do libro \"Mito do Mariscal\", \u00e9 evidente a relaci\u00f3n familiar dos restos do Mariscal e do seu fillo coa tumba do arcediago se engadimos que ademais se atopou unha moeda coa efixie de Henrique IV \u2013segundo testemu\u00f1o do doutor D. F. May\u00e1n, presente durante a apertura da tumba-. Evidentemente esta moeda non pod\u00eda ser do arcediago.\nCo gallo destas obras trasladouse a l\u00e1pida do Mariscal a outro sitio da Catedral mindoniense. Concretamente, p\u00faxose en fronte da capela da Virxe Inglesa. Durante este traslado deteriorouse a l\u00e1pida: a\u00ednda hoxe ten cemento enriba e na actualidade \u00e9 ilexible. A colocaci\u00f3n orixinal da tumba era xunto ao \"Pulpito do Evangeo, e porta da Capela mor da Catedral\" segundo a familia Saavedra."}
{"id": "34779", "revid": "89787", "url": "https://gl.wikipedia.org/wiki?curid=34779", "title": "Alianza Libre Europea", "text": "A Alianza Libre Europea, ALE (EFA en ingl\u00e9s), \u00e9 unha agrupaci\u00f3n de diversos partidos pol\u00edticos en Europa que busca unha independencia pol\u00edtica, ou algunha forma de devoluci\u00f3n ou autonom\u00eda para o seu pa\u00eds ou rexi\u00f3n.\nO grupo ten cinco membros no Parlamento Europeo (MEPs):\nA MEP \u017ddanoka \u00e9 unha afiliada individual \u00f3 grupo ALE no Parlamento Europeo. O seu partido non \u00e9 membro de ALE. A Alianza Libre Europea est\u00e1 nun grupo cos verdes no Parlamento Europeo: Alianza Libre Europea - Os Verdes."}
{"id": "34788", "revid": "23204", "url": "https://gl.wikipedia.org/wiki?curid=34788", "title": "Cheap Trick", "text": "Cheap Trick \u00e9 unha banda estadounidense de rock and roll procedente de Rockford, Illinois, que ga\u00f1ou popularidade a finais dos anos 70. Os membros da banda son Rick Nielsen (guitarra e voz), Bun E. Carlos (bater\u00eda), Robin Zander (guitarra e voz), e Tom Petersson (baixo)."}
{"id": "34790", "revid": "98629", "url": "https://gl.wikipedia.org/wiki?curid=34790", "title": "Matt Sharp", "text": "Matt Sharp, nado o 22 de setembro de 1969 en Bangkok, Tailandia, \u00e9 o baixista orixinal da banda de rock Weezer. Abandonou o grupo a principios do ano 1998 e actualmente ten a s\u00faa propia banda, The Rentals."}
{"id": "34801", "revid": "98629", "url": "https://gl.wikipedia.org/wiki?curid=34801", "title": "Valeriano", "text": "Caius Publius Icinius Valerianus, emperador romano entre os anos 253 a 260. De familia senatorial e el mesmo senador, ocupara importantes cargos cos emperadores precedentes, como censor con Decio e gobernador do baixo Rhin con Treboniano Galo. Foi precisamente o emperador Treboniano Galo quen lle pediu a s\u00faa axuda para loitar contra do gobernador Emiliano, a quen as s\u00faas tropas nomearan emperador.\nValeriano non aceptaba este nomeamento, e continuou cara a Italia. Pouco antes de se enfrontar, preto de Spoleto, na Umbr\u00eda, as tropas de Emiliano, e vendo a superioridade num\u00e9rica das tropas de Valeriano, quit\u00e1ronlle a vida o emperador Emiliano, xunt\u00e1ronse coas tropas de Valeriano e nome\u00e1ronno emperador.\nNon tivo ning\u00fan problema en ser reco\u00f1ecido, xa que o Senado consider\u00e1bao un dos seus, xa que era senador e de familia senatorial. Unha das s\u00faas primeiras medidas foi nomear \"augustus\" o seu fillo Publio Licinio Galieno.\nO seu reinado.\nValeriano contaba con toda a confianza do Senado e a s\u00faa pol\u00edtica foi encami\u00f1ada a favorecer os senadores en detrimento do Imperio. Era un dirixente h\u00e1bil, pero ao longo do seu reinado multitude de ex\u00e9rcitos invadiron o imperio, polo que se veu na necesidade para se enfrontar a defensa, en delegar no seu fillo o goberno da parte occidental do imperio, reservandose para si a parte oriental do mesmo.\nEfectivamente, na parte occidental, os godos de novo estaban a dar graves problemas. Xa non era tribos que loitaban unhas contra outras, sen\u00f3n ex\u00e9rcitos organizados e cuxas forzas abrangu\u00edan un gran territorio, xa que os ostrogodos (ao parecer significa godos espl\u00e9ndidos) ocupaban todo o norte do Mar Negro, namentres que os visigodos (\"godos nobres\") ocupaban todo o Oeste deste mar. Ademais ti\u00f1an unha grande masa de campesi\u00f1os eslavos baixo o seu mandato.\nA ameaza goda levou a reforzar as terras do Danubio Inferior, \u00e1 custa de debilitar o Danubio Superior e o baixo Rhin. Iso foi pronto advertido e aproveitado polos francos. No 256 unha nova coalici\u00f3n atravesou o Rhin, cruzou a Galia e chegou a Espa\u00f1a. Unha parte mesmo chegou a \u00c1frica. Os emperadores conqueriron algunhas vitorias contra deles, pero ent\u00f3n unha nova coalici\u00f3n invadiu Italia. Tratase dos alam\u00e1ns. As cidades do Imperio comprenderonn pronto que non hab\u00eda ning\u00fan poder capaz de protexelas, polo que escomenzaron a constru\u00edr murallas capaces de soster un longo asedio. Era moi frecuente ver os b\u00e1rbaros das lexi\u00f3ns, que supostamente estaban para defendelos, pasandose ao bando contrario. Ademais, nunha \u00e9poca en que os soldados eran tan necesarios, os cristi\u00e1ns negabanse a formar parte do ex\u00e9rcito, xa que se lles esix\u00eda aceptar a divindade dos emperadores, ao que se negaban, polo que eran tratados coma traidores. De tal xeito que foron perseguidos e martirizados moitos deles nesta \u00e9poca. A consecuencia dun decreto do 257, morreu o papa Estevo I, e o mesmo lle ocorreu a San Cibr\u00e1n no 258.\nNo Oriente, Valeriano conquiriu deter as correr\u00edas dos godos, e rexeitou as incursi\u00f3ns dos s\u00e1rmatas en Panonia, pero no ano 255 as tropas do rei Sapor I de Persia conquistaron Antioqu\u00eda. Tras enviar o xeneral Felix cara a Bizancio e concentrar as tropas de Succesiano, prefecto do pretorio en Samosata e recupera Antioqu\u00eda no 256.\nMorte.\nEnt\u00f3n os persas solicitaron negociaci\u00f3ns de paz, pero Valeriano I rexeitounas. Estalou unha forte peste (suponse que de xaramp\u00f3n) que decimou o seu ex\u00e9rcito. E, en circunstancias que se desco\u00f1ecen, (posibelmente traizoado polo seu prefecto Macriano) foi feito prisioneiro en Edesa (actual Urfa,Turqu\u00eda) e obrigado a traballos forzados en Susiana at\u00e9 \u00e1 s\u00faa morte, posibelmente no 260, a\u00ednda que non hai novas ao respecto. Trala s\u00faa morte, Siria, Capadocia e Cilicia foron ocupadas e arrasadas polos persas. Galieno quedou como \u00fanico emperador."}
{"id": "34802", "revid": "158", "url": "https://gl.wikipedia.org/wiki?curid=34802", "title": "Anacardo", "text": ""}
{"id": "34805", "revid": "7523", "url": "https://gl.wikipedia.org/wiki?curid=34805", "title": "Conferencia Leste da NBA", "text": "A Conferencia Leste da National Basketball Association (NBA) componse de 15 franqu\u00edas, e organ\u00edzase en tres divisi\u00f3ns de 5 equipos cada unha.\nOs tres ga\u00f1adores de divisi\u00f3n cualif\u00edcanse primeiro, segundo e terceiro para os playoffs orden\u00e1ndose polo seu r\u00e9cord, co resto de cualificados para os playoffs ordenados de cuarto a oitavo. Isto quere dicir que \u00e9 pos\u00edbel que o cuarto te\u00f1a un mellor r\u00e9cord que o terceiro cualificado. Por outra parte, a vantaxe de cancha dec\u00eddese polo r\u00e9cord, non por cualificaci\u00f3n, as\u00ed que se o terceiro e o cuarto enfr\u00f3ntanse nunha rolda de playoffs no que o cuarto ten mellor balance que o terceiro, ser\u00e1 o cuarto o que ter\u00e1 a vantaxe de cancha.\nOs playoffs da Conferencia Leste div\u00eddense en tres roldas, e o ga\u00f1ador enfr\u00f3ntase \u00f3 ga\u00f1ador da Conferencia Oeste nas finais da NBA para determina-lo campi\u00f3n final. T\u00f3dalas roldas son \u00f3 mellor de sete partidos.\nA actual divisi\u00f3n dos equipos adoptouse \u00f3 comezo da tempada 2004-2005, cando os Charlotte Bobcats entraron na NBA, convert\u00e9ndose na franqu\u00eda n\u00famero trinta. Isto fixo necesario o cambio dos New Orleans Hornets dende a Divisi\u00f3n Central da Conferencia Leste \u00e1 nova Divisi\u00f3n Sueste da Conferencia Oeste.\nEquipos.\n\u00b7 Divisi\u00f3n Atl\u00e1ntico\nBoston Celtics \nBrooklyn Nets\nNew York Knicks\nPhiladelphia 76ers\nToronto Raptors\n\u00b7 Divisi\u00f3n Sueste\nAtlanta Hawks\nCharlotte Bobcats\nMiami Heat\nOrlando Magic\nWashington Wizards\n\u00b7 Divisi\u00f3n Central\nChicago Bulls\nCleveland Cavaliers\nDetroit Pistons\nIndiana Pacers\nMilwaukee Bucks\nCampi\u00f3ns da Conferencia Leste.\nCampi\u00f3ns NBA en letra grosa"}
{"id": "34806", "revid": "7523", "url": "https://gl.wikipedia.org/wiki?curid=34806", "title": "Conferencia Oeste da NBA", "text": "A Conferencia Oeste da National Basketball Association (NBA) componse de 15 franqu\u00edas, e organ\u00edzase en tres divisi\u00f3ns de 5 equipos cada unha.\nOs tres ga\u00f1adores de divisi\u00f3n cualif\u00edcanse primeiro, segundo e terceiro para os playoffs orden\u00e1ndose polo seu r\u00e9cord, co resto de cualificados para os playoffs ordenados de cuarto a oitavo. Isto quere dicir que \u00e9 pos\u00edbel que o cuarto te\u00f1a un mellor r\u00e9cord que o terceiro cualificado. Por outra parte, a vantaxe de cancha dec\u00eddese polo r\u00e9cord, non por cualificaci\u00f3n, as\u00ed que se o terceiro e o cuarto enfr\u00f3ntanse nunha rolda de playoffs no que o cuarto ten mellor balance que o terceiro, ser\u00e1 o cuarto o que ter\u00e1 a vantaxe de cancha.\nOs playoffs da Conferencia Oeste div\u00eddense en tres roldas, e o ga\u00f1ador enfr\u00f3ntase \u00f3 ga\u00f1ador da Conferencia Leste nas finais da NBA para determina-lo campi\u00f3n final. T\u00f3dalas roldas son \u00f3 mellor de sete partidos.\nA actual divisi\u00f3n dos equipos adoptouse \u00f3 comezo da tempada 2004-2005, cando os Charlotte Bobcats entraron na NBA, convert\u00e9ndose na franqu\u00eda n\u00famero trinta. Isto fixo necesario o cambio dos New Orleans Hornets dende a Divisi\u00f3n Central da Conferencia Leste \u00e1 nova Divisi\u00f3n Suroeste da Conferencia Oeste.\nEquipos.\n\u00b7 Divisi\u00f3n Noroeste\nDenver Nuggets\nMinnesota Timberwolves\nPortland Trail Blazers\nOklahoma City Thunder\nUtah Jazz\n\u00b7 Divisi\u00f3n Sudoeste\nDallas Mavericks\nHouston Rockets\nMemphis Grizzlies\nNew Orleans Pelicans\nSan Antonio Spurs\n\u00b7 Divisi\u00f3n Pac\u00edfico\nGolden State Warriors\nLos Angeles Clippers\nLos Angeles Lakers\nPhoenix Suns\nSacramento Kings\nCampi\u00f3ns da Conferencia Oeste.\nCampi\u00f3ns NBA en letra grosa"}
{"id": "34808", "revid": "75439", "url": "https://gl.wikipedia.org/wiki?curid=34808", "title": "Quil\u00f3metro c\u00fabico", "text": "O quil\u00f3metro c\u00fabico (km3) \u00e9 unha unidade de volume, derivada do Sistema Internacional de Unidades. Corresp\u00f3ndese co volume dun cubo dun quil\u00f3metro de lado.\nEquivale 1 000 000 000 de metros c\u00fabicos (m3), ou a 1 000 000 dec\u00e1metros c\u00fabicos (dam3), ou a 1 000 hect\u00f3metros c\u00fabicos (hm3)."}
{"id": "34810", "revid": "7523", "url": "https://gl.wikipedia.org/wiki?curid=34810", "title": "Divisi\u00f3n Atl\u00e1ntico da NBA", "text": "A Divisi\u00f3n Atl\u00e1ntico \u00e9 unha divisi\u00f3n da Conferencia Leste da NBA. Os Celtics, Nets, Knicks, e 76ers xa estaban entre os sete equipos da Atl\u00e1ntico antes do acordo que trouxo \u00f3s Raptors e mandou a Heat, Magic e Wizards \u00e1 nova Divisi\u00f3n Sueste. As divisi\u00f3ns actuais existen dende o comezo da tempada 2004-2005."}
{"id": "34812", "revid": "7523", "url": "https://gl.wikipedia.org/wiki?curid=34812", "title": "Divisi\u00f3n Central da NBA", "text": "A Divisi\u00f3n Central \u00e9 unha das tres divisi\u00f3ns da Conferencia Leste da National Basketball Association (NBA). Cinco equipos forman parte desta divisi\u00f3n: os Chicago Bulls, os Cleveland Cavaliers, os Detroit Pistons, os Indiana Pacers e os Milwaukee Bucks. Todos eles, ag\u00e1s os Cavaliers, son antigos equipos da Divisi\u00f3n Medio-Oeste."}
{"id": "34813", "revid": "25871", "url": "https://gl.wikipedia.org/wiki?curid=34813", "title": "Nefrolox\u00eda", "text": "Nefrolox\u00eda \u00e9 unha especialidade da medicina interna que se ocupa do estudo da estrutura e da funci\u00f3n renal.\nSon funci\u00f3ns renais a formaci\u00f3n da urina, a eritropoese, o control da tensi\u00f3n arterial.\nEntre as doenzas m\u00e1is habituais est\u00e1n a s\u00edndrome nefr\u00edtica aguda, s\u00edndrome nefr\u00f3tica, tubulopat\u00edas, hipertensi\u00f3n arterial, lit\u00edase, insuficiencia renal aguda ou insuficiencia renal cr\u00f3nica."}
{"id": "34814", "revid": "7523", "url": "https://gl.wikipedia.org/wiki?curid=34814", "title": "Divisi\u00f3n Sueste da NBA", "text": "A Divisi\u00f3n Sueste \u00e9 unha divisi\u00f3n da Conferencia Leste da National Basketball Association (NBA). Est\u00e1 formada por cinco equipos os Atlanta Hawks, os Charlotte Hornets (antes Charlotte Bobcats), os Miami Heat, os Orlando Magic e os Washington Wizards.\nA divisi\u00f3n foi creada \u00f3 comezo da tempada 2004-05, cando a liga aumentou o n\u00famero de equipo de 29 a 30 coa chegada dos Charlotte Bobcats, e quedou con tres divisi\u00f3ns en cada conferencia. A Divisi\u00f3n Sueste comezou cos Hawks, os Bobcats, os Heat, os Magic e os Wizards. Os Hawks chegaron da Divisi\u00f3n Central, mentres que os Heat, os Magic e os Wizards un\u00edronse dende a Divisi\u00f3n Atl\u00e1ntico."}
{"id": "34815", "revid": "7523", "url": "https://gl.wikipedia.org/wiki?curid=34815", "title": "Divisi\u00f3n Noroeste da NBA", "text": "A Divisi\u00f3n Noroeste \u00e9 unha divisi\u00f3n da Conferencia Oeste da NBA. Creouse na tempada 2004-05 \u00e1 ra\u00edz da entrada dos Charlotte Bobcats na liga. Os Denver Nuggets, Minnesota Timberwolves, e Utah Jazz chegaron dende a Divisi\u00f3n Medio-Oeste, que xa non existe, e os Portland Trail Blazers e os Oklahoma City Thunder (ent\u00f3n Seattle Supersonics) chegaron da antiga Divisi\u00f3n Pac\u00edfico."}
{"id": "34816", "revid": "89787", "url": "https://gl.wikipedia.org/wiki?curid=34816", "title": "Accip\u00edtridos", "text": "Os accip\u00edtridos (Accipitridae) \u00e9 unha das d\u00faas principais familias falconiformes. Incl\u00fae moitas aves co\u00f1ecidas como a aguia, o mi\u00f1ato ou o voitre, en total 231 especies clasificadas en 65 x\u00e9neros.\nEn Galicia.\nDas decenas de especies desta familia, en Galicia viven 15 especies."}
{"id": "34817", "revid": "1822", "url": "https://gl.wikipedia.org/wiki?curid=34817", "title": "Accipitridae", "text": ""}
{"id": "34820", "revid": "5132", "url": "https://gl.wikipedia.org/wiki?curid=34820", "title": "Divisi\u00f3n Surleste", "text": ""}
{"id": "34821", "revid": "56817", "url": "https://gl.wikipedia.org/wiki?curid=34821", "title": "Alda (antroponimia)", "text": "Alda \u00e9 un nome propio galego de muller. A forma masculina \u00e9 Aldo. No ano 2010 levaban ese nome 39 residentes en Galicia.\nPersonaxes.\nAlda \u00e9 a prometida de Rold\u00e1n, o heroe carolinxio."}
{"id": "34822", "revid": "43327", "url": "https://gl.wikipedia.org/wiki?curid=34822", "title": "Alda", "text": "Alda p\u00f3dese referir a:"}
{"id": "34824", "revid": "56817", "url": "https://gl.wikipedia.org/wiki?curid=34824", "title": "Divisi\u00f3n Pac\u00edfico da NBA", "text": "A Divisi\u00f3n Pac\u00edfico \u00e9 unha divisi\u00f3n da Conferencia Oeste da NBA. Os cinco equipos actuais levan na divisi\u00f3n xa antes de que os Blazers e os Sonics foran movidos \u00e1 nova Divisi\u00f3n Noroeste. As divisi\u00f3ns actuais existen dende o inicio da tempada 2004-2005. Os Phoenix Suns son os posuidores do t\u00edtulo dende precisamente esa tempada."}
{"id": "34825", "revid": "1131", "url": "https://gl.wikipedia.org/wiki?curid=34825", "title": "Lagoa e areal de Valdovi\u00f1o", "text": "A lagoa e areal de Valdovi\u00f1o \u00e9 un espazo natural galego declarado como zona h\u00famida protexida e que ocupa 490 ha da lagoa da Frouxeira e a praia da Frouxeira, Valdovi\u00f1o.\nEsta zona h\u00famida forma parte da zona especial de conservaci\u00f3n (ZEC) \"Costa \u00c1rtabra\" e da zona de especial protecci\u00f3n para as aves (ZEPA) da \"Costa de Ferrolterra - Valdovi\u00f1o\". \u00c9 ademais unha das zonas h\u00famidas galegas inclu\u00eddas na \"Lista das zonas h\u00famidas de importancia internacional\", da Convenci\u00f3n de Ramsar.."}
{"id": "34826", "revid": "56817", "url": "https://gl.wikipedia.org/wiki?curid=34826", "title": "Divisi\u00f3n Suroeste da NBA", "text": "A Divisi\u00f3n Suroeste \u00e9 unha divisi\u00f3n da Conferencia Oeste da NBA. Os Mavericks, Rockets, Grizzlies, Spurs chegaron da defunta Divisi\u00f3n Medio-Oeste e os Hornets vi\u00f1eron da Divisi\u00f3n Central da Conferencia Leste. As divisi\u00f3ns actuais existen dende o inicio da tempada 2004-2005, e precisamente dende esa tempada os posuidores do t\u00edtulo son os San Antonio Spurs."}
{"id": "34827", "revid": "85894", "url": "https://gl.wikipedia.org/wiki?curid=34827", "title": "C\u00e9sar Aja", "text": "C\u00e9sar Aja Mari\u00f1o, nado en Viveiro o 7 de xaneiro de 1951, \u00e9 un profesor, empresario e pol\u00edtico galego do PPdeG.\nTraxectoria.\n\u00c9 licenciado en biolox\u00eda, profesor e director de Formaci\u00f3n Profesional no IES Perdouro de Burela. Militante do PPdeG, foi alcalde de Viveiro (1983-2003), deputado no parlamento espa\u00f1ol (1986-1993), senador (1993-2008) e deputado provincial dende 2003. Logo foi concelleiro en Viveiro. Dirixiu en Galicia a empresa Tragsa at\u00e9 outubro de 2014, cando foi substitu\u00eddo por \u00c1ngel Curr\u00e1s Fern\u00e1ndez. Foi tam\u00e9n Conselleiro de Educaci\u00f3n da Embaixada de Espa\u00f1a en Bulgaria (2014-2019). Na actualidade \u00e9 C\u00f3nsul Honorario de Bulgaria en Galicia. No mundo ec\u00f3n\u00f3mico foi un dos fundadores da planta de rodaballlo \"Insu\u00f1a\" en Xove, vendida posteriormente \u00f3 grupo Pescanova."}
{"id": "34828", "revid": "22570", "url": "https://gl.wikipedia.org/wiki?curid=34828", "title": "Divisi\u00f3n Medio-Oeste da NBA", "text": "A Divisi\u00f3n Medio-Oeste foi unha divisi\u00f3n da Conferencia Oeste da NBA creada \u00f3 inicio da tempada 1970-1971, e existiu ata a entrada dos Charlotte Bobcats na tempada 2004-2005. Nesa tempada, a NBA decidiu reasignar os equipos, e a divisi\u00f3n dividiuse no que agora son as divisi\u00f3ns Noroeste e Suroeste. Os \u00faltimos campi\u00f3ns desta divisi\u00f3n foron os Minnesota Timberwolves na tempada 2003-2004."}
{"id": "34829", "revid": "5312", "url": "https://gl.wikipedia.org/wiki?curid=34829", "title": "Acci\u00f3n Comunista", "text": "Acci\u00f3n Comunista foi un partido pol\u00edtico comunista espa\u00f1ol de inspiraci\u00f3n marxista que se formou no exilio en 1964 \u00f3 expulsar ao Frente de Liberaci\u00f3n Popular \u00e1 s\u00faa secci\u00f3n exterior, activo en B\u00e9lxica, Francia e Alema\u00f1a. Colleu o nome da revista \"Acci\u00f3n Comunista\" que publicou o grupo desde 1965. Entre os militantes estiveron Carlos Sempr\u00fan e Jos\u00e9 Antonio Ubierna. En 1976 unha parte dos seus militantes, sobre todo de Catalu\u00f1a, ingresaron no POUM\nAC legalizouse en Espa\u00f1a en 1977, nas primeiras elecci\u00f3ns democr\u00e1ticas participou na candidatura da Fronte para a Unidade dos Traballadores, logo dun proceso frustrado para fusionarse co POUM boa parte da militancia acabou por integrarse noutros partidos da esquerda estatal como a Liga Comunista Revolucionaria \u00f3 longo do ano 1978."}
{"id": "34830", "revid": "23204", "url": "https://gl.wikipedia.org/wiki?curid=34830", "title": "Acea (construci\u00f3n)", "text": "Unha acea (do \u00e1rabe \"as-s\u00e2niya\" 'a que ergue a auga, rodicio hidr\u00e1ulico') \u00e9 un mu\u00ed\u00f1o de auga para moer fari\u00f1a.\nCaracter\u00edsticas.\nConstru\u00edda na mesma canle dun r\u00edo, a acea permite que a forza da corrente mova directamente unha roda hidr\u00e1ulica vertical de paletas, que a trav\u00e9s dun sistema de engrenaxes (catalina e lanterna), e de embragues, transmiten o movemento de xiro do eixe horizontal da roda \u00f3 eixe vertical dunha pedra de moer.\nModalidades.\nPosteriormente, ide\u00e1ronse enxe\u00f1os mui\u00f1eiros de canle, separados ou \u00e1 beira dos r\u00edos, para o cal se constru\u00eda unha presa para encorar a auga e conseguir unha diferenza de altura, e as\u00ed atinxir unha maior presi\u00f3n e mais o volume suficiente naqueles lugares onde as correntes dos r\u00edos eran pequenas e/ou o caudal estacional, de modo que se conduc\u00eda a auga desde o encoro por unha canle ou rego, para facer precipitar a auga \u00f3 final, en ca\u00edda libre, segundo tres modalidades hidrodin\u00e1micas:\nTipos de aceas.\nAs aceas poden aproveitar a corrente dun r\u00edo, coma no casos das aceas do r\u00edo Mi\u00f1o, ou ben aproveitar o abalo e devalo da marea, coma no Burgo (Culleredo) ou o das Aceas en Nar\u00f3n."}
{"id": "34831", "revid": "98629", "url": "https://gl.wikipedia.org/wiki?curid=34831", "title": "Toronto Raptors", "text": "Os Toronto Raptors son un equipo de baloncesto profesional da cidade de Toronto, Ontario, no Canad\u00e1. Xogan na Divisi\u00f3n Atl\u00e1ntico da Conferencia Leste da National Basketball Association (NBA). O equipo formouse en 1995, xunto aos Vancouver Grizzlies, como parte da expansi\u00f3n da NBA cara Canad\u00e1. Cando os Grizzlies se trasladaron a Memphis, Tennessee, para converterse nos Memphis Grizzlies en 2001, os Raptors convert\u00e9ronse no \u00fanico equipo canadense da NBA. Comezaron xogando os seus partidos coma locais no SkyDome (renomeado coma Rogers Centre en 2005), antes de trasladarse ao Air Canada Centre en 1999.\nHistoria da franqu\u00eda.\nOs Toronto Raptors xunto \u00f3s Vancouver Grizzlies (agora \"Memphis Grizzlies\"), convert\u00e9ronse en franqu\u00edas da NBA en 1995. Ambos os dous equipos convert\u00e9ronse nas primeiras franqu\u00edas da NBA no Canad\u00e1 dende os Toronto Huskies na tempada 1946-1947.\n1995-96.\nDespois de que Isiah Thomas fose nomeado \"m\u00e1nager\" xeral en 1995, rapidamente comezou a s\u00faa xesti\u00f3n co seu propio persoal, inclu\u00edndo \u00f3 primeiro adestrador da franqu\u00eda, Brendan Malone, quen despois se volver\u00eda reunir con Thomas no organigrama dos Knicks en 2003. No ver\u00e1n de 1995, a liga fixo un draft de expansi\u00f3n para reencher os cadros de xogadores dos Toronto Raptors e dos Vancouver Grizzlies. O lanzamento dunha moeda determinou que os Raptors ser\u00edan os primeiros en elixir, e escolleron o base dos Chicago Bulls, e especialista en triplas, BJ Armstrong. Nun movemento que parec\u00eda ser unha constante nos primeiros d\u00edas da franqu\u00eda, BJ ameazou con non ir \u00f3 campus de adestramento, e Isiah Thomas axi\u00f1a o transpasou \u00f3s Golden State Warriors polos ala-pivotes Carlos Rogers e Victor Alexander e os dereitos sobre as elecci\u00f3ns de segunda rolda do Draft de 2005 Dwayne Whitfeld, Martin Lewis e Michael McDonald. Thomas elixiu xogadores de t\u00f3dolos tipos no draft de expansi\u00f3n, inclu\u00edndo \u00f3s veteranos Jerome Kersey, Willie Anderson e John \"Spider\" Salley.\nComo Toronto elixiu primeiro no draft de expansi\u00f3n, no draft de 1995 elixiu primeiro Vancouver. Thomas decidiu constru\u00edr a franqu\u00eda en base a Damon Stoudamire, un base sa\u00eddo da Universidade de Arizona. A elecci\u00f3n de Stoudemire agradou \u00f3s presentes no draft de 1995 no Rogers Center de Toronto, a maior\u00eda atra\u00eddos pola presenza do xogador do ano e MVP da final da NCAA Ed O'Bannon, da Universidade de California. De todos os xeitos, a elecci\u00f3n de Stoudemire resultou ser a correcta, xa que foi nomeado Rookie do Ano da NBA facendo 19 puntos e 9.3 asistencias por partido. Este equipo lembrarase por ga\u00f1arlles \u00f3s Bulls do 72-10 sendo unha franqu\u00eda nova.\nR\u00e9cord: 21 vitorias - 61 derrotas\n1996-97.\nO r\u00e9cord de vitorias do equipo mellorou en nove partidos respecto \u00f3 do ano anterior, e a asistencia \u00e1 cancha mellorou. Os analistas especializados predixeron que Toronto \u00eda ser un aspirante \u00f3s playoffs ou incluso \u00f3 t\u00edtulo en cuesti\u00f3n dunhas poucas tempadas. Marcus Camby, elixido coma n\u00famero dous no draft de 1996, fixo unha primeira tempada decepcionante.\nR\u00e9cord: 30 vitorias - 52 derrotas\n1997-98.\nTodo o optimismo esvaeceuse cando o equipo foi prexudicado por numerosas lesi\u00f3ns \u00f3 principio da tempada 1997-1998. A\u00ednda que Thomas era un membro do Hall of Fame e un ollador moi habilidoso de seu (como demostrou coas elecci\u00f3ns de Damon Stoudemire, Marcus Camby e Tracy McGrady), resignouse, reco\u00f1eceu que a s\u00faa xesti\u00f3n foi err\u00f3nea e dimitiu. Glen Grunwald, avogado e antigo xogador de baloncesto, foi contratado como novo director xeral. Coa sa\u00edda do seu mentor, Stoudemire pediu inmediatamente un traspaso e o 13 de febreiro de 1998, o primeiro xogador franqu\u00eda dos Raptors marchou \u00f3s Portland Trail Blazers xunto a Walt Williams e Carlos Rogers por Kenny Anderson, Alvin Williams, Gary Trent, d\u00faas elecci\u00f3ns de primeira rolda no draft e cartos. Kenny Anderson negouse a ir a Toronto e foi traspasado aos Boston Celtics o 18 de febreiro de 1998 con Zan Tabak e Popeye Jones por Chauncey Billups, Dee Brown, Roy Rogers e John Thomas.\nToronto acadou a peor marca da s\u00faa historia, e Grunwald encarouse \u00f3s seareiros descontentos no derradeiro partido da tempada na s\u00faa cancha, prometendo mellores tempos para a franqu\u00eda. O paso m\u00e1is grande para ga\u00f1ar credibilidade foi o traspaso da s\u00faa cuarta elecci\u00f3n no draft dese ano, Antawn Jamison, \u00f3s Golden State Warriors por Vince Carter, elixido na quinta posici\u00f3n nese mesmo draft.\nR\u00e9cord: 16 vitorias - 66 derrotas\n1998-99.\nPara conseguir credibilidade no seu proxecto, Grunwald mandou a Marcus Camby \u00f3s Knicks a cambio do xa veterano Charles Barkley, pensando en que a s\u00faa dura mentalidade e a s\u00faa experiencia nos playoffs axudar\u00edan \u00f3s novos xogadores a alcanzar a s\u00faa madurez baloncest\u00edstica. Moita xente pensou que o intercambio era malo para o equipo, xa que estaba dando unha nova promesa a cambio dun veterano preto do retiro. Pero resultou que o liderado de Barkley foi indispens\u00e1bel para o \u00e9xito dos Raptors da tempada 1998-99. O equipo arranxou de forma temporal a falta dun aut\u00e9ntico base rotando no posto a Dee Brown, Alvom Williams e Doug Christie. Foi unha opci\u00f3n excelente, xa que Christie mellorou moito o seu xogo defensivo convert\u00e9ndose nun dos defensores da elite da NBA. Alvin tam\u00e9n mostrou unha mellor\u00eda no aspecto ofensivo do xogo. Kevin Willis, outro veterano adquirido nun traspaso, consolidouse no posto de pivote. Con eses dous fallos reenchidos temporalmente, o equipo ga\u00f1ou m\u00e1is partidos que nunca. O novo adestrador, Butch Carter, tam\u00e9n axudou a desenvolver as cualidades dos xogadores novos do equipo, especialmente as do futuro All-Star Tracy McGrady. A\u00ednda que o equipo non conseguiu chegar \u00f3s playoffs, moitos eran moi optimistas debido \u00e1s brillantes actuaci\u00f3ns de Vince Carter, Rookie do Ano, e un moi mellorado Tracy McGrady.\nR\u00e9cord: 23 vitorias - 27 derrotas (temporada afectada polo lockout, s\u00f3 se disputaron 50 encontros).\n1999-2000.\nGrunwald decidiu que a soluci\u00f3n \u00e1 falta de experiencia e \u00e1 unha presenza forte dos Raptors na pintura ti\u00f1a que vir dos xogadores veteranos. Tam\u00e9n sab\u00eda que os xa maiores Willis e Oakley ter\u00edan que xogar s\u00f3 ocasionalmente ou arriscar\u00edanse a unha lesi\u00f3n. Por isto, no draft de 1999 decidiu traspasar a s\u00faa elecci\u00f3n de primeira rolda, Jonathan Bender, \u00f3s Indiana Pacers a cambio do ala-pivote Antonio Davis, que na tempada anterior xogara como suplente no posto de Dale Davis. Na cancha, Butch Carter rotaba a Carter, Christie, Williams e a Dell Curry no posto de escolta, en tanto que no posto de base xogaban Williams e Muggsy Bogues. A rotaci\u00f3n de Antonio, Oakley e Willis na pintura e a madureza de Carter e McGrady axudaron \u00f3 equipo a clasificarse para os Playoffs por primeira vez na s\u00faa curta historia. Pero sen experiencia, os Raptors foron varridos polos New York Knicks en primeira rolda.\nA progresiva mellora do equipo e a ascensi\u00f3n de Vince Carter atraeron a moitos seareiros novos, e mesmo a alg\u00fans que non lles gostaba o baloncesto anteriormente. O aumento da venda de entradas e o paso dos seareiros dos Toronto Blue Jays de b\u00e9isbol \u00f3s Raptors tam\u00e9n contribu\u00edron \u00f3 declive dos primeiros. Ademais, esta tempada foi a primeira que se xogou no Air Canada Centre, despois de catro anos xogando no SkyDome.\nR\u00e9cord: 45 vitorias - 37 derrotas; eliminados na primeira rolda dos playoffs.\n2000-01.\nO desastre dos playoffs (e Butch Carter atacando a Marcus Camby nos medios de comunicaci\u00f3n) levou a Grunwald a contratar a Lenny Wilkens en substituci\u00f3n de Carter. Wilkens \u00e9 membro do Hall of Fame, e ti\u00f1a m\u00e1is de trinta anos de experiencia coma adestrador. Ademais, o equipo asinou a un verdadeiro base, o veterano Mark Jackson, cun contrato de catro anos de duraci\u00f3n. A tempada trouxo a explosi\u00f3n de Alvin Williams como revulsivo, xa que anotou tres cuartas partes dos seus puntos da tempada no \u00faltimo cuarto. Ser\u00eda traspasado para darlle m\u00e1is minutos a Williams.\nCun Vince Carter xogando m\u00e1is tempo de escolta que de aleiro, Christie tornouse prescind\u00edbel, e foi traspasado a cambio do aleiro Corliss Williamson. Por\u00e9n, Williamson foi unha decepci\u00f3n e foi traspasado nesa mesma tempada por Jerome Williams. A perda da s\u00faa antiga estrela Tracy McGrady tam\u00e9n influ\u00edu no intercambio de Williamson. A\u00ednda que McGrady e Carter amosaron unha mellor\u00eda impresionante, a meirande parte dos medios e dos seareiros fix\u00e1ronse en Carter, e ademais compart\u00edan a mesma posici\u00f3n natural, facendo impos\u00edbel ter aos dous xogando xuntos. Ent\u00f3n a directiva dos Raptors decidiu mandalo \u00f3s Orlando Magic na pretempada do 2000 por unha elecci\u00f3n de primeira rolda e un \"sign-and-trade\".\nComo predixeran os analistas, o equipo conseguiu con moita dificultade unha praza nos playoffs. Na primeira rolda, Toronto ga\u00f1oulles \u00f3s Knicks. Wilkens ga\u00f1ou credibilidade por po\u00f1er a Williams a defender \u00f3 base Allan Houston e a Carter \u00f3 aleiro Latrell Spreewell, as d\u00faas maiores ameazas ofensivas dos Knicks. Al\u00e9n disto, as palabras de Charles Oakley a Carter dic\u00edndolle que \"xogara coma un home\" (e o fixo), e a contribuci\u00f3n de Antonio Davis prevaleceron sobre \u00f3s Knicks.\nA seguinte rolda contra os Philadelphia 76ers foi un sinal para os Raptors: un xogo r\u00e1pido e entretido, e a mellor actuaci\u00f3n nuns playoffs na s\u00faa historia. Os Sixers confiaron en Allen Iverson e en Dikembe Mutombo polos seus atributos ofensivos e defensivos respectivamente, e na axuda de Aaron McKie e dos demais compa\u00f1eiros de equipo. Toronto era un equipo m\u00e1is equilibrado con Carter, Williams e Davis traballando en ataque e Chris Childs e Jerome Williams facendo a presi\u00f3n defensiva. Philadelphia tomou vantaxe na pintura pola diferenza dos pivotes \u00f3 seu favor, mentres Toronto contraatacaba cos seus xogadores, m\u00e1is pequenos pero m\u00e1is r\u00e1pidos. A serie decidiuse nos derradeiros catro segundos do s\u00e9timo partido, cando Carter errou por moi pouco o tiro decisivo, perdendo a rolda por un punto. Carter foi moi criticado por acudir na ma\u00f1\u00e1 deste partido \u00e1 s\u00faa cerimonia de graduaci\u00f3n na Universidade de Carolina do Norte. Mais incluso coa derrota, a tempada foi considerada como a mellor xamais xogada pola franqu\u00eda.\nR\u00e9cord: 47 vitorias - 35 derrotas; eliminados na segunda rolda dos playoffs.\n2001-02.\nA actuaci\u00f3n dos Raptors nos playoffs da tempada anterior trouxo a\u00ednda m\u00e1is seareiros e unha confianza sen precedentes en Grunwald. Nun intento de contentar a Carter e facer que ficase no equipo, ofrec\u00e9ronselles novos contratos de longa duraci\u00f3n a Alvin Williams, Jerome Williams e Antonio Davis, e contratouse \u00f3 antigo All-Star Hakeem Olajuwon. A\u00ednda que se garant\u00eda unha quinta titular moi poderosa, era unha aposta arriscada, xa que case se acadaba o l\u00edmite salarial, facendo impos\u00edbel a contrataci\u00f3n dun axente libre de renome. Os contratos no \u00faltimo ano tam\u00e9n foron intercambiados, as\u00ed a non ser que os Raptors fixesen unha moi boa tempada, era tremendamente improb\u00e1bel que puidesen manter un equipo moi competitivo.\nParec\u00eda que os Raptors \u00edan facer outra tempada competitiva, cun balance de 29-21 antes do par\u00f3n do All-Star. Por terceiro ano consecutivo, Carter foi o xogador m\u00e1is votado para o partido das estrelas. Desafortunadamente, Carter, que cada vez se mancaba con m\u00e1is frecuencia, sufriu unha tendinite, o que non lle permitiu xogar o que restaba de tempada, nin o All-Star, por suposto.\nSen o seu xogador franqu\u00eda, os Raptors entraron nunha racha horr\u00edbel, perdendo 17 dos seus seguintes 18 encontros. Pero cando o ano parec\u00eda perdido, foron quen de ga\u00f1aren 12 dos \u00faltimos 14 partidos da tempada regular, logrando unha praza para playoffs. Isto foi pos\u00edbel grazas a que os Rators fixeron algunhas das mellores actuaci\u00f3ns defensivas do ano, xunto \u00e1s boas actuaci\u00f3ns de Antonio Davis e Keon Clark.\nPor\u00e9n, botouse moito de menos a Vince Carter na primeira rolda contra os Detroit Pistons, segundos de conferencia na tempada regular. No primeiro encontro, Detroit meteulle unha paliza \u00f3s Raptors, ga\u00f1\u00e1ndolles por 83-65, e cunha impresionante actuaci\u00f3n de Ben Wallace, que anotou 19 puntos, colleu 20 rebotes, puxo 3 tap\u00f3ns e deu 3 asistencias. Pero cando \u00edan perdendo 2-0 na rolda, Toronto ga\u00f1ou os dous seguintes partidos na s\u00faa cancha e forzou o decisivo quinto encontro.\nO quinto encontro foi moi disputado ata o final, cunha pobre actuaci\u00f3n de Jerry Stackhose, o l\u00edder en anotaci\u00f3n dos Pistons, que tan s\u00f3 anotou 5 puntos (1 de 10 en tiros de campo). A case 10 segundos do final, Toronto perd\u00eda 85-82 pero ti\u00f1a a posesi\u00f3n da pelota. Chris Childs atravesou a cancha e lanzou mal unha tripla, aparentemente para tentar sacar unha falta persoal da xogada, no canto de pasarlle o bal\u00f3n a Dell Curry, o mellor tirador de triplas do equipo, que estaba aberto nunha banda. Nunha entrevista nos vestiarios ap\u00f3s o partido, Childs insist\u00eda en que Toronto perd\u00eda por catro, non por tres.\nSe a resurreci\u00f3n da parte final da tempada dos Raptors, foi \"unha volta milagrosa\", a eliminaci\u00f3n dos playoffs ti\u00f1a que ser unha decepci\u00f3n colosal. Desafortunadamente, Hakeem Olajuwon fixo unha tempada desastrosa, atinxindo os seus n\u00fameros m\u00e1is baixos en toda a s\u00faa carreira profesional en minutos, puntos e rebotes. E os membros clave do limitado \u00e9xito do equipo na anterior e nesta tempada marcharon como axentes libres ou retir\u00e1ronse: Chris Childs, Keon Clark e Dell Curry. Estaba claro, para ben ou para mal, que o equipo da seguinte tempada \u00eda ser moi diferente \u00f3 desta.\nR\u00e9cord: 42 vitorias - 40 derrotas; eliminados na primeira rolda dos playoffs.\n2002-03.\nA tempada 2002-03 comezou co mesmo optimismo fundado nas tres aparici\u00f3ns seguidas dos Raptors nos playoffs. As\u00ed e todo, xa no comezo da tempada ese optimismo perdeuse: Carter atravesou unha serie consecutiva de lesi\u00f3ns, Davis comezaba a non sentirse c\u00f3modo (influ\u00eddo pola imposibilidade de que a s\u00faa muller conseguise un traballo na televisi\u00f3n en Toronto) e a mala actitude de Wilkens crearon un equipo falto de motivaci\u00f3n e do esp\u00edrito dos anos anteriores. A meirande parte do equipo sufriu lesi\u00f3ns, tantos que incluso bateron o r\u00e9cord da NBA de xogadores non dispo\u00f1\u00edbeis por lesi\u00f3n, outra raz\u00f3n principal da debacle dese ano. Case dende o primeiro d\u00eda, os medios de comunicaci\u00f3n de Toronto atacaron a Wilkens pola s\u00faa imcompetencia -ou quizais, o seu desexo de marchar do equipo-. Os periodista do Toronto Star Dave Perkins escribiu que todo o que Wilkens pod\u00eda facer nun partido no que s\u00f3 Raptors xogaban mal era sentar e ollar, no canto de berrar \u00f3s xogadores. Foi o ano no que Wilkens superou a Bill Fitch na cualificaci\u00f3n de adestradores da NBA con m\u00e1is encontros perdidos, co balance acerc\u00e1ndose perigosamente \u00f3 50%.\n\u00d3 final desta desastrosa tempada, na que unha p\u00e9sima defensa foi a t\u00f3nica, Wilkens foi despedido pola porta de atr\u00e1s, rematando unha etapa de tres anos no que o equipo comezou con moitas promesas mais rematou con demasiadas decepci\u00f3ns.\nR\u00e9cord: 24 vitorias - 58 derrotas\n2003-04.\nA tempada 2003-04 dos Raptors non foi moi boa, en parte por mor das lesi\u00f3ns dos xogadores clave Alvin Williams, Jalen Rose e Vince Carter, e con Davis e Jerome Williams intercambiados \u00f3 principio da tempada polo propio Rose e por Donyell Marshall. Despois de 50 partidos, estaban 25-25 e en posici\u00f3ns de playoffs. Pero as lesi\u00f3ns atacaron de novo. Esta vez, foi Jalen Rose quen se perdeu 16 partidos por unha man rota (dende o 10 de febreiro \u00f3 10 de marzo), e Carter tam\u00e9n perdeu 6 por unha escordadura de nocello. Durante a lesi\u00f3n de Rose, o equipo perdeu 13 de 16 partidos, inclu\u00edndo 9 encontros seguidos en febreiro, met\u00e9ndose nun serio problema coa cualificaci\u00f3n \u00f3s playoffs.\nA oito partidos de remata-la tempada regular, o 1 de abril, os Raptors despediron a Glen Grunwald, o director xeral dende 1997. Os Raptors ga\u00f1aron s\u00f3 tres dos oito partidos que quedaban, e f\u00f3ra dos playoffs. Os xogadores estrela do equipo neste ano foron Carter, quen obtivo 22.5 puntos por partido, Donyell Marshall, con 10.7 rebotes por encontro, e o ala-pivote rookie Chris Bosh, con 10.5 puntos e 7.4 rebotes por partido, que foi nomeado para o mellor equipo de Rookies da NBA.\nNada m\u00e1is rematar a tempada, o 17 de abril, o adestrador Kevin O'Neill foi despedido tras facer unhas declaraci\u00f3ns que foron malinterpretadas levando a cuestionar a mentalidade ga\u00f1adora do equipo. Foi substitu\u00eddo por Sam Mitchell, un antigo base da NBA, que fora adestrador asistente nos Milwaukee Bucks as anteriores d\u00faas tempadas. O 7 de xu\u00f1o de 2004, Rob Babcock foi nomeado manager xeral.\nR\u00e9cord: 33 vitorias - 49 derrotas; d\u00e9cimos na Conferencia Leste.\n2004-05.\nCon novo director xeral, Rob Babcock; novo asistente do director xeral, o membro do hall of fame, ex xogador e ex-director xeral Wayne Embry; novo director de persoal deportivo, Alex English, e novo adestrador, Sam Mitchell, era evidente que estaba a ter lugar unha reestruturaci\u00f3n do equipo. Al\u00e9n disto, o xogador franqu\u00eda do equipo, Vince Carter, pediu ser traspasado durante a pretempada. As\u00ed que moitos dos feitos da tempada 2004-2005 tiveron lugar f\u00f3ra da cancha.\nO intercambio de Carter finalmente tivo lugar a metade de tempada, rematando as\u00ed unha relaci\u00f3n de sete anos coa franqu\u00eda. Un tempo m\u00e1is tarde, Carter admitiu que estaba a xogar s\u00f3 coa metade do seu potencial, forzando as\u00ed \u00f3 director xeral a traspasalo. Polo acordo, os Raptors consegu\u00edan \u00f3 antigo All-star Alonzo Mourning, \u00f3s aleiros Eric Williams e Aaron Williams, e d\u00faas elecci\u00f3ns de primeira rolda do draft dos New Jersey Nets. Mourning prefiriu non ir a Toronto, polo que Babcock tivo que rescindir o seu contrato por uns dez mill\u00f3ns de d\u00f3lares, sendo Mourning un axente libre que logo asinar\u00eda cos Miami Heat, onde estivo sete anos. Cr\u00edase que os dous Williams \u00edan achegar unha maior capacidade defensiva e reboteadora, pero xogaron moi pouco, sendo infrautilizados durante toda a tempada. Moitos cr\u00edan que Babcock fixo un mal negocio en favor do presidente de operaci\u00f3ns baloncest\u00edsticas dos Nets, Rod Thorn, e alg\u00fans sectores dos seareiros dos Raptors pediron a s\u00faa dimisi\u00f3n.\nDespois do intercambio de Carter, Chris Bosh deu un paso adiante e tomou as rendas do equipo convert\u00e9ndose no novo xogador franqu\u00eda, e fixo unha moi boa actuaci\u00f3n no seu ano de sophomore, rematando d\u00e9cimo en n\u00famero de rebotes defensivos capturados. Por outra banda, a reestruturaci\u00f3n parec\u00eda non ir en bo cami\u00f1o coa oitava elecci\u00f3n do draft, Rafael Ara\u00fajo, tentando conseguir a titularidade nun \u00faltimo mes de campa\u00f1a dos Raptors polos playoffs a medio gas.\nOs veteranos Jalen Rose e Donyell Marshall tam\u00e9n sobresa\u00edan no que noutra \u00e9poca era un bo equipo. Hab\u00eda moita especulaci\u00f3n cun traspaso con Marshall antes do fin do tempo para intercambios, xa que na tempada seguinte se converter\u00eda en axente libre. Con todo, Babcock retivo a Marshall, un movemento que induciu a moitos a pensar que axudaba a crear unha crise de identidade nos Raptors, xa que opinaban que ou fac\u00edan unha reestruturaci\u00f3n ou non ter\u00edan \u00e9xito. Marshall terminar\u00eda de boa maneira a campa\u00f1a 2004-2005, anotando 12 triplas contra Philadelphia 76ers o 13 de marzo de 2005 e empatando o r\u00e9cord que ti\u00f1a Kobe Bryant.\nA incapacidade dos Raptors para ga\u00f1ar f\u00f3ra da casa (11-30), e a pobre defensa, fixo que o primeiro ano de Sam Mitchell pasase sen pena nin gloria. Non obstante, no Air Canada Center os seareiros estaban entretidos e ledos, cunha asistencia alta debido \u00f3 balance positivo (22-19). Mitchell tam\u00e9n estaba no punto de mira das pol\u00e9micas f\u00f3ra da cancha. Como un apuntamento, o base procedente do baloncesto rueiro Rafer Alston, nunha entrevista despois dun encontro perdido por bastante marxe, dixo que estaba contemplando retirarse, mentres continuaban as disputas con Mitchell. Pouco despois, Alston foi suspendido dous partidos por \"conduta prexudicial para o equipo\" por marchar repetidamente dun adestramento. Ademais, Eric Williams pediu ser intercambiado debido \u00f3s escasos minutos que estaba a xogar. A nai de Vince Carter fixo unhas declaraci\u00f3ns \u00f3s medios de comunicaci\u00f3n sobre unha pelexa nos vestiarios entre o adestrador e o seu fillo antes da s\u00faa marcha \u00f3s Nets. Nese intre, o \u00fanico All-Star potencial do equipo era Chris Bosh, que se amosaba coma un dos mellores ala-pivotes da Conferencia Leste.\nR\u00e9cord: 33 vitorias - 49 derrotas; cuartos na divisi\u00f3n Atl\u00e1ntica, und\u00e9cimos na Conferencia Leste.\n2005-06.\nA tempada 2005-2006 dos Raptors foi vista coma unha decepci\u00f3n. Ap\u00f3s perder os primeiros nove encontros, e quince dos dezaseis primeiros, as dificultades de Toronto continuaron cando o equipo perdeu por 18 contra Los Angeles Lakers, e permitiron \u00e1 s\u00faa estrela Kobe Bryant anotar 81 puntos, o segundo r\u00e9cord de anotaci\u00f3n da historia da NBA.\nOs Raptors foron \u00f3 draft de 2005 con d\u00faas elecci\u00f3ns de primeira rolda (a s\u00e9tima e a d\u00e9cimo sexta) e d\u00faas de segunda (41\u00ba e 58\u00ba). Elixiron a Charlie Villanueva no n\u00famero sete, da Universidade de Connecticut e a Joey Graham na elecci\u00f3n 16, da Universidade de Oklahoma State. Na segunda rolda, co n\u00famero 41 elixiron a Roko Ukic, de Croacia e co n\u00famero 58 elixiron a Uros Slokar, de Italia. Unha vez m\u00e1is, o uso dunha alta elecci\u00f3n no draft para escoller a un xogador que estaba previsto que se escollese en posici\u00f3ns m\u00e1is baixas (Villanueva) causou tanto balbordo entre os seareiros dos Raptors coma entre os cr\u00edticos de baloncesto. Moitos afeccionados tem\u00edan que se repitise a situaci\u00f3n de Rafael Araujo. Por\u00e9n, o medo desapareceu cando o xogo de Villanueva \u00f3 principio da tempada impresionou tanto \u00f3s afeccionados coma \u00f3s cr\u00edticos, xustificando as\u00ed a s\u00faa elecci\u00f3n. O 16 de marzo de 2006, Villanueva anotou 48 puntos, o segundo r\u00e9cord de anotaci\u00f3n dos Raptors. Ademais, foi segundo na votaci\u00f3n para Rookie do Ano con 248 puntos, por detr\u00e1s de Chris Paul (623 puntos), e claramente por diante do terceiro, Andrew Bogut (98 puntos).\nDespois do per\u00edodo de vacaci\u00f3ns, os Raptors comezaron o seu campus de adestramento mandando a Rafer Alston \u00f3s Houston Rockets por Mike James. En canto \u00f3s axentes libres, asinaron \u00f3 base Jos\u00e9 Calder\u00f3n, que xogara as seis tempadas anteriores en Espa\u00f1a, para cubrirlle as costas \u00f3 base James. As\u00ed mesmo, volveron Pape Sow e Matt Bonner; cortaron a Lamond Murray, e Donyell Marshall converteuse en axente libre.\nOs Toronto Raptors comezaron a tempada o 2 de novembro de 2005 cunha derrota no Air Canada Centre contra \u00f3s Washington Wizards. Nas seguintes d\u00faas semanas e media, os Raptors marcaron un novo r\u00e9cord para a franqu\u00eda perdendo os seus primeiros nove partidos consecutivamente. A racha acabouse sorprendentemente cunha vitoria sobre Miami Heat o 20 de novembro.\nCoas derrotas aumentando, e a atenci\u00f3n dos medios de comunicaci\u00f3n centr\u00e1ndose no equipo, contratouse \u00f3 lendario ex-adestrador de Purdue Gene Keady como adestrador asistente, axudando a desenvolver \u00f3 n\u00facleo m\u00e1is novo dos Raptors e a establecer unha boa defensa de equipo.\nTendo o peor r\u00e9cord da NBA, alg\u00fans rumores nos medios dic\u00edan que a sa\u00edda da nova estrela Chris Bosh era inminente, engad\u00edndose isto \u00f3 enrarecemento do ambiente provocado polo mal inicio da tempada.\nO 15 de xaneiro de 2006, consegu\u00edase o r\u00e9cord da franqu\u00eda en puntos anotados nun partido coa vitoria sobre os Knicks 129-103; contrastando coa derrota do 22 de xaneiro contra os Lakers, no que recibiron a dubidosa honra de ser o equipo \u00f3 que Kobe Bryant lles anotou a s\u00faa marca de 81 puntos.\nCo ollar dos medios a\u00ednda m\u00e1is pendentes, o 26 de xaneiro f\u00edxose p\u00fablico o despedimento do director xeral Rob Babcock, sendo substitu\u00eddo de maneira interina por Wayne Embry. \u00c1 sa\u00edda de Babcock segu\u00edronlle as de Pete Babcock e Scott Howard, facendo as\u00ed m\u00e1is doada a entrada dun novo equipo directivo no ver\u00e1n. O 2 de febreiro fixo o seu primeiro movemento importante facendo un intercambio do que o seu predecesor no cargo dubidaba moito, algo que era de co\u00f1ecemento p\u00fablico, mandadando \u00f3s New York Knicks a Jalen Rose, unha elecci\u00f3n de primeira rolda do draft e cartos a cambio da volta de Antonio Davis. Embry levouno a cabo coa intenci\u00f3n de liberar un poco a carga de soldos mirando cara a unha pos\u00edbel fichaxe duns axentes libres no ver\u00e1n, xa que a diferenza de Rose, Davis estaba no \u00faltimo ano de contrato. A\u00ednda que houberon alg\u00fans temores iniciais de que Davis seguir\u00eda a Mourning e non quixese ir \u00f3 equipo, todo se aclarou tres d\u00edas despois, cando Davis admitiu que necesitou tempo para \"aclarar as s\u00faas ideas\". Pero foi cortado o 24 de marzo despois de sufrir unha lesi\u00f3n moi grave nas costas logo de que o xogador dos Miami Heat Udonis Haslem lle fixese unha falta persoal no partido que os enfrontou a Toronto.\nD\u00edas despois do intercambio Davis-Rose, a superestrela emerxente Chris Bosh foi chamado para xogar o partido das estrelas dende a suplencia en Houston. Ser\u00eda o terceiro xogador dos Raptors en xogar ese partido, despois de Vince Carter e Antonio Davis.\nO 22 de febreiro a directiva dos Raptors asinou un contrato polo que o General Manager e Presidente dos Phoenix Suns, Bryan Colangelo se converter\u00eda no sucesor de Babcock. O anuncio oficial f\u00edxose o 28 de febreiro nunha rolda de prensa.\nO 10 de marzo, Mike James empatou o r\u00e9cord de encontros consecutivos marcando polo menos unha tripla contra os Denver Nuggets, e dous d\u00edas despois, os Raptors bateron o mesmo r\u00e9cord para un equipo. Foi Morris Peterson quen anotou a tripla do r\u00e9cord contra os Indiana Pacers. Con ese partido, eran xa 595 consecutivos anotando polo menos unha tripla. O r\u00e9cord anterior era dos Miami Heat con 594.\nO 26 de marzo, Charlie Villanueva demostroulle a quen o criticaba que estaban equivocados anotando 48 puntos na derrota por 9 no tempo extra contra Milwakee Bucks, o r\u00e9cord de puntos anotados por un rookie na historia da franqu\u00eda e igualando a Vince Carter no r\u00e9cord de anotaci\u00f3n nun partido en tempada regular da franqu\u00eda. Nese mesmo partido, Bosh mancar\u00edase nun polgar, deix\u00e1ndoo f\u00f3ra o resto do ano, o que levar\u00eda \u00f3s Raptors a unha racha de 10 derrotas consecutivas.\nOs Raptors perderon a posibilidade de entraren nos playoffs o 4 de abril, cunha derrota diante dos Boston Celtics.\nO 14 de abril e dun xeito inesperado, os Raptors consegu\u00edan ga\u00f1ar \u00f3s Detroit Pistons rematando as\u00ed coa recha de derrotas, e impedindo que os Pistons superasen o r\u00e9cord de mellor balance na historia da NBA. Mike James marcou a s\u00faa mellor anotaci\u00f3n, 39 puntos, 20 no derradeiro cuarto. Anotou oito tiros libres seguidos, marcando o r\u00e9cord da franqu\u00eda en tiros libres anotados consecutivamente, 18. Esta vitoria, unida \u00e1 derrota da mesma noite dos Atlanta Hawks, garant\u00eda que os Raptors tivesen o quinto peor balance da tempada na NBA.\nR\u00e9cord: 27 vitorias - 55 derrotas, cuartos na Divisi\u00f3n Atl\u00e1ntica e d\u00e9cimo segundos na Conferencia Leste.\n2006-07.\nNa actualidade, os Toronto Raptors te\u00f1en unha excelente base de seareiros, unha das m\u00e1is grandes e apaixonadas, pero famenta de t\u00edtulos. Malia ter s\u00f3 unha aparici\u00f3n nos playoffs na s\u00faa historia, os datos de asistencia \u00e1 cancha est\u00e1n entre a metade alta da NBA. Os Raptors tiveron que loitar moito dende a marcha de Vince Carter, polo que o equipo recibiu relativamente pouco.\nChris Bosh, unha estrela emerxente, \u00e9 actualmente a cara dos Raptors. Est\u00e1 na s\u00faa terceira tempada no equipo, e xa foi nomeado All-Star no 2006. Asinou unha renovaci\u00f3n de tres anos por 60 mill\u00f3ns de d\u00f3lares, sendo blindado as\u00ed ata o 2010.\nOs Raptors s\u00f3 superan \u00f3s Golden State Warriors (12) e \u00f3s Atlanta Hawks (7) en tempadas consecutivas sen apareceren nuns playoffs con catro.\nO xoves 8 de xu\u00f1o os Raptors mandaron a Rafael Araujo \u00f3s Utah Jazz por Kris Humphries e Robert Whaley, e o 21 de xu\u00f1o intercambiaron a Matt Bonnes, Eric Williams e unha elecci\u00f3n de segunda rolda no draft de 2009]] cos San Antonio Spurs por Rasho Nesterovic e cartos.\nO inicio dunha nova era para os Raptors comezou cando ga\u00f1aron o sorteo das posici\u00f3ns do draft, saltando as\u00ed cinco posici\u00f3ns. Us\u00e1ronna para elixiren o prodixio italiano Andrea Bargnani, o primeiro xogador europeo elixido nesa posici\u00f3n. A isto seguiulle a contrataci\u00f3n do General Manager do Benetton de Treviso Maurizio Gherardini para pasar a se-lo vicepresidete de operaci\u00f3ns baloncest\u00edsticas e axudante do General Manager o 22 de xu\u00f1o, sendo o primeiro europeo nun posto de executivo na historia da NBA.\nCoa chegada de Bargnani, Colangelo tentou perfila-lo cadro de xogadores intecambiando a Charlie Villanueva cos Milwaukee Bucks a cambio de TJ Ford e cartos o 30 de xu\u00f1o, sorprendendo as\u00ed a propios e a estra\u00f1os e conseguindo para os Raptors \u00f3 base natural que tanto precisaba para axudar a endereza-lo rumbo da franqu\u00eda.\nO 13 de xullo, asinaban o base/escolta Anthony Parker, procedente do Maccabi de Tel Aviv, e pouco despois a John Salmons procedente dos Philadelphia 76ers v\u00eda sign-and-trade a cambio dunha elecci\u00f3n de segunda rolda no 2007 e 2 mill\u00f3ns de d\u00f3lares. O 24 de xullo tam\u00e9n asinaban \u00f3 ala Jorge Garbajosa, procedente do Unicaja de M\u00e1laga. Garbajosa ten moita experiencia xogando co base Jos\u00e9 Calder\u00f3n na selecci\u00f3n espa\u00f1ola.\nAdestradores.\n Notes "}
{"id": "34832", "revid": "1131", "url": "https://gl.wikipedia.org/wiki?curid=34832", "title": "Ace\u00f1a", "text": ""}
{"id": "34846", "revid": "408", "url": "https://gl.wikipedia.org/wiki?curid=34846", "title": "Batalla de Adrian\u00f3polis", "text": ""}
{"id": "34848", "revid": "56817", "url": "https://gl.wikipedia.org/wiki?curid=34848", "title": "\u00c6nima", "text": "\u00c6nima \u00e9 o segundo \u00e1lbum de estudio da banda estadounidense de metal progresivo Tool. Foi editado o 17 de setembro de 1996 en vinilo e o 1 de outubro en CD a trav\u00e9s do selo Zoo Entertainment. O disco estreouse no n\u00famero 2 da lista \"Billboard 200\", e dende ent\u00f3n foi certificado triplo platino poa RIAA o 3 de marzo de 2003. En xullo do ano 2010 \u00c6nima levaba vendidas 3.429.000 copias s\u00f3 nos Estados Unidos.\n\"\u00c6nima\" foi o primeiro disco de Tool para Justin Chancellor, que vi\u00f1a da banda Peach, despois da sa\u00edda de Paul D'Amour debido a diferenzas art\u00edsticas.\nListaxe de canci\u00f3ns.\nTodos os temas compostos por Maynard James Keenan, Adam Jones, Justin Chancellor e Danny Carey ag\u00e1s onde se indique."}
{"id": "34850", "revid": "85894", "url": "https://gl.wikipedia.org/wiki?curid=34850", "title": "Br\u00edas", "text": "Br\u00edas \u00e9 unha vila do concello de Berlanga de Duero, na provincia de Soria, en Castela e Le\u00f3n.\nO punto m\u00e1is alto de Br\u00edas \u00e9 o pico Otero, de 1.281 m."}
{"id": "34855", "revid": "5863", "url": "https://gl.wikipedia.org/wiki?curid=34855", "title": "Galer\u00eda de imaxes de Pontedeume", "text": "Galer\u00eda de imaxes do concello de Pontedeume na provincia da Coru\u00f1a.\nParroquias.\nBreamo.\nA arte rom\u00e1nica da Ermida de San Miguel de Breamo.\nIgrexa do s\u00e9culo XII de arte rom\u00e1nica, foi cabeza dun pequeno mosteiro de c\u00f3engos regulares agosti\u00f1os, amparados por Fernando II (1157-1188). Mant\u00edvose ata comezos do s\u00e9culo XVII. Durante os dous s\u00e9culos seguintes pasou a ser priorato, e posteriormmente, ermida a cargo da parroquia de Vilar. A s\u00faa xurisdici\u00f3n estend\u00edase tam\u00e9n polas fregues\u00edas de Breamo, Perbes, Vilanova e Centro\u00f1a. O priorado desaparece en 1789.\nUn recuncho para festa e descanso.\nNa contorna da ermida de San Miguel hai unha \u00e1rea recreativa. \u00c9 un recuncho rodeado dun pequeno e fermoso bosque de casti\u00f1eiros, saqueados no outono. Cel\u00e9branse concorridas romar\u00edas regadas de bo vi\u00f1o, os d\u00edas 8 de maio, aparici\u00f3n do arcanxo San M\u00edguel, e 29 de setembro, festividade do santo. \u00c9 costume darlle tres voltas ao templo en silenzo e logo pedir un desexo.\nNogueirosa.\nCastelo de Andrade.\nO castelo de Andrade, tam\u00e9n co\u00f1ecido como fortaleza de Nogueirosa, \u00e9 un castelo medieval situado no lugar do Castelo, parroquia de Nogueirosa do concello de Pontedeume.\n\nNo esteiro do r\u00edo Eume, entre os concellos de Cabanas e Pontedeume."}
{"id": "34858", "revid": "98629", "url": "https://gl.wikipedia.org/wiki?curid=34858", "title": "Historia do Reino Unido", "text": "O Reino Unido \u00e9 o estado soberano constitu\u00eddo polos territorios hist\u00f3ricos de Gran Breta\u00f1a: Inglaterra, Escocia e Gales, as\u00ed como Irlanda do Norte, no nordeste da illa de Irlanda. O Reino Unido pos\u00fae ademais tres Dependencias da Coroa e catorce territorios de ultramar que non son constitucionalmente parte do estado. Estes territorios son vestixios do Imperio Brit\u00e1nico, que alcanzou a s\u00faa m\u00e1xima extensi\u00f3n en 1922, cubrindo case un cuarto da superficie emerxida do mundo, que o converte no imperio m\u00e1is extenso da historia.\nO estado comezou a tomar a s\u00faa forma actual coa Lei de Uni\u00f3n en 1707, que uniu o Parlamento de Inglaterra co Parlamento de Escocia para crear o unificado \"Reino de Gran Breta\u00f1a\". Posteriormente, a Lei de Uni\u00f3n de 1800 xuntou o Reino de Gran Breta\u00f1a co Reino de Irlanda para crear o \"Reino Unido de Gran Breta\u00f1a e Irlanda\".\nEn 1922, o Estado Libre Irland\u00e9s conseguiu a s\u00faa independencia, deixando Irlanda do Norte como parte integrante do Reino Unido. Como resultado, dende 1927 o t\u00edtulo formal de Gran Breta\u00f1a \u00e9 \"O Reino Unido de Gran Breta\u00f1a e Irlanda do Norte\" (\"The United Kingdom of Great Britain and Northern Ireland\").\nConquistas e uni\u00f3ns antes de 1800.\nA conquista inglesa de Gales.\nO Gales medieval en poucas ocasi\u00f3ns formou unha entidade pol\u00edtica \u00fanica, sen\u00f3n que estivo baixo o control de diversos principados locais. Cando os normandos, cobizosos de terras, invadiron Inglaterra, comezaron a facer incursi\u00f3ns dentro das relativamente febles fronteiras galesas, establecendo un n\u00famero de se\u00f1or\u00edos na parte m\u00e1is oriental do pa\u00eds e nas zonas lim\u00edtrofes. En resposta, os galeses, que a\u00ednda manti\u00f1an o control do norte e oeste do pa\u00eds, comezaron a unirse baixo o mando de l\u00edderes como Llywelyn o Grande, que se denominaba a si mesmo \"Pr\u00edncipe de todo Gales do Norte\" en 1199.\nEn 1282, o rei Eduardo I de Inglaterra (1272\u20131307) conquistou finalmente os \u00faltimos principados galeses que resist\u00edan no norte e oeste do pa\u00eds (unha zona que se corresponde aproximadamente cos actuais condados de Anglesey, Caernarfonshire, Merionethshire, Ceredigion e Carmarthenshire). O Estatuto de Rhuddlan estableceu formalmente a soberan\u00eda de Eduardo sobre Gales dous anos despois. Para apouvigar os galeses, o fillo de Eduardo (futuro Eduardo II), que nacera en Gales, converteuse no pr\u00edncipe de Gales o 7 de febreiro de 1301. Gales, ent\u00f3n, adquiriu o status de principado, que se mantivo oficialmente entre 1284 e 1536. A tradici\u00f3n de outorgarlle o t\u00edtulo de princesa ou pr\u00edncipe de Gales ao herdeiro da monarqu\u00eda brit\u00e1nica contin\u00faa na actualidade.\nEntre 1284 e 1536 a Coroa s\u00f3 tivo control indirecto sobre o principado, e os se\u00f1ores das Marcas, que goberaban se\u00f1or\u00edos independentes ao leste e sur de Gales, mantiv\u00e9ronse independentes do manexo directo da Coroa. O poder dos se\u00f1ores Marcher rematou en 1535, cando se completou a uni\u00f3n pol\u00edtica e administrativa de Inglaterra e Gales. As leis co\u00f1ecidas como Leis de Gales de 1535 (\"Laws in Wales Act\") anexionaron Gales ao sistema legal de Inglaterra, e dividiron as Marcas nos condados de Brecon, Denbigh, Monmouth, Montgomery e Radnor, aos que se lles engadiron partes de Gloucester, Hereford e Salop. As Leis de Gales de 1542 non mencionan o condado de Monmouth e non aclara se este pertence a Inglaterra ou a Gales. Este marco legal ampliouse coa Lei de Inglaterra tanto para Inglaterra coma para Gales (\"Law of England to both England and Wales\"), que fixo do ingl\u00e9s a \u00fanica lingua tolerada para prop\u00f3sitos oficiais. Isto exclu\u00edu o idioma gal\u00e9s da oficialidade e afastou a moitos galeses de cargos oficiais.\nA conquista inglesa de Irlanda.\nA conquista de Irlanda comezou en 1169 liderada por Henrique II (1154\u20131189). Ao primeiro, non foi estritamente levada a cabo por un conquistador ingl\u00e9s, sen\u00f3n por un pequeno grupo de normandos que nin eran ingleses nin actuaron no nome da Coroa inglesa. Un bar\u00f3n normando, a quen desposu\u00edran das s\u00faas terras, natural de Gales, Richard de Clare, co\u00f1ecido como \"Strongbow\", asociouse co exiliado rei irland\u00e9s, Diarmait Mac Murchada, para axudalo a recuperar o seu reino de Leinster. Os normandos, en consecuencia, afianzaron a s\u00faa presenza territorial en Irlanda, conseguindo Dubl\u00edn en 1170. O \u00e9xito de Strongbow alarmou a Henrique II, que ti\u00f1a medo de que se fixese poderoso de m\u00e1is. Henrique invadiu Irlanda en 1171 e Dubl\u00edn e malia a s\u00faa periferia foron sometidas baixo o seu control.\nEn 1541, orden\u00f3uselle ao Parlamento irland\u00e9s que mudase o status de Irlanda a reino, co rei Henrique VII (1509-1547) como monarca; Henrique comezou a proclamarse Rei de Irlanda ao pouco tempo, o que deu lugar \u00e1 uni\u00f3n das coroas. No s\u00e9culo XVI, a dinast\u00eda dos Tudor expandiu o seu control sobre Irlanda dende a pequena localidade de Pale, preto de Dubl\u00edn, ata controlar a illa enteira en 1603. A reconquista de Irlanda polos Tudor desencadeou episodios de violencia a grande escala, culminando nas Rebeli\u00f3ns Desmond e na Guerra dos Nove Anos. Outra caracter\u00edstica do s\u00e9culo XVI foi o establecemento de asentamentos ingleses de Irlanda, cos que tentaron estender a s\u00faa influencia dentro do pa\u00eds, confiscando as terras dos terratenentes irlandeses e asentando colonias inglesas no seu lugar.\nA uni\u00f3n das Coroas de Inglaterra e Escocia.\nEscocia foi, ata 1707, un reino independente, que procurou durante s\u00e9culos resistir as tentativas inglesas de interferir nos seus asuntos interiores e exteriores. Por mor do clima, a orograf\u00eda e a densidade poboacional, o Reino de Escocia era economicamente e militarmente inferior ao seu veci\u00f1o meridional, o Reino de Inglaterra. A \"Vella Alianza\" (esc. \"Auld Alliance\") con Francia foi motivo de grave preocupaci\u00f3n para os sucesivos gobernos e monarcas ingleses e a necesidade de illar Escocia da Francia cat\u00f3lica e romana foi un dos motivos impulsores da pol\u00edtica exterior de Inglaterra, particularmente durante a Reforma escocesa.\nNos tempos da Reforma escocesa estouraron diversos conflitos entre a antiga relixi\u00f3n, o catolicismo, e a nova, o (calvinismo). A controvertida ra\u00ed\u00f1a cat\u00f3lica de Escocia, Mar\u00eda I (co\u00f1ecida popularmente como Mar\u00eda, ra\u00ed\u00f1a dos escoceses), foi forzada a abdicar nun golpe de estado e a exiliarse en Inglaterra, deixando o seu fillo e herdeiro, Xacobe, ao coidado de gardi\u00e1ns protestantes. Dado que os cat\u00f3licos ingleses ti\u00f1an d\u00fabidas sobre a lexitimidade do casamento entre Henrique VIII e Ana Bolena, Mar\u00eda I de Escocia foi vista por moitos como unha herdeira m\u00e1is lex\u00edtima ao trono ingl\u00e9s c\u00e1 s\u00faa curm\u00e1 protestante, Isabel I de Inglaterra. O bisav\u00f3 de Mar\u00eda era o av\u00f3 de Isabel, Henrique VII, grazas a unha alianza temper\u00e1 entre Inglaterra e Escocia. A ra\u00ed\u00f1a Isabel I deixou a s\u00faa curm\u00e1 Mar\u00eda baixo arresto domiciliario e finalmente, entre rumores dunha conspiraci\u00f3n cat\u00f3lica para destronala, executouna alegando cargos de traiz\u00f3n. A ra\u00ed\u00f1a Isabel I morreu en 1603, sen herdeiro directo ao trono. Xacobe, nesa altura rei lex\u00edtimo de Escocia, sucedeu a s\u00faa curm\u00e1 Isabel no trono ingl\u00e9s en 1603 e asumiu o t\u00edtulo de rei Xacobe I de Inglaterra a car\u00f3n do anterior de Xacobe VI. O rei Xacobe, a mi\u00fado co\u00f1ecido como Xacobe I e VI, reco\u00f1eceu a Casa de Estuardo como a familia real de Gran Breta\u00f1a, a\u00ednda que ambos reinos continuaron a manter parlamentos independentes. Nos 100 anos seguintes, e malia uni\u00f3n das coroas, fortes diferenzas relixiosas e pol\u00edticas seguiron a dividir os reinos, e produc\u00edronse diversos enfrontamentos militares entre uns e outros.\nO goberno republicano (1649).\nA maior\u00eda de idade do fillo de Xacobe VI, Carlos I, en 1625, marcou o comezo dun profundo cisma entre o rei e o Parlamento. A adhesi\u00f3n de Carlos \u00e1 doutrina do divino dereito dos reis alimentou o enfrontamento entre o monarca e a c\u00e1mara, e culminou na Guerra Civil Inglesa (1642\u20131649). O rei foi executado e abriuse un per\u00edodo de goberno co\u00f1ecido como a Comunidade do Parlamento (1649\u20131653), \u00e1 que seguiu un per\u00edodo de goberno persoal do veterano parlamentario Oliver Cromwell como \"lord protector\". O novo r\u00e9xime non foi ben acollido pola poboaci\u00f3n, e a morte de Cromwell deixou paso, logo do breve goberno do seu fillo Richard Cromwell (1658-1659), \u00e1 volta ao sistema anterior ao protectorado de Cromwell. En \u00faltima instancia, a vontade de estabilidade pol\u00edtica impulsou ao Parlamento a negociar a restauraci\u00f3n da monarqu\u00eda na persoa do fillo de Carlos, Carlos II. Este per\u00edodo, que comprende dende as primeiras crises entre Carlos I e o Parlamento en 1620 ata a Restauraci\u00f3n en 1660, co\u00f1\u00e9cese como a Revoluci\u00f3n Inglesa.\nNo per\u00edodo da Comunidade do Parlamento produciuse a anexi\u00f3n de Irlanda e Escocia por Inglaterra e a s\u00faa autonom\u00eda lexislativa foi abolida. A autonom\u00eda de Irlanda, en particular, viuse alterada constantemente a causa do per\u00edodo da guerra civil, cando a s\u00faa clase terratenente de irlandeses cat\u00f3licos locais foi desposu\u00edda das s\u00faas terras pola conquista por Cromwell e substitu\u00edda por unha clase gobernante de brit\u00e1nicos protestantes. Tanto Irlanda coma Escocia recuperaron a s\u00faa simb\u00f3lica autonom\u00eda de Londres coa Restauraci\u00f3n. Por\u00e9n, a era das guerras dos tres reinos percorreu un longo cami\u00f1o ata establecer a hexemon\u00eda inglesa sobre os outros dous baixo a monarqu\u00eda dos Estuardo.\nA Lei de Uni\u00f3n (1707).\nPara unha integraci\u00f3n pol\u00edtica m\u00e1is profunda foi crucial a pol\u00edtica de Ana de Gran Breta\u00f1a, (1702\u20131714), que accedeu ao trono en 1702 como a derradeira monarca Estuardo de Inglaterra e Escocia, e de feito ela foi a \u00fanica monarca Estuardo de Gran Breta\u00f1a. Merc\u00e9 \u00e1 Ra\u00ed\u00f1a e os seus conselleiros redactouse o Contrato de Uni\u00f3n en 1706 e as negociaci\u00f3ns entre Inglaterra e Escocia comezaron en serio.\nAs circunstancias en que Escocia aprobou o contrato foron pol\u00e9micas. Os defensores escoceses cr\u00edan que o Contrato rematar\u00eda na imposici\u00f3n dunha Uni\u00f3n baixo termos menos favorables para eles. Houbo un fero debate a ambas beiras da fronteira durante meses onde, particularmente en Escocia e en concreto en Edimburgo, estivo a piques de desembocar nun conflito civil. A posibilidade da uni\u00f3n dos reinos era amplamente rexeitada pola poboaci\u00f3n escocesa, pero o desastre financeiro Darien Scheme fixo que o Parlamento de Escocia a piques de ir \u00e1 bancarrota aceptase, ao seu pesar, as proposici\u00f3ns.\nEn 1707, a Lei de Uni\u00f3n (\"Acts of Union\") recibiron unha sanci\u00f3n real, e abol\u00edanse tanto o Parlamento de Inglaterra coma o Parlamento de Escocia para crear un \u00fanico Reino de Gran Breta\u00f1a cun \u00fanico Parlamento de Gran Breta\u00f1a. Ana converteuse formalmente na primeira ocupante do unificado trono brit\u00e1nico e Escocia enviou 45 parlamentarios \u00e1 nova c\u00e1mara de Westminster. Quizais, o maior beneficio de Uni\u00f3n para Escocia foi que comezou a aproveitar o libre comercio coas colonias inglesas de ultramar. Pola outra parte, Inglaterra ga\u00f1ou un posible aliado en contra de estados europeos host\u00eds.\nPola contra, certos aspectos dos antigos reinos independentes permaneceron separados. Hai instituci\u00f3ns escocesas e inglesas que non foron fusionadas dentro do sistema brit\u00e1nico. Os territorios conservaron cadanseu sistema xudicial e bancario. A Igrexa de Escocia presbiteriana e Igrexa de Inglaterra anglicana tam\u00e9n permaneceron separadas da mesma maneira que os sistemas de educaci\u00f3n. Un aspecto particular das Leis de Uni\u00f3n, foi o renomeamento de Escocia e Inglaterra como \"Breta\u00f1a do Norte\" (\"North Britain\") e \"Breta\u00f1a do Sur\" (\"South Britain\") respectivamente. Estes novos nomes non callaron entre a poboaci\u00f3n e caeron en desuso rapidamente. En Inglaterra por\u00e9n, os termos \"Inglaterra\" e \"Breta\u00f1a\" a mi\u00fado contin\u00faan a ser intercambiables. A situaci\u00f3n non se repite en Escocia pola contra.\nReino Unido.\nLei de Uni\u00f3n (1800).\nAs invasi\u00f3ns dende Inglaterra polos normandos en 1170 desencadearon s\u00e9culos de loitas e enfrontamentos en Irlanda. Sucesivos Reis de Inglaterra presenciaron tanto a conquista coma o saqueo de Irlanda, impo\u00f1endo o seu goberno pola forza na illa enteira. A comezos do s\u00e9culo XVII, iniciaron un grande asentamento na provincia irlandesa do Ulster colonos protestantes dende Escocia e Inglaterra, que provocou o desprazamento de moitos dos cat\u00f3licos irlandeses nativos desta parte de Irlanda. Dende tempos dos primeiros invasores normandos dende Inglaterra, Irlanda foi obxecto de control e regulaci\u00f3n, ao primeiro por Inglaterra e nos \u00faltimos tempos por Gran Breta\u00f1a.\nPosiblemente inspirados pola guerra de independencia americana (1775\u20131783), unha forza unida de voluntarios irlandeses empregou a s\u00faa influencia para conseguir unha maior independencia para o parlamento irland\u00e9s. Isto garantiuse en 1782, o que lle permitiu o comercio libre e a independencia lexislativa a Irlanda. Por\u00e9n, a revoluci\u00f3n francesa alentara as crecentes chamadas para moderar a reforma constitucional. A Sociedade de Irlandeses Unidos, composta por presbiterianos de Belfast e anglicanos e cat\u00f3licos de Dubl\u00edn, fixeron campa\u00f1a a prol da fin da dominaci\u00f3n brit\u00e1nica. O seu l\u00edder Theobald Wolfe Tone (1763\u20131798) traballou coa Convenci\u00f3n Cat\u00f3lica de 1792, que solicitou a fin das leis penais. Logo de fracasar no intento de facerse co apoio do goberno brit\u00e1nico, viaxou a Par\u00eds, e volveu a Irlanda coa axuda francesa para emprender a Revoluci\u00f3n Irlandesa de 1798. Os seus l\u00edderes, entre eles Wolfe Tone, foron asasinados polas forzas do goberno, pero estas rebeli\u00f3ns convenceron os brit\u00e1nicos do primeiro ministro William Pitt de que a \u00fanica soluci\u00f3n era rematar coa independencia de Irlanda dunha vez por todas.\nA Uni\u00f3n Lexislativa de Gran Breta\u00f1a e Irlanda completouse o 1 de xaneiro de 1801 nos parlamentos irland\u00e9s e brit\u00e1nico, baixo a Lei de Uni\u00f3n de 1800, mudando o nome do pa\u00eds polo Reino Unido de Gran Breta\u00f1a e Irlanda. Irlanda enviou un cento de parlamentarios \u00e1 C\u00e1mara dos Com\u00fans en Westminster e 28 nobres protestantes \u00e1 C\u00e1mara dos Lores, elixidos entre eles (aos cat\u00f3licos non se lles permit\u00eda seren elixidos para esta c\u00e1mara).\nIrlanda.\nParte do acordo que levou \u00e1 Lei de Uni\u00f3n 1800 estipulaba que as leis penais en Irlanda fosen revogadas e que se outorgase a emancipaci\u00f3n aos cat\u00f3licos. Por\u00e9n, o rei Xurxo III bloqueou a emancipaci\u00f3n, argumentando que de garantila romper\u00eda o seu xuramento de coroaci\u00f3n conforme deb\u00eda defender a Igrexa anglicana. A campa\u00f1a do avogado Daniel O'Connell e a morte de Xurxo III, desembocou na concesi\u00f3n da Emancipaci\u00f3n cat\u00f3lica en 1829, e permitiulles aos cat\u00f3licos sentaren no Parlamento. O'Connell preparou unha campa\u00f1a sen \u00e9xito para revogar a Lei de Uni\u00f3n.\nCando a crise da pataca golpeou a illa en 1846, moita da poboaci\u00f3n rural quedou sen o seu alimento b\u00e1sico. Desafortunadamente, os pol\u00edticos brit\u00e1nicos coma o primeiro ministro Robert Peel defend\u00eda unha pol\u00edtica econ\u00f3mica liberal de laissez-faire e decidiu que o estado non intervi\u00f1ese de ning\u00fan xeito. Mentres entidades privadas e organizaci\u00f3ns ben\u00e9fica consegu\u00edan enormes cantidades de di\u00f1eiro e provisi\u00f3ns (os indios americanos enviaron provisi\u00f3ns e a Ra\u00ed\u00f1a Vitoria persoalmente doou o equivalente actual a 70,000 euros) a inacci\u00f3n do goberno brit\u00e1nico (ou polo menos a acci\u00f3n inadecuada) fixo que o problema se convertese nunha cat\u00e1strofe. O campesi\u00f1ado foi virtualmente exterminado no que se co\u00f1ece como a Gran Fame Irlandesa.\nAs d\u00faas revoluci\u00f3ns do s\u00e9culo XVII.\nDurante a primeira metade do s\u00e9culo XVII, formouse a uni\u00f3n din\u00e1stica entre Inglaterra e Escocia ao outorgar o trono ingl\u00e9s a Xacobe I en 1603, quen pertenec\u00eda \u00e1 casa escocesa dos Estuardo. Non obstante, a uni\u00f3n pol\u00edtica non se produciu ata 1707, coa Acta de Uni\u00f3n. Mentres, continuou o proceso de colonizaci\u00f3n inglesa de Irlanda mediante a confiscaci\u00f3n de terras.\nDurante o s\u00e9culo XVII produc\u00edronse dous procesos revolucionarios en Inglaterra. O primeiro deles, co\u00f1ecido co nome de Revoluci\u00f3n Inglesa, liderado polo puritano Oliver Cromwell, ocorreu entre 1640 e 1660, e tivo como consecuencia a proclamaci\u00f3n da \u00fanica rep\u00fablica na historia inglesa.\nO segundo proceso revolucionario foi a finais do s\u00e9culo XVII e se lle co\u00f1eceu co nome de Revoluci\u00f3n Incruenta ou \u00abA Gloriosa\u00bb. Esta ocorreu trala restauraci\u00f3n da monarqu\u00eda dos Estuardo e como resposta do parlamento contra o absolutismo do rei Xacobe II. Na Revoluci\u00f3n Incruenta, os \"tories\" e os \"whigs\" ali\u00e1ronse para destitu\u00edr a Xacobe II, o que conseguiron en 1688, propondo ao seu xenro, o pr\u00edncipe Guillerme de Orange, para sustituirlle no trono, a quen impusiron a Declaraci\u00f3n de Dereitos \"(Bill of Rights)\" (1689) e o Acta de Tolerancia.\nFundaci\u00f3n do Reino Unido de Gran Breta\u00f1a e Irlanda (1801-1922).\n\"V\u00e9xase Artigo principal: Reino Unido de Gran Breta\u00f1a e Irlanda\"\nRevoluci\u00f3n Industrial.\nPor outro lado, aproximadamente dende 1780 ata 1850, desenvolveuse a Revoluci\u00f3n Industrial en Inglaterra. A expansi\u00f3n colonial levou aparellada un aumento na demanda de produtos que non pod\u00eda cubrirse coa protoindustria tradicional. A creaci\u00f3n de f\u00e1bricas, o aumento significativo da produci\u00f3n, a substituci\u00f3n da la polo algod\u00f3n, o desenvolvemento de novas tecnolox\u00edas aplicadas a todo o proceso de produci\u00f3n t\u00e9xtil e a invenci\u00f3n da m\u00e1quina de vapor, e a s\u00faa aplicaci\u00f3n pr\u00e1ctica no cami\u00f1o de ferro, supuxeron unha revoluci\u00f3n econ\u00f3mica que acarrexou unha aut\u00e9ntica ruptura co modelo econ\u00f3mico medieval.\nGrupos sociais na primeira metade do s\u00e9culo XIX.\nA Revoluci\u00f3n Industrial desenvolveuse no Reino Unido antes que en calquera outro estado europeo, transformando a forma de vida medieval. Non obstante, os grupos sociais v\u00edronse influ\u00eddos pola revoluci\u00f3n de xeito desigual.\nA vella elite nobiliaria continuaba a ser o grupo m\u00e1is poderoso. Foi o menos afectado polos cambios. Enriqueceron enormemente coa industrializaci\u00f3n xa que posu\u00edan preto dun 70% das terras. Adquiriron unha mentalidade capitalista e benefici\u00e1ronse do paso do cami\u00f1o de ferro polas s\u00faas terras e do aumento de produci\u00f3n agr\u00edcola grazas \u00e1s novas t\u00e9cnicas. O seu papel pol\u00edtico seguiu a ser predominante, a\u00ednda que xa non ti\u00f1an o monopolio do poder debido \u00e1s reformas legais introducidas pola C\u00e1mara dos Com\u00fans.\nA alta burgues\u00eda era un grupo moi restrinxido de grandes banqueiros e importantes comerciantes e empresarios. Tentaron emparentarse coa alta aristocracia ben copiando h\u00e1bitos de vida coti\u00e1, ou ben mediante lazos matrimoniais.\nA media e baixa burgues\u00eda son artes\u00e1ns e propietarios de pequenos e medianos obradoiros. Grupo emprendedor que esixe dereitos de maior representaci\u00f3n pol\u00edtica, son a base social do Partido liberal.\nOs traballadores rurais v\u00edronse prexudicados polos contratos precarios que trouxo a revoluci\u00f3n agr\u00edcola. Ademais, implantouse o impopular sistema Speenhamlaud, ou \u00abLei de pobres\u00bb e perderon a posibilidade de adquirir ingresos a trav\u00e9s da protoindustria debido \u00e1 creaci\u00f3n das f\u00e1bricas.\nOs proletarios son quen m\u00e1is van a sufrir os efectos dun crecemento descontrolado das cidades e dunha industrializaci\u00f3n salvaxe. A maior\u00eda dos proletarios eran campesi\u00f1os que se viron forzados a deixar a s\u00faa forma de vida traslad\u00e1ndose \u00e1s cidades para poder subsistir. Comezaron a sufrir por vez primeira a tiran\u00eda do reloxo, que lles impuxo unha vida mon\u00f3tona e con longas xornadas de traballo. As mulleres e os nenos eran man de obra barata. O absentismo laboral penaliz\u00e1base co c\u00e1rcere. Os servizos p\u00fablicos eran mediocres ou inexistentes, por exemplo, e non hab\u00eda auga corrente nos fogares, nin rede de sumidoiros nin servizos de limpeza urbana, o que provocou epidemias.\nAs reformas pol\u00edticas da primeira metade do s\u00e9culo XIX.\nA primeira Lei de Reforma electoral aprobouse en 1832. Supuxo a redistribuci\u00f3n de escanos para darlle maior representatividade a aqueles condados con m\u00e1is poboaci\u00f3n e rebaix\u00e1rllela aos que ti\u00f1an menos habitantes. Dobrouse o corpo electoral, que pasou de 420.000 a 800.000 electores, grazas a que se lle deu dereito \u00f3 voto aos propietarios de inmobles cunha renda maior de 10 libras (alta e media burgues\u00eda).\nA pesar de que esta reforma non afectou un n\u00famero significativo da poboaci\u00f3n inglesa (do 70% \u00f3 80% dos representantes na C\u00e1mara dos Com\u00fans segu\u00edan sendo grandes propietarios), permitiu a aprobaci\u00f3n de numerosas leis que significaron avances sociais importantes. Como por exemplo, en 1833, aprobouse a Lei de concellos de 1833, a abolici\u00f3n da escravitude, un ensino estatal e as Leis fabr\u00eds de 1833. En 1834, aprobouse a Nova Lei de Pobres. En 1836, redactouse a reforma matrimonial, suprimiuse o d\u00e9cimo e realizouse unha redistribuci\u00f3n dentro do seo da Igrexa Anglicana entre 1836 e 1840. En 1846, por mor da crise da pataca irlandesa, suprimiuse a pol\u00edtica proteccionista sobre os cereais, o que supuxo o triunfo do librecambismo ata a crise de 1929. En 1847, aprobouse a xornada de 10 horas de traballo, grazas \u00e1s presi\u00f3ns do cartismo."}
{"id": "34861", "revid": "85894", "url": "https://gl.wikipedia.org/wiki?curid=34861", "title": "Mar de Irlanda", "text": "O Mar de Irlanda (, , , , Ulster-Scots: \"Airish Sea\", ) separa as illas de Irlanda e de Gran Breta\u00f1a, Conecta co Oc\u00e9ano Atl\u00e1ntico polo sur a trav\u00e9s do Canal de San Xurxo, entre Irlanda e Gales; e polo norte a trav\u00e9s do Canle do Norte, entre Irlanda e Escocia. A Illa de Man at\u00f3pase situada no centro deste mar.\nAnglesey, no Pa\u00eds de Gales, \u00e9 a maior illa no mar de Irlanda. a segunda en tama\u00f1o \u00e9 a illa de Man e o mar pode ser ocasionalmente, pero raramente, chamado \"Mar de Manx\" (, , ). O mar de Irlanda ten unha importancia econ\u00f3mica significativa para o comercio rexional, transporte mar\u00edtimo, pesca e xeraci\u00f3n de enerx\u00eda en forma de enerx\u00eda e\u00f3lica e centrais nucleares. O tr\u00e1fico anual entre Gran Breta\u00f1a e Irlanda corresponde a m\u00e1is de 12 mill\u00f3ns de pasaxeiros e 17 mill\u00f3ns de toneladas de bens mercant\u00eds.\nTopograf\u00eda.\nO Mar de Irlanda est\u00e1 conectado ao Atl\u00e1ntico Norte nos extremos norte e sur. Ao norte, a conexi\u00f3n \u00e9 a trav\u00e9s do Canle do Norte entre Escocia e Irlanda do Norte e o Mar de Malin. O extremo sur est\u00e1 conectado ao Atl\u00e1ntico a trav\u00e9s da Canle de San Xurxo entre Irlanda e Pembrokeshire e o Mar Celta. Est\u00e1 composto por unha profunda canle de 310\u00a0km. de longo e 32\u201348\u00a0km. de ancho no seu lado occidental e ba\u00edas m\u00e1is baixas cara ao leste. A profundidade da canle occidental var\u00eda de 80 m. ata 275 m. no Beaufort's Dyke na canle norte.\nA Ba\u00eda de Cardigan no sur e as augas ao leste da Illa de Man te\u00f1en menos de 50 m. de profundidade. Cun volume de auga total de 2430\u00a0km\u00b3 e unha superficie de 47.000\u00a0km\u00b2, o 80% est\u00e1 ao oeste da illa de Man. Os bancos de area m\u00e1is grandes son os bancos Bahama e King William ao leste e ao norte da Illa de Man e ao Banco Kish, Codling Bank, Arklow Bank e Blackwater Bank preto da costa de Irlanda. O mar de Irlanda, no seu maior ancho, ten 190\u00a0km e se estreita ata 76\u00a0km..\nA Organizaci\u00f3n Hidrogr\u00e1fica Internacional define os l\u00edmites do Mar de Irlanda (coa Canle de San Xurxo) como segue,\nO mar de Irlanda experimentou unha serie de cambios dram\u00e1ticos nos \u00faltimos 20.000 anos cando finalizou o \u00faltimo per\u00edodo glacial e foi substitu\u00eddo por condici\u00f3ns m\u00e1is c\u00e1lidas. No alto da glaciaci\u00f3n, a parte central do mar moderno era probablemente un lago de auga doce. A medida que retirouse o xeo fai 10.000 anos, o lago volveuse a conectar ao mar.\nCidades e vilas.\nlista de cidades e vilas ao redor das costas do Mar de Irlanda en orde de tama\u00f1o:"}
{"id": "34864", "revid": "85894", "url": "https://gl.wikipedia.org/wiki?curid=34864", "title": "Josu Jon Imaz", "text": "Josu Jon Imaz San Miguel, nado en Zumarraga (Guip\u00fascoa) o 6 de setembro de 1963, \u00e9 un pol\u00edtico vasco.\nTraxectoria.\nLicenciouse en Qu\u00edmica na Universidade do Pa\u00eds Vasco en Donostia co premio extraordinario de fin de carreira, e doutorouse tam\u00e9n na mesma facultade en 2004. Especializado en pol\u00edmeros, traballa para o centro tecnol\u00f3xico INASMET na d\u00e9cada dos oitenta, \u00e9poca durante a que fai unha estad\u00eda no CETIM de Nantes. A partir de 1989, traballa como promotor industrial no Grupo Cooperativo Mondrag\u00f3n, e en 1991 regresa ao INASMET, onde permanece ata o seu salto \u00e1 pol\u00edtica.\nEn xu\u00f1o de 1994 \u00e9 elixido eurodeputado nas elecci\u00f3ns europeas, cargo que desempe\u00f1a ata o seu nomeamento o 7 de xaneiro de 1999 como conselleiro de Industria, Comercio e Turismo do Goberno Vasco e portavoz do propio Goberno Vasco.\nA partir do Consello de Goberno celebrado con data 17 de xullo de 2001 \u00e9 novamente titular da carteira de Industria, Comercio e Turismo do Goberno Vasco e portavoz do mesmo, cargos que desempe\u00f1a ata o 13 de xaneiro do 2004.\nFinalmente, na Asemblea Xeral do Partido Nacionalista Vasco, celebrada os d\u00edas 17 e 18 de xaneiro de 2004, \u00e9 elixido presidente do Euzkadi Buru Batzar (executiva nacional), cargo en que permanece durante 3 anos, ata ser substitu\u00eddo por I\u00f1igo Urkullu.\nVida persoal.\nEst\u00e1 casado, ten tres fillos e vive en Donostia."}
{"id": "34868", "revid": "98629", "url": "https://gl.wikipedia.org/wiki?curid=34868", "title": "Historia de Bolivia", "text": "O territorio do que agora se co\u00f1ece como Rep\u00fablica de Bolivia converteuse en parte do Imperio Inca no s\u00e9culo XIII.\nIntroduci\u00f3n \u00e1 Historia de Bolivia.\nO territorio boliviano est\u00e1 habitado dende hai m\u00e1is de 12.000 anos. No lugar form\u00e1ronse m\u00faltiples culturas -maiormente nos Andes, destacando especialmente a cultura Tiwanaku e os reinos aimar\u00e1s posteriores \u00e1 expansi\u00f3n Wari. Estes reinos \u00e1 s\u00faa vez foron dominados polo Imperio Inca no s\u00e9culo XIII.\nCando os espa\u00f1ois conquistaron \u00e1 s\u00faa vez o imperio no s\u00e9culo XVI, o territorio pasou a ser parte do Vicerreinado do Per\u00fa, para logo ser inclu\u00eddo no Vicerreinado do R\u00edo da Prata en 1776.\nA partir de 1809 comezou a loita secesionista contra Espa\u00f1a, que se prolongou ata 1825, cando foi finalmente declarada independente por Sim\u00f3n Bol\u00edvar, de quen tomou o nome inicial de \"Rep\u00fablica Bol\u00edvar\".\nBolivia viviu a s\u00faa \u00e9poca m\u00e1is gloriosa durante a presidencia do Mariscal Andr\u00e9s de Santa Cruz. Este per\u00edodo caracterizouse polo seu gran desenvolvemento econ\u00f3mico e avance pol\u00edtico e social, o maior da historia boliviana. Tam\u00e9n se conformou co Per\u00fa a Confederaci\u00f3n Per\u00fa-Boliviana.\nDurante este proceso de unificaci\u00f3n das d\u00faas naci\u00f3ns, produciuse o m\u00e1is dram\u00e1tico dos puntos de inflexi\u00f3n na historia de Bolivia, cando o Ex\u00e9rcito Boliviano-Peruano, comandado polo Mariscal Santa Cruz, foi derrotado nos campos de Paucarpata polas forzas conxuntas do Ex\u00e9rcito Chileno e un corpo armado de peruanos rebeldes exiliados, firm\u00e1ndose neste mesmo campo a s\u00faa rendici\u00f3n incondicional.\nA partir desta derrota iniciase o decaemento do pa\u00eds: os anos seguintes estar\u00e1n marcados por unha crecente inestabilidade pol\u00edtica, que perdura ata os nosos d\u00edas caracterizada por m\u00faltiples cuartelazos e golpes de Estado, o que crear\u00e1 grandes dificultades para o desenvolvemento do pa\u00eds.\nMentres Bolivia atravesaba unha terrible crise econ\u00f3mica e social, pres\u00e9ntase a maior mostra da debilidade do Ex\u00e9rcito Boliviano na Guerra do Pac\u00edfico. Durante esta (1879), Bolivia perdeu a provincia costeira de Antofagasta, rexi\u00f3n que a s\u00faa poboaci\u00f3n e goberno a\u00ednda reclaman.\nDesde a Independencia, \u00f3 igual que outras naci\u00f3ns suramericanas, Bolivia perdeu m\u00e1is da metade do seu territorio. V\u00e9xase o Tratado de Petr\u00f3polis de 1903 e a Guerra do Chaco de 1932 ata 1935.\nEnfrontada a problemas raciais e culturais, Bolivia co\u00f1eceu revoluci\u00f3ns e golpes militares. A principios da d\u00e9cada dos 80 foi derrocada a \u00faltima xunta militar que gobernaba o pa\u00eds para reinstaurar a forma de goberno democr\u00e1tico.\nPer\u00edodo prehisp\u00e1nico.\nEn Bolivia aparecen restos de ocupaci\u00f3n humana dende o 12000-10000 a.C. no Sitio de Viscachani. Ata o -1200 desenvolv\u00e9ronse unhas culturas sedentarias no altiplano. A Chiripa e Wankarani son as d\u00faas m\u00e1is importantes do per\u00edodo formativo a partir do 1200 a.C.\nA cultura de Tiwanaku, preto do Lago Titicaca, marca un momento de florecemento cultural da zona do altiplano, estend\u00e9ndose a s\u00faa influencia por toda a \u00e1rea andina.\nEn torno ao 1100 a.C. Tiwanaku desaparece e prod\u00facese unha loita entre os diferentes grupos que habitan a rexi\u00f3n: aimar\u00e1s, collas, lupacas, e pacaxes. Os aimar\u00e1s establecen un dominio que abarca Arequipa e Puno no Per\u00fa, A Paz, Oruro e Cochabamba, que perdurou ata que, en 1438, Pachacuti Inca derrota \u00f3 \u00faltimo soberano colla, Chunqui C\u00e1pac, incorporando o altiplano boliviano \u00f3 Tahuantinsullo, como parte da provincia do Collasullo, e impondo o quechua como lingua oficial, a\u00ednda que o aimar\u00e1 se continuou a falar regularmente.\nO Inca Huaina C\u00e1pac mandou levantar fortalezas na fronteira oriental para deter o avance dos feroces chiriguanos.\nViscachani.\nA corrente migratoria procedente do norte que invade os Andes fuxindo das rigorosas condici\u00f3ns clim\u00e1ticas debidas \u00e1s \u00faltimas glaciaci\u00f3ns desenvolve unha cultura incipiente. A este per\u00edodo pre-cer\u00e1mico e pre-agr\u00edcola corresponde a industria l\u00edtica de Viscachani; pero nunha etapa anterior aos pobos cazadores desenvolveron unha cultura relacionada coa arquitectura rupestre. Aos pobos cazadores seguen os pescadores que usaron embarcaci\u00f3ns de totora, cuxos remanentes quedan no lago Titicaca. Os seus descendentes son os Urus e os Chipaias.\nO per\u00edodo denominado arcaico caracter\u00edzase polo descubrimento da agricultura e a gander\u00eda. As\u00ed moitos grupos de humanos abandonan as covas e resgardos rochosos para constru\u00edr vivendas moi rudimentarias. \u00d3 fin deste per\u00edodo, entre os anos 2500 e 1500 a.C., desenv\u00f3lvese a fabricaci\u00f3n de t\u00e9xtiles e a cer\u00e1mica, e comeza o desenvolvemento da arquitectura.\nAs primeiras culturas do Formativo no altiplano son: Wankarani e Chiripa.\nNo segundo milenio antes de Cristo aparecen as primeiras aldeas. Este movemento denom\u00ednase Formativo, etapa de d\u00faas culturas importantes, unha altipl\u00e1nica (Wankarani), e a outra lacustre Chiripa.\nTiwanaku.\nEsta cultura foi dividida en tres grandes \u00e9pocas: Per\u00edodo Alde\u00e1n, Per\u00edodo Urbano e Per\u00edodo Imperial. O primeiro per\u00edodo contempor\u00e1neo a Wankarani e Chiripa, in\u00edciase cara ao ano 1200 a.C. e dura ata o s\u00e9culo I da nosa era cando se produce en Tiwanaku un cambio radical que os estudosos chaman revoluci\u00f3n urbana. Unha das principais caracter\u00edsticas da cidade en formaci\u00f3n \u00e9 a presenza de centros cerimoniais xunto aos cales existe unha poboaci\u00f3n estratificada en clases sociais; as terras pr\u00f3ximas a estes centros cult\u00edvanse por medio de \"Suka-collos\" ou gabias que permiten reter a auga das choivas para asegurar o cultivo en tempo seco.\nO per\u00edodo Urbano dura ata o s\u00e9culo s\u00e9timo de nosa era cando se inicia a expansi\u00f3n do estado tiwanakota, comezando as\u00ed o per\u00edodo imperial. Hai zonas estreitamente relacionadas con Tiwanaku, como Wari, preto de Ayacucho (Per\u00fa), cidade que caeu baixo dominio de Tiwanaku e que chegou a ser un dos centros m\u00e1is poderosos da expansi\u00f3n tiwanacota. Tiwanaku expandiuse ao sur sobre o deserto de Atacama e Cochabamba, chegando ata o norte da Arxentina.\nA cidade de Tiwanaku ti\u00f1a dous centros cerimoniais Akapana-Kalasasaya e Puma-punku. Akapana \u00e9 unha pir\u00e1mide artificial conformada por plataformas sucesivas, desde ela div\u00edsase o conxunto de Kalasasaya e o Templo semisubterr\u00e1neo.\nOs Collas e a Confederaci\u00f3n Charca.\nDesaparecido o Imperio Tiwanaku, a rexi\u00f3n quedou fragmentada en varias etnias aimar\u00e1s que conviven cos Urus quen nun momento tiveron o dominio da cunca lacustre. Estes aimar\u00e1s caracter\u00edzanse polas s\u00faas necr\u00f3poles compostas por tumbas en forma de torres-chullpas. Existen tam\u00e9n algunhas fortalezas denominadas pucaras.\nO modelo polo cal se regulaban estas etnias \u00e9 o de verticalidade ou control dos diversos pisos ecol\u00f3xicos que soste\u00f1en a s\u00faa econom\u00eda de subsistencia. Ning\u00fan grupo humano necesita tanto das s\u00faas relaci\u00f3ns coa costa e cos vales como os pobos aimar\u00e1s do altiplano, por esta raz\u00f3n cada centro de p\u00fanaa controlaba por medio da colonizaci\u00f3n zonas perif\u00e9ricas situadas a diferentes alturas e con climas varios.\nA mediados do s\u00e9culo XV o reino Colla conservaba un extenso territorio coa s\u00faa capital Hatun-Colla. O inca Viracocha realizou unha incursi\u00f3n na rexi\u00f3n, pero quen a conquistou foi o seu fillo Pachacutec, noveno Inca.\nAs\u00ed como ao norte atop\u00e1banse os collas, ao sur estaba a Confederaci\u00f3n Charca que ti\u00f1a dous grupos: Os Carangas e Quillacas en torno ao lago Poop\u00f3, e os Charcas que ocupaban o norte de Potos\u00ed e parte de Cochabamba. Ambos, Charcas e Collas eran de fala aimar\u00e1.\nA cultura material dos Carangas presenta extensas necr\u00f3poles ou chullpares alg\u00fans dos cales conservan a\u00ednda restos de pintura nos seus muros exteriores. Unha vez que os carangas foron conquistados polos incas, Huayna C\u00e1pac levounos a traballar ao val de Cochabamba como mitimaes.\nO se\u00f1or\u00edo denominado Charca, ao que estaban adscritos Cara-caras e Chichas, foi conquistado polos incas en tempo de T\u00fapac Inca Yupanqui e levados \u00e1 conquista de Quito. Pola s\u00faa banda o pobo dos Cara-cara era tan belicoso como o Charca e a\u00ednda mais, no seu territorio te\u00f1en lugar a\u00ednda hoxe en d\u00eda loitas denominadas \"Tinkus\".\nOs Urus e Chipaias.\nOs urus son anteriores aos pobos agricultores e ocupan as beiras dos r\u00edos do altiplano. Ling\u00fcisticamente est\u00e1n emparentados cos chipaias, coexisten cos aimar\u00e1s e os incas, e perviven durante a dominaci\u00f3n espa\u00f1ola, chegando ata os nosos d\u00edas. No delta formado pola desembocadura do r\u00edo Lauca sobre o lago Coipasa viven os chipaias; este pobo ten unha orixe lacustre, a\u00ednda que hoxe en d\u00eda tam\u00e9n practica a pequena escala a agricultura.\nA conquista e o per\u00edodo colonial.\nA conquista do Imperio Inca por Francisco Pizarro abriu o cami\u00f1o para a submisi\u00f3n da Bolivia actual no ano 1535 e o establecemento da Real Audiencia de Charcas, parte esencial do Vicerreinado do Per\u00fa, que abrangueu todo o que hoxe \u00e9 o territorio boliviano. A\u00ednda que a historia de Bolivia no per\u00edodo vicerreinal at\u00f3pase moi ligada ao Per\u00fa, a orixe da divisi\u00f3n de ambos territorios est\u00e1 nas capitulaci\u00f3ns de Carlos V, revisadas en 1534, que lle daban a Pizarro duascentas sesenta leguas dende Tumbes \u00f3 sur, e outras duascentas a Almagro ao sur destas. Juan de Saavedra, adiantado de Almagro, chegou en 1535 ao Titicaca e \u00f3 val de La Paz, e logo fundou Paria (Oruro) e Tupiza en 1536 ao sur. A conquista do territorio e os asentamentos produc\u00edronse principalmente no altiplano. Gonzalo Pizarro dirixiu unha expedici\u00f3n ao Collao (Collasuyo) e Pedro de Anzures fundou Chuquisaca no ano 1539, actual Sucre. La Gasca, despois da pacificaci\u00f3n do Per\u00fa, mandou fundar a cidade da Paz en 1548 polo capit\u00e1n Alonso de Mendoza e no ano 1559 creouse a Real Audiencia de Charcas con sede en Chuquisaca, dependente do vicerreinado cuxa capital era Lima, con xurisdici\u00f3n sobre a actual Bolivia e os territorios de Puno, Atacama, Tucum\u00e1n, Paraguai e Buenos Aires.\nEn 1561 \u00d1uflo de Ch\u00e1vez fundou Santa Cruz de la Sierra e o vicerrei Francisco de Toledo fixo crear Cochabamba en 1571, Tarija en 1574 e Tomina en 1575 para protexe-lo territorio dos ataques dos chiriguanos.\nDende o altiplano comezou a exploraci\u00f3n das terras baixas: Andr\u00e9s Manso, polo Chaco, \u00c1lvarez Maldonado e G\u00f3mez de Tordoya, o pa\u00eds dos chunchus, ao norte do departamento de La Paz e Diego Alem\u00e1n, \u00f3 l\u00edmite do pa\u00eds dos moxos no departamento de Beni. Iniciouse tam\u00e9n a conquista de Tucum\u00e1n, f\u00fandase Mizque en 1603 e Oruro en 1605 por Manuel Castro de Padilla.\nOrgan\u00edzanse expedici\u00f3ns a Moxos, Chaco e Chiquitos.\nO territorio boliviano xogou un importante papel na econom\u00eda americana cando en 1545 se descubriron as minas de Potos\u00ed e se fundou a cidade hom\u00f3nima que alcanzar\u00eda un gran desenvolvemento. En Charcas floreceron La Plata (Sucre), capital pol\u00edtica da Audiencia e Potos\u00ed, a s\u00faa capital econ\u00f3mica. A abr\u00e1iante riqueza de mineral de prata do Cerro Rico de Potos\u00ed causou a que esa cidade tivera no ano 1611, uns 160.000 habitantes, constitu\u00edndose nunha das cinco urbes m\u00e1is grandes do mundo de ent\u00f3n.\nPotos\u00ed sostivo en gran parte \u00e1 coroa espa\u00f1ola ao longo dos s\u00e9culos XVII e XVIII e financiou en boa medida as guerras europeas emprendidas por Filipe II e os seus sucesores. A prata viaxaba ao lombo de mulas ata o Callao, dende al\u00ed embarcaba a Panam\u00e1, de al\u00ed novamente en mulas a Nombre de Dios o Portobelo, onde se difund\u00eda por toda Europa. Para abastecerse de man de obra ind\u00edxena os espa\u00f1ois empregaron a instituci\u00f3n inca da mita. O vicerrei Toledo regulamentou o seu funcionamento nas s\u00faas famosas instruci\u00f3ns: deb\u00eda pag\u00e1rselles directamente e non a trav\u00e9s dos curacas (caciques das comunidades); deb\u00edan residir en barrios adecuados, a s\u00faa estancia limit\u00e1base a catro meses e prohib\u00edase que os mataios procederan das terras baixas xa que a grande altitude os decimaba.\nEn 1671 os xesu\u00edtas obte\u00f1en da Real Audiencia de Charcas o privilexio de fundar misi\u00f3ns en Moxos e Chiquitos. Tam\u00e9n puxeron en marcha a Universidade de San Francisco Xavier en Charcas.\nA evanxelizaci\u00f3n comezou en 1535 coa entrada dos primeiros monxes franciscanos. Posteriormente a Igrexa intensificou o seu importante papel, fundando en 1552 o Bispado de Charcas, con sede en Chuquisaca, o arcebispado en 1609, e en 1605 os bispados de La Paz e Santa Cruz.\nA sociedade boliviana estaba formada por brancos espa\u00f1ois e crioulos que eran polo xeral funcionarios reais, encomendeiros, azogueros e grandes comerciantes, e que viv\u00edan nas cidades, \u00f3 igual que mestizos, artes\u00e1ns e pequenos comerciantes. Os ind\u00edxenas, moi numerosos, traballaban as terras e as minas dos espa\u00f1ois baixo o sistema de mita, encomenda ou xornal, e dispu\u00f1an tam\u00e9n das terras das comunidades. Os escravos negros estaban adicados fundamentalmente ao traballo dom\u00e9stico ou ao cultivo nas terras tropicais.\nA Audiencia de Charcas.\nUnha das instituci\u00f3ns m\u00e1is importantes do goberno espa\u00f1ol en Am\u00e9rica foron as Reais Audiencias.\nA m\u00e1is alta autoridade xur\u00eddica do territorio do Alto Per\u00fa, Tucum\u00e1n, R\u00edo da Prata e Paraguai, na meirande parte do per\u00edodo colonial foi a Audiencia de Charcas, situada no departamento de Chuquisaca, cidade tam\u00e9n chamada La Plata.\nEste \u00f3rgano contaba con cinco ouvidores, un presidente e alg\u00fans funcionarios subalternos. O Presidente da Real Audiencia de Charcas, era \u00e1 parte Capit\u00e1n xeneral de La Plata, cargo similar ao de gobernador, e polo tanto adic\u00e1base tam\u00e9n a asuntos administrativos.\nA Real Audiencia foi creada por C\u00e9dula do Rei Filipe II o 18 de setembro de 1559 e os seus l\u00edmites establec\u00e9ronse por C\u00e9dula do 29 de agosto de 1563.\nDespois dun conflito acontecido en Cuzco coa Real Audiencia de Lima o mesmo rei modificou a xurisdici\u00f3n e estableceu que gobernar\u00eda ao territorio do norte ata o Collao, provincias de Saiabamba e Carabaia; ao noroeste as provincias de Moxos e Chunchos; \u00f3 leste as zonas do deserto de Atacama ata o Mar do Sur (Oc\u00e9ano Pac\u00edfico) e sueste as terras do Chaco e as xurisdici\u00f3ns de Tucum\u00e1n, Jur\u00edes e Diaguitas.\nO seu procedemento estableceuse mediante a \"Real Provisi\u00f3n\" ditada por Filipe II en Monz\u00f3n de Arag\u00f3n, o 4 de outubro de 1563. Despois en 1680, a lexislaci\u00f3n referida \u00e1s Audiencias de Charcas, de Lima e as demais, ser\u00e1n agrupadas no Libro II da \"Recompilaci\u00f3n de Leis do Reino de Indias\", impo\u00f1ente corpo xur\u00eddico colonial destinado a rexer en Hispanoam\u00e9rica.\nCo transcorrer do tempo e tras remata-la conquista e colonizaci\u00f3n de Suram\u00e9rica incorpor\u00e1ronse, ao dominio xudicial de Charcas, Bos Aires e Paraguai.\nAs grandes distancias entre as cidades e a sede da Audiencia causaron innumerables dificultades, ata o punto que ao longo do reinado de Carlos II, o monarca mandou facer unha nova Audiencia que situar\u00e1 na cidade de Nuestra Se\u00f1ora de Buenos Aires o 20 de xu\u00f1o de 1661.\nA acci\u00f3n xurisdicional da mesma non consegue obter o resultado agardado (evita-lo contrabando mercantil e centraliza-los preitos das xurisdici\u00f3ns de Tucum\u00e1n e R\u00edo da Prata, xa que os litigantes igualmente deb\u00edan de percorrer grandes distancias para chegar \u00e1 sede).\nCo fin de remediar tal situaci\u00f3n, prop\u00faxoselle \u00f3 Rei que a trasladase \u00e1 cidade mediterr\u00e1nea de C\u00f3rdoba, xa que dese xeito ser\u00eda m\u00e1is acces\u00edbel pola s\u00faa situaci\u00f3n xeogr\u00e1fica equidistante. \u00d3 final a ra\u00ed\u00f1a-gobernadora dispuxo suprimila mediante Real C\u00e9dula do 31 de decembro de 1671. As\u00ed novamente outorg\u00f3uselle a Charcas toda a xurisdici\u00f3n do Tucum\u00e1n, Paraguai e R\u00edo da Prata.\nEn 1776 a Real Audiencia de Charcas que pertenc\u00eda ao Vicerreinado do Per\u00fa, pasou a depender do novo Vicerreinado do R\u00edo da Prata, con sede en Buenos Aires. As revoltas, en principio orixinadas contra os privilexios dos espa\u00f1ois e ante a explotaci\u00f3n da que eran obxecto os indios, non foron verdadeiros intentos de separaci\u00f3n e independencia, pero si os primeiros gromos que culminar\u00edan cos grandes levantamentos ind\u00edxenas de 1780 e 1781.\nComo consecuencia das sublevaci\u00f3ns dos Katari no sur e de Tupac Amaru no norte, produciuse o estoupido que encabezou o ind\u00edxena Juli\u00e1n Apaza que se declarou Vicerrei e, tras adopta-lo nome de T\u00fapac Katari proclamou a insurrecci\u00f3n e decretou o exterminio da raza branca. Despois de invadir Puno, puxo sitio \u00e1 cidade de La Paz. Tras ser apresado, foi descortizado en vida ao ser amarrado de p\u00e9s e mans a catro cabalos.\nO comezo da independencia.\nO 25 de maio de 1809 estoupou a insurrecci\u00f3n de Chuquisaca (encabezada por Bernardo de Monteagudo, Jaime de Zud\u00e1\u00f1ez e outros). Isto serviu como elemento detonante para que Buenos Aires se declarara independente do goberno espa\u00f1ol en 1810, e \u00e1 vez, diferentes cidades do Alto Per\u00fa promoveron unha serie de pronunciamentos. O goberno patrio constitu\u00eddo en Bos Aires tem\u00eda a incursi\u00f3n dos realistas \u00f3 seu territorio po\u00f1endo en perigo a s\u00faa independencia e co prop\u00f3sito de asegurala mandou cara o Alto Per\u00fa os seus Ex\u00e9rcitos Auxiliares. O primeiro deles chegou ao mando de Juan Jos\u00e9 Castelli, derrotando \u00f3s realistas na batalla de Suipacha, o 7 de novembro de 1810.\nAxi\u00f1a foi seguida polos movementos revolucionarios en La Paz, liderados por Pedro Domingo Murillo o (16 de xullo de 1809).\nEntrementres, dende o Per\u00fa, o xeneral espa\u00f1ol Jos\u00e9 Manuel de Goyeneche, cun grande ex\u00e9rcito, conseguiu vencer \u00e1s tropas arxentinas na batalla de Guaqui, o 20 de xu\u00f1o de 1811.\nO segundo Ex\u00e9rcito Auxiliar ao mando do Xeneral Manuel Belgrano, chegou a territorio de Charcas, o 7 de maio de 1813, despois de derrota-lo xeneral espa\u00f1ol P\u00edo de Trist\u00e1n, o cal perseguira a Castelli ata territorio arxentino. Belgrano tampouco tivo \u00e9xito nesta campa\u00f1a porque foi derrotado na Vilcapugio o 1 de novembro de 1813, e por segunda vez na batalla de Ayohuma o 14 de novembro do mesmo ano.\n\u00c1 marxe das incursi\u00f3ns do ex\u00e9rcito arxentino no territorio alto peruano, as guerrillas desempe\u00f1aron un papel sumamente importante na consecuci\u00f3n da independencia de Bolivia. O crego Ildefonso de las Mu\u00f1ecas cubriu o norte do Lago Titicaca, Sorata e Yavi; ao sueste, entre Camargo e Catagaita est\u00e1 Vicente Camargo, entre os r\u00edos Grande e Pilcomayo, e na Laguna combat\u00edan os esposos Padilla, no leste entre Vallegrande e Santa Cruz de la Sierra, pu\u00f1a en xaque \u00e1s autoridades espa\u00f1olas, o valente guerrilleiro Ignacio Warnes, e por \u00faltimo no sur, en Tarija atop\u00e1banse Eustaquio M\u00e9ndez, Manuel Rojas e Francisco Uriondo.\nFracasada a intervenci\u00f3n militar dos tres Ex\u00e9rcitos Auxiliares, Pezuela, o comandante espa\u00f1ol que conseguiu derrotar a Rondeau, ante a s\u00fabita aparici\u00f3n de grupos guerrilleiros en case todo o territorio do Alto Per\u00fa, organizou unha cruenta ofensiva entre os anos 1815 e 1816, logrando paralizar practicamente toda actividade subversiva e dando morte aos seus principais l\u00edderes coma Padilla, quen caeu heroicamente en El Villar baixo a espada do comandante realista Aguilera, o 14 de setembro de 1816. Vicente Camargo e Ignacio Warnes, tam\u00e9n foron duramente derrotados polos espa\u00f1ois. Tendencia que continuar\u00eda no levantamento de Cochabamba en setembro de 1816 ao que se reuniron outras provincias de Charcas.\nEntrementres as tropas colombianas desembarcaron no porto do Callao baixo o mando do Xeneral Antonio Jos\u00e9 de Sucre, o Xeneral Andr\u00e9s de Santa Cruz que ata hab\u00eda ben pouco loitara en filas realistas, chegou a compartir as ideas libertarias de San Mart\u00edn e foi enviado a engrosa-las tropas de Sucre, comezando a s\u00faa marcha cara o Alto Per\u00fa. En agosto de 1823 entrou na cidade de La Paz pola forza, sa\u00edndo vitorioso na batalla de Zepita contra unha divisi\u00f3n do xeneral Vald\u00e9s, o 25 de agosto de 1823.\nEntre os anos 1822 e 1823, a situaci\u00f3n no Per\u00fa volv\u00e9rase ca\u00f3tica: os ex\u00e9rcitos foran derrotados polos realistas e os pol\u00edticos estaban fundidos nunha anarqu\u00eda. Estas condici\u00f3ns tan lament\u00e1beis foron as que o Liberador Sim\u00f3n Bol\u00edvar atopou no Per\u00fa, cando o 1 de setembro de 1823 chegou a Lima. O Congreso deulle a xefatura militar.\nO panorama non pod\u00eda ser m\u00e1is escuro para os patriotas, a independencia do Per\u00fa non estaba consolidada, xa que o 29 de febreiro de 1824 os realistas ocuparon Lima de novo. Pero desta volta, as conmoci\u00f3ns pol\u00edticas que viv\u00eda Espa\u00f1a influ\u00edron para o fraccionamento das tropas espa\u00f1olas en Am\u00e9rica.\nO xeneral Pedro Antono Ola\u00f1eta, absolutista, rebelouse contra o Vicerrei La Serna, que era de tendencia liberal e constitucionalista, porque se lle atribu\u00eda a este o desexo de separarse da monarqu\u00eda para liberar o Per\u00fa do absolutismo que buscaba impo\u00f1er Ola\u00f1eta.\nBol\u00edvar, atopou aos espa\u00f1ois divididos e organizou prontamente un ex\u00e9rcito formado por colombianos e peruanos e o 6 de agosto de 1824, venceu \u00f3 ex\u00e9rcito espa\u00f1ol do xeneral Canterac nos campos de Jun\u00edn. Esta vitoria constit\u00fae, a antesala para o triunfo final na batalla de Ayacucho. Os xefes espa\u00f1ois, Canterac, V\u00e1ld\u00e9s e La Serna, nunha xuntanza no Cuzco decidiron reorganiza-las s\u00faas forzas e sa\u00edr contra os vencedores de Jun\u00edn.\nSucre, por encargo do Libertador Bol\u00edvar, decide continua-la campa\u00f1a militar no Per\u00fa, e o 9 de decembro de 1824, os patriotas conseguen unha espectacular vitoria na chaira de Ayacucho. Coa capitulaci\u00f3n do Vicerrei La Serna reco\u00f1ec\u00edase a \"Independencia do Per\u00fa e Am\u00e9rica\".\nA Independencia.\nDespois do triunfo de Ayacucho, e seguindo precisas instruci\u00f3ns de Sim\u00f3n Bol\u00edvar, o xeneral Sucre entra no territorio boliviano o 25 de febreiro de 1825.O seu papel lim\u00edtase a dar visos de legalidade a un proceso que os mesmos bolivianos xa puxeran en marcha.\nO 9 de febreiro de 1825, o mariscal Antonio Jos\u00e9 de Sucre e Casimiro Ola\u00f1eta, un avogado de Chuquisaca, convocan a t\u00f3dalas provincias altoperuanas para xuntarse nun congreso que deb\u00eda decidi-lo destino da Naci\u00f3n.\nMais, o destino de Bolivia estaba suxeito a tres opci\u00f3ns que se abr\u00edan na asemblea, prosegui-la unidade co R\u00edo de la Plata, incorpor\u00e1ndose ao conxunto das Provincias Unidas, mante-la adhesi\u00f3n \u00f3 Per\u00fa reco\u00f1ecendo as medidas de incorporaci\u00f3n ditadas polo vicerrei Abascal como resultado da revoluci\u00f3n do 16 de xullo de 1809 en La Paz, ou soste-la independencia absoluta do Alto Per\u00fa, non s\u00f3 con relaci\u00f3n a Espa\u00f1a, sen\u00f3n tam\u00e9n con referencia ao R\u00edo de la Plata e \u00f3 Per\u00fa. A Arxentina e o Per\u00fa admit\u00edan esta terceira alternativa, en troques, Bol\u00edvar, a\u00ednda que non desautorizou publicamente a Sucre reproboulle nunha mensaxe privada esta iniciativa, pois entend\u00eda que alentar nese intre un acto de soberan\u00eda desa natureza, conspira contra os intereses dos demais pa\u00edses suramericanos.\nSucre, un pouco molesto pola reprobaci\u00f3n de Bol\u00edvar, despois de demostrar con moi boas raz\u00f3ns a xustiza dos seus actos, anunciou que obedecer\u00eda o mandado, a pesar dos danos que isto \u00eda causar, pero que tam\u00e9n abandonar\u00eda o pa\u00eds, porque o que se lle ordenaba non estaba en sinton\u00eda co seu criterio, entraba en conflito coa s\u00faa conciencia e compromet\u00eda a fe da s\u00faa palabra.\nConvocada novamente a Asemblea Deliberante en Chuquisaca, o 10 de xullo de 1825, unha vez conclu\u00edda decidiuse a completa independencia do Alto Per\u00fa, baixo a forma republicana, por soberana dos seus fillos. Finalmente, o presidente da Asemblea Jos\u00e9 Mariano Serrano, xunto a unha comisi\u00f3n, redactou a \"Acta da Independencia\" que leva data do 6 de agosto de 1825, en honor \u00e1 Batalla de Jun\u00edn ga\u00f1ada por Bol\u00edvar.\nA acta de independencia, redactada polo presidente do Congreso, se\u00f1or Don Jos\u00e9 Mariano Serrano, est\u00e1 concibida nos seguintes termos:\nA trav\u00e9s dun decreto determinouse que o novo estado levara o nome de Bol\u00edvar, en homenaxe ao Libertador, quen \u00e1 vez \u00e9 chamado Pai da Rep\u00fablica e Xefe Supremo do Estado.\nBol\u00edvar agradeceu estas honras, mais declinou a aceptaci\u00f3n da Presidencia da Rep\u00fablica, e suxeriu para ese cargo ao Xeneral Antonio Jos\u00e9 de Sucre.\nBol\u00edvar ata ese intre non aceptaba de bo grado a independencia de Bolivia, mais o que lle convenceu profundamente foi a actitude das masas populares.\nO 18 de agosto, \u00e1 s\u00faa chegada a La Paz houbo un aut\u00e9ntico clamor popular, endexamais pa\u00eds alg\u00fan rendeu maior homenaxe a un home. A mesma escena repetiuse cando o Libertador chegou a Oruro, despois a Potos\u00ed e ao remate a Chuquisaca.\nEste clamor da poboaci\u00f3n, conmoveu a Bol\u00edvar, quen de bo grao aceptou a Presidencia da Rep\u00fablica e chamoulle s\u00faa \"Filla Predilecta\" \u00e1 nova Naci\u00f3n.\nA Rep\u00fablica.\nSim\u00f3n Bol\u00edvar deixa ao pouco tempo a presidencia (1826) tras nomear \u00f3 xeneral Antonio Jos\u00e9 de Sucre presidente da Rep\u00fablica, quen como segundo Mandatario gobernou ata 1828, ano no que unha serie de revoltas lle fixeron renunciar \u00f3 mando presidencial. Despois duns meses de inestabilidade pol\u00edtica, foi nomeado presidente pola Asemblea Nacional o mariscal Andr\u00e9s de Santa Cruz no ano 1829, convert\u00e9ndose na figura central do per\u00edodo independente. Consegue crear a Confederaci\u00f3n Peruano-Boliviana no ano 1836, que ese estend\u00eda dende o Pac\u00edfico ata os actuais l\u00edmites orientais de Bolivia e da que foi nomeado protector; isto provocou resquemores co veci\u00f1o pa\u00eds de Chile, que axi\u00f1a desembocaron en acci\u00f3ns armadas. Finalmente foi derrotado na Batalla de Yungay no ano 1839, no que se disolveu a Confederaci\u00f3n; entre os actos administrativos m\u00e1is sobresa\u00edntes dos seus dez anos de frut\u00edfero goberno entre 1829 e 1839, est\u00e1n os de impulsa-los primeiros c\u00f3digos do continente e promove-lo pa\u00eds entre os seus pares.\nDespois destes sucesos veu un per\u00edodo de anarqu\u00eda no que ocuparon o poder entre outros Jos\u00e9 Miguel de Velasco, o primeiro presidente que gobernou o pa\u00eds en catro diferentes oportunidades, no lapso de 20 anos. Jos\u00e9 Ballivi\u00e1n que se caracterizou por manter o alto prestixio da Rep\u00fablica, perfeccionou o ordenamento xur\u00eddico; A vitoria de Ingavi consolidou a independencia e soberan\u00eda boliviana. Ballivi\u00e1n gobernou ata o 23 de decembro de 1847.\nNovas revoltas promovidas en parte por Velasco, que ocupou por cuarta vez o poder; contribu\u00edron a sucederlle unha serie de gobernos militares: o m\u00e1is importante deles e quizais o goberno populista de Manuel Isidoro Belzu entre os anos 1848 e 1855. En setembro de 1857 unha revoluci\u00f3n d\u00e1lle o mando presidencial a un civil, Jos\u00e9 Mar\u00eda Linares Lizarazu; e no seu goberno diminu\u00edu o poder do ex\u00e9rcito para que non incubase novas revoluci\u00f3ns. Ademais innovou na organizaci\u00f3n xudicial e administrativa: no ano 1859 publicouse o primeiro mapa de Bolivia, trazado polo Sr. Lucio Camacho en base a datos achegados polos xenerais Mariano Mej\u00eda e Juan Ondarza. Derrocado por un golpe de Estado en 1861, sucedeulle Jos\u00e9 Maria de Ach\u00e1, un dos membros do triunvirato que encabezou a conxura. Ditou a \"Lei de Imprenta\", implantou o servizo de correos co uso de estampi\u00f1as, fundou a poboaci\u00f3n de Rurrenabaque e mediante un novo golpe militar no ano 1864 tomou o poder Mariano Melgarejo, e o seu goberno tivo negativas consecuencias para o pa\u00eds. Disposici\u00f3ns arbitrarias e irracionais determinaron inconvenientes acordos co Brasil e Chile, que fixeron perder a Bolivia grandes extensi\u00f3ns do seu territorio.\nDurante a presidencia de Hilari\u00f3n Daza (que depuxera a Fr\u00edas no 1856) en febreiro de 1879 Chile invadiu o Litoral boliviano debido ao incumprimento boliviano do tratado de 1874 Antofagasta desat\u00e1ndose a chamada Guerra do Pac\u00edfico, debido a que enfrontou aos invasores coa alianza de Bolivia e o Per\u00fa.\nO conflito orixinouse polos intereses de explotaci\u00f3n do guano e o salitre. O desastroso resultado desta guerra foi a perda de Bolivia do seu acceso libre e soberano \u00f3 Oc\u00e9ano Pac\u00edfico.\nHilari\u00f3n Daza foi destitu\u00eddo da primeira maxistratura e do mando do ex\u00e9rcito en decembro de 1879, por imposici\u00f3n do propio pobo e da c\u00fapula militar; abandonou o pa\u00eds ao pouco tempo. En 1880 foi nomeado presidente Narciso Campero. Comezou as\u00ed un longo per\u00edodo de estabilidade democr\u00e1tica denominada \"da oligarqu\u00eda conservadora-liberal\", apoiada primeiro na econom\u00eda do mineral de prata do sur, cuxo centro era Sucre, e despois na miner\u00eda do esta\u00f1o e o seu centro segu\u00eda o eixo Oruro-La Paz. Suced\u00e9ronlle Gregorio Pacheco no ano 1884 (un presidente de longa traxectoria filantr\u00f3pica) e Aniceto Arce en 1888. Durante o goberno deste \u00faltimo empezou a funcionar o primeiro ferrocarril p\u00fablico do pa\u00eds. En 1899 os liberais derrotaron aos conservadores na chamada revoluci\u00f3n federal encabezada polo coronel Jos\u00e9 Manuel Blanco \u00e1 fronte dunha xunta federal de goberno, que asumiu o poder nese ano; foi ent\u00f3n cando se trasladou a capital dende Sucre a La Paz. Nesta \u00e9poca iniciouse a era do esta\u00f1o, o cal substitu\u00edu \u00e1 prata coma principal fonte de divisas, producindo un dram\u00e1tico cambio na econom\u00eda boliviana. A figura descollante do momento foi Sim\u00f3n I. Pati\u00f1o, mineiro do esta\u00f1o que chegou a ser un dos homes m\u00e1is ricos e poderosos do mundo.\nCon Jos\u00e9 Manuel Pando naceu o \"per\u00edodo liberal\" dos anos 1899-1920 no que se sucederon varios gobernos elixidos democraticamente, sendo os m\u00e1is importantes os de Ismael Montes (1904-1909) e (1913-1917).\nO breve auxe da goma el\u00e1stica conduciu nos anos 1903-1904 a un conflito co Brasil polo dominio do eixo Beni-Pando, gran produtor do citado material.\nTrala guerra do Acre, rexi\u00f3n fronteiriza co Brasil de 355.242 km\u00b2 de extensi\u00f3n, o 7 de novembro de 1903 firmouse o Tratado de Petr\u00f3polis, que cedeu ao veci\u00f1o pa\u00eds toda a \u00e1rea en conflito.\nAdicionalmente no 1904 Bolivia asinou un tratado de paz con Chile, no que ced\u00eda os territorios ga\u00f1ados por este na Guerra do Pac\u00edfico a cambio da construci\u00f3n do ferrocarril Arica-La Paz.\nEra contempor\u00e1nea.\nEn 1932 o pa\u00eds encarou a Guerra do Chaco con Paraguai, o maior conflito b\u00e9lico da historia boliviana: tres anos de continuas derrotas, con poucas batallas ga\u00f1adas en medio dun continuo retroceso que finalmente conclu\u00edu en Villamontes, onde os contrafortes cordilleiranos axudaron ao ex\u00e9rcito de Bolivia a deter a avanzada inimiga.\nEn abril de 1952 estoupou unha revoluci\u00f3n organizada polo Movemento Nacionalista Revolucionario fundado en 1941 por V\u00edctor Paz Estenssoro, que agrupaba \u00f3s intelectuais radicais de clase media, que se fixo forte durante o goberno de Villarroel, en 1943-1946 ao unirse a el a gran maior\u00eda dos sindicatos mineiros dirixidos polo l\u00edder Juan Lechin Oquendo. Despois de sanguentas loitas conducidas polo subxefe do MNR, Hern\u00e1n Siles, Paz Estensoro, que volveu do exilio en Buenos Aires, f\u00edxose cargo da presidencia. O novo goberno comezou de inmediato a troca-la estrutura do r\u00e9xime anterior; estableceu o monopolio na exportaci\u00f3n de esta\u00f1o e nacionalizou as minas, antes en mans de tres familias poderosas. Alentouse tam\u00e9n unha pol\u00edtica petroleira, permitindo a explotaci\u00f3n e exportaci\u00f3n a compa\u00f1\u00edas estranxeiras.\nCoa reforma agraria, promulgada en agosto de 1953, procedeuse \u00e1 parcelaci\u00f3n de terras, distribu\u00edndo grandes extensi\u00f3ns entre os ind\u00edxenas no transcurso dos anos seguintes.\nEn agosto de 1956 asumiu a presidencia Hern\u00e1n Siles Zuazo, quen acompa\u00f1ara a Paz Estenssoro en calidade de vicepresidente.\nDurante o seu mandato presidencial, dedicouse inicialmente \u00e1 tarefa de reordena-la econom\u00eda e estabiliza-la moeda. Foi pouco o que fixo en tres anos de goberno, porque tivo que facer fronte, permanentemente, \u00e1 oposici\u00f3n encabezada pola Falanxe Socialista Boliviana (FSB); nese tempo 1958 tivo lugar a morte de Oscar Unzaga de la Vega, l\u00edder da FSB.\nEntregou a presidencia a V\u00edctor Paz Estenssoro en agosto de 1960, sendo pouco despois nomeado embaixador no Uruguai e en Espa\u00f1a.\nEn 1964 volveu ao pa\u00eds para opo\u00f1erse \u00f3s prop\u00f3sitos de Paz Estensoro de prorroga-lo seu mandato, polo que resultou expulsado do seu partido, o MNR.\nNa d\u00e9cada de 1978-1979-1980, participou nas elecci\u00f3ns como candidato presidencial pola UDP (Unidade Democr\u00e1tica e Popular) que aglutina \u00f3 seu partido o MIR (Movemento de Esquerda Revolucionaria) e o consumismo moscovita.\nA primeira das elecci\u00f3ns foi anulada, pero ga\u00f1ou por voto relativo as elecci\u00f3ns de 1979 e 1980, circunstancias que lle permitiron asumi-lo mando da naci\u00f3n elixido polo Congreso de 1980, que se xuntou en outubro de 1982. Este \u2014o seu segundo goberno\u2014 foi desastroso pois non puido levar adiante as acci\u00f3ns encami\u00f1adas a conte-la forte inflaci\u00f3n, e careceu de pulo e autoridade, o que levou ao pa\u00eds a un crecente estado de anarqu\u00eda. A err\u00e1tica pol\u00edtica econ\u00f3mica empeorou a situaci\u00f3n; finalmente deixou o goberno o 6 de agosto de 1985.\nDurante o goberno o Poder Lexislativo concl\u00fae a nova Constituci\u00f3n Pol\u00edtica vixente dende o ano 1967. Na s\u00faa xesti\u00f3n produciuse nas minas o masacre de San Juan.\nNo mes de novembro de 1966 comezaron as acci\u00f3ns guerrilleiras comandadas polo Che Guevara, que finalmente foi sufocada en \u00d1ancahuaz\u00fa, onde o l\u00edder arxentino perdeu a vida.\nO d\u00eda 29 de abril de 1969 o Xeneral Barrientos sufriu un accidente no que morreu cando o seu helic\u00f3ptero caeu a terra mentres viaxaba dende Arque a Cochabamba.\nLuis Adolfo Siles Salinas, asumiu a presidencia da Rep\u00fablica por mandato da Constituci\u00f3n, pois foi candidato con Barrientos \u00e1 Vicepresidencia; cargo que asumiu. Sendo Presidente nato do Congreso Nacional, ata o d\u00eda da morte de Barrientos. O per\u00edodo de goberno foi curto e intranscendente (cinco meses), pois \u00e9 derrocado en setembro de 1969 por Alfredo Ovando Cand\u00eda, quen \u00e1 s\u00faa vez, tam\u00e9n nun per\u00edodo relativamente curto (un ano e 11 d\u00edas), adoptou medidas tan importantes como sorprendentes, abolindo a severa lei de Seguridade do Estado; houbo liberdade para a cidadan\u00eda e para a prensa; e os dirixentes obreiros foron autorizados a reorganiza-la COB (Central Obreira Boliviana), decretou a nacionalizaci\u00f3n de t\u00f3dalas concesi\u00f3ns outorgadas a \"Bolivia Gulf Oil Company\".\nUnha parte do Ex\u00e9rcito, encabezada polo Xeneral Rogelio Miranda, Comandante do Ex\u00e9rcito en outubro de 1970, obriga ao Xeneral Ovando a renunciar, f\u00f3rmase unha xunta militar, sen ning\u00fan efecto, xa que un contragolpe de tendencia esquerdista levou \u00f3 poder ao Xeneral Juan Jos\u00e9 Torrez, xurando nos balc\u00f3ns do Pazo de Goberno, o d\u00eda 7 de outubro de 1970.\nA debilidade do seu goberno posibilitaron un novo golpe militar que levou \u00e1 presidencia a Hugo Banzer o 21 de agosto de 1970.\nGobernos militares.\nO goberno militar levou a cabo unha pol\u00edtica de reformas econ\u00f3micas conservadoras, como a reapertura da industria das minas de esta\u00f1o aos investimentos privados estranxeiros. En xullo de 1966 Ren\u00e9 Barrientos foi elixido presidente xa coma civil. Por\u00e9n, viuse obrigado a depender dos militares para poder enfrontarse aos movementos guerrilleiros que comezaran a actuar nas rexi\u00f3ns monta\u00f1osas. No mes de outubro de 1967, o Ex\u00e9rcito boliviano anuncio a derrota dos rebeldes nun lugar preto a Ciudad de Vallegrande. Capturouse no campo de batalla ao Che Guevara, sendo pouco despois executado. Barrientos morreu nun estra\u00f1o accidente de helic\u00f3ptero, en abril do ano 1969. Suced\u00e9ronse no poder unha serie de gobernos de curta duraci\u00f3n, a maior\u00eda militares e en agosto de 1971 o Xeneral Juan Jos\u00e9 Torres, foi derrocado por un golpe de Estado encabezado polo coronel Hugo Banzer.\nO r\u00e9xime de Hugo Banzer virou rapidamente dende unha posici\u00f3n relativamente moderada a unha maior represi\u00f3n, suprimiu o movemento obreiro, suspendeu t\u00f3dolos dereitos civ\u00eds e mandou tropas \u00f3s centros mineiros. En 1978 Banzer dimitiu e unha xunta militar f\u00edxose co poder. A comezos da d\u00e9cada de 1980 o forte crecemento econ\u00f3mico da d\u00e9cada anterior que se mantivera polos altos prezos do esta\u00f1o no mercado mundial deu paso \u00e1 crise. A ca\u00edda do prezo do mineral e a mala administraci\u00f3n dos r\u00e9ximes militares deixaron a Bolivia cunha inmensa d\u00e9beda, unha situaci\u00f3n hiperinflacionaria e un descenso dos ingresos por exportaci\u00f3ns. A exportaci\u00f3n ilegal de coca\u00edna foi o principal recurso que lle procurou divisas, polo que Estados Unidos apertou ao goberno boliviano para que tomara medidas efectivas contra o tr\u00e1fico desta droga.\nGobernos democr\u00e1ticos.\nEn outubro de 1982 Hern\u00e1n Siles Zuazo tomou de novo posesi\u00f3n da presidencia. Enfrontouse con varias crises ministeriais e foi incapaz de resolver os problemas econ\u00f3micos do pa\u00eds, bastante urxentes debido ao pago dos intereses da d\u00e9beda externa aos bancos internacionais. Siles dimitiu e convocou elecci\u00f3ns anticipadas; o Congreso volveu reclamar a V\u00edctor Paz Estenssoro como presidente. O seu novo goberno tentou cortar a produci\u00f3n de coca e a venda de coca\u00edna coa colaboraci\u00f3n das tropas estadounidenses, pero esta medida, ademais de ser impopular, s\u00f3 obtivo un \u00e9xito parcial. O principal logro de Paz Estenssoro foi unha nova pol\u00edtica econ\u00f3mica que freou un hiperinflaci\u00f3n da orde do 27.000% entre xaneiro e agosto de 1985, e que foi exportada a outros pa\u00edses de Am\u00e9rica. Jaime Paz Zamora, que fora o terceiro candidato m\u00e1is votado nas elecci\u00f3ns de maio de 1989, asumiu en agosto a presidencia do pa\u00eds despois de recibir o apoio de \"Acci\u00f3n Democr\u00e1tica Nacionalista\" (ADN), grupo pol\u00edtico de dereita.\nAs seguintes elecci\u00f3ns, celebradas en xu\u00f1o de 1993, deron a vitoria ao empresario mineiro Gonzalo S\u00e1nchez de Lozada, quen asumiu a presidencia, en tanto que o dirixente aimar\u00e1 V\u00edctor Hugo C\u00e1rdenas, acced\u00eda \u00e1 vicepresidencia. As\u00ed mesmo, as elecci\u00f3ns para o Congreso, o MNR obtivo a maior\u00eda, substitu\u00edndo a coalici\u00f3n de centro-esquerda ata ese momento no poder. Lozada, que fora ministro de Planeamiento e Coordinaci\u00f3n antes da s\u00faa elecci\u00f3n como presidente, introduciu algunhas das medidas m\u00e1is severas de reforma econ\u00f3mica postas en pr\u00e1ctica polos pa\u00edses fortemente endebedados: ampla privatizaci\u00f3n de empresas estatais, reduci\u00f3n dos gastos en servizos sociais e nos programas de educaci\u00f3n e peche de moitas das minas. O estrito control dos gastos estatais axudou a reducir a inflaci\u00f3n a un 6,5% en 1995, pero os custos sociais foron moi altos. O seu programa de goberno, denominado \"\"Plan de Todos\", consistiu na capitalizaci\u00f3n, a participaci\u00f3n popular, a reforma educativa e a descentralizaci\u00f3n administrativa.\nNas elecci\u00f3ns presidenciais de xu\u00f1o de 1997 resultou vencedor o expresidente Hugo Banzer, o cal, sen contar coa maior\u00eda absoluta, recibiu inicialmente o apoio do tam\u00e9n expresidente Jaime Paz Zamora e o seu partido, o \"Movemento da Esquerda Revolucionaria\" (MIR), quen deste xeito lle devolv\u00eda o favor por apoiar cos seus deputados de \"Acci\u00f3n Democr\u00e1tica Nacionalista\" (ADN) a gobernabilidade do pa\u00eds durante o seu mandato. En xu\u00f1o de 1999, Banzer houbo de cambiar \u00e1 metade dos membros do seu goberno, tras un grave esc\u00e1ndalo que sa\u00edu \u00e1 luz cando ese mesmo mes se produciu a inesperada renuncia do ministro do Interior, Guido Nayar, quen criticou a corrupci\u00f3n e ineficiencia gobernamentais. O presidente decretou o 8 de abril de 2000 o estado de sitio, co obxecto de deter a vaga de protestas que ti\u00f1a lugar en Cochabamba, pero non puido conter con esa medida un violento estoupido social causado pola pobreza extrema do campesi\u00f1ado ind\u00edxena, ata que asinou seis d\u00edas despois cos representantes sindicais destes unha serie de acordos.\nO d\u00eda 20 de abril de 2000, catro d\u00edas antes de que os membros do seu goberno presentasen en pleno a dimisi\u00f3n, Banzer suspendeu o estado de sitio. Nomeou un novo goberno presentaba en bloque a s\u00faa dimisi\u00f3n trala grave crise social vivida en Bolivia desde setembro. Esta, caracterizada por folgas, cortes de estradas e enfrontamentos con forzas militares (sobre todo nos departamentos da Paz, Cochabamba e Santa Cruz) estivo protagonizada por ind\u00edxenas e determinados sindicatos, defensores do dereito dos campesi\u00f1os ao cultivo de coca e contrarios \u00e1s intenci\u00f3ns gobernamentais de erradicalo e substitu\u00edlo polo doutros produtos.\nDoente de cancro de pulm\u00f3n, Banzer renunciou o 6 de agosto de 2001 \u00e1 presidencia e foi substitu\u00eddo nas mesmas polo que ata ent\u00f3n fora o seu vicepresidente, Jorge Quiroga. Este mant\u00edvose no goberno ata o 6 de agosto de 2002, completando o quinquenio para o cal fora elixido Banzer. O seu sucesor foi Gonzalo S\u00e1nchez de Lozada, cuxa candidatura polo MNR foi a m\u00e1is votada nas elecci\u00f3ns presidenciais celebradas o 30 de xu\u00f1o dese mesmo ano. Ao recibir s\u00f3 o 22,5% dos sufraxios (polo 20,94% de Evo Morais, l\u00edder ind\u00edxena do Movemento ao Socialismo, MAIS; do 20.91% de Manfred Reyes Villa, candidato de \"Nova Forza Rep\u00fablicana\", NFR; e do 16.3% de Jaime Paz Zamora, novamente presentado polo MIR), S\u00e1nchez de Lozada precisou a designaci\u00f3n do novo Congreso Nacional (cuxos membros foron elixidos ese mesmo d\u00eda), para a cal competiu con Morais e que logra grazas ao voto dos seus parlamentarios e dos precedentes doutros partidos, principalmente o MIR. Gonzalo S\u00e1nchez de Lozada e Jaime Paz Zamora selaron antes o denominado \"Plan Bolivia de Responsabilidade Nacional\"\", pacto de gobernabilidade entre ambas as formaci\u00f3ns baseado nunha futura pol\u00edtica que tivese por eixe principal a creaci\u00f3n de emprego e de riqueza.\nO novo presidente anuncia en febreiro de 2003 unha serie de impopulares medidas econ\u00f3micas, entre elas un novo imposto sobre salarios, que xerou protestas en todo o pa\u00eds. S\u00e1nchez de Lozada retirou o seu proxecto, pero a grave crise suscitada, salpicada de violentos incidentes, motivou a dimisi\u00f3n de todos os membros do seu goberno. No seguinte mes de agosto, para intentar po\u00f1er fin \u00e1 crise que viv\u00eda o pa\u00eds, S\u00e1nchez de Lozada chegou a un acordo co partido da oposici\u00f3n NFR, que entrou no executivo. O plan gobernamental de custear proxectos sanitarios e educativos cos beneficio da exportaci\u00f3n de gas natural xerou novos descontentos, principalmente, pola posibilidade de que o transporte do devandito produto se efectuara a trav\u00e9s dun porto chileno; as\u00ed, en setembro e outubro de 2003 suced\u00e9ronse novas manifestaci\u00f3ns promovidas pola \"Central Obreira Bolivia\" (COB) e pola \"Confederaci\u00f3n Sindical \u00danica de Traballadores Campesi\u00f1os de Bolivia\", que tam\u00e9n convocaron un paro xeral indefinido. O movemento popular tam\u00e9n foi catalizado polo MAIS e polo Movimiento Ind\u00edgena Pachakuti. A revolta estendeuse \u00e1s principais cidades do pa\u00eds, onde o clima era, practicamente, de aberta insurrecci\u00f3n. Antes esta situaci\u00f3n, que produciu escisi\u00f3ns no executivo, S\u00e1nchez de Lozada dimitiu o 17 de outubro.\nS\u00e9culo XXI.\nNo 2003 tras unha seria crise pol\u00edtica e econ\u00f3mica que forzou a renuncia do presidente Gonzalo S\u00e1nchez de Lozada, e foi substitu\u00eddo na presidencia da Rep\u00fablica polo vicrepresidente, Carlos Mesa, un feroz antichileno que se logrou manter no poder durante un tempo en base a ataques a Chile, o cal formou un gabinete integrado por pol\u00edticos non adscritos a partido alg\u00fan, coa intenci\u00f3n de po\u00f1er fin ao conflito e alcanzar a reconciliaci\u00f3n nacional. Pouco logo do seu investidura, Mesa comprometeuse a convocar un referendo no que os bolivianos deberi\u00e1n pronunciarse sobre a cuesti\u00f3n da exportaci\u00f3n de gas natural.\nPara o ano 2005, Bolivia viviu masivas protestas pola nacionalizaci\u00f3n dos hidrocarburos (gas e petr\u00f3leo). A falta dunha conciencia e identidade nacional fixo m\u00e1is evidente a fragmentaci\u00f3n que a naci\u00f3n tivo historicamente. A resposta do estado, para controlar as protestas, foi desmedida e violenta. Doutra banda, os departamentos perif\u00e9ricos, que aportan significativamente m\u00e1is ao PIB de Bolivia pediron a s\u00faa autonom\u00eda e liberaci\u00f3n da hist\u00f3rica hexemon\u00eda andina (que prov\u00e9n da \u00e9poca da colonia). Para atender estas petici\u00f3ns, Mesa ofreceu convocar a un proceso constitu\u00ednte que debata estas cuesti\u00f3ns, pero ningunha das partes parece convencida de que a oferta sexa a m\u00e1is apropiada.\nEn 2005 o presidente constitucional Carlos Mesa renunciou \u00e1 presidencia logo de distintos disturbios sociais. O seu sucesor foi o presidente da Corte Suprema Eduardo Rodr\u00edguez Veltz\u00e9, o cal acordou chamar a elecci\u00f3ns en decembro de 2005. Devanditas elecci\u00f3ns celebr\u00e1ronse o d\u00eda domingo 18 de decembro.\nResultando ga\u00f1ador o l\u00edder dos cocaleiros Evo Morales. Asumiu o poder o 22 de xaneiro de 2006 como o primeiro mandatario boliviano en ser electo Presidente da Rep\u00fablica en primeira volta en m\u00e1is de 30 anos, e o primeiro presidente que ga\u00f1a unha elecci\u00f3n democraticamente con m\u00e1is do 50% dos votos."}
{"id": "34875", "revid": "85894", "url": "https://gl.wikipedia.org/wiki?curid=34875", "title": "Barca, Espa\u00f1a", "text": "Barca \u00e9 un concello espa\u00f1ol da provincia de Soria. A s\u00faa poboaci\u00f3n \u00e9 de 120 habitantes e ocupa unha superficie de 45,05 km\u00b2."}
{"id": "34876", "revid": "85894", "url": "https://gl.wikipedia.org/wiki?curid=34876", "title": "Barcebalejo", "text": "Barcebalejo \u00e9 un concello agrupado \u00f3 de El Burgo de Osma da provincia de Soria, na Comunidade Autonoma de Castela e Le\u00f3n. Ten 72 habitantes."}
{"id": "34878", "revid": "85894", "url": "https://gl.wikipedia.org/wiki?curid=34878", "title": "Negaci\u00f3n", "text": "A negaci\u00f3n \u00e9 a acci\u00f3n e o efecto de negar. \u00c9 un modo de enunciar que pode ser realizado por medio de tres procedementos ling\u00fc\u00edsticos:"}
{"id": "34879", "revid": "23204", "url": "https://gl.wikipedia.org/wiki?curid=34879", "title": "Interpol", "text": "A Organizaci\u00f3n Internacional de Polic\u00eda Criminal, mundialmente co\u00f1ecida pola s\u00faa sigla Interpol (en ingl\u00e9s: \"International criminal Police Organization\"), \u00e9 unha Organizaci\u00f3n Internacional que axuda na cooperaci\u00f3n de polic\u00edas de distintos pa\u00edses. Foi creada en Viena, en Austria, o ano de 1923, polo xefe da polic\u00eda vienense Johannes Schober, coa designaci\u00f3n de \"Comisi\u00f3n Internacional de Polic\u00eda Criminal\".\nEntre 1938 e 1945 despois da anexi\u00f3n de Austria polo Terceiro Reich, a organizaci\u00f3n foi comandada por catro diferentes oficiais nazis da SS: Otto Steinh\u00e4usl, Reinhard Heydrich, Arthur Nebe e Ernst Kaltenbrunner, todos mortos durante a segunda guerra mundial ou executados como criminais de guerra ao fin do conflito.\nTen a s\u00faa sede en Li\u00f3n (Francia), adoptando o nome actual en 1956 e ten a participaci\u00f3n de 188 pa\u00edses membros.\nA sigla Interpol foi por primeira vez utilizada en 1946. A Interpol non se implica na investigaci\u00f3n de delitos que non impliquen varios pa\u00edses membros ou crimes pol\u00edticos, relixiosos e \u00e9tnicos. Tr\u00e1tase dunha central de informaci\u00f3n para que as polic\u00edas de todo o mundo poidan traballar integradas no combate ao crime internacional, o tr\u00e1fico de drogas e os contrabandos.\nDende o 21 de novembro de 2018, o seu presidente \u00e9 Kim Jong Yang, orixinario de Corea do Sur.\nUn exemplo da participaci\u00f3n da Interpol nun caso \u00e9 a desaparici\u00f3n de Madeleine McCann, unha rapaza inglesa que desapareceu nun cuarto de hotel nunha cidade portuguesa pr\u00f3xima \u00e1 fronteira coa Espa\u00f1a. En setembro de 2011 a Interpol publicou mandado de prisi\u00f3n contra o ent\u00f3n Xefe de Estado de Libia, Muammar al-Gaddafi, durante as protestas en contra do Goberno."}
{"id": "34880", "revid": "197", "url": "https://gl.wikipedia.org/wiki?curid=34880", "title": "Non espletivo", "text": "Denom\u00ednase non espletivo a aquel que non afecta, a\u00ednda que non \u00e9 unha marca que implica negaci\u00f3n, \u00e1 modalidade do enunciado.\nO non espletivo nunca \u00e9 de uso obrigatorio e reco\u00f1\u00e9cese doadamente porque en caso se prescindir del, en caso de conformarmos de novo a secuencia sen a s\u00faa presenza, o significado non var\u00eda.\nPode encontrarse nas seguintes construci\u00f3ns:"}
{"id": "34882", "revid": "98629", "url": "https://gl.wikipedia.org/wiki?curid=34882", "title": "Modalidade da enunciaci\u00f3n oracional", "text": "Son tres as modalidades que pode presentar unha oraci\u00f3n en canto \u00e1 conformidade ou desconformidade co xu\u00edzo que nela se expresa: a negaci\u00f3n, a afirmaci\u00f3n e a d\u00fabida.\nAs marcas coas que se diferencian estas modalidades ve\u00f1en sendo tradicionalmente inclu\u00eddas no paradigma dos adverbios, malia a que presentan un comportamento sint\u00e1ctico moi diferente. As\u00ed, Ant\u00f3n Santamarina considera que o verbo, o adxectivo ou calquera outra clase de palabra, cando non van acompa\u00f1ados de ning\u00fan adverbio de afirmaci\u00f3n, expresan por si s\u00f3s un feito positivo. A presenza do adverbio de afirmaci\u00f3n non engade ningunha circunstancia positiva, do mesmo xeito que a negaci\u00f3n non engade ningunha circunstancia negativa, pois, amais de non expresaren ningunha \u2018circunstancia\u2019 \"non\" non est\u00e1 de ningunha maneira subordinado \u00e1 palabra predicativa (coma os adverbios), sen\u00f3n que \u00e9 parte desa palabra. Deste xeito a palabra predicativa, nas negativas, pasa a ter o significado contrario do verbo ou adxectivo que acompa\u00f1a \"non\". A \"non\" debemos logo consideralo, segundo Santamarina, como un afixo separable que permite unha grande econom\u00eda na lingua.\nPolo que respecta \u00f3s tradicionalmente denominados adverbios de d\u00fabida, para Santamarina non existen dado que s\u00f3 pode ser modificado circunstancialmente, por medio dun adverbio aquilo que \u00e9 predicable con seguridade.\nUn enunciado do tipo \"o lobo ouvea\" / \"o lobo non ouvea\", pode ser completado con circunstancias locais (ouvea de d\u00eda), temporais (ouvea no monte) etc. En todas elas existe un valor adverbial que incide sobre \"o lobo ouvea\". Pero nun enunciado do tipo \"o lobo quizais ouvea\", quizais non incide no enunciado do mesmo modo c\u00f3s anteriores, xa que s\u00f3 pode ser modificado circunstancialemte aquilo que se predica con seguridade.\nQuizais resulta un indicio da actitude psicol\u00f3xica do falante e non un complemento circunstancial de \"o lobo ouvea\"."}
{"id": "34883", "revid": "408", "url": "https://gl.wikipedia.org/wiki?curid=34883", "title": "Modalidade ling\u00fc\u00edstica", "text": ""}
{"id": "34884", "revid": "89787", "url": "https://gl.wikipedia.org/wiki?curid=34884", "title": "Aldara", "text": "Aldara \u00e9 un antrop\u00f3nimo feminino galego. Procede do xerm\u00e1nico 'alds\" (\"tempo\") ou \"hildi\" (\"loita\") e \"waran\" (\"gardar\", \"protexer\"). Admite as variantes Ilduara e Elduara\"'.\nNo ano 2012 un total 738 persoas levaban este nome en Galiza, e a variante Ilduara era o nome de 32 residentes no ano 2010."}
{"id": "34886", "revid": "2445", "url": "https://gl.wikipedia.org/wiki?curid=34886", "title": "Ilduara", "text": ""}
{"id": "34887", "revid": "22570", "url": "https://gl.wikipedia.org/wiki?curid=34887", "title": "Kathleen Hanna", "text": "Kathleen Hanna, nada en Portland o 12 de novembro de 1968, \u00e9 unha roqueira, activista e escritora estadounidense.\nTraxectoria.\nFoi unha das fundadoras e cantante do grupo de punk rock Bikini Kill a principios dos anos 90 e actualmente forma parte do grupo de m\u00fasica electro post-punk Le Tigre, de car\u00e1cter tam\u00e9n feminista. En 1998, Hanna editou un disco en solitario baixo o nome de Julie Ruin. Hanna tam\u00e9n escribiu sobre o feminismo e a arte, e colaborou cun gran n\u00famero de m\u00fasicos, aparecendo en discos de Atari Teenage Riot, Joan Jett, The Rickets, Green Day, Internal/External ou Mike Watt."}
{"id": "34889", "revid": "98629", "url": "https://gl.wikipedia.org/wiki?curid=34889", "title": "Joan Jett", "text": "Joan Jett, nada co nome de Joan Marie Larkin en Filadelfia (Pensilvania) o 22 de setembro de 1958, \u00e9 unha actriz, cantante, produtora e guitarrista estadounidense. \u00c9 co\u00f1ecida polos seus hits \"I Love Rock 'N Roll\", que estivo no n\u00famero 1 das listas do Billboard do 20 de marzo ao 8 de maio de 1982, \"Crimson and Clover\", \"Do You Wanna Touch Me\", \"Light of Day\", \"I Hate Myself For Loving You\", \"Little Liar\" e \"Love Is All Around\".\nProbablemente Joan Jett sexa a figura feminina m\u00e1is importante da historia do rock. Bandas como Bikini Kill, Shonen Knife, L7, The Yeah Yeah Yeahs, Kittie, The Donnas ou Hole declararon publicamente a influencia de Joan na s\u00faa m\u00fasica.\nTraxectoria.\nAos 15 anos, Joan formou The Runaways con outras tres rapazas, Sandy West, Lita Ford e Cherie Currie. Joan cantaba, tocaba a guitarra r\u00edtmica e escrib\u00eda moito do material da banda. A banda gravou cinco LPs e xirou por todo o mundo tendo de abreconcertos entre outros a Cheap Trick, Van Halen e Tom Petty and The Heartbreakers. Tiveron especialmente \u00e9xito no Xap\u00f3n.\nMentres que The Runaways eran moi populares en Europa, Xap\u00f3n, Australia, Canad\u00e1 e tam\u00e9n en Suram\u00e9rica, eles non tiveron o mesmo \u00e9xito nos Estados Unidos. Parte diso debeuse a que este pa\u00eds, e a s\u00faa prensa musical especialmente, non estaba acostumada a que unha banda de mulleres adolescentes fixese m\u00fasica en serio. The Runaways separouse en 1979.\nFoi nesa \u00e9poca cando Jett, considerada unha figura na escena punk rock, produciu o \u00fanico \u00e1lbum de The Germs. Esta gravaci\u00f3n \u00e9 considerada o equivalente estadounidense do \"Never Mind The Bollocks\" dos Sex Pistols.\nNa primavera de 1979, Joan foi a Inglaterra para comezar unha carreira en solitario. Mentres estivo al\u00ed, fixo tres temas cos ex-Sex Pistols Paul Cook e Steve Jones (unha delas era unha versi\u00f3n temper\u00e1 de \"I Love Rock N' Roll\"). De volta aos \u00c1nxeles, Joan comezou a rodar unha pel\u00edcula baseada en The Runaways chamada \"We're All Crazee Now!\". A pel\u00edcula nunca foi editada, pero durante a realizaci\u00f3n do proxecto Joan co\u00f1eceu ao compositor e produtor Kenny Laguna. Fix\u00e9ronse bos amigos e decidiron traballar xuntos.\nJett e Laguna entraron nos estudios The Who\u2019s Ramport Studios para gravar o debut en solitarios da primeira. O disco \"Joan Jett\" foi editado en Europa, pero nos Estados Unidos nada menos que 23 grandes selos rexeitaron o disco. Jett e Laguna edit\u00e1rono independentemente no seu propio selo Blackheart Records. Deste xeito, Jett converteuse na primeira int\u00e9rprete feminina en crear o seu propio selo discogr\u00e1fico.\nA parella usou os seus aforros persoais para gravar a crear o seu propio sistema independente de distribuci\u00f3n, moitas veces vendendo os \u00e1lbums no seu coche despois dos concertos.\nCoa axuda de Laguna, Jett formou The Blackhearts. A banda foi creada a comezos dos anos 80, e ademais de Jett estaba composta por Ricky Byrd, John Doe, Gary Ryan e Eric Ambel."}
{"id": "34890", "revid": "85894", "url": "https://gl.wikipedia.org/wiki?curid=34890", "title": "Afirmaci\u00f3n", "text": "A Afirmaci\u00f3n \u00e9, xunto coa negaci\u00f3n e a d\u00fabida, unha das tres modalidades de enunciaci\u00f3n oracional tradicionalmente consideradas.\nCalquera enunciado sen marca ningunha de modalidade \u00e9 de seu afirmativo. Agora ben, \u00e9 posible salientar mediante marcas o car\u00e1cter afirmativo: \"Si, heicho traer\".\nA afirmaci\u00f3n serve frecuentemente para responder secuencias interrogativas. A resposta afirmativa absoluta considerada m\u00e1is tradicional en galego \u00e9 a que consiste na repetici\u00f3n do verbo: \nOutras posibles respostas a esa pregunta ser\u00edan:"}
{"id": "34892", "revid": "5312", "url": "https://gl.wikipedia.org/wiki?curid=34892", "title": "Acci\u00f3n Democr\u00e1tica Espa\u00f1ola", "text": "Acci\u00f3n Democr\u00e1tica Espa\u00f1ola foi un partido pol\u00edtico espa\u00f1ol formado por democristi\u00e1ns procedentes do r\u00e9xime franquista.\nHistoria.\nFoi constitu\u00eddo en marzo de 1977, a\u00ednda que funcionaba desde 1976 como asociaci\u00f3n, dirixido por Federico Silva Mu\u00f1oz foi un dos partidos fundadores da Federaci\u00f3n de Partidos de Alianza Popular, que abandonou despois de que esta dese o seu apoio \u00e1 Constituci\u00f3n espa\u00f1ola de 1978. En 1979 integrou a Derecha Democr\u00e1tica Espa\u00f1ola con outros partidos de dereitas e pouco despois desapareceu.\nCon implantaci\u00f3n en Galicia contou entre os seus dirixentes a Fernando Amenedo e Antonio Ramilo."}
{"id": "34895", "revid": "89787", "url": "https://gl.wikipedia.org/wiki?curid=34895", "title": "Xuvia - Castro", "text": "Xuvia-Castro \u00e9 un espazo natural galego declarado zona especial de conservaci\u00f3n (ZEC) que abrangue 2.074 ha dos concellos da Capela, Moeche, Nar\u00f3n, Neda, San Sadurni\u00f1o, As Somozas e As Pontes de Garc\u00eda Rodr\u00edguez, percorridos polo r\u00edo Xuvia e o seu afluente o Castro e que conserva gran parte dos bosques tradicionais de ribeira. Na parte alta do r\u00edo Castro, na Serra do Forgoselo, local\u00edzase unha grande extensi\u00f3n de torgueiras ben conservadas. A altitude media \u00e9 de 407 m. e pertence \u00e1 rexi\u00f3n bioclim\u00e1tica atl\u00e1ntica."}
{"id": "34896", "revid": "15490", "url": "https://gl.wikipedia.org/wiki?curid=34896", "title": "Rosa Aguilar", "text": "Rosa Aguilar Rivero, nada en C\u00f3rdoba en 1957, \u00e9 unha pol\u00edtica andaluza, foi ministra de Medio Ambiente, Medio Rural e Mari\u00f1o de Espa\u00f1a entre os anos 2010 e 2011\nTraxectoria.\nLicenciada en dereito, entrou en pol\u00edtica da man do Partido Comunista de Espa\u00f1a e de Izquierda Unida, concelleira en C\u00f3rdoba desde 1987 ata 1991. Deputada no Parlamento de Andaluc\u00eda substitu\u00edndo a Julio Anguita (1990-1993), deputada no Congreso dos Deputados (1993-1996). En 1999 accedeu \u00e1 alcald\u00eda de C\u00f3rdoba grazas a un pacto co PSOE, no ano 2003 revalidou o seu mandato, xa sen precisar pacto ning\u00fan.\nCr\u00edtica con algunhas posturas de IU, como a entrada de Ezker Batua no goberno vasco ou a negativa de IU \u00e1 Constituci\u00f3n Europea, en 2009 accedeu como independente a ser conselleira de Obras P\u00fablicas na Xunta de Andaluc\u00eda, o que espertou grandes cr\u00edticas entre os membros do seu partido, que non ti\u00f1a asinado ning\u00fan pacto co Partido Socialista Obrero Espa\u00f1ol. En 2010 foi nomeada por Jos\u00e9 Luis Rodr\u00edguez Zapatero ministra de Medio Ambiente, Medio Rural e Mari\u00f1o, en substituci\u00f3n da galega Elena Espinosa."}
{"id": "34898", "revid": "1131", "url": "https://gl.wikipedia.org/wiki?curid=34898", "title": "Mont Blanc", "text": "O Mont Blanc (en franc\u00e9s) ou Monte Bianco (en italiano) (\"Monte Branco\", en galego) \u00e9 a monta\u00f1a gran\u00edtica culminante dos Alpes, cunha altura oficial de 4.810,45 metros (segundo a \u00faltima medici\u00f3n, en setembro de 2009). Tr\u00e1tase do punto m\u00e1is elevado de Europa Occidental e un dos m\u00e1is altos do resto de Europa, superado s\u00f3 por varias monta\u00f1as de Rusia e Xeorxia como o Elbrus de 5.642 metros.\nO Mont Blanc, rodeado de vales con numerosos glaciares, forma parte do macizo do Mont Blanc que se estende entre as demarcaci\u00f3ns do Val de Aosta, en Italia, e de Alta Savoia, en Francia. As cidades m\u00e1is habitadas pr\u00f3ximas ao Mont Blanc son Chamonix-Mont-Blanc e Saint-Gervais-les-Bains, situadas en Francia, e Courmayeur en Italia.\nA situaci\u00f3n do cume \u00e9 compartida entre Italia e Francia por un tratado internacional de 1860, a\u00ednda que desde ent\u00f3n se mant\u00e9n certa controversia e diferentes fontes cartogr\u00e1ficas atrib\u00faen enteiramente a localizaci\u00f3n a un de ambos os pa\u00edses. As\u00ed, os mapas do Instituto Xeogr\u00e1fico Nacional de Francia incl\u00faen todo o cume dentro das propias fronteiras, o que contrasta co mapa xeogr\u00e1fico do Arquivo de Estado de Tur\u00edn, segundo o cal o cume \u00e9 integramente italiano.\nNumerosos glaciares at\u00f3panse arredor del: ao sur os glaciares de Freney, de La Brenva, de Miage, do Mont Blanc e de Brouillard; e ao norte, os glaciares de Bossons e de Taconnaz. En 1957 iniciouse a construci\u00f3n do t\u00fanel do Mont Blanc (rematouse en 1965), que ten 11,6 km de longo e \u00e9 unha das maiores rutas de transporte transalpina, xa que une Italia e Francia. O macizo do Mont Blanc \u00e9 o berce do alpinismo; as expedici\u00f3ns empezaron cara ao s\u00e9culo XVIII e son un destino de referencia en Europa para a pr\u00e1ctica do sendeirismo, o esqu\u00ed e o snowboarding.\nHistoria.\nA monta\u00f1a maldita.\nAt\u00e9 o s\u00e9culo XVIII era habitualmente denominada \u00abMonta\u00f1a maldita\u00bb polos habitantes da rexi\u00f3n; de feito unha monta\u00f1a do macizo a\u00ednda mant\u00e9n esta denominaci\u00f3n, o monte Maldito. A principios de s\u00e9culo realiz\u00e1ronse varias procesi\u00f3ns entre os habitantes de Chamonix, debido a que o \"mer de Glace\" (un glaciar do macizo) se achegaba perigosamente \u00e1 vila.\nUnha lenda conta que exist\u00eda un reino encantado no cume, onde estaba a ra\u00ed\u00f1a das fadas, a \u00abdeusa branca\u00bb, que viv\u00eda en prados verdes e fiaba o destino dos habitantes do val. Segundo as crenzas da \u00e9poca, estas entidades divinas deb\u00edan ser respectadas e veneradas, xa que os cumes emit\u00edan un tipo de influencia, unha forza sobrenatural, que guiaba os homes sen que eles o soubesen e cuxa influencia pod\u00eda ser boa ou mala, segundo os casos. Co cristianismo consider\u00e1ronse estas divindades como demos invisibles e host\u00eds.\nNo ver\u00e1n de 1741, o viaxeiro ingl\u00e9s William Windham (1717\u20131761), que xa realizara expedici\u00f3ns en Exipto e en Oriente, organizou xunto con Richard Pococke (1704\u20131765) unha expedici\u00f3n de descubrimento ao val de Chamonix, que ti\u00f1a ent\u00f3n a reputaci\u00f3n de ser un lugar inh\u00f3spito e perigoso. Cando chegou, marabillouse do aspecto do val e dos precipicios, que segundo el, \"pod\u00edan espantar as almas m\u00e1is firmes\". Subiron at\u00e9 o lugar chamado Montenvers, no lateral do glaciar que Windham bautizou como \"Mer de Glace\" (\"Mar de Xeo\"), e foron os primeiros en observalo e amosar o interese que representan os glaciares. Windham recolleu tam\u00e9n algunhas lendas dos habitantes do lugar, que afirmaban que pola noite, sobre os glaciares, se efectuaban festas de bruxos que bailaban ao son da m\u00fasica. Co racionalismo de finais do s\u00e9culo XVIII e ao triunfar o materialismo do s\u00e9culo XIX, perfeccion\u00e1ronse os co\u00f1ecementos cient\u00edficos sobre a monta\u00f1a e intensific\u00e1ronse as exploraci\u00f3ns.\nExpedici\u00f3ns e pioneiros.\nEn 1760, un cient\u00edfico de Xenebra, Horace-B\u00e9n\u00e9dict de Saussure, ofreceu 20 t\u00e1lers aos primeiros monta\u00f1eiros que conseguisen atopar unha ruta ata o cume do Mont Blanc, o cal levaba tempo observando durante as anteriores expedici\u00f3ns que realizara no macizo. Suced\u00e9ronse varios intentos, at\u00e9 que o d\u00eda 8 de agosto de 1786 dous afeccionados ben adestrados de Chamonix, Jacques Balmat \u2013buscador de cristais de 24 anos\u2013 e o doutor Michel Gabriel Paccard \u2013quen quer\u00eda observar un bar\u00f3metro aneroide a esa altura\u2013 subiron at\u00e9 o cume pasando por Grands Mulets e baixaron sans e salvos, sendo esta a primeira ascensi\u00f3n. A expedici\u00f3n considerouse no seu tempo absolutamente extraordinaria, tam\u00e9n debido \u00e1 aura de superstici\u00f3ns, lendas e tab\u00fas que rodeaban a monta\u00f1a. No cume permanceron durante media hora, o tempo suficiente para que Paccard puidese comprobar a acci\u00f3n da presi\u00f3n atmosf\u00e9rica co bar\u00f3metro de Evangelista Torricelli, confirmando a teor\u00eda de Blaise Pascal (e repetindo o experimento levado a cabo \u00e1 s\u00faa instancia por Florin P\u00e9rier, o seu cu\u00f1ado) sobre a reduci\u00f3n da presi\u00f3n ao aumentar a altitude.\nUn ano despois, o 3 de agosto de 1787, o promotor desta aventura, Horace-B\u00e9n\u00e9dict de Saussure, pisou tam\u00e9n o cume, acompa\u00f1ado polo seu criado, Jacques Balmat, e dezaoito persoas entre gu\u00edas de Chamouni e portadores para levar diversos equipos cient\u00edficos. No cume mandou instalar unha tenda de campa\u00f1a antes de proceder ao c\u00e1lculo da altitude, efectuando medici\u00f3ns que serviron como primeira aproximaci\u00f3n sobre a altitude do cume. Entre todos transportaban v\u00edveres, unha escaleira, unha cama, unha estufa e un laboratorio cient\u00edfico con higr\u00f3metros, bar\u00f3metros e term\u00f3metros, e instrumentos de medici\u00f3n. Tras esta expedici\u00f3n e outras adicadas \u00e1 xeolox\u00eda, a bot\u00e1nica e a cristalograf\u00eda dos Alpes, escribiu libros como \"Relation abr\u00e9g\u00e9e d'un voyage \u00e0 la Cime du Mont-Blanc: en ao\u00fbt 1787\" e \"Voyages dans les Alpes\".\nA primeira muller en alcanzar o cume foi Marie Paradis, o 14 de xullo de 1808, acompa\u00f1ando a Jacques Balmat. A segunda ascensi\u00f3n feminina foi a da alpinista e xornalista Henriette d'Angeville, o 4 de setembro de 1838, que publicou un diario da s\u00faa ascensi\u00f3n. En canto \u00e1 primeira ascensi\u00f3n invernal feminina, foi a de Isabella Stratton en 1876. O 6 de agosto de 1864, o xe\u00f3logo e alpinista Felice Giordano foi o primeiro en efectuar a ascensi\u00f3n pola parte m\u00e1is abrupta, na vertente italiana, mentres que a primeira ascensi\u00f3n invernal por esta vertente a realizou Quintino Sella, o 5 de xaneiro de 1888. Achille Ratti, o futuro P\u00edo XI, trazou en 1890 a v\u00eda normal da vertente italiana, contribu\u00edndo as\u00ed a dar a co\u00f1ecer a cidade de Courmayeur, desde onde parte a dita ruta.\nO 11 de febreiro de 1914, Ag\u00e9nor Parmelin foi o primeiro aviador en sobrevoar o macizo e Marguette Bouvier foi a primeira muller en descender con esqu\u00eds, en 1929. Jean Moine foi o primeiro en aterrar cun helic\u00f3ptero sobre o cume, cun Bell 47 G en 1955. Outros feitos importantes foron cando o piloto Henri Giraud aterrou sobre o cume en apenas 30 metros, o 23 de xu\u00f1o de 1960, a primeira engalaxe cun aeroescorregadores por Rudy Kishazy en 1973, a primeira engalaxe con parapente por Roger Fillon en 1982 e a primeira aterraxe cun paraca\u00eddas por Tony Bernos en 1986."}
{"id": "34899", "revid": "85894", "url": "https://gl.wikipedia.org/wiki?curid=34899", "title": "Braganey", "text": "Braganey \u00e9 un municipio brasileiro do estado do Paran\u00e1. A s\u00faa poboaci\u00f3n \u00e9 de 5.014 habitantes (2005). En torno a 1950 comezaron a asentarse colonos brancos procedentes doutras rexi\u00f3ns do Brasil dedicadas \u00f3 cultivo do caf\u00e9. Reco\u00f1ecido como municipio en 1983."}
{"id": "34900", "revid": "89787", "url": "https://gl.wikipedia.org/wiki?curid=34900", "title": "Zona especial de conservaci\u00f3n", "text": "As zonas especiais de conservaci\u00f3n (ZEC) son, segundo a Directiva de H\u00e1bitats (92/43/EEC), espazos naturais con interese de conservaci\u00f3n polos seus h\u00e1bitats e especies de interese ou en risco e que declara a Comisi\u00f3n Europea. Protexen a m\u00e1is de 220 h\u00e1bitats e m\u00e1is de 1000 especies catalogadas nos anexos I ou II da directiva.\nAs zonas especiais de conservaci\u00f3ns son espazos naturais escollidos polos estados membros da Uni\u00f3n Europea dentro das candidaturas de lugares de importancia comunitaria (LIC) que propuxeron os estados membros. Unha vez declarados, corresp\u00f3ndelle aos estados aplicar as medidas de conservaci\u00f3n e protecci\u00f3n dos h\u00e1bitats.\nAs ZEC, e igual que as zonas ZEPAs para aves, est\u00e1n dentro da Rede Natura 2000 e poden complementar a outras \u00e1reas protexidas dentro das redes de conservaci\u00f3n de cada estado membro. As ZEC forman parte doutro compromiso de \"\u00e1reas de especial interese de conservaci\u00f3n\" da Rede Esmeralda dentro da Convenci\u00f3n de Berna: \"Convenci\u00f3n de conservaci\u00f3n da vida salvaxe e h\u00e1bitats naturais\".\nDeclaraci\u00f3n das zonas de conservaci\u00f3n.\nFase de proposta de lugares de importancia comunitaria.\nOs estados membros da Uni\u00f3n Europea, dentro da Directiva H\u00e1bitats de 1992 (92/43/EEC) e de Aves, deben avaliar as rexi\u00f3ns bioxeogr\u00e1ficas ou h\u00e1bitats de especies con interese de conservaci\u00f3n. Corresp\u00f3ndelle aos estados limitar estas rexi\u00f3ns e realizar informes t\u00e9cnicos destas \u00e1reas. As rexi\u00f3ns de interese de conservaci\u00f3n para os estados deben levalos como propostas de lugares de importancia comunitaria (pLIC) a consellos cient\u00edficos da Uni\u00f3n Europea. As comisi\u00f3ns cient\u00edfica realizan unha funci\u00f3n de avaliaci\u00f3n das rexi\u00f3ns propostas, os h\u00e1bitats que conte\u00f1en e as especies presentes. As comisi\u00f3ns cient\u00edficas organizaranse por \u00e1reas bioxeogr\u00e1ficas e determinan a calidade das propostas dos estados membros da uni\u00f3n, identificando as eivas en cada unha.\nFase de lugar de importancia comunitaria.\nUnha vez os estados propuxeron as candidaturas, eses espazos propostos ante a comisi\u00f3n denom\u00ednanse lugares de importancia comunitaria (LIC) (en ingl\u00e9s \"Site of Community Importance (SCI)\"). Namentres non finalice o procedemento de selecci\u00f3n das \u00e1reas obxectivo de conservaci\u00f3n a estas candidaturas ch\u00e1maselles \"lugares de importancia comunitaria (LIC)\". Segundo a definici\u00f3n da Comisi\u00f3n Europea na s\u00faa Directiva de H\u00e1bitats (92/43/EEC), son lugares ou rexi\u00f3ns bioxeogr\u00e1ficas que contrib\u00faen dunha maneira significativa ao mantemento e recuperaci\u00f3n dun tipo de h\u00e1bitat natural ou de especies; e que lles dan coherencia \u00e1 Rede Natura 2000 coa s\u00faa contribuci\u00f3n a manter a diversidade biol\u00f3xica dentro de rexi\u00f3ns bioxeogr\u00e1ficas ou rexi\u00f3ns de interese.\nOs estados membros avaliar\u00e1n se procede continuar co reco\u00f1ecemento da \u00e1rea e lle permiten ao estado membro designala como Zona especial de conservaci\u00f3n (ZEC).\nFase de zona especial de conservaci\u00f3n.\nCando os lugares de importancia comunitaria son aceptados pola Comisi\u00f3n Europea e lles dan autorizaci\u00f3n, os estado membros debe proceder a declarar esas zonas como Zonas especiais de conservaci\u00f3n (ZEC) (en ingl\u00e9s \"Special Areas of Conservation\" (SACs)) e cumprir as obrigas de conservaci\u00f3n. O per\u00edodo de declaraci\u00f3n como ZEC non pode superar os seis anos e a Uni\u00f3n Europea, unha vez declarados, comproba anualmente este cumprimento.\nOs estados deben velar polo conservaci\u00f3n das zonas especiais de conservaci\u00f3n e darlle prioridade aos espazos en maior risco de degradaci\u00f3n.\nZonas declaradas LIC e ZEC.\nEspa\u00f1a.\nEn Espa\u00f1a existen un total de 1.448 \u00e1reas protexidas baixo esta denominaci\u00f3n, que representan case 12 mill\u00f3ns de hect\u00e1reas, un 22.21% do territorio.\nNa comunidade de Madrid, o territorio protexido con esta figura representa un 39,89% do territorio da comunidade aut\u00f3noma; nas Illas Canarias, o 36.90%; na Rioxa, o 33.25%.\nGalicia.\nA comunidade galega \u00e9 a que pos\u00fae a menor porcentaxe de territorio protexido espa\u00f1ol coa denominaci\u00f3n de Zonas especiais de conservaci\u00f3n: 371.868 hect\u00e1reas, que representan o 11.61%."}
{"id": "34901", "revid": "98629", "url": "https://gl.wikipedia.org/wiki?curid=34901", "title": "Maurice Ravel", "text": "Joseph Maurice Ravel, nado en Ciboure, Pireneos Atl\u00e1nticos, o 7 de marzo de 1875 e finado en Par\u00eds o 28 de decembro de 1937, foi un compositor franc\u00e9s da \u00e9poca moderna.\nTraxectoria.\nA s\u00faa obra, que denota un estilo neocl\u00e1sico audaz, \u00e9 o froito dunha herdanza complexa e de procuras musicais que revolucionaron o piano e a m\u00fasica orquestral. Ravel reco\u00f1\u00e9cese como un mestre da orquestraci\u00f3n e un artes\u00e1n meticuloso que cultivaba a perfecci\u00f3n formal ao tempo que permanec\u00eda profundamente humano. Autor dun c\u00e9lebre bolero, \u00e9 un dos m\u00fasicos m\u00e1is tocados do mundo."}
{"id": "34903", "revid": "89787", "url": "https://gl.wikipedia.org/wiki?curid=34903", "title": "Oso polar", "text": "O oso polar (\"Ursus maritimus\"), tam\u00e9n co\u00f1ecido como oso branco, \u00e9 un mam\u00edfero da familia dos \u00darsidos. \u00c9 un oso carn\u00edvoro cuxo h\u00e1bitat abrangue unha ampla rexi\u00f3n do C\u00edrculo Polar \u00c1rtico, no Oc\u00e9ano \u00c1rtico, e as masas de terra que arrodean os mares. \u00c9 o meirande oso, cun tama\u00f1o semellante \u00f3 do omn\u00edvoro oso de Kodiak (\"Ursus arctos middendorffi\"). Un macho adulto rolda entre os 350 e os 700\u00a0kg de peso, mentres que a femia adulta pode chegar \u00e1 metade de peso. Malia que \u00e9 unha especie irm\u00e1 do oso pardo, evolucionou para ocupar un estreito nicho ecol\u00f3xico, e moitas das s\u00faas caracter\u00edsticas corporais foron adaptaci\u00f3ns \u00e1s baixas temperaturas, a desprazarse pola neve e o xeo, a nadar en mar aberto e a cazar focas, que son a principal fonte da s\u00faa dieta. Malia que a maior\u00eda dos osos polares nacen en terra, pasan a meirande parte da s\u00faa vida no mar conxelado. O seu nome cient\u00edfico significa \"oso mar\u00edtimo\", e deriva dese feito. Os osos polares cazan a s\u00faa comida preferida, as focas, en banquisas, vivindo a mi\u00fado das reservas de graxa cando non hai xeo mari\u00f1o. Por mor da s\u00faa dependencia do xeo do mar, os osos polares est\u00e1n clasificados como un mam\u00edferos mari\u00f1os.\nPor mor da destruci\u00f3n de h\u00e1bitat causado polo quecemento global, o oso polar est\u00e1 clasificado como unha especie vulnerable, e polo menos tres das dezanove sub-poboaci\u00f3ns de oso polar est\u00e1n en declive. Durante d\u00e9cadas, a caza a grande escala supuxo unha preocupaci\u00f3n internacional polo futuro da especie, mais as poboaci\u00f3ns recuper\u00e1ronse despois da imposici\u00f3n de controis. \nDurante miles de anos, o oso polar foi unha figura chave na cultura material e espiritual dos pobos circumpolares, sendo a\u00ednda hoxe moi importantes nas s\u00faas culturas.\nClasificaci\u00f3n.\nPhipps foi o primeiro en describir este animal como especie distinta: \"Thalarctos maritimus\" (Phipps, 1774). Outros nomes xen\u00e9ricos foron despois propostos, tales como \"Thalassarctos\", \"Thalarctos\" e tam\u00e9n \"Thalatarctos\". Tendo como base feitos relativos ao cruzamento de osos pardos con osos polares, en xard\u00edns zool\u00f3xicos, estabeleceuse o nome \"Ursus (Thalarctos) maritimus\" para esta especie. M\u00e1is tarde, debido a interpretaci\u00f3ns paleontol\u00f3xicas e evolutivas, foi proposta por Kurt\u00e9n (1964), a integraci\u00f3n de Phipps (1774), como a autoridade da especie. Finalmente, o nome \"Ursus maritimus\" pasou a ser utilizado at\u00e9 os nosos d\u00edas, debido a promoci\u00f3n feita por Harrington (1966), Manning (1971) e Wilson (1976) .\nP\u00e9nsase que os procion\u00eddeos e os \u00farsidos se ramificaron hai preto de 30 mill\u00f3ns de anos. O oso de anteollos formou unha p\u00f3la \u00e1 parte en torno a 13 mill\u00f3ns de anos atr\u00e1s. As seis especies actuais do x\u00e9nero Ursus orixin\u00e1ronse hai uns 6 mill\u00f3ns de anos. O oso pardo e o oso polar diverxeron dun devanceiro com\u00fan hai preto de 2 mill\u00f3ns de anos e o cruzamento entre as d\u00faas especies xera descendentes f\u00e9rtiles, feito que pode levar \u00e1 conclusi\u00f3n de que o oso polar \u00e9 unha subespecie do oso pardo. A perda de dentes molares t\u00edpicos do oso pardo deuse hai 10 ou 20 mil anos..\nA maior\u00eda dos cient\u00edficos non reco\u00f1ecen subespecies de oso polar. O \"IUCN/SSC Polar Bear Specialist Group\" (PBSG) contabiliza 20 grupos poboacionais, en tanto que outros cient\u00edficos apuntan aos seis grupos seguintes:\nAlgunhas fontes citan estas d\u00faas subespecies:\nAparencia.\nOs machos desta especie pesan preto de 600\u00a0kg, mais poden atinxir 800\u00a0kg, e miden at\u00e9 2,60 m. As femias son de media bastante menores, con 200 a 300\u00a0kg de peso e 2,10 m de cumprimento. Ao nacer o fillote ten 0,6 a 0,7\u00a0kg. A capa de graxa subcut\u00e1nea pode chegar a un espesor de 15\u00a0cm.\nTodo o seu corpo est\u00e1 adaptado para o mellor desenvolvemento na auga e para o fr\u00edo. Tanto as orellas como os ollos son pequenos e arredondados. As patas dianteiras son longas para facer m\u00e1is doada a nataci\u00f3n e o mergullo e as patas posteriores te\u00f1en 5 dedos. O cranio e o pescozo son alongados. Todas esas adaptaci\u00f3ns proporci\u00f3nanlles unha maior hidrodin\u00e1mica que facilita a nataci\u00f3n. As plantas dos p\u00e9s te\u00f1en papilas que facilitan cami\u00f1ar sobre o xeo.\nA pelaxe dos osos polares \u00e9 branca e cobre todo o corpo, inclusive a planta das patas, como illamento do fr\u00edo. Componse dunha densa capa de subpelo (5\u00a0cm) e unha capa de pelos externos (15\u00a0cm). O pelo individual \u00e9 transparente e oco. No ver\u00e1n a pelaxe t\u00f3rnase amarelada por mor da oxidaci\u00f3n producida polo sol. Ao contrario dos demais mam\u00edferos \u00e1rticos, os osos polares non sofren proceso de muda estacional. Os pelos nas plantas das patas son duros e proporcionan excelente illamento t\u00e9rmico e tracci\u00f3n sobre a neve. O illamento t\u00e9rmico proporcionado pola pelaxe xeral \u00e9 tan eficiente que torna o animal practicamente invis\u00edbel a detectores infravermellos. Por riba dos 10\u00a0\u00b0C, con todo, isto pode levar ao sobrequecemento do animal. Outra caracter\u00edstica da s\u00faa pelaxe \u00e9 non reflectir a luz ultravioleta.\nAlg\u00fans animais cativos, expostos a climas quentes e h\u00famidos, desenvolven unha cor verde grazas a algas que crecen nos seus pelos ocos. Tales algas non son nocivas para o animal e son eliminadas con ba\u00f1os de auga osixenada ou sal.\nDistribuci\u00f3n.\nO oso polar \u00e9 un animal do hemisferio norte que habita o c\u00edrculo polar \u00e1rtico. P\u00f3dese atopar en Alasca, no Canad\u00e1, en Groenlandia, en Rusia e no arquip\u00e9lago noruegu\u00e9s de Svalbard. O h\u00e1bitat natural do animal \u00e9 a capa fina de xeo, onde lle \u00e9 pos\u00edbel cazar focas. Est\u00e1 perfectamente adaptado para a vida no xeo, sendo habitual durante o inverno nos mares conxelados de Chukchi e Beaufort ao norte do Alasca, mares Siberiano Oriental, de Laptev e de Kara en Rusia e no mar de Barents ao norte de Europa. Son com\u00fans tam\u00e9n na porci\u00f3n norte do mar de Groenlandia, na ba\u00eda de Baffin e en todo o arquip\u00e9lago \u00c1rtico canadense.\nA pesar de diminu\u00edr o seu n\u00famero a partir do paralelo 88\u00b0, os osos polares poden ser encontrados virtualmente en todo o \u00c1rtico.\nH\u00e1bitos.\nEsta especie conc\u00e9ntrase xunto \u00e1 costa, dado que depende da auga para encontrar as s\u00faas presas. Os osos polares son excelentes nadadores e poden percorrer at\u00e9 80\u00a0km sen descanso. Alg\u00fans animais migran desta forma do Norte para o Sur seguindo as marxes dos glaciares, mais poden desprazarse tam\u00e9n por terra firme. O oso polar \u00e9 un animal de h\u00e1bitos di\u00farnos e car\u00e1cter solitario.\nOs machos adultos, como noutras especies, poden atacar e matar as cr\u00edas. As femias def\u00e9ndeas mesmo fronte a un macho que mida o duplo do seu tama\u00f1o. Aos seis meses de idade, un fillote \u00e9 capaz de fuxir correndo dun adulto.\nOs territorios, moitas veces enormes, non son defendidos. A pesar de non seren sociais, os osos son capaces, con todo, de compartir os restos dunha balea sen maiores conflitos.\nDebido \u00e1 abundancia de comida mesmo durante o inverno, o oso polar non hiberna no sentido estrito da palabra: entra nun estado de somnolencia, no cal a s\u00faa temperatura corp\u00f3rea non cae, pasando a subsistir das s\u00faas reservas de graxa corporal.\nOs osos polares son animais moi preocupados coa propia hixiene. Despois de cada comida, dedican uns 15 minutos para eliminar a sucidade. Para se limparen, usan as patas, a lingua, auga ou neve. Isto d\u00e9bese ao feito de que a sucidade interfire coa capacidade de illamento t\u00e9rmico da pelaxe.\nReproduci\u00f3n.\nOs osos polares reprod\u00facense entre os meses de marzo e xu\u00f1o, con implantaci\u00f3n diferida dos \u00f3vulos fecundados, de modo que o per\u00edodo de xestaci\u00f3n se torna moi longo, entre 200 a 265 d\u00edas, variando de acordo coas condici\u00f3ns ambientais.\nAs cr\u00edas nacen entre novembro e xaneiro, no abrigo invernal constru\u00eddo pola femia, e non se separan da nai at\u00e9 completaren dous anos de idade. Nacen cegas e pesando moi pouco en relaci\u00f3n ao peso adulto, sendo unha das cr\u00edas menos desenvolvidas dos mam\u00edferos euterios. As femias te\u00f1en catro mamas funcionais, mentres que as outras especies presentan seis. Poden xerar at\u00e9 catro fillotes por xestaci\u00f3n, a\u00ednda que a media sexa de d\u00faas cr\u00edas.\nAs femias est\u00e1n aptas para a reproduci\u00f3n unha vez cada tres anos, sendo un dos mam\u00edferos con menor capacidade reprodutiva. Calc\u00falase que a osa polar ten s\u00f3 cinco ni\u00f1adas na s\u00faa vida.\nAtinxen a madurez sexual entre os 5 e 6 anos e en condici\u00f3ns naturais, viven unha media de 15 a 18 anos. Alg\u00fans animais salvaxes marcados ti\u00f1an un pouco m\u00e1is de 30 anos. Un esp\u00e9cime do zoo de Londres morreu aos 41 anos.\nDieta.\nDe todos os osos, o oso polar \u00e9 o m\u00e1is restritamente carn\u00edvoro. A dentici\u00f3n lembra m\u00e1is a de carn\u00edvoros acu\u00e1ticos que a doutros osos. A s\u00faa principal presa \u00e9 a foca (en especial a foca anelada), a cal tenta capturar cando emerxen polos buracos do xeo para respirar. A s\u00faa taxa de \u00e9xito, con todo, \u00e9 baixa. S\u00f3 o 5% das tentativas ten \u00e9xito. Un oso experimentado captura unha foca cada cinco d\u00edas, o que lle proporciona enerx\u00eda suficiente para 11 d\u00edas. Al\u00e9n deste m\u00e9todo de caza \u00f3 axexo, o oso polar emprega tam\u00e9n o m\u00e9todo de persecuci\u00f3n para cazar, aproxim\u00e1ndose moi lentamente \u00e1 v\u00edtima e dispar\u00e1ndose nos 15 m finais, a unha velocidade de at\u00e9 55\u00a0km/h.\nAlim\u00e9ntase tam\u00e9n de aves, roedores, moluscos, caranguexos, morsas e belugas. Ocasionalmente caza bois almiscrados e at\u00e9 mesmo, a\u00ednda que raro, outros osos polares.\nOportunista, a especie pode comer carniza (como baleas varadas) e materia vexetal, como ra\u00edces e bagas no final do ver\u00e1n. No dep\u00f3sito de lixo en Churchill, Manitoba, observ\u00e1ronse comendo, entre outras cousas, graxa e aceite de motor.\nO oso polar \u00e9 un nadador e un corredor capaz, o que o torna un cazador eficiente tanto na auga como na terra firme.\nEsta especie \u00e9 extremadamente perigosa para o home, que encara como presa, especialmente se non houber abundancia dos seus alimentos habituais. Na Illa de Baffin, por exemplo, os xe\u00f3logos fan os traballos de campo armados de escopetas de caza como medida de protecci\u00f3n contra os osos polares.\nAo contrario da crenza, nunca foi observado que o oso polar, en busca da camuflaxe perfecta, esconda o foci\u00f1o cando est\u00e1 cazando.\nConservaci\u00f3n.\nO oso polar \u00e9 citado polo CITES como de baixo risco de extinci\u00f3n. Por\u00e9n, alg\u00fans factores poden mudar esta situaci\u00f3n para peor.\nA reduci\u00f3n das capas de xeo e o prolongamento do ver\u00e1n est\u00e1n a obrigar os osos polares a buscaren comida en lugares habitados, colocando a especie en conflito co home. En 2005, afirmouse ter visto un total de cerca de 40 osos nadando centenares de quil\u00f3metros en busca dalgunha capa de xeo flotante \u00e1 cal puidesen subir.\nOs pobos \u00edndixenas do \u00c1rtico cazan osos pola s\u00faa graxa e pel. Canad\u00e1 permite a cazar aos estranxeiros, se van guiados por un inuit na s\u00faas zorras de cans. A pesar de que foi florecente no s\u00e9culo pasado, este tipo de actividade est\u00e1 en declive actualmente. O interese polas peles de oso diminu\u00edu, as\u00ed como os seus prezos. Unha pel que se vend\u00eda por 3.000 d\u00f3lares atinxe hoxe o prezo m\u00e1ximo de 500 d\u00f3lares.\nCertas actividades humanas como a exploraci\u00f3n de gas e petr\u00f3leo, o turismo, a investigaci\u00f3n cient\u00edfica e deportes na neve, perturban o animal no seu ambiente. A contaminaci\u00f3n ambiental \u00e9 outra ameaza. Estando no cumio da cadea tr\u00f3fica, o oso polar concentra substancias t\u00f3xicas no seu organismo. A cantidade de metais pesados e hidrocarburos clorados mostra unha curva ascendente en mostras de tecidos.\nOs derramamentos de petr\u00f3leo tam\u00e9n afectan os osos polares. O petr\u00f3leo \u00e9 altamente t\u00f3xico e de lenta descomposici\u00f3n, sendo inxerido polo animal cando este se alimenta ou executa o seu aseo.\nA poboaci\u00f3n actual de osos polares est\u00edmase entre 22.000 e 27.000 individuos, o 60% dos cales viven no Norte do Canad\u00e1."}
{"id": "34905", "revid": "98629", "url": "https://gl.wikipedia.org/wiki?curid=34905", "title": "Constitu\u00edntes verbais", "text": "Na an\u00e1lise da flexi\u00f3n verbal do portugu\u00e9s, Mattoso C\u00e2mara segmenta catro constitu\u00edntes: o radical (R), formado por un morfema lexical que pode levar morfemas derivacionais; a vogal tem\u00e1tica, que ampl\u00eda o radical e serve para clasificar morficamente os verbos; o sufixo modotemporal (SMT), con am\u00e1lgama das noci\u00f3ns gramaticais de modo e tempo; o sufixo n\u00famero-persoal (SNP), onde est\u00e1n amalgamadas as noci\u00f3ns de n\u00famero e persoa do suxeito. Os dous primeiros constitu\u00edntes forman o tema e os outros o sufixo flexional.\nNa descrici\u00f3n sincr\u00f3nica do verbo galego realizada por Ant\u00f3n Santamarina apl\u00edcase o m\u00e9todo proposto por Mattoso Camara. E o mesmo se fai na gram\u00e1tica galega:\nO verbo galego, coma o de t\u00f3dalas linguas rom\u00e1nicas, consta dun tema e dun sufixo flexional; \u00e1 s\u00faa vez no tema dist\u00ednguese unha ra\u00edz (R) e unha vogal tem\u00e1tica (VT), mentres que o sufixo flexional se subdivide en sufixo modo-temporal (SMT) e sufixo de n\u00famero e persoa (SNP).\nA vogal tem\u00e1tica \u00e9 un morfema que clasifica os verbos en tres clases m\u00f3rficas ou conxugaci\u00f3ns. De acordo co comportamento da ra\u00edz e mais da vogal tem\u00e1tica dist\u00ednguense verbos regulares e irregulares.\n\u00d3 ser un elemento l\u00e9xico, a ra\u00edz \u00e9 o \u00fanico constitu\u00ednte verbal de aparici\u00f3n necesaria, mentres que t\u00f3dolos demais morfemas poden estar representados ou non.\nOs verbos regulares te\u00f1en, normalmente, unha \u00fanica ra\u00edz para todo o paradigma, mentres que os irregulares xeralmente presentan, cando menos, d\u00faas ra\u00edces: unha delas coincide coa do infinitivo e aparece nos tempos do tema de presente e a outra enc\u00f3ntrase nos tempos do tema de perfecto e diverxe en maior ou menor grao da ra\u00edz do infinitivo. Te\u00f1en tema de perfecto os seguintes tempos: perfecto, pluscuamperfecto, imperfecto de subxuntivo, e futuro de subxuntivo; os restantes tempos constr\u00faense co tema de presente."}
{"id": "34907", "revid": "56817", "url": "https://gl.wikipedia.org/wiki?curid=34907", "title": "Herba salgueira", "text": "A herba salgueira ou chuchamel (Lonicera periclymenum) \u00e9 unha especie de rubideira pertencente \u00e1 familia das caprifoli\u00e1ceas que gabea e sobe polos salgueiros e outras \u00e1rbores (de a\u00ed o nome vulgar galego). \u00c9 com\u00fan en toda Galiza.\nDescrici\u00f3n.\n\u00c9 unha planta rubideira que chega aos 6 m de altura. Ten follas ovais, de 3 a 7\u00a0cm, m\u00e1is ou menos oblongas ou el\u00edpticas, e son m\u00e1is claras pola cara posterior.\nAs flores est\u00e1n dispostas en grupos. Son tubulares, duns 4 ou 5\u00a0cm de longo, de cor branca ou amarela e \u00e1s veces est\u00e1n lixeiramente tinxidas de vermello. Os froitos son bagas vermellas con varias sementes e son t\u00f3xicos.\nFlorea de maio a agosto e na mesma planta poden verse flores e froitos maduros ao mesmo tempo.\nEtimolox\u00eda.\nO termo \"Lonicera\" foi empregado por primeira vez por Linneo no 1753 adaptando ao lat\u00edn o apelido \"Lonitzer\", en honor do bot\u00e1nico Adam Lonitzer (1528-1586), m\u00e9dico que exerceu en Frankfurt.\nEn galego recibe outros nomes vulgares coma: madreselva (var. \"madresilva\"), chuchamel (var. zugamel, zugameles, zugos), \"bigorda\", cabrifollo. O nome de chuchamel (nome co que tam\u00e9n se co\u00f1ece a planta en ingl\u00e9s) v\u00e9nlle de que os rapaces arr\u00edncanlle a corola e chuchan o seu n\u00e9ctar de sabor a mel, con todo outras especies vexetais reciben este mesmo nome en galego. Non confundir, por exemplo, con \"Lamium maculatum\".\nH\u00e1bitat e distribuci\u00f3n.\n\u00c9 orixinaria de Europa, espall\u00e1ndose polo norte dende o sur de Noruega e Suecia. At\u00f3pase con bastante frecuencia en bosques e fragas. \nUsos.\nA \"Lonicera periclymenum\" empr\u00e9gase coma remedio homeop\u00e1tico non moi corrente, usado para a irritabilidade con violencia.\nCult\u00edvase tam\u00e9n como planta ornamental.\nSubespecies.\nExisten d\u00faas subespecies. A \"Lonicera periclymenum\" subsp. \"periclymenun\", con follas case sen peluxe; e a \"Lonicera periclymenum\" subsp. \"hispanica\", m\u00e1is abundante e con follas con peluxes evidentes na face anversa."}
{"id": "34909", "revid": "98629", "url": "https://gl.wikipedia.org/wiki?curid=34909", "title": "Joseph Mascis", "text": "J Mascis, nado o 10 de decembro de 1965 en Amherst, Massachusetts, \u00e9 un m\u00fasico estadounidense. \u00c9 co\u00f1ecido sobre todo por ser o cantante, guitarrista e compositor de Dinosaur Jr., a pesar de traballar ocasionalmente como produtor ou como compositor de m\u00fasica de pel\u00edculas.\nTraxectoria.\nNado en Amherst, Massachusetts, fillo dun dentista local, Mascis fundou a banda hardcore de curta vida Deep Wound, cos amigos do instituto Lou Barlow e Scott Helland a principios dos 80. El comezou tocando a bater\u00eda, pero cambiou para a guitarra cando fundou o grupo Dinosaur Jr. (co baixista Barlow e o bater\u00eda Patrick \"Murph\" Murphy) en 1984 acadando \u00e9xito en todo o pa\u00eds. A s\u00faa voz foi comparada coa de Neil Young, e os seus riffs de guitarra designados coma \"monol\u00edticos\". Despois de que Mascis despedise a barlow de Dinosaur Jr. en 1989 gravou varios discos coa banda ata 1997, e tam\u00e9n un \u00e1lbum en solitarios ac\u00fastico titulado \"Martin + Me\" en 1996.\nFoi bater\u00eda do proxecto paralelo Upsidedown Cross, unha banda de doom metal de Boston que tam\u00e9n contaba con Seth Putnam de Anal Cunt, que editou un \u00e1lbum auto-titulado co selo Taang! Records en 1991. Mascis escribiu temas para a pel\u00edcula \"Gas, Food, Lodging\" e fixo un cameo na mesma. En 1996 tivo un pequeno papel no filme \"Grace of my Heart\" e achegou un par de temas \u00e1 s\u00faa banda sonora. No ano 2000 comezou a traballar nos discos da s\u00faa nova banda, J Mascis and the Fog.\nEn abril do 2005 Mascis reuniuse con Barlow e Murph, o tr\u00edo orixinal de Dinosaur Jr., para realizar unha xira de celebraci\u00f3n da re-edici\u00f3n dos seus primeiros tres \u00e1lbums. Dende ent\u00f3n lanzaron dous novos traballos: \"Beyond\" (2007) e \"Farm\" (2009).\nNo mes de agosto do 2005 Mascis editou un novo traballo en solitrio baixo o nome de J Mascis and Friends, \"J and Friends Sing and Chant For Amma\", un \u00e1lbum adicado ao l\u00edder relixioso hind\u00fa Mata Amritanandamayi, sobre o cal anteriormente compuxera a canci\u00f3n \"Ammaring\", aparecida no primeiro \u00e1lbum de J Mascis + The Fog \"More Light\". Os beneficios do disco foron doados \u00e1 organizaci\u00f3n de Mata Amritanandamayi, que actuou axudando aos damnificados do tsunami do \u00efndico do ano anterior."}
{"id": "34910", "revid": "865", "url": "https://gl.wikipedia.org/wiki?curid=34910", "title": "Dinosaur Jr", "text": ""}
{"id": "34912", "revid": "98629", "url": "https://gl.wikipedia.org/wiki?curid=34912", "title": "Juliana Hatfield", "text": "Juliana Hatfield, nada o 27 de xullo de 1967 en Wiscasset, Maine, \u00e9 unha guitarrista e compositora estadounidense que tocou nas bandas de indie rock Blake Babies e Some Girls e na actualidade act\u00faa en solitario.\nTraxectoria.\nNada en Wiscasset, Maine, viviu ata a adolescencia en Duxbury, Massachusetts. A pesar de estar pr\u00f3xima a fervente cidade de Boston, en Duxbury Juliana tivo un acceso tard\u00edo ao rock. Dende pequena interesouse pola m\u00fasica, estudou piano e cantaba, pero s\u00f3 achou o seu cami\u00f1o cando descubriu bandas como \"Replacements\" e \"Velvet Underground\". Na s\u00faa \u00e9poca de universitaria mudouse a Boston para estudar canto no Berklee College of Music, xa coa idea de formar unha banda. Al\u00ed co\u00f1eceu a John Strohm (guitarrista) e a Brenda Love (bater\u00eda) e con eles formou \"Blake Babies\", en 1986.\nBlake Babies.\n\"Blake Babies\" lanzou o seu primeiro \u00e1lbum, \"Nicely, Nicely\", en 1987, e a partir dese momento a banda comezou a definir o seu son aproxim\u00e1ndose a bandas contempor\u00e1neas como R.E.M. e Throwing Muses, con Juliana como principal compositora e vocalista.\nA banda editou dous discos m\u00e1is, \"Earwig\" e \"Sunburn\", e converteuse nunha das bandas m\u00e1is prometedoras da escena de Boston, xunto con \"The Lemonheads\". Nese momento, xusto cando estaban a piques de dar o salto ao gran p\u00fablico, \"Blake Babies\" anunciou a s\u00faa disoluci\u00f3n. Strohm e Brenda Nunes formaron \"Antenna\" e Juliana comezou a s\u00faa carreira en solitario.\nCarreira en solitario.\nO seu primeiro disco en solitario, \"Hey Babe\", foi lanzado a trav\u00e9s do selo Mammoth Records en 1992 e converteuse nun dos traballos independentes m\u00e1is vendidos dese ano, superando a cifra das 300.000 copias vendidas. Hatfield recrutou unha secci\u00f3n r\u00edtmica formada polo antigo bater\u00eda de \"Moving Targets\" e \"Bullet LaVolta\" Todd Phillips, e polo baixista de \"Thudpucker\" Dean Fisher, convert\u00e9ndose en \"The Juliana Hatfield Three\".\nHatfield acadou o estrelato dentro do rock alternativo coa edici\u00f3n en 1993 de \"Become What You Are\" (baixo o nome de \"The Juliana Hatfield Three\"). Varios temas do disco foron emitidas regularmente en grandes emisoras estadounidenses, co seu tema \"My Sister\" convert\u00e9ndose no maior \u00e9xito da s\u00faa carreira, chegando ao n\u00famero 1 da lista Modern Rock Tracks. Partes do v\u00eddeo de \"Universal Heartbeat\" aparecer\u00eda nun episodio de \"Beavis and Butt-Head\". Outra das s\u00faas canci\u00f3ns, \"Spin the Bottle\", foi usada na banda sonora da pel\u00edcula \"Reality Bites\" (1994). Hatfield tam\u00e9n apareceu na portada da revista \"Spin\"."}
{"id": "34913", "revid": "1131", "url": "https://gl.wikipedia.org/wiki?curid=34913", "title": "Instituto Galego de An\u00e1lise e Documentaci\u00f3n Internacional", "text": "O Instituto Galego de An\u00e1lise e Documentaci\u00f3n Internacional (IGADI) \u00e9 unha entidade independente e sen fins de lucro creada en 1991, que ten por obxecto principal a investigaci\u00f3n dos problemas internacionais e a activaci\u00f3n de estratexias que favorezan unha maior proxecci\u00f3n de Galicia no mundo en t\u00f3dolos dominios.\nDocumentaci\u00f3n e investigaci\u00f3n.\nO IGADI recibe e analiza a prensa de numerosos pa\u00edses; arquiva obras, xornais, revistas e outros soportes documentais (anuarios estat\u00edsticos, teses, actas de coloquios, conferencias etc) referidos \u00e1 situaci\u00f3n econ\u00f3mica, social e pol\u00edtica de cada pa\u00eds, rexional e mundial. Estes materiais constit\u00faen a base para a creaci\u00f3n do Centro de Informaci\u00f3n e Documentaci\u00f3n Internacional Contempor\u00e1nea.As\u00ed mesmo o IGADI promove a realizaci\u00f3n de investigaci\u00f3ns sobre as m\u00e1is diversas problem\u00e1ticas de orde internacional.\n\u00c1 disposici\u00f3n da sociedade.\n\u00c1mbolos dous servizos concretan un programa de apoio \u00e1s colectividades de diferentes niveis educativos, \u00e1s empresas e outros axentes sociais, que se complementa coa activa divulgaci\u00f3n de informaci\u00f3n \u00f3s medios de comunicaci\u00f3n, movementos asociativos, parlamentarios, personalidades e instituci\u00f3ns galegas.\nApoio e mediaci\u00f3n.\nO IGADI ofrece un servizo de apoio e mediaci\u00f3n para empresas e instituci\u00f3ns que incl\u00fae os seguintes aspectos particulares: realizaci\u00f3n de estudos sectoriais, de monograf\u00edas, acompa\u00f1amento de delegaci\u00f3ns, traduci\u00f3n e interpretaci\u00f3n, investimento e comercio exterior. Este servizo forma parte dun proxecto m\u00e1is amplo que contempla a creaci\u00f3n en Galicia dun Observatorio Exterior econ\u00f3mico e sociopol\u00edtico.\nActividades p\u00fablicas.\nPara difundir informaci\u00f3n e promover debates na opini\u00f3n p\u00fablica, o IGADI organiza seminarios, mesas redondas e conferencias. En permanente contacto con todo tipo de medios e instituci\u00f3ns, facilita a presenza de membros do IGADI nos medios de comunicaci\u00f3n, practicando unha pol\u00edtica de intervenci\u00f3n inmediata en cuesti\u00f3ns de actualidade. Igualmente programa a realizaci\u00f3n de cursos de formaci\u00f3n.\nRelaci\u00f3ns con outros centros e instituci\u00f3ns.\nO IGADI mant\u00e9n relaci\u00f3ns de cooperaci\u00f3n e de intercambio con outros centros de investigaci\u00f3n estatais e internacionais. Ademais \u00e9 signatario de convenios de colaboraci\u00f3n con Universidades e con Administraci\u00f3ns de diferentes niveis.\nAdemais \u00e9 promotor da Fundaci\u00f3n Pl\u00e1cido Castro, e participa na concesi\u00f3n anual do Premio de Traduci\u00f3n Pl\u00e1cido Castro, que dita fundaci\u00f3n outorga.\nFinanciamento.\nO IGADI financiase coas achegas dos seus membros e colaboradores; coa remuneraci\u00f3n dalgunhas das s\u00faas actividades e co apoio prestado polas Administraci\u00f3ns P\u00fablicas, entidades financeiras e organizaci\u00f3ns sociais."}
{"id": "34914", "revid": "85894", "url": "https://gl.wikipedia.org/wiki?curid=34914", "title": "\u00c1greda", "text": "\u00c1greda \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 3.167 habitantes (INE\u00a02012) e ocupa unha superficie de 164,93 km\u00b2.\n\u00c1greda est\u00e1 aos p\u00e9s do Moncayo, protexida por un terreo escarpado e dividida polo r\u00edo Queiles, moi aprezado polos romanos.\nNos seus 3.500 habitantes, perc\u00edbese o movemento fronteirizo que a caracterizou e que a caracteriza: o intercambio comercial e cultural.\nDa s\u00faa antig\u00fcidade celtibera queda constancia o \"Castro natural de la Muela\" e algunhas moedas celtib\u00e9ricas recollidas co nome de Aregrada.\nDa \u00e9poca romana fican a pequena ponte de acceso ao Barrio mouro, un anaco de muralla e un par de inscrici\u00f3ns.\nDa visig\u00f3tica existe a menci\u00f3n nalg\u00fan c\u00f3dice dunha igrexa, a de San Xuli\u00e1n."}
{"id": "34915", "revid": "839", "url": "https://gl.wikipedia.org/wiki?curid=34915", "title": "Mancomunidade Brit\u00e1nica de Naci\u00f3ns", "text": ""}
{"id": "34916", "revid": "23204", "url": "https://gl.wikipedia.org/wiki?curid=34916", "title": "Brian Molko", "text": "Brian Molko, nado en Bruxelas o 10 de decembro de 1972, \u00e9 o vocalista, compositor e guitarrista da banda inglesa de rock alternativo Placebo.\nTraxectoria.\nNado en B\u00e9lxica de pai estadounidense e nai escocesa, debido ao traballo do seu pai, banqueiro internacional, pasou gran parte da s\u00faa infancia vivindo en varios pa\u00edses, entre eles Liberia, L\u00edbano ou Luxemburgo.\nTanto Molko coma Stefan Olsdal asistiron \u00e1 American International School of Luxembourg (a pesar de que al\u00ed non se fixeron amigos), e cando Molko trasladouse a Londres atopouse con Oldsal nunha estaci\u00f3n de metro e convidouno a un dos seus concertos nun pub, onde tocaba con Steve Hewitt."}
{"id": "34917", "revid": "98629", "url": "https://gl.wikipedia.org/wiki?curid=34917", "title": "Placebo", "text": "Un placebo \u00e9 unha substancia farmacoloxicamente inerte que se utiliza como control nun ensaio cl\u00ednico. O placebo \u00e9 capaz de provocar un efecto positivo a certos individuos doentes, se estes non saben que est\u00e1n recibindo un medicamento falso e que cren que \u00e9 un verdadeiro. Isto denom\u00ednase efecto placebo e \u00e9 debido a causas psicol\u00f3xicas.\nImportancia biom\u00e9dica.\nA administraci\u00f3n de placebos (do lat\u00edn plac\u0113b\u014d, \u201c\"compracerei\"\u201d, futuro indicativo da primeira persoa do singular de place\u014d \u201d\"Eu comprazo\"\u201d) pode promover unha mellor\u00eda ou unha curaci\u00f3n. A porcentaxe de \u00e9xitos depender\u00e1 sempre do tipo de enfermidade, da personalidade do paciente e da capacidade de suxesti\u00f3n do m\u00e9dico ou calquera outro medio. Os placebos pos\u00faen na medicina pr\u00e1ctica unha importante misi\u00f3n, pero existe consenso en que deben cumprirse d\u00faas condici\u00f3ns relevantes para ser empregados f\u00f3ra dos ensaios farmacol\u00f3xicos:\nObservando as limitaci\u00f3ns indicadas non existe en principio obxeci\u00f3n algunha fronte ao uso de placebos, pero debe tratarse de substancias completamente inertes, que non pos\u00faan acci\u00f3ns colaterais farmacodin\u00e1micas.\nNo entanto, est\u00e1 claro que o efecto placebo non pode curar calquera enfermidade. Un cancro, por exemplo, non \u00e9 tratable con s\u00f3 influencia psicol\u00f3xica. Os efectos s\u00f3 se limitan a aliviar s\u00edntomas relativamente superficiais e non a curar realmente a enfermidade de fondo; a menos que desde o comezo a enfermidade en cuesti\u00f3n non existise e s\u00f3 se tratase dun desequilibrio psicol\u00f3xico (compensado logo tam\u00e9n psicoloxicamente).\nO contrario do efecto placebo \u00e9 o efecto nocebo.\nComposici\u00f3n e funcionamento.\nNormalmente os placebos utilizados profesionalmente adoitan ser simplemente caramelos (azucre). \u00c9 dicir, sen ning\u00fan composto activo. Con todo, calquera substancia pode actuar como placebo, incluso un vaso de auga pura. Por exemplo, cientificamente est\u00e1 demostrado que os remedios da homeopat\u00eda non son m\u00e1is que simple auga. \u00c9 dicir, no fondo non son m\u00e1is que placebos vendidos de forma fraudulenta coma se fosen medicamentos reais.\nO \u00fanico compo\u00f1ente importante de todo placebo \u00e9 o psicol\u00f3xico. \u00c9 dicir, o efecto placebo funciona con base na suxesti\u00f3n. Cando un paciente facilmente suxestionable recibe un placebo e pensa que se trata dun medicamento real, o seu sistema nervioso xeralmente comeza a desenvolver dopamina, unha substancia qu\u00edmica responsable dos efectos da mellor\u00eda. De feito, o factor psicol\u00f3xico se evidencia ata tal punto que as pastillas de azucre fabricadas en tama\u00f1os m\u00e1is grandes fornecen m\u00e1is efecto que as pequenas, e as de cores vivas m\u00e1is efecto que as brancas.\nUtilizaci\u00f3n.\nSe unha persoa cre padecer unha enfermidade, pero os seus achegados te\u00f1en a certeza de que s\u00f3 se trata dunha suxesti\u00f3n (produto dun desequilibrio psicol\u00f3xico como a hipocondr\u00eda, por exemplo), pode outorg\u00e1rselle un placebo. O paciente estar\u00e1 convencido de que tomou un medicamento real e os seus aparentes s\u00edntomas desaparecer\u00e1n. Con todo, dado que o seu cadro psicol\u00f3xico non foi realmente tratado, o m\u00e1is probable \u00e9 que no futuro rexurda novamente a situaci\u00f3n, coa mesma enfermidade imaxinaria ou outra distinta. De modo que non se pode continuar a base de placebos toda a vida; tarde ou cedo deber\u00eda conseguir atenci\u00f3n psicol\u00f3xica.\nDoutra banda, o placebo ten tam\u00e9n unha utilizaci\u00f3n en ambiente m\u00e9dico profesional. Util\u00edzase en ensaios cl\u00ednicos para po\u00f1er a proba se un medicamento \u00e9 efectivo ou non, do seguinte xeito. Div\u00eddese a un conxunto numeroso de pacientes co mesmo cadro cl\u00ednico en dous grupos. O primeiro grupo recibe o medicamento verdadeiro e o segundo (denominado grupo de control) recibe un placebo. Ao comparar o resultado de ambos grupos, establ\u00e9cese se o medicamento verdadeiro realmente funciona ou non.\nN\u00f3tese que a clave reside no grupo de control. Se s\u00f3 se utilizase un grupo para po\u00f1er a proba o medicamento, sen comparalo co efecto dun placebo, o resultado non ser\u00eda conclu\u00ednte. Por exemplo, se logo de aplicar o medicamento observ\u00e1sese unha mellor\u00eda do setenta por cento dos pacientes, a\u00ednda as\u00ed o medicamento poder\u00eda ser en realidade ineficiente; porque quizais se non fose administrado de todos os xeitos mellorar\u00edan os mesmos pacientes. E \u00e1 inversa o mesmo; a\u00ednda se s\u00f3 mellorase o dez por cento dos pacientes o medicamento talvez poder\u00eda ser bo, pois quizais se non se administrou mellorar\u00edan non o dez sen\u00f3n o tres por cento.\nNo \u00e1mbito m\u00e9dico.\nUn estudo no Reino Unido revela que o 97% dos m\u00e9dicos admitiu dar polo menos unha vez alg\u00fan tipo de placebo aos seus pacientes, ben por petici\u00f3n do propio paciente ben por iniciativa propia para tratar de tranquilizalo. En concreto o 97% dos m\u00e9dicos usou tratamentos placebo \u00abimpuros\u00bb (como o uso de tratamentos non demostrados, an\u00e1lises de sangue ou exames f\u00edsicos non esenciais), e o 12% placebos \u00abpuros\u00bb (p\u00edlulas de azucre ou inxecci\u00f3ns salinas que non conte\u00f1en ingredientes activos)."}
{"id": "34918", "revid": "85894", "url": "https://gl.wikipedia.org/wiki?curid=34918", "title": "Alcubilla de Avellaneda", "text": "Alcubilla de Avellaneda \u00e9 un concello espa\u00f1ol da provincia de Soria (Castela e Le\u00f3n). A s\u00faa poboaci\u00f3n \u00e9 de 161 habitantes (INE 2012).\nTen 176 habitantes e a s\u00faa econom\u00eda bas\u00e9ase no cultivo de trigo, cebada, centeo, avea e xirasol; o gando lanar e porcino (once naves) e as colmeas e vi\u00f1as.\nFestas principais: 3 de febreiro \"As Candelas\" e 22 de xullo Santa Mar\u00eda Madalena, patroa da vila.\nOutras festas e tradici\u00f3ns: 14 de setembro, Exaltaci\u00f3n da Santa Cruz. \nO 17 de agosto Festa de Ver\u00e1n. O 11 de xu\u00f1o, San Bernab\u00e9. O 13 de setembro, Festa do Prado. O 10 de xullo, San Crist\u00f3bal e o 17 de xaneiro, san Antonio. O 25 de abril, San Marcos."}
{"id": "34921", "revid": "98629", "url": "https://gl.wikipedia.org/wiki?curid=34921", "title": "Ian MacKaye", "text": "Ian MacKaye, nado o 16 de abril de 1962 en Washington, D.C., \u00e9 un m\u00fasico estadounidense. \u00c9 co\u00f1ecido sobre todo por ser o fundador da Dischord Records, un selo de punk rock con sede en Washington, D.C., e por ser o cantante de d\u00faas importantes bandas de punk rock: Fugazi (onde tam\u00e9n \u00e9 guitarrista) e Minor Threat. MacKaye tam\u00e9n traballa como enxe\u00f1eiro de gravaci\u00f3n, e produciu \u00e1lbums de Nation of Ulysses, Bikini Kill, Rites of Spring e Rollins Band.\nEn maio do ano 2012, xunto co seu compa\u00f1eiro en Fugazi Guy Picciotto, a revista \"Spin\" situouno no n\u00famero 86 da s\u00faa lista dos 100 mellores guitarristas de todos os tempos.\nBiograf\u00eda.\nPrimeiros anos.\nMacKaye naceu en Washington, D.C. o o 16 de abril de 1962 e medrou na veci\u00f1anza de Glover Park desa cidade. Seu pai escrib\u00eca no \"The Washington Post\", primeiro como reporteiro na Casa Branca e despois como especialista en relixi\u00f3n. Na s\u00faa calidade de xornalista no Corpo de Prensa da Casa Branca, o pai de MacKaye estivo na caravana presidencial cando John F. Kennedy foi asasinado en 1963. Segundo o cantante Henry Rollins, amigo seu durante moito tempo, os pais de MacKaye \"criaron aos seus fillos nunha atmosfera tolerante, super intelectual, e de mente aberta\".\nMacKaye aprendeu a tocar o piano de neno. Tomou algunhas lecci\u00f3ns, pero deixouno cando a s\u00faa nai meteuno nun ambiente m\u00e1is acad\u00e9mico. Cando ti\u00f1a dez anos intentou aprender por vez primeira a tocar a guitarra inspirado por Jimi Hendrix, pero deixouno ao non ser capaz de entender a conexi\u00f3n entre o piano e a guitarra.\nMacKaye escoitaba m\u00fasica hard rock \"mainstream\" , como Ted Nugent e Queen, antes de descubrir o punk rock en 1979 cando foi a unha actuaci\u00f3n de The Cramps na universidade de Georgetown. Estivo particularmante influenciado pola escena hardcore de California. A MacKaye gust\u00e1banlle bandas de hardcore como Bad Brains e Black Flag e tivo entre os seus amigos da infancia a Henry Garfield (que posteriormente cambiou o seu nome para Henry Rollins).\nPrimeiras bandas.\nA s\u00faa primeira banda foi The Slinkees, coa que s\u00f3 fixo unha \u00fanica actuaci\u00f3n no ver\u00e1n de 1979 interpretando un tema chamado \"I Drink Milk\". A banda tam\u00e9n gravou d\u00faas cintas demo de versi\u00f3ns e de temas que posteriormente ser\u00edan gravados por The Teen Idles.\nThe Slinkees evolucionou cara The Teen Idles, onde MacKaye tocou o baixo e fixo coros. O grupo tivo unha curta vida e separouse en 1980, pero editou o EP \"Minor Disturbance\", o primeiro disco do selo de MacKaye e Jeff Nelson, Dischord Records.\nMinor Threat.\nDespois de sentirse limitado cretivamente en The Teen Idles, MacKaye decidiu ser o l\u00edder e principal letrista da s\u00faa propia banda. En 1980, tras a disoluci\u00f3n do seu anterior grupo, fundou Minor Threat con Nelson. MacKaye citou a din\u00e1mica actuaci\u00f3n do cantante Joe Cocker en \"Woodstock\" como unha gran influencia para o seu animado personaxe no escenario. The Teen Idles e Minor Threat tiveron un \u00e9xito moderado en Washington D.C.e arredores, pero posteriormente ser\u00edan citados como dous dos primeiros e m\u00e1is influ\u00edntes grupos de hardcore punk, e como pioneiros da filosof\u00eda \"straight edge\" que rexeita o uso de drogas (inclu\u00eddo alcol), tabaco e sexo. Na s\u00faa adolescencia temper\u00e1 MacKaye viu os efectos negativos do abuso das drogas en varios amigos pr\u00f3ximos e nun familiar, e comprometeuse a non usar nunca tabavo, alcol ou drogas. Durante a s\u00faa existencia Minor Threat estivo inactiva durante varios meses debido a que Lyle Preslar comezou a estudar na universidade; durante ese hiato MacKaye e Nelson formaron brevemente unha banda que se disolveu cando Minor Threat volveu \u00e1 actividade, Skewbald/Grand Union (1981-1982). \nTras a disoluci\u00f3n de Minor Threat, MacKaye estivo activo con barias bandas de curta vida, como Embrace (1985-1986) e Egg Hunt (1986). Pailhead (1987-1988), unha colaboraci\u00f3n entre MacKaye e a banda de metal industrial Ministry (ent\u00f3n composta por Al Jourgensen, Paul Barker, e William Rieflin), contaba con MacKaye nas voces principais.\nFugazi.\nEn 1987 MacKaye fundou Fugazi, unha banda que foi citada como un dos grupos de post-hardcore m\u00e1is importantes. Fugazi afastouse da meirande parte de bandas ao non realizar nunca un concerto coas entradas caras. O grupo rexeitou tocar en certos locais por este motivo e tam\u00e9n chegou a parar concertos se alg\u00fan asistente se comportaba de xeito inaxeitado, bot\u00e1ndoos da sala. A banda chegou a rexeitar tocar polo menos unha vez como cabeza de cartel no \"Lollapalooza\" debido a que os organizadores do festival neg\u00e1ronse a po\u00f1er os prezos das entradas baratas; MacKaye op\u00faxose a un prezo de 30$. MacKaye tampouco realizou nunha unha entrevista coa revista \"Rolling Stone\" ou outras publicaci\u00f3ns semellantes, dicindo que s\u00f3 o far\u00eda se estas deixaban de publicitar tabaco e alcol.\nThe Evens.\nNo presente MacKaye canta e toca a guitarra bar\u00edtona en The Evens coa bater\u00eda e vocalista Amy Farina de The Warmers. A banda sente orgullo de tocar en lugares at\u00edpicos, como centros comunitarios, librer\u00edas ou outros espazos pouco com\u00fans. The Evens lanzou o seu primeiro \u00e1lbum a principios de 2005, rompendo un silencio de tres anos de MacKaye. O seu segundo \u00e1lbum, \"Get Evens\", apareceu en novembro de 2006. O terceiro \u00e1lbum da banda, \"The Odds\", foi editado en novembro de 2012.\nCoriky.\nEn 2018, MacKaye con Amy Farina (The Evens) e Joe Lally (Fugazi, The Messthetics) estreouse cunha nova banda. En febreiro de 2020 anunciouse que o grupo, agora chamado Coriky, lanzar\u00eda o seu primeiro \u00e1lbum o 27 de marzo de 2020, pero debido \u00e1 pandemia de COVID-19 o lanzamento adiouse ata o 29 de maio. O seu sinxelo de estrea, \"Clean Kill\", apareceu o 11 de febreiro de 2020.\nOutros proxectos.\nEn 1982, MacKaye gravou as voces principais nunha versi\u00f3n do tema de Government Issue \"Asshole\". A canci\u00f3n in\u00e9dita apareceu na colecci\u00f3n \"20 Years of Dischord\" publicada en 2002. MacKaye gravou guitarras no tema \"Youth Against Fascism\", o segundo sinxelo do \u00e1lbum de Sonic Youth de 1992 \"Dirty\".\nMacKaye tam\u00e9n traballou con moitas bandas pequenas ao longo dos anos, inclu\u00edndo a Egg Hunt, Skewbald/Grand Union, e Pailhead, unha colaboraci\u00f3n entre MacKaye e Al Jourgensen da banda de rock industrial Ministry, na cal MacKaye asumiu as voces. Fixo coros e colaborou tam\u00e9n na banda Ignition , do seu irm\u00e1n Alec, as\u00ed como outras moitos grupos.\nAo longo da s\u00faa carreira MacKaye gravou e produciu discos de varias bandas, principalmente do seu selo Dischord , entre as que se incl\u00faen 7 Seconds, Antelope, Bikini Kill, Black Eyes, Lungfish, Nation of Ulysses, One Last Wish, Q and Not U, Rites of Spring e Rollins Band, entre outras.\nDischord Records.\nMacKaye cofundou Dischord Records con Jeff Nelson en 1980 para publicar o EP \"Minor Disturbance\" da s\u00faa banda The Teen Idles. O selo funciona como un proxecto DIY e foi fundamental, xunto con outras discogr\u00e1ficas, na formaci\u00f3n da escena indie estadounidense da d\u00e9cada de 1980."}
{"id": "34930", "revid": "98629", "url": "https://gl.wikipedia.org/wiki?curid=34930", "title": "Roca", "text": "Unha roca, m\u00e1quina de fiar, torno de fiar ou fiadeira \u00e9 un instrumento para fiar manualmente fibras t\u00e9xtiles. Supuxo un avance na tecnolox\u00eda dos tecidos desenvolvido na China ou na India entre os anos 500 e 1000 d.C.\nA roca permite unha maior velocidade de fiado e produce un f\u00edo m\u00e1is homox\u00e9neo e resistente. V\u00e1lese dunha roda accionada de diversas maneiras (movida en \u00faltima instancia coa man ou co p\u00e9) que fai xirar o equivalente do fuso a moita velocidade e impr\u00edmelle unha torsi\u00f3n ao f\u00edo. Anteriormente \u00e1 s\u00faa invenci\u00f3n, a persoa que fiaba ti\u00f1a que xuntar as fibras, facelas un nobelo e ademais transmitirlle ao tecido a torsi\u00f3n utilizando o fuso."}
{"id": "34934", "revid": "408", "url": "https://gl.wikipedia.org/wiki?curid=34934", "title": "Enci\u00f1eira", "text": ""}
{"id": "34940", "revid": "529", "url": "https://gl.wikipedia.org/wiki?curid=34940", "title": "Herba acedeira", "text": ""}
{"id": "34942", "revid": "5863", "url": "https://gl.wikipedia.org/wiki?curid=34942", "title": "Aced\u00eda", "text": "A aced\u00eda (\"Dicologlossa cuneata\", ) \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos.\nTr\u00e1tase dun pequeno linguado, de at\u00e9 30\u00a0cm de longura como m\u00e1ximo, que habita en fondos mari\u00f1o areosos ou lamacentos entre os 10 e os 450 m de profundidade, nas costas do Atl\u00e1ntico oriental (desde o mar do Norte e as illas brit\u00e1nicas at\u00e9 o cabo de Boa Esperanza) e no mar Mediterr\u00e1neo.\nTaxonom\u00eda.\nA especie foi descrita por primeira vez en 1881 polo icti\u00f3logo franc\u00e9s \u00c9mil Moreau, baixo o nome de \"Solea cuneata\".\nSin\u00f3nimos.\nAo longo do tempo foi co\u00f1ecida polos sin\u00f3nimos:\nCaracter\u00edsticas.\nAs principais caracter\u00edsticas morfol\u00f3xicas desta especie son:\nAs principais caracter\u00edsticas que a diferencian doutras especies de linguados, como, por exemplo o linguado com\u00fan, son: \nH\u00e1bitat e distribuci\u00f3n.\nVive sobre fondos areosos e fangosos de entre os 10 e os 450 m de profundidade.\nDistrib\u00faese polas costas do Atl\u00e1ntico oriental, desde o mar do Norte e as illas brit\u00e1nicas at\u00e9 o cabo de Boa Esperanza, e no mar Mediterr\u00e1neo,\nPor\u00e9n, a maior concentraci\u00f3n das s\u00faas poboaci\u00f3ns prod\u00facese desde o golfo de Biscaia at\u00e9 o Mediterr\u00e1neo e o noroeste de \u00c1frica.\nBiolox\u00eda.\nAlim\u00e9ntase principalmente de crust\u00e1ceos, vermes poliquetos e moluscos bivalvos.\nA desova prod\u00facese entre os meses de maio a setembro.\nPesca e gastronom\u00eda.\nO tama\u00f1o m\u00ednimo legal para a s\u00faa captura en Galicia \u00e9 de 15\u00a0cm.\n\u00c9 nos meses m\u00e1is fr\u00edos do ano cando se captura en abundancia.\nA s\u00faa carne \u00e9 branca, fina e magra, e o consumidor non ten ningunha dificultade para eliminar os bordos espi\u00f1entos.\nEn Francia, este peixe \u00e9 unha especialidade dos portos pesqueiros de La Cotini\u00e8re, na illa de Ol\u00e9ron, e de Royan, en Charente Mar\u00edtimo.\n\u00c9 moi popular en Galicia, e moi consumido en Andaluc\u00eda, onde se come en xeral frito. O que se consome en Andaluc\u00eda procede en xeral de capturas procedentes sobre todo do Atl\u00e1ntico sur, xa que esta especie prefire un clima subtropical, a\u00ednda que tam\u00e9n \u00e9 abundante en Galicia e no Mediterr\u00e1neo. A desembocadura do Guadalquivir \u00e9 un importante h\u00e1bitat desta especie, e o principal porto espa\u00f1ol a onde chega \u00e9 Sanl\u00facar de Barrameda.\nEstado de conservaci\u00f3n.\nA UICN avaliou o status da especie en 2014 como \"LC\" (pouco preocupante) en raz\u00f3n \u00e1 s\u00faa ampla distribuci\u00f3n; e a pesar de que se captura a escala comercial nas costas de Espa\u00f1a, a s\u00faa poboaci\u00f3n vai en aumento na parte norte da s\u00faa \u00e1rea de distribuci\u00f3n. Por\u00e9n, o control das s\u00faas capturas, segundo esta organizaci\u00f3n, \u00e9 necesario para asegurar que non se te\u00f1a que considerar no futuro como ameazada.\nEn Galicia.\nEn Galicia a presenza desta especie foi rexistrada en 1967 por F. Lozano Cabo en \"Los peces planos (\"Pleuronectiformes\") de inter\u00e9s para la industria espa\u00f1ola pesquera\", \"Pub. T\u00e9c. Junt. Est. Pes.\" 6: 195-235."}
{"id": "34943", "revid": "56817", "url": "https://gl.wikipedia.org/wiki?curid=34943", "title": "Areeiro", "text": "O termo areeiro, ou areal, en galego, fai referencia a un lugar con abundancia de area E pode referirse a: "}
{"id": "34944", "revid": "529", "url": "https://gl.wikipedia.org/wiki?curid=34944", "title": "Arad\u00eda", "text": ""}
{"id": "34945", "revid": "529", "url": "https://gl.wikipedia.org/wiki?curid=34945", "title": "Linguado bravo", "text": ""}
{"id": "34947", "revid": "89787", "url": "https://gl.wikipedia.org/wiki?curid=34947", "title": "Aleixo", "text": "Aleixo ou Alexo \u00e9 un nome propio galego de home, procede do nome latino \"Alexius\", adaptaci\u00f3n do grego \"\u0391\u03bb\u03ad\u03be\u03b9\u03bf\u03c2\" \"Alexios\" derivado de \"\u03b1\u03bb\u03b5\u03be\u03b5\u03b9\u03bd\" \"alexein\" (protexer). \u00c9 un nome pouco empregado, l\u00e9vano 48 residentes en Galicia como Aleixo e 15 m\u00e1is como Alexo."}
{"id": "34948", "revid": "124656", "url": "https://gl.wikipedia.org/wiki?curid=34948", "title": "Esperanza Aguirre", "text": "Esperanza Aguirre Gil de Biedma, nada en Madrid o 3 de xaneiro de 1952, \u00e9 unha pol\u00edtica espa\u00f1ola. Foi a presidenta da Comunidade de Madrid dende o 21 de novembro de 2003 ata o 26 de setembro de 2012.\nTraxectoria.\nSobri\u00f1a de Jaime Gil de Biedma, estudou no Instituto Brit\u00e1nico de Madrid, e licenciouse en Dereito na Universidade Complutense en 1974. En 1976 accedeu como funcionaria \u00f3 Corpo de T\u00e9cnicos de Informaci\u00f3n e Turismo. \nInicios.\nDurante a transici\u00f3n ocupou cargos por designaci\u00f3n directa por parte do goberno de UCD. Militou na Uni\u00f3n Liberal de Pedro Schwartz, formaci\u00f3n coaligada con Alianza Popular, sendo elixida concelleira en Madrid en 1983 pola coalici\u00f3n destas formaci\u00f3ns. En 1984 a s\u00faa formaci\u00f3n fusionouse co Partido Liberal. Tras abandonar os liberais a coalici\u00f3n con AP, Aguirre pasou a formar parte desta \u00faltima formaci\u00f3n, pola cal foi elixida novamente concelleira en 1987. Asumiu a conceller\u00eda de Medio Ambiente en xu\u00f1o de 1989 trala moci\u00f3n de censura de CDS e PP contra os socialistas. En 1991 volveu a ser elixida concelleira e, tras lograr o PP maior\u00eda absoluta, foi nomeada terceira tenente de alcalde e novamente responsable da \u00e1rea de Medio Ambiente. En 1993 pasou a facerse cargo das \u00e1reas de Educaci\u00f3n e Cultura. En 1995 foi novamente elixida e pasou a sela primeira tenente de alcalde. Nese mesmo ano moi nomeada conselleira de Caja Madrid. \nPol\u00edtica nacional.\nFoi elixida senadora nas Elecci\u00f3ns Xerais de 1996. Trala vitoria do PP en ditos comicios foi nomeada Ministra de Educaci\u00f3n e Cultura no novo goberno de Jos\u00e9 Mar\u00eda Aznar. En xaneiro de 1999 abandonou o goberno para asumir en febreiro a presidencia do Senado, sendo a primeira muller en ocupalo cargo.\nPresidenta da Comunidade de Madrid.\nEn xullo de 2002 anunciouse a s\u00faa candidatura \u00e1 Presidencia da Comunidade de Madrid para 2003 en substituci\u00f3n do ent\u00f3n presidente Alberto Ruiz-Gallard\u00f3n, tras ser designado este como candidato \u00e1 alcald\u00eda da capital. En outubro de 2002 abandonou a presidencia do Senado para centrarse na s\u00faa candidatura.\nEn maio de 2003 tiveron lugar os comicios e logrou a vitoria, se ben perdeu a maior\u00eda absoluta da que gozaba o PP ata ent\u00f3n. Desta forma, abriuse a posibilidade dun novo goberno de esquerdas entre PSOE e IU. Por\u00e9n, a actuaci\u00f3n de dous tr\u00e1nsfugas socialistas frustrou dito goberno, polo cal se tiveron que repetilas elecci\u00f3ns no mes de outubro. Nesta nova convocatoria si logrou a maior\u00eda absoluta e foi elixida presidenta, a primeira desta comunidade e a segunda que o lograba en Espa\u00f1a. En novembro de 2004 asumiu a presidencia auton\u00f3mica do PP de Madrid.\nFoi reelixida presidenta da Comunidade de Madrid tralas elecci\u00f3ns de 2007 e 2011 por maior\u00eda absoluta. \nEn setembro de 2012 anunciou a s\u00faa dimisi\u00f3n como presidenta e deputada auton\u00f3mica, se ben seguiu como presidenta do PP madrile\u00f1o. Aguirre sinalou que hab\u00eda diversas raz\u00f3ns familiares e doutro tipo para a renuncia, e tam\u00e9n que entre as raz\u00f3ns se atopaba o feito de estarse a recuperar dun cancro. \nDurante a s\u00faa presidencia mantivo un forte enfrontamento interno co seu antecesor e ent\u00f3n alcalde de madrile\u00f1o Alberto Ruiz-Gallard\u00f3n. \nVolta \u00e1 pol\u00edtica municipal.\nA comezos de 2015 volveu \u00e1 primeira li\u00f1a pol\u00edtica ao ser designada como candiata do PP \u00e1 alcald\u00eda de Madrid nas elecci\u00f3ns de maio. En dita convocatoria o PP sufreu un forte retroceso, pasando de 31 a 21 concelleiros, perdendo a maior\u00eda absoluta e quedando tan s\u00f3 un concelleiro por riba da candidatura cidad\u00e1 progresista Ahora Madrid, encabezada pola ex-xu\u00edza Manuela Carmena. Esta formaci\u00f3n logrou a alcald\u00eda co apoio do PSOE, polo que pasou \u00e1 oposici\u00f3n.\nAs sucesivas detenci\u00f3ns por corrupci\u00f3n de varios dos seus m\u00e1is estreitos colaboradores na s\u00faa \u00e9poca como presidenta auton\u00f3mica supuxo o seu progresivo afastamento da primeira li\u00f1a pol\u00edtica. En febreiro de 2016 dimitiu como presidenta do PP de Madrid e en abril de 2017 renunciou como concelleira e portavoz municipal."}
