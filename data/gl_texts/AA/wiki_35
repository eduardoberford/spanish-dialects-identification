{"id": "17339", "revid": "5312", "url": "https://gl.wikipedia.org/wiki?curid=17339", "title": "Magnetosfera", "text": "A magnetosfera \u00e9 a rexi\u00f3n atmosf\u00e9rica onde ocorren fen\u00f3menos magn\u00e9ticos e alta condutividade atmosf\u00e9rica, causada pola ionizaci\u00f3n dos gases alcanzados por part\u00edculas cargadas, procedentes do Sol e doutras manifestaci\u00f3ns f\u00edsicas da alta atmosfera. A magnetosfera terrestre non \u00e9 \u00fanica no Sistema Solar e todos os planetas con campo magn\u00e9tico, Mercurio, X\u00fapiter, Saturno, Urano e Neptuno pos\u00faen unha magnetosfera propia. Gan\u00edmedes, l\u00faa de X\u00fapiter, ten un campo magn\u00e9tico, mais demasiado d\u00e9bil como para atrapar o plasma do vento solar. Marte ten unha moi d\u00e9bil magnetizaci\u00f3n superficial sen magnetosfera exterior.\nAs part\u00edculas do vento solar que son detidas, forman os cintos de Van Allen. Nos polos magn\u00e9ticos, as zonas nas que as li\u00f1as do campo magn\u00e9tico terrestre penetran no seu interior, parte das part\u00edculas cargadas son conducidas sobre a alta atmosfera procucindo as auroras boreais ou austrais. Tales fen\u00f3menos aurorais foron tam\u00e9n observados en X\u00fapiter e Saturno.\nEstrutura.\nA magnetosfera forma parte da exosfera, a parte m\u00e1is externa e ampla da atmosfera terrestre. Comeza a uns qui\u00f1entos quil\u00f3metros de altitude, por cima da ionosfera, onde as part\u00edculas ionizadas da atmosfera interaccionan con maior intensidade co campo magn\u00e9tico terrestre. A magnetosfera interacciona co vento solar nunha rexi\u00f3n denominada magnetopausa que se atopa a uns 60.000\u00a0km da Terra en direcci\u00f3n Terra-Sol e a moita maior distancia na direcci\u00f3n oposta. Por diante da magnetopausa at\u00f3pase a superficie de choque entre o vento solar e o campo magn\u00e9tico. Nesta rexi\u00f3n o plasma solar fr\u00e9ase rapidamente antes de ser desviado polo resto da magnetosfera. As part\u00edculas cargadas do vento solar son arrastradas polo campo magn\u00e9tico sobre os polos magn\u00e9ticos dando lugar \u00e1 formaci\u00f3n de auroras polares, boreais no hemisferio norte a austrais no sur. No lado iluminado as li\u00f1as de campo def\u00f3rmanse e al\u00f3nganse co vento solar acadando un tama\u00f1o de 300.000\u00a0km en direcci\u00f3n oposta ao Sol.\nA uns poucos millares de quil\u00f3metros da superficie terrestre at\u00f3pase unha rexi\u00f3n no ecuador magn\u00e9tico no que moitas das part\u00edculas cargadas son atrapadas e aceleradas formando os cintos de Van Allen ou cintos de radiaci\u00f3n.\nAlg\u00fans cient\u00edficos pensan que sen a magnetosfera, a Terra ter\u00eda perdido a maior\u00eda de auga da atmosfera e os oc\u00e9anos no espazo, debido ao impacto de part\u00edculas enerx\u00e9ticas que disociar\u00edan os \u00e1tomos de hidr\u00f3xeno e os\u00edxeno permitindo escapar os lixeiros \u00e1tomos de hidr\u00f3xeno, polo que o planeta se parecer\u00eda moito m\u00e1is a Marte. Est\u00edmase que este puido ser un factor importante na perda de auga da atmosfera primitiva marciana.\nHistoria.\nA magnetosfera terrestre foi descuberta en 1958 polo sat\u00e9lite estadounidense Explorer I. Antes, co\u00f1ec\u00edanse alg\u00fans afectos no espazo xa que as erupci\u00f3ns solares produc\u00edan en ocasi\u00f3ns tormentas magn\u00e9ticas na Terra, detect\u00e1beis por medio de ondas de radio. Ningu\u00e9n co\u00f1ec\u00eda como ou por que se produc\u00edan estas correntes e tam\u00e9n era ignorado o vento solar.\nAntes disto, os cient\u00edficos sab\u00edan que flu\u00eda a corrente el\u00e9ctrica no espazo, debido \u00e1s erupci\u00f3ns solares. Non se sab\u00eda cando flu\u00edan esas corrente e m\u00e1is por que. En agosto e setembro do 1958, o Proxecto Argus realizou, para comprobar unha teor\u00eda sobre a formaci\u00f3n dos cintos de radiaci\u00f3n que poden ter uso t\u00e1ctico na guerra.\nEn 1959, Thomas Gold propuxo o nome da magnetosfera cando escribiu: \"A rexi\u00f3n por encima da ionosfera, na que o campo magn\u00e9tico da Terra, predomina sobre as correntes de gas e part\u00edculas lixeiras cargas, s\u00e1bese que se estende nunha distancia da orde de dez raios terrestres, polo que poder\u00eda chamarse apropiadamente como magnetosfera\".\nNo 1995 l\u00e1nzase SOHO, permitindo o estudo dos campos magn\u00e9ticos f\u00f3ra da magnetosfera (e sen a protecci\u00f3n que esta lle da \u00f3 equipamento), \u00f3 estar situado a 1,5 mill\u00f3ns de km da terra, cara \u00f3 Sol, no punto de Lagrange L1.\nEn 2000 lanzouse con \u00e9xito a misi\u00f3n Cluster, catro sat\u00e9lites iguais en \u00f3rbita polar, que en 2020 cumpren vinte anos de funcionamento ininterrompido. Entre as s\u00faas achegas de datos at\u00f3panse as que descubriron a importancia da magnetosfera para librar \u00e1 Terra do vento solar, informaci\u00f3n sobre a din\u00e1mica da magnetocola (inclu\u00edndo a oscilaci\u00f3n por ondas tipo kink e o ru\u00eddo ecuatorial), as turbulencias que afectan a distribuci\u00f3n de enerx\u00eda no vento solar, as auroras theta e as auroras negras, a reconexi\u00f3n magn\u00e9tica, as tormentas xeomagn\u00e9ticas ou o 'canto' terrestre a partir das ondas do campo magn\u00e9tico."}
{"id": "17342", "revid": "289", "url": "https://gl.wikipedia.org/wiki?curid=17342", "title": "Infravermello", "text": ""}
{"id": "17343", "revid": "289", "url": "https://gl.wikipedia.org/wiki?curid=17343", "title": "Infravermellos", "text": ""}
{"id": "17344", "revid": "5709281", "url": "https://gl.wikipedia.org/wiki?curid=17344", "title": "Espectro electromagn\u00e9tico", "text": "Espectro electromagn\u00e9tico \u00e9 o intervalo completo da radiaci\u00f3n electromagn\u00e9tica, que cont\u00e9n desde as ondas de radio, pasando polas microondas, o infravermello, a luz visible, os raios ultravioleta, os raios X, a radiaci\u00f3n gamma, ata os raios c\u00f3smicos.\nFalar de espectro refer\u00edndose a un fen\u00f3meno ondulatorio como o \u00e9 a radiaci\u00f3n electromagn\u00e9tica (EM), significa falar en termos de frecuencia de oscilaci\u00f3n, longura de onda ou enerx\u00eda de fot\u00f3n. As\u00ed o espectro electromagn\u00e9tico \u00e9 un mapa, unha clasificaci\u00f3n da radiaci\u00f3n EM segundo estes par\u00e1metros.\nPor outra banda o espectro EM p\u00f3dese clasificar do mesmo xeito con calquera destes tres par\u00e1metros, que gardan unha relaci\u00f3n de proporcionalidade entre eles. Deste xeito tense que,\nformula_1\nformula_2\nonde formula_3 \u00e9 a frecuencia medida en Herzios (Hz), formula_4 \u00e9 a longura de onda medida en m\u00faltiplos e subm\u00faltiplos do metro, E \u00e9 a enerx\u00eda medida en Joule (J) -a\u00ednda que se adoita ofrecer tam\u00e9n, por simplicidade, en electr\u00f3n-voltios (eV)-, e finalmente h \u00e9 a constante de Planck."}
{"id": "17346", "revid": "98629", "url": "https://gl.wikipedia.org/wiki?curid=17346", "title": "Gertrud Scholtz-Klink", "text": "Gertrud Scholtz-Klink, nada como Gertrud Emma Treusch en 1902 e finada en 1999, foi a l\u00edder da Liga de Mulleres Nacionalsocialistas.\nTraxectoria.\nFilla dun funcionario de Adelsheim, en Baden, deixou os estudos durante a primeira guerra mundial, traballou nos ferrocar\u00eds e como asistenta en casas de familia de militares. En 1921 casou con Eugen Klink, un mestre de escola simpatizante do NSDAP co que tivo catro fillos. En 1930 quedou vi\u00fava e converteuse na dirixente das mulleres do Partido Nazi en Baden.\nEn 1932 casou co m\u00e9dico G\u00fcnter Scholtz, e coa chegada dos nazis ao poder na xefa das secci\u00f3ns femininas no Ministerio do Interior e directora do Servizo Laboral Feminino e en 1934 a direcci\u00f3n da Liga de Mulleres Alem\u00e1s (DFW). Dende o seu posto promov\u00eda a superioridade do home e a dedicaci\u00f3n da muller \u00e1s tarefas do fogar e ao coidado dos fillos.\nEn 1938 divorciouse do seu marido, e en 1940 casou con August Heissmeyer, xefe de grupo das SS. Despois da guerra desapareceu co seu home e ata 1948 non foi detida e condenada a 18 meses de prisi\u00f3n."}
{"id": "17347", "revid": "83328", "url": "https://gl.wikipedia.org/wiki?curid=17347", "title": "Geli Raubal", "text": "Angela Maria \"Geli\" Raubal, nada en Linz o 4 de xu\u00f1o de 1908 e finada en M\u00fanic o 18 de setembro de 1931, foi unha sobri\u00f1a de Adolf Hitler c\u00e9lebre pola estreita relaci\u00f3n afectiva que mantivo con este, que rematou co seu aparente suicidio.\nTraxectoria.\nOs seus pais eran Angela Raubal (filla do segundo matrimonio do pai de Hitler con Franziska Matzelsberger) e Leo Raubal (inspector da facenda). Geli era o familiar con quen mellor se entend\u00eda Hitler. Geli quedou orfa de pai en 1910 e a familia conseguiu sa\u00edr adiante grazas \u00e1 axuda da irm\u00e1 do seu pai, Maria Raubal. En 1915 Geli trasladouse a Peilstein ao coidado da s\u00faa t\u00eda, mentres a s\u00faa nai buscaba traballo en Viena, cidade \u00e1 que tam\u00e9n se trasladou Geli en 1917, e permaneceu al\u00ed ata 1921 cando de novo volveu a Linz.\nEn 1927 trasladouse a M\u00fanic para estudar medicina e afondou na relaci\u00f3n amorosa que manti\u00f1a con Emile Maurice, chofer de Hitler, dende 1926. A relaci\u00f3n contou coa oposici\u00f3n de Hitler e acabou arrefriando. En 1929 deixou a pensi\u00f3n na que resid\u00eda dende 1927 e pasou a vivir na residencia do seu t\u00edo. O 18 de setembro de 1931 Geli apareceu morta por un disparo no pulm\u00f3n, e o forense ditaminou suicidio. Non se sabe a causa do seu suicidio, hab\u00eda rumores que Geli e Hitler eran amantes, algo que nunca se puido probar. Outros rumores apuntan a que foi Hitler quen a matou, pero o d\u00eda da morte Hitler estaba f\u00f3ra da cidade nun mitin do Partido Nazi. Outras fontes afirman que Geli suicidouse por celos de Eva Braun.\nAlgunhas fontes afirman que Hitler se fixo vexetariano por causa da morte de Geli en 1931, pero o certo \u00e9 que xa dende 1924 poucas veces com\u00eda carne. Cons\u00e9rvanse espidos de Geli asinados por Hitler, pero non hai certeza de que sexan aut\u00e9nticos."}
{"id": "17350", "revid": "1131", "url": "https://gl.wikipedia.org/wiki?curid=17350", "title": "Mausoleo de Halicarnaso", "text": "O mausoleo de Halicarnaso foi unha tumba de m\u00e1rmore branca constru\u00edda en 353 a.C., situado na Asia Menor, actual Turqu\u00eda. Foi constru\u00edda na honra do rei Mausolo (en grego \u039c\u03b1\u03cd\u03c3\u03c9\u03bb\u03bf\u03c2 \"Ma\u00fas\u014dlos\"), rei de Caria.\nHistoria.\nO proxecto da construci\u00f3n foi concibido pola ra\u00ed\u00f1a Artemisa, esposa e irm\u00e1 do rei Mausolo de Caria. A construci\u00f3n puido comezar durante o reinado de Mausolo e puido acabar sobre o ano 350 a.C., tres anos despois da morte de Mausolo e un ano despois do falecemento de Artemisa. A construci\u00f3n foi encargada a dous arquitectos gregos, chamados S\u00e1tiros e Piteos, para constru\u00edren un soberbio monumento. Os arquitectos constru\u00edron unha estrutura rectangular de 30 por 40 m, e sobre ela unha pir\u00e1mide con 24 banzos e 117 columnas x\u00f3nicas. No \u00faltimo banzo hab\u00eda unha estatua dunha cuadriga (poxada por catro cabalos) coas esfinxes do rei e a ra\u00ed\u00f1a. Para completar esta marabilla, os mellores escultores gregos da \u00e9poca tallaron figuras e relevos na s\u00faa estrutura.\nO nome \u00e1 estrutura foi unha homenaxe a Mausolus, e hoxe apl\u00edcase o nome de mausoleo a sepulcros suntuosos.\nSoportou as invasi\u00f3ns e destruci\u00f3n da cidade por parte de Alexandre Magno, os b\u00e1rbaros e os \u00e1rabes, pero, finalmente, foi destru\u00eddo por un terremoto no ano 1404. Durante o s\u00e9culo XIV os Cabaleiros de San Xo\u00e1n acabaron de esnaquizalo e utilizaron os restos para a construci\u00f3n do Castelo de San Pedro de Halicarnaso. Durante esta \u00e9poca, encontr\u00e1ronse unha serie de t\u00faneles, debaixo da construci\u00f3n, que levaban aos sarc\u00f3fagos dos defuntos reis. A tumba foi saqueada por ladr\u00f3ns e por iso hoxe xa non queda case nada dela. Os seus restos est\u00e1n no Museo Brit\u00e1nico, en Londres, e tam\u00e9n en Bodrun, na Turqu\u00eda."}
{"id": "17351", "revid": "22570", "url": "https://gl.wikipedia.org/wiki?curid=17351", "title": "Estatua de Zeus en Olimpia", "text": "A estatua de Zeus en Olimpia, esculpida polo escultor grego Fidias (s\u00e9culo V a.C.) no ano 433 a.C., na cidade de Olimpia (actual Grecia), foi considerada unha das sete marabillas do mundo antigo. No ano 394 foi transportada a Constantinopla (actual Istambul), onde se di que foi destru\u00edda durante un incendio.\nA estatua ocupaba a totalidade do ancho do corredor do templo constru\u00eddo para acollela. De acordo cunha fonte contempor\u00e1nea, med\u00eda aproximadamente doce metros de alto. Zeus foi esculpido en marfil (ou \"modelado\", pois na realizaci\u00f3n o marfil po\u00f1\u00edase a mollo nun l\u00edquido que o fac\u00eda m\u00e1is male\u00e1bel) e foi sentado sobre un maxestoso trono feito de madeira de cedro embutida con marfil, ouro, \u00e9bano e pedras preciosas. Sobre a man dereita de Zeus hab\u00eda unha pequena estatua de Nik\u00e9, a deusa grega da vitoria; e a man esquerda sosti\u00f1a un cetro brillante cunha aguia na punta.\nO santuario de Zeus.\nNa antig\u00fcidade, os gregos celebraban un dos seus festivais m\u00e1is importantes, os Xogos Ol\u00edmpicos na honra do rei dos deuses, Zeus. Os atletas acud\u00edan de lugares moi afastados, dende Sicilia at\u00e9 Exipto e Siria, ao santuario de Zeus situado na costa occidental de Grecia, no Peloponeso e esta celebraci\u00f3n contribu\u00eda a unificar as cidades-estado gregas.\nA sede consist\u00eda nun estadio para os xogos e un bosque sagrado, ou Altis, no que se situaban os templos. O santuario de Zeus foi simple no principio, mais, as\u00ed como os xogos ga\u00f1aban en importancia, viuse a necesidade de constru\u00edr un m\u00e1is adecuado \u00e1 divindade. A construci\u00f3n iniciouse entre 470 e 460 a.C. baixo a direcci\u00f3n de Libon de Elis, quen o rematou en 456 a.C. O templo, de estilo d\u00f3rico, ergu\u00edase sobre unha plataforma rectangular elevada. O teito apoi\u00e1base en trece grandes columnas nos lados e seis en cada extremo. O edificio culminaba en pico. Os pedimentos creados pola inclinaci\u00f3n do tellado cubr\u00edanse con esculturas e baixo eles, xusto por baixo das columnas, outras esculturas describ\u00edan os traballos de H\u00e9rcules, seis a cada lado. Encarg\u00f3uselle a estatua de Zeus a Fidias, que xa creara unha de Atenea de 13 m. de alto para o Parten\u00f3n de Atenas e que era o autor de boa parte das esculturas do exterior dese mesmo templo.\nA estatua.\nDescrici\u00f3n.\nA estatua sentada de Zeus, med\u00eda uns 12 metros de altura e ocupaba todo o ancho da nave do templo constru\u00eddo para albergalo. Segundo o xe\u00f3grafo Estrab\u00f3n no s\u00e9culo I a estat\u00faa \"semella como se Zeus se levantase\". O Zeus era unha escultura criselefantina, feita de marfil \u00e9 de bronce dourado-prateado. Non sobreviviu ningunha copia en m\u00e1rmore ou bronce, mais atop\u00e1ronse versi\u00f3ns sobre a mesma nunhas moedas romanas e xemas gravadas atopadas preto de Elis. Unha descrici\u00f3n moi detallada da escultura e do trono foi rexistrada polo viaxeiro Pausanias no s\u00e9culo segundo. A escultura foi adornada con ramas de oliveira traballada en ouro e sentada nun trono magn\u00edfico de madeira de cedro, con incrustaci\u00f3ns de marfil, ouro, \u00e9bano e pedras preciosas. Na man dereita de Zeus hab\u00eda unha pequena estatua de Nik\u00e9 coroada, deusa da vitoria, tam\u00e9n criselefantina, e na s\u00faa man esquerda, un cetro con incrustaci\u00f3ns de ouro cunha aguia. Plutarco, na s\u00faa \"Vida\" do Xeneral romano Lucio Emilio Paulo, na lembra a s\u00faa vitoria sobre os macedonios, conta que cando viu a estatua, \"conmoveu \u00e1 s\u00faa alma, coma estivese vendo ao deus en persoa\", mentres que no s\u00e9culo I o orador grego Di\u00f3n Cris\u00f3stomo declarou que unha pequena ollada \u00e1 estatua fac\u00eda que un home esqu\u00e9zase t\u00f3dolos seus problemas terreais.\nData.\nA data da estatua, o terceiro cuarto do s\u00e9culo V antes de Cristo, foi durante moito tempo tema de debate, e s\u00f3 confirmada arqueoloxicamente polo descubrimento e a escavaci\u00f3n do taller de Fidias. Segundo unha lenda, cando se lle preguntou que inspirou a Fidias, xa sexa se escalou o Monte Olimpo para ver a Zeus ou se Zeus baixou do Olimpo para que Fidias o vise, o artista respondeu que se inspirara no Libro Primeiro, vers\u00edculos 528 - 530, da Il\u00edada de Homero:\n\u00c9 dicir:\nPescudas arqueol\u00f3xicas.\nAs primeiras escavaci\u00f3ns arqueol\u00f3xicas foron levadas a cabo por un equipo franc\u00e9s en 1829. Localizaron os l\u00edmites do templo e atoparon fragmentos dos traballos de H\u00e9rcules, hoxe en d\u00eda no Museo do Louvre. En 1875 e os cinco anos seguintes, outra expedici\u00f3n alem\u00e1 localizou a maior\u00eda dos edificios, atopou m\u00e1is fragmentos das esculturas do templo e localizou os restos da poza no chan que conti\u00f1a os \u00f3leos para a estatua.\nNa d\u00e9cada de 1950, outro equipo achou o obradoiro de Fidias ao oeste do templo, baixo unha igrexa cristi\u00e1. Atoparon ferramentas, un foxo para moldear o bronce, formas de arxila e mesmo fragmentos de cabeiro de elefante que se ter\u00edan usado. Moitas das formas de arxila, que se empregaran para crear l\u00e1minas de ouro, ti\u00f1an n\u00fameros de serie que deberon ser utilizadas para indicar o lugar que hab\u00edan de ocupar. O estadio foi restaurado e dos templos \u00e9 pouco o que fica, a excepci\u00f3n dunhas columnas e nada da estatua."}
{"id": "17354", "revid": "98629", "url": "https://gl.wikipedia.org/wiki?curid=17354", "title": "Delio Rodr\u00edguez", "text": "Delio Rodr\u00edguez Barros, nado en Moreira (Ponteareas) o 19 de abril de 1916 e finado en Vigo o 14 de xaneiro de 1994, foi un ciclista galego, profesional entre 1936 e 1950. \u00c9 o corredor que obtivo m\u00e1is vitorias de etapa na Vuelta Ciclista a Espa\u00f1a, con 38 vitorias no conxunto das s\u00faas participaci\u00f3ns e con 32 d\u00edas como l\u00edder de proba.\nAp\u00f3s a s\u00faa retirada do ciclismo de elite, instalou en Vigo un establecemento de venda de material deportivo que prestaba grande atenci\u00f3n ao ciclismo. Faleceu na s\u00faa casa de Vigo por mor dun cancro de pr\u00f3stata e foi soterrado en Ponteareas.\nTraxectoria.\nNa s\u00faa primeira Vuelta a Espa\u00f1a, en 1936, rematou na posici\u00f3n 24. En 1941 participou de novo na proba como membro do Reial Club Deportiu Espanyol de Barcelona. Conseguiu imporse en doce etapas, seis delas consecutivas, das vinte e d\u00faas que ti\u00f1a a proba.\nEn 1942 militou na secci\u00f3n de ciclismo do Real Club Deportivo da Coru\u00f1a canda Juli\u00e1n Berrendero, ga\u00f1ador final da proba, e con quen deixar\u00eda o club herculino en segundo posto na clasificaci\u00f3n por equipos.\nEn 1945 ga\u00f1ou a volta ciclista a Galicia e a Vuelta Ciclista a Espa\u00f1a, como l\u00edder xa desde a segunda etapa. A 1\u00aa etapa de Madrid a Salamanca (212 km) replicaba a Vuelta a Espa\u00f1a de 1942, debido \u00e1 superioridade de Berrendero. Despois dun ataque de Vicente Trueba no Alto de los Leones, replicou Berrendero, canda Jos\u00e9 G\u00e1ndara Villegas e Jo\u00e3o Rebelo. No descenso, o portugu\u00e9s marchou s\u00f3 levando o seu avance a 3 minutos a 20 km da meta. Por\u00e9n, o vento lateral freouno, e foi finalmente superado por Berrendero, Dalmacio Langarica, Juan Gimeno, Bernardo Cap\u00f3 e Miguel Gual. Xa en Salamanca, Berrendero ga\u00f1ou no sprint e conseguiu, grazas \u00e1s bonificaci\u00f3ns, m\u00e1is de 6 minutos sobre Delio. \nNa etapa seguinte (Salamanca - C\u00e1ceres), baixo unha fina chuvia e nunha estrada en malas condici\u00f3ns, pouco despois da sa\u00edda destac\u00e1ronse Rebelo, Olmos, Bail\u00f3n, Antonio Montes e Delio. Pouco despois descolg\u00e1ronse Montes e Rebelo, por picadas, e Olmos, por rotura de cadea. Delio e Bail\u00f3n pasaron o alto de B\u00e9jar con 2' 43\" sobre o pelot\u00f3n. Ao final do descenso dobraron a s\u00faa vantaxe, sorprendidos da apat\u00eda do pelot\u00f3n. A partir de a\u00ed, ambos corredores viron medrar a s\u00faa vantaxe at\u00e9 chegar aos 35\" en Plasencia. A 30 km da meta, Bail\u00f3n desfaleceu e Delio continuou s\u00f3 e ga\u00f1ou a etapa con 15\" sobre Bail\u00f3n e 30\" sobre os outros favoritos. As\u00ed, Delio ga\u00f1ou a Vuelta desde a 2\u00aa etapa e Berrendero focalizouse en bater a Rebelo no premio da monta\u00f1a, feito que acadou. Ficou na xeral final en 2\u00ba posto, a 15\" de Delio.\nEn 1947 sumou oito etapas e foi l\u00edder os once primeiros d\u00edas da carreira. Rematou no terceiro posto na xeral final.\nLegado.\nAdic\u00f3uselle unha r\u00faa na vila de Ponteareas. F\u00e1lase del na novela de Camilo Jos\u00e9 Cela \"Viaje a La Alcarria\" (1948):\nVida persoal.\nOs seus irm\u00e1ns tam\u00e9n foron ciclistas de competici\u00f3n, entre eles Emilio, Manuel, Pastor e Aurita. Esta \u00faltima, ademais, foi unha das pioneiras no deporte de competici\u00f3n feminino galego. Outro irm\u00e1n, Jos\u00e9, foi xogador de f\u00fatbol, igual que o seu sobri\u00f1o Rafael."}
{"id": "17356", "revid": "1987", "url": "https://gl.wikipedia.org/wiki?curid=17356", "title": "Uni\u00f3n Africana", "text": "A Uni\u00f3n Africana (UA) \u00e9 unha uni\u00f3n continental formada por 55 estados membros situados no continente africano. A UA foi anunciada na Declaraci\u00f3n de Sirte en Sirte, Libia, o 9 de setembro de 1999, na que se ped\u00eda a creaci\u00f3n da Uni\u00f3n Africana. O bloque fundouse o 26 de maio de 2001 en Ad\u00eds Abeba (Etiop\u00eda), e p\u00faxose en marcha o 9 de xullo de 2002 en Durban (Sur\u00e1frica). A intenci\u00f3n da UA era substitu\u00edr \u00e1 Organizaci\u00f3n da Unidade Africana (OUA), creada o 25 de maio de 1963 en Ad\u00eds Abeba por 32 gobernos signatarios; a OUA disolveuse o 9 de xullo de 2002. As decisi\u00f3ns m\u00e1is importantes da UA t\u00f3manse na Asemblea da Uni\u00f3n Africana, unha reuni\u00f3n semestral dos xefes de Estado e de goberno dos seus Estados membros.\nA secretar\u00eda da UA, a Comisi\u00f3n da Uni\u00f3n Africana, ten a s\u00faa sede en Ad\u00eds Abeba. A maior cidade da UA \u00e9 Lagos, Nixeria, mentres que a maior aglomeraci\u00f3n urbana \u00e9 O Cairo, Exipto. A Uni\u00f3n Africana ten m\u00e1is de 1.300 mill\u00f3ns de habitantes e unha superficie de ao redor de 30mill\u00f3n de km2 e incl\u00fae lugares emblem\u00e1ticos do mundo, como o S\u00e1hara e o Nilo. As principais linguas de traballo son o \u00e1rabe, o ingl\u00e9s, o franc\u00e9s, o portugu\u00e9s, o espa\u00f1ol e o swahili. Dentro da Uni\u00f3n Africana existen \u00f3rganos oficiais, como o Consello de Paz e Seguridade e o Parlamento Panafricano.\nNa 18\u00aa reuni\u00f3n do G20 (Grupo dos 20), celebrada en Delhi, India, a Uni\u00f3n Africana foi admitida como membro do G20 do mesmo xeito que a Uni\u00f3n Europea.\nBaseada no modelo da Uni\u00f3n Europea (pero actualmente con poderes m\u00e1is pr\u00f3ximos \u00f3 da Commonwealth brit\u00e1nica), axuda a promoci\u00f3n da democracia, dereitos humanos e desenvolvemento de \u00c1frica, especialmente o aumento dos investimentos estranxeiros no programa \"New Partnership for Africa's Development\" (NEPAD). O primeiro presidente da UA foi o surafricano Thabo Mbeki.\nObxectivos.\nOs obxectivos da Uni\u00f3n Africana son:\nA Uni\u00f3n Africana componse de \u00f3rganos pol\u00edticos e administrativos. O m\u00e1ximo \u00f3rgano decisorio \u00e9 a Asemblea da Uni\u00f3n Africana, composta por todos os xefes de Estado ou de Goberno dos Estados membros da UA. A Asemblea est\u00e1 presidida por F\u00e9lix Tshisekedi, Presidente da Rep\u00fablica Democr\u00e1tica do Congo. A UA tam\u00e9n conta cun \u00f3rgano representativo, o Parlamento Panafricano, composto por 265 membros elixidos polas asembleas lexislativas nacionais dos Estados membros da UA. O seu presidente (interino desde abril do 2020) \u00e9 Djamel Bouras.\nOutras instituci\u00f3ns pol\u00edticas da UA son:\nA Comisi\u00f3n da UA, secretar\u00eda das estruturas pol\u00edticas, est\u00e1 presidida por Nkosazana Dlamini-Zuma de Sur\u00e1frica. O 15 de xullo de 2012, Dlamini-Zuma ga\u00f1ou unha rifada votaci\u00f3n para converterse na primeira muller \u00e1 fronte da Comisi\u00f3n da Uni\u00f3n Africana, en substituci\u00f3n de Jean Ping de Gab\u00f3n.\nOutras estruturas da UA son acollidas por distintos Estados membros:\nA primeira intervenci\u00f3n militar da UA nun Estado membro foi o despregamento en maio de 2003 dunha forza de mantemento da paz formada por soldados de Sur\u00e1frica, Etiop\u00eda e Mozambique en Burundi para supervisar a aplicaci\u00f3n dos distintos acordos. Tam\u00e9n se despregaron tropas da UA en Sud\u00e1n para o mantemento da paz durante a Conflito de Darfur, antes de que a misi\u00f3n pasase a mans de Naci\u00f3ns Unidas o 1 de xaneiro de 2008 a trav\u00e9s da UNAMID. A UA tam\u00e9n enviou unha misi\u00f3n de mantemento da paz a Somalia, formada por tropas de Uganda e Burundi.\nA UA adoptou unha serie de novos documentos importantes que establecen normas a nivel continental, para complementar os que xa estaban en vigor cando se creou. Entre eles at\u00f3panse a Convenci\u00f3n da Uni\u00f3n Africana sobre Prevenci\u00f3n e Loita contra a Corrupci\u00f3n (2003), a Carta Africana sobre Democracia, Elecci\u00f3ns e Gobernanza (2007), a Nova Alianza para o Desenvolvemento de \u00c1frica (NEPAD) e a s\u00faa asociada Declaraci\u00f3n sobre Democracia e Gobernanza Pol\u00edtica, Econ\u00f3mica e Empresarial.\nHistoria.\nA Uni\u00f3n Africana \u00e9 a herdeira de varios intentos anteriores de unir politicamente ao continente, a semellanza da Uni\u00f3n Europea en Europa. As s\u00faas predecesoras son a Uni\u00f3n de Estados Africanos, creada polo ghan\u00e9s Kwame Nkrumah en 1958, a Organizaci\u00f3n para a Unidade Africana de 1963, ou a Comunidade Econ\u00f3mica Africana fundada en 1991.\nA idea de crear a UA foi relanzada por alg\u00fans xefes de Estado e de Goberno na declaraci\u00f3n de Bengasi (Libia) o 9 de setembro de 1999, baixo o auspicio de Muamar al-Qadafi, L\u00edder e Gu\u00eda da Revoluci\u00f3n. \u00c1 devandita declaraci\u00f3n seguiron unha serie de cumes en Lom\u00e9 (Togo) en 2000, onde se redactou o Acta Constitutiva da Uni\u00f3n Africana; e en Lusaca (Zambia) en 2001, onde se aprobou o plan para a instauraci\u00f3n da Uni\u00f3n.\nNo acta constitutiva fac\u00edase un chamamento \u00e1 di\u00e1spora africana a implicarse activamente no desenvolvemento da Uni\u00f3n.\nA Uni\u00f3n Africana foi inaugurada formalmente o 9 de xullo de 2002 polo seu primeiro presidente, o surafricano Thabo Mbeki. Naquel momento, a UA a\u00ednda inclu\u00eda varias ditaduras entre os seus membros e para combatelas, a organizaci\u00f3n afirmou que intervir\u00eda nos pa\u00edses africanos onde se cometan crimes contra a humanidade. En 2012, la UA inaugur\u00f3 su sede central en Ad\u00eds Abeba. O proxecto foi financiado na s\u00faa totalidade por China, e tivo un custo de 200 mill\u00f3ns de d\u00f3lares estadounidenses. O edificio incl\u00fae unha torre de 100 metros con vista a un centro de conferencias.\nEn 2017 Marrocos ingresou na UA, xa que en 1984 retirouse da anterior Organizaci\u00f3n para a Unidade Africana (OUA), cando varios pa\u00edses membros apoiaron ao Movemento Nacional de Liberaci\u00f3n Saharau\u00ed encarnado no Fronte Polisario na s\u00faa proclamaci\u00f3n da independencia da Rep\u00fablica \u00c1rabe Saharau\u00ed Democr\u00e1tica. O aliado marroqu\u00ed, Zaire, igualmente op\u00faxose \u00e1 admisi\u00f3n na OUA da RASD, e o r\u00e9xime de Mobutu boicoteou a organizaci\u00f3n desde 1984 ata 1986. O 31 de xaneiro de 2017, 39 membros da Uni\u00f3n Africana apoiaron o ingreso de Marrocos \u00e1 UA. Con todo, en xu\u00f1o de 2019 a UA suspendeu a membres\u00eda de Sud\u00e1n na organizaci\u00f3n, en resposta ao suposto maltrato dos manifestantes por parte do goberno, revogando a s\u00faa suspensi\u00f3n o 6 de setembro de 2019 tras a formaci\u00f3n do goberno de transici\u00f3n. Doutra banda, tras o golpe de estado de Mal\u00ed de agosto de 2020, suspendeuse a membres\u00eda de Mal\u00ed, sendo readmitida o 9 de outubro de 2020.\nDesde 2010, a Uni\u00f3n Africana contempla a creaci\u00f3n dunha axencia espacial conxunta africana.\nBarack Obama foi o primeiro presidente dos Estados Unidos en funci\u00f3ns en falar diante da Uni\u00f3n Africana en Addis Abeba, o 29 de xullo de 2015. Co seu discurso, animou ao mundo a aumentar os lazos econ\u00f3micos mediante investimentos e comercio co continente, e eloxiou os avances en educaci\u00f3n, infraestruturas e econom\u00eda. Pero tam\u00e9n criticou a falta de democracia e de l\u00edderes que se negan a dimitir, a discriminaci\u00f3n contra as minor\u00edas (inclu\u00eddas as persoas LGBT, os grupos relixiosos e as etnias) e a corrupci\u00f3n. Suxeriu unha intensificaci\u00f3n da democratizaci\u00f3n e do libre comercio, para aumentar significativamente a calidade de vida dos africanos.\nXeograf\u00eda.\nOs estados membros da Uni\u00f3n Africana cobren case a totalidade da \u00c1frica continental, ag\u00e1s varios territorios que pos\u00fae Espa\u00f1a (Ceuta, Melilla, e Pe\u00f1\u00f3n de V\u00e9lez da Gomera). Ademais, os pa\u00edses europeos te\u00f1en dependencias entre as illas costeiras de \u00c1frica: Espa\u00f1a (as illas Canarias e as illas das prazas de soberan\u00eda); Francia (Mayotte, Reuni\u00f3n e as illas dispersas do Oc\u00e9ano \u00cdndico); Portugal (os Azores, Madeira e as Illas Salvaxes); e Reino Unido (Santa Helena, Ascensi\u00f3n e Tristan da Cunha). A xeograf\u00eda da Uni\u00f3n Africana \u00e9 tremendamente diversa, inclu\u00eddo o deserto c\u00e1lido m\u00e1is grande do mundo (o deserto do S\u00e1hara), enormes selvas e sabanas e o segundo r\u00edo m\u00e1is longo do mundo (o Nilo).\nA UA ten unha \u00e1rea de 29.922.059 km2, con 24.165 km de costa. A gran maior\u00eda desta \u00e1rea est\u00e1 na \u00c1frica continental, mentres que os \u00fanicos territorios significativos f\u00f3ra do continente son a illa de Madagascar (o microcontinente m\u00e1is grande do mundo e a cuarta illa m\u00e1is grande do mundo) e a Pen\u00ednsula do Sina\u00ed (xeograficamente unha parte de Asia), representando algo menos do 2% da superficie total.\nDemograf\u00eda.\nPoboaci\u00f3n.\nA poboaci\u00f3n total da Uni\u00f3n Africana, en 2017, est\u00edmase en m\u00e1is de 1.250 mill\u00f3ns de persoas, cunha taxa de crecemento de m\u00e1is do 2,5% anual.\nLinguas.\nAs linguas oficiais da Uni\u00f3n Africana son o \u00e1rabe, o espa\u00f1ol, o franc\u00e9s, o ingl\u00e9s, o portugu\u00e9s, o swahili e \"calquera outra lingua africana\" As principais linguas de traballo da Uni\u00f3n Africana son o ingl\u00e9s e o franc\u00e9s. En menor medida util\u00edzanse o portugu\u00e9s e o \u00e1rabe. O acta constitutiva, por exemplo, est\u00e1 redactada en ingl\u00e9s, franc\u00e9s e \u00e1rabe, mentres que o protocolo polo que se modifica a acta constitutiva est\u00e1 redactada en ingl\u00e9s, franc\u00e9s e portugu\u00e9s. Desde 2020, o sitio web da UA est\u00e1 dispo\u00f1ible na s\u00faa totalidade en ingl\u00e9s, parcialmente en franc\u00e9s e minimamente en \u00e1rabe.\nSegundo o Acto Constitutivo da Uni\u00f3n Africana,]\nAs linguas de traballo da Uni\u00f3n e de todas as s\u00faas instituci\u00f3ns ser\u00e1n, se \u00e9 posible, as linguas africanas, \u00e1rabe, ingl\u00e9s, franc\u00e9s e portugu\u00e9s.\nEstados membros.\nT\u00f3dolos pa\u00edses africanos das Naci\u00f3ns Unidas son ou foron membros da Uni\u00f3n Africana, ao igual que a Rep\u00fablica \u00c1rabe Saharau\u00ed Democr\u00e1tica, cuxo reco\u00f1ecemento internacional a\u00ednda est\u00e1 en disputa. Marrocos decidiu sa\u00edr da Uni\u00f3n Africana de xeito unilateral, mentres que a Rep\u00fablica Centroafricana est\u00e1 actualmente suspendida. Espa\u00f1a, que no continente africano mant\u00e9n a soberan\u00eda sobre Ceuta e Melilla, as\u00ed como as Illas Canarias, \u00e9 un pa\u00eds acreditado na Uni\u00f3n Africana."}
{"id": "17362", "revid": "83328", "url": "https://gl.wikipedia.org/wiki?curid=17362", "title": "Auto sacramental", "text": "O auto sacramental \u00e9 unha peza teatral de car\u00e1cter relixioso propia de Espa\u00f1a que se representaba o d\u00eda do Corpus Santo desde o s\u00e9culo XVI ata a s\u00faa prohibici\u00f3n en 1765. Base\u00e1base nunha tradici\u00f3n dram\u00e1tica-teatral lit\u00farxica e relixiosa medieval, os misterios, e desenvolve nun acto episodios b\u00edblicos ou haxiogr\u00e1ficos e acci\u00f3ns aleg\u00f3ricas sobre conceptos morais, transmitindo a cosmovisi\u00f3n cat\u00f3lica de xeito edificante. A Eucarist\u00eda \u00e9 o centro do auto sacramental."}
{"id": "17363", "revid": "5863", "url": "https://gl.wikipedia.org/wiki?curid=17363", "title": "Entrem\u00e9s", "text": "Un entrem\u00e9s \u00e9 unha obri\u00f1a teatral nun s\u00f3 acto que se caracteriza pola brevidade (150-1000 li\u00f1as), pola comicidade e, ademais pola dependencia, \u00f3 representarse nos descansos entre actos dunha obra principal.\nA trama e o conflito son m\u00ednimos. O tempo e o espazo est\u00e1n s\u00f3 vagamente aludidos. O n\u00famero de figuras oscila entre tres e cinco. Os personaxes son tipos m\u00e1is ou menos estereotipados de estratos sociais baixos e populares, que se mostran en situaci\u00f3ns ins\u00f3litas, absurdas e grotescas para provocar comicidade."}
{"id": "17364", "revid": "5863", "url": "https://gl.wikipedia.org/wiki?curid=17364", "title": "Sainete", "text": "Un sainete \u00e9 unha peza teatral breve, evolucionada do entrem\u00e9s que, coma este, consta dun s\u00f3 acto dividido en escenas, \u00e9 breve (20 ou 30 minutos, m\u00e1is longo c\u00f3 entrem\u00e9s) ten intencionalidade c\u00f3mica, as personaxes est\u00e1n escasamente caracterizadas\nAs diferenzas co entrem\u00e9s son as seguintes:"}
{"id": "17366", "revid": "98629", "url": "https://gl.wikipedia.org/wiki?curid=17366", "title": "Soliloquio", "text": "O soliloquio (do lat\u00edn\" solus\" \"so\" e \"loquor\" \"falar\") \u00e9 unha forma singular de mon\u00f3logo aplicada \u00e1s obras constru\u00eddas sobre un s\u00f3 personaxe.\nNon debe confundirse co mon\u00f3logo -discurso do personaxe que non espera resposta, alocuci\u00f3n na cal non existe intercambio verbal, \u00e9 unha reflexi\u00f3n en voz alta, un discurso dunha personaxe que fala consigo mesma-, pois o termo mon\u00f3logo non debe aplicarse \u00e1 totalidade dunha obra teatral ou cinematogr\u00e1fica.\nAd\u00f3itase empregar no teatro."}
{"id": "17367", "revid": "23204", "url": "https://gl.wikipedia.org/wiki?curid=17367", "title": "Bruxelas", "text": "A Cidade de Bruxelas (\"Ville de Bruxelles\" en franc\u00e9s, \"Stad Brussel\" en neerland\u00e9s, \"Stadt Br\u00fcssel\" en alem\u00e1n) \u00e9 o meirande concello e centro hist\u00f3rico da Rexi\u00f3n de Bruxelas-Capital, as\u00ed como a capital de Flandres (da que non forma parte) e de B\u00e9lxica. A cidade tam\u00e9n o centro administrativo da Uni\u00f3n Europea e acolle un bo n\u00famero das s\u00faas instituci\u00f3ns no Barrio Europeo.&lt;ref name=\"12010E/PRO/06\"&gt;&lt;/ref&gt;\nAdemais da cidade hist\u00f3rica central situada dentro do Pent\u00e1gono, a cidade de Bruxelas abrangue alg\u00fans dos arredores inmediatos da cidade dentro da gran Rexi\u00f3n de Bruxelas-Capital, \u00e9 dicir, os antigos municipios de Haren, Laeken e Neder-Over-Heembeek ao norte, as\u00ed como como a avenida Louise/Louizalaan e o parque Bois de la Cambre/Ter Kamerenbos ao sueste, onde limita cos municipios de Flandres.\nSegundo datos do 1 de xaneiro de 2022, a cidade de Bruxelas ti\u00f1a unha poboaci\u00f3n total de 188\u00a0737 habitantes. Cunha \u00e1rea de 33,09 km\u00b2, ten unha densidade de poboaci\u00f3n de 5\u00a0700 hab/km\u00b2. En 2007, hab\u00eda unhas 50\u00a0000 persoas non belgas rexistradas na cidade. Ao igual que o resto dos concellos da Rexi\u00f3n de Bruxelas-Capital, \u00e9 legalmente biling\u00fce en franc\u00e9s e flamengo.\nHistoria.\nBruxelas celebrou o seu milenario en 1979, a historiograf\u00eda tradicional data a fundaci\u00f3n de Bruxelas en 979 pero ning\u00fan escrito ou fonte arqueol\u00f3xica permitiu corroborar esa data. At\u00f3panse nela os edificios sede das principais instituci\u00f3ns da Uni\u00f3n Europea. \nA\u00ednda que o primeiro poboamento do val semella datar da \u00e9poca merovinxia (s\u00e9culo VII, Bruocsella, \"morada no pantano\"), coa presenza dalg\u00fans pequenos oratorios ou capelas, \u00e9 no s\u00e9culo X cando os duques de Brabante constr\u00faen un \"castrum\" fortificado nunha das illas do cativo r\u00edo Senne xunto a unha daquelas, a de St. Gery.\nPor outra banda, o leste do r\u00edo, os pes do outeiro do Treurenberg, xunto a outra, a da patroa local Santa G\u00fadula, comeza a medrar un poboamento no que era o cami\u00f1o que un\u00eda a rexi\u00f3n renana con Flandres.\nEntrambos los dous sitios conformouse un burgo en torno a praza do mercado, que logo ser\u00e1 a \"Grand Place\".\n\u00c9 no s\u00e9culo XI candos os duques deciden trasladar a s\u00faa residencia a un castelo que constr\u00faen noutro outeiro ao sur do Treurenberg, o de Couldenberg. De seguido rod\u00e9ase todo o conxunto cun cinto de murallas. Este tri\u00e1ngulo, St.Gery no r\u00edo co porto, Santa G\u00fadula onde se construir\u00e1 a catedral de San Miguel, e o palacio ducal do Coudenberg, ser\u00e1 a armaz\u00f3n b\u00e1sica e nodal da futura cidade.\nBruxelas vai crecer rapidamente co comercio da s\u00faa rica industria de panos ata converterse nunha das maiores cidades de Europa no s\u00e9culo XIV, desbordando os antigos muros e obrigando a construci\u00f3n dun novo recinto amurallado de preto de oito quil\u00f3metros (1379). \u00c9 con este esplendor cando na praza do mercado constr\u00faese a Casa do Concello (1402-54) g\u00f3tico flam\u00edxero, e os duques ampl\u00edan e embelecen o seu Palacio do Coudenberg, facendo da cidade o centro dunha rica actividade art\u00edstica e cultural (pinturas de Rogier van der Weyden, escultura fonte do Manneken-Pis, de Hieronymus Duquesnoy o Vello; Rubens m\u00e1is tarde...).\nA finais do s\u00e9culo XVII, a cidade \u00e9 bombardeada polo ex\u00e9rcito franc\u00e9s. A destruci\u00f3n \u00e9 grande, pero os burgueses reaccionan coa reconstruci\u00f3n do abraiante conxunto que rodea a Grand Place.\nLamentablemente, nun incendio en 1731 p\u00e9rdese a xoia que representaba o conxunto do Palacio Ducal. No seu lugar aparecen hoxe a Praza e o Palacio Real as\u00ed coma o museo de belas artes.\nA decadencia continuou con Bruxelas coma un centro menor (capital da recentemente creada B\u00e9lxica en 1830), e s\u00f3 as obras de Victor Horta pertencentes ao \"art nouveau\" coma feito arquitect\u00f3nico destacable no final do XIX.\nTrala segunda guerra mundial, a cidade celebra a Feira Mundial de 1958 (co famoso Atomium). Doutra banda, na d\u00e9cada dos cincuenta comeza a tomar forma a idea dunha uni\u00f3n europea e comezan a crearse organismos e faise necesaria unha sede. A situaci\u00f3n xeogr\u00e1fica de Bruxelas e o feito de pertencer a un pa\u00eds pequeno axuda que se converta na sede de organismos internacionais, especialmente os da Comisi\u00f3n Europea co que pasa a ser a capital \"de facto\" da Uni\u00f3n Europea. Os edificios administrativos da mesma conc\u00e9ntranse no Quartier Leopold, ao leste do Palacio Real.\nA Cidade de Bruxelas \u00e9 o m\u00e1is grande dos 19 municipios que compo\u00f1en a rexi\u00f3n de Bruxelas-Capital, unha das tres rexi\u00f3ns, xunto con Flandres e Valonia en que est\u00e1 dividida B\u00e9lxica. A primeiros de xaneiro de 2006, a cidade ti\u00f1a unha poboaci\u00f3n de 153.659 habitantes.\nA\u00ednda que oficialmente a Cidade de Bruxelas \u00e9 a capital de B\u00e9lxica, na pr\u00e1ctica \u00e9 a Rexi\u00f3n de Bruxelas-Capital a que exerce como tal, como tam\u00e9n \u00e9 a capital das comunidades franc\u00f3fona e flamenga de B\u00e9lxica, a rexi\u00f3n ti\u00f1a unha poboaci\u00f3n de 1\u00a0067\u00a0162 habitantes, nunha \u00e1rea de 161\u00a0km\u00b2, o que lle confire unha densidade poboacional de 6.601 habitantes por km\u00b2. A aglomeraci\u00f3n urbana, que se estende para al\u00e1 das fronteiras da rexi\u00f3n, ten preto de 1\u00a0774\u00a0000 habitantes.\nBarrios.\nPent\u00e1gono.\nO Pent\u00e1gono ou o centro da cidade de Bruxelas \u00e9 a zona hist\u00f3rica de Bruxelas que se atopa dentro dos l\u00edmites da circunvalaci\u00f3n interior do Anel Pequeno. O Anel Pequeno est\u00e1 situado no lugar das segundas murallas de Bruxelas, que foron constru\u00eddas no s\u00e9culo XVI. Como na maior\u00eda das cidades europeas, estas murallas foron substitu\u00eddas por grandes bulevares a finais do s\u00e9culo XIX.\nO Pent\u00e1gono, dentro do Anel Pequeno, ten unha superficie de 4,61 km\u00b2 e ten forma m\u00e1is ou menos pentagonal ou de coraz\u00f3n, de a\u00ed o seu nome. En 2013, 51\u00a0566 persoas viv\u00edan al\u00ed, principalmente no barrio de Marolles/Marollen e ao oeste dos bulevares centrais. A maior\u00eda da poboaci\u00f3n de Bruxelas vive f\u00f3ra do Pent\u00e1gono, na zona norte do municipio.\nBarrio Central.\nAt\u00f3pase no coraz\u00f3n da illa de Saint-G\u00e9ry/Sint-Goriks, formada polo r\u00edo Senne, e sobre a que se constru\u00edu unha primeira torre sobre o ano 979, onde se sit\u00faa a orixe de Bruxelas. Hoxe, o barrio dos Halles Saint-G\u00e9ry/Sint-Gorikshallen, un antigo mercado cuberto, \u00e9 un dos barrios m\u00e1is modernos da capital. Neste Barrio Central (en franc\u00e9s: \"Quartier du Centre\", en neerland\u00e9s: Centrumwijk), hai alg\u00fans vestixios das primeiras murallas de Bruxelas do s\u00e9culo XIII, que rodeaban a zona comprendida entre o primeiro porto do Senne, a antiga igrexa rom\u00e1nica (m\u00e1is tarde substitu\u00edda pola catedral g\u00f3tica brabantina de San Miguel e Santa G\u00fadula), e o antigo palacio ducal de Coudenberg no actual Barrio Real. No centro deste tri\u00e1ngulo est\u00e1n a Grand Place/Grote Markt (praza principal de Bruxelas); o barrio de \u00celot Sacr\u00e9, que toma o seu nome pola s\u00faa resistencia aos proxectos de demolici\u00f3n, atravesado el mesmo polas Galer\u00edas Reais Saint-Hubert; o barrio de Saint-Jacques/Sint-Jacobs, que acolleu aos peregrinos cami\u00f1o de Santiago de Compostela; as\u00ed como o antigo edificio da Bolsa de Bruxelas, constru\u00eddo no lugar dun antigo convento franciscano, cuxos restos quedaron ao descuberto.\nBarrio Real.\nO Barrio Real (en franc\u00e9s: \"Quartier Royal\", en neerland\u00e9s: \"Koninklijke Wijk\" ou \"Koningswijk\") ch\u00e1mase as\u00ed porque acolle, por unha banda, a Place Royale/Koningsplein (\"Praza Real\" ou \"Praza do Rei\"), constru\u00edda baixo mandato de Carlos Alexandre de Lorena no outeiro de Coudenberg, no lugar do antigo Palacio dos Duques de Brabante, do que a\u00ednda existen certos niveis de cimentaci\u00f3n, e, por outra banda, o Palacio Real de Bruxelas, que se enfronta ao Parque de Bruxelas, por outro lado, da que \u00e9 o Parlamento Federal de B\u00e9lgica. Debaixo do Distrito Real at\u00f3pase a Estaci\u00f3n Central e o Mont des Arts/Kunstberg onde se atopan a Biblioteca Real de B\u00e9lxica (KBR), a Filmoteca Real Belga (Cinematek), o Centro de Belas Artes de Bruxelas, o Museo do Cine, o Museo de Instrumentos Musicais (MIM), o Museo BELvue e os Museos Reais de Belas Artes de B\u00e9lxica.\nBarrio do Sablon/Zavel.\nDesde a Place Royale/Koningsplein, a Rue de la R\u00e9gence/Regentschapsstraat atravesa o barrio do Sablon/Zavel (en franc\u00e9s: \"Quartier des Sablons\", neerland\u00e9s: \"Zavelwijk\"), que se comp\u00f3n da praza Grand Sablon/Grote Zavel ao noroeste e a pequena praza e xard\u00edn Petit Sablon/Kleine Zavel no sueste, dividida pola igrexa da Nosa Se\u00f1ora do Sablon. \u00c9 un barrio elegante, onde se celebra un mercado de antig\u00fcidades, e no que os comerciantes de antig\u00fcidades e de arte, as\u00ed como outras tendas de luxo, te\u00f1en os seus negocios. Non lonxe de al\u00ed estaba o edificio Art Nouveau co\u00f1ecido como Casa do Pobo/Volkshuis, do famoso arquitecto Victor Horta, ata a s\u00faa demolici\u00f3n en 1965. O Sablon tam\u00e9n acolle o Palacio de Egmont e o conservatorio Real de Bruxelas.\nBarrio de Marolles/Marollen.\n\u00c1 sombra do xigantesco Palacio de Xustiza at\u00f3pase o antigo barrio de Marolles/Marollen (, , non confundir con \"Marolle\" que os puristas delimitan a tan s\u00f3 sete r\u00faas). Dende a / \u00e1 Place du Jeu de Balle/Vossenplein, onde se celebra un mercado na r\u00faa dende o ano 1873, pola / e a /, onde as tendas de segundas man e as tendas de proximidade foron substitu\u00eddas por tendas de antig\u00fcidades, o que supuxo un gran cambio no barrio. A Cit\u00e9 Hellemans, un bo exemplo de conxuntos de vivendas colectivas de principios do s\u00e9culo XX, tam\u00e9n se atopa en Marolles. A Rue Haute, unha das r\u00faas m\u00e1is longas e antigas da cidade, segue o curso dunha antiga estrada galorromana, e percorre o Hospital de San Pedro, constru\u00eddo en 1935 no lugar dun hospital de leprosos, para rematar na porta de Halle, o \u00fanico supervivente da serie de portas que permit\u00edan o paso dentro das segundas murallas de Bruxelas.\nBarrio de Midi\u2013Lemonnier ou de Stalingrado.\n\u00c9 no coraz\u00f3n do barrio de Midi\u2013Lemonnier (, ) onde hoxe se atopa a Praza Rouppe/Rouppeplein, a primeira estaci\u00f3n do sur de Bruxelas, chamada estaci\u00f3n de ferrocarril de Bogards polo convento hom\u00f3nimo a partir do que se constru\u00edu, e do que a / \u00e9 hoxe a \u00fanica referencia desde 1839, no t\u00e9rmino da li\u00f1a sur. A antiga presenza dunha estaci\u00f3n neste lugar explica tam\u00e9n o ancho infrecuente da actual Avenida de Stalingrado/Stalingradlaan, que vai desde a praza ata o Anel Pequeno, despexada das s\u00faas v\u00edas f\u00e9rreas desde a inauguraci\u00f3n da estaci\u00f3n de Bruxelas Sur, constru\u00edda f\u00f3ra do Pent\u00e1gono en 1869. Por iso, o barrio ch\u00e1mase \u00e1s veces o barrio de Stalingrado (, ). Ao mesmo tempo, trala cobertura do r\u00edo Senne, o barrio viu a construci\u00f3n de grandes bulevares centrais ao estilo Haussmann, inclu\u00edndo o bulevar Maurice Lemonnier/Maurice Lemonnierlaan, limitado pola Praza Fontainas/Fontainasplein e a Praze Anneessens/Anneessensplein (antiga localizaci\u00f3n do mercado vello), as\u00ed como polo Palacio do Midi. Cada domingo pola ma\u00f1\u00e1, o distrito de Midi acolle o segundo mercado m\u00e1is grande de Europa.\nBarrio do Senne/Zenne ou de Dansaert.\nOs terreos h\u00famidos e pantanosos arredor das actuais / e / foron ocupados por artes\u00e1ns dende a Idade Media. Un brazo do r\u00edo atravesaba as defensas das segundas murallas ao nivel da Porta de Ninove e da Petite \u00c9cluse/Kleine Sluis (\"Pequena esclusa\"), que serv\u00eda de porto, cuxo extremo permaneceu al\u00ed ata os anos 1960. M\u00e1is tarde, pequenas industrias e moitas cervexar\u00edas artesanais (agora desaparecidas) establec\u00e9ronse na zona, o que a\u00ednda queda patente polos nomes de / (\"R\u00faa do l\u00fapulo\") e / ( \"R\u00faa do Antigo Mercado de Gran\"). A Torre de Tiro (\"Tour \u00e0 Plomb\"), que se utilizaba para a fabricaci\u00f3n de balas de chumbo para a caza, e a / (\"R\u00faa da P\u00f3lvora\"), tam\u00e9n testemu\u00f1an as antigas actividades do barrio. Desatendido durante moito tempo como consecuencia do traslado de negocios f\u00f3ra do centro da cidade, o barrio de Senne/Zenne (, ) \u00e9 dende hai uns anos obxecto dun novo interese e est\u00e1 a ser xentrificado debido aos moitos locais industriais en desuso convert\u00e9ndose en vivendas. A zona arredor da / converteuse nun barrio de moda e est\u00e1 atraendo a unha poboaci\u00f3n m\u00e1is nova, m\u00e1is acomodada e na s\u00faa maior\u00eda de fala holandesa. Esta nova situaci\u00f3n, que ten como consecuencia a suba dos alugueiros, non est\u00e1 exenta de problemas para os habitantes menos afortunados do barrio.\nBarrio do Porto ou Mar\u00edtimo.\nO Barrio do Porto (, ) \u00e9 o do antigo porto de Bruxelas, que desempe\u00f1ou durante moito tempo o papel de \"ventre\" da cidade. Os barcos procedentes do r\u00edo Escalda penetraban pola antiga Porta de Rivage, no lugar da actual /, para unirse a unha das canles, cuxos peiraos estaban reservados cada un para un tipo de mercador\u00edas. Cubertos no s\u00e9culo XIX, na apertura do novo porto de Bruxelas, as canles foron substitu\u00eddas por amplos bulevares, cuxos dous lados conservan nos seus nomes a lembranza da s\u00faa antiga funci\u00f3n: o / (\"Peirao de ladrillos\"), o Quai au / (\"Peirao de le\u00f1a\"), o / (\"Peirao de pedra de canteira\"), o / (\"Peirao da palma\"), etc., ou referencias \u00e1s actividades comerciais do barrio: a / (\"R\u00faa do almac\u00e9n\"), a / (\"R\u00faa dos comerciantes\"), a / (\"R\u00faa do mercado do porco\") e a / (\"Peirao de comercio\"). Ademais dos peiraos, numerosas casas burguesas, noutrora pertencentes a ricos comerciantes, conservan as entradas dos almac\u00e9ns. No / a\u00ednda se pode un cruzar con grosistas de alimentos, fornecidos hoxe en d\u00eda por cami\u00f3ns, que substitu\u00edron os barcos. O barrio tam\u00e9n incl\u00fae a beguinaxe de Bruxelas, coa Igrexa de San Xo\u00e1n Bautista e o notable Gran Hospicio Pach\u00e9co.\nBarrio de Marais\u2013Jacqmain.\nPoucos dos edificios do barrio Marais\u2013Jacqmain (, ) escaparon da demolici\u00f3n do s\u00e9culo XX, desde o / ata a Rue Neuve/Nieuwstraat. Foron substitu\u00eddos pola Cidade Administrativa do Estado, imprentas, instalaci\u00f3ns bancarias e galer\u00edas comerciais. A tendencia actual \u00e9 recuperar a mestura social do barrio mediante a reurbanizaci\u00f3n de antigos edificios de oficinas en vivendas. A pesar do aspecto sombr\u00edo do barrio, a tradici\u00f3n do Meyboom mant\u00edvose durante s\u00e9culos, e as antigas \"Magasins Waucquez\" modernistas de Victor Horta conserv\u00e1ronse e albergan, desde 1993, o Centro Belga da Banda Dese\u00f1ada. Outro illote conservado \u00e9 a Place des Martyrs/Martelaarsplein, de estilo neocl\u00e1sico do s\u00e9culo XVIII, que se foi renovando aos poucos. As v\u00edtimas da Revoluci\u00f3n belga de 1830 est\u00e1n soterradas al\u00ed nunha cripta aberta cun monumento. Preto at\u00f3pase a Rue Neuve, unha das principais r\u00faas comerciais de B\u00e9lxica, cos seus dous lados, de m\u00e1is de 1 quil\u00f3metro de lonxitude, case enteiramente ocupada por tendas; o Boulevard Adolphe Max/Adolphe Maxlaan, unha arteria tradicional do s\u00e9culo XIX; e o / (onde est\u00e1 instalado o Teatro Nacional de B\u00e9lxica desde 2004) preto da Place de Brouck\u00e8re/De Brouck\u00e8replein. Esta \u00faltima, unha praza moi concorrida no centro da cidade, est\u00e1 dominada no seu extremo sur por d\u00faas torres de edificio tipo bloque, pero para o resto conservou as s\u00faas antigas fachadas totalmente (Hotel Metropole e o seu veci\u00f1o o Hotel Atlanta) ou parcialmente (cine UGC) .\nBarrio da Liberdade.\nO Barrio da Liberdade (, ) est\u00e1 situado entre o Parlamento Federal de B\u00e9lxica e a Rue Royale/Koningsstraat, non moi lonxe do cruzamento co Anel Pequeno, e ten como punto focal a Columna do Congreso, constru\u00edda en memoria do Congreso Nacional de B\u00e9lxica de 1830\u201331, fundador das liberdades democr\u00e1ticas en B\u00e9lxica, baixo o cal tam\u00e9n se atopa a Tumba do soldado desco\u00f1ecido cunha chama eterna. Non moi lonxe de al\u00ed est\u00e1 o Hotel Astoria, que data de 1911, que actualmente est\u00e1 en proceso de reforma e ampliaci\u00f3n, e que se reabrir\u00e1 nos pr\u00f3ximos anos. No s\u00e9culo XIX, o distrito era co\u00f1ecido como / e estaba habitado na s\u00faa maior\u00eda por xente de clase traballadora. A vontade das autoridades de limpar as partes miserables da cidade provocou a expulsi\u00f3n da poboaci\u00f3n e a total destruci\u00f3n do barrio. Durante o \u00faltimo cuarto de s\u00e9culo desenvolveuse un novo barrio burgu\u00e9s. A elecci\u00f3n foi feita para conmemorar a Independencia de B\u00e9lxica: a / (\"Praza da Liberdade\"), a / (\"Praza das Barricadas\"), a / (\"R\u00faa da Revoluci\u00f3n\") , a / (\"R\u00faa do Congreso\"), etc. As catro r\u00faas que dan \u00e1 Praza da Liberdade levan os nomes das catro liberdades constitucionais, simbolizadas polas catro esculturas femininas aleg\u00f3ricas de bronce que rodean a Columna do Congreso: a liberdade de prensa, a de culto, a de asociaci\u00f3n e a de educaci\u00f3n. Este ecl\u00e9ctico complexo urbano \u00e9 un dos mellor conservados do Pent\u00e1gono na actualidade.\nBarrios orientais.\nBarrio Europeo e Barrio de Leopoldo.\nO Barrio Europeo (, ) est\u00e1 situado ao leste do Pent\u00e1gono, ao redor da Place du Luxembourg/Luxemburgplein e da rotonda Robert Schuman, e incl\u00fae o m\u00e1is pequeno Barrio Leopold (, ). O Parlamento Europeo constru\u00eduse preto da Praza de Luxemburgo, no lugar da antiga estaci\u00f3n de ferrocarril do Barrio Leopold, e do que s\u00f3 queda o edificio central con vistas \u00e1 praza, sendo substitu\u00eddo pola estaci\u00f3n subterr\u00e1nea de Bruxelas-Luxemburgo. A Comisi\u00f3n Europea, situada no edificio Berlaymont, est\u00e1 situada na rotonda de Schuman, non moi lonxe do Parque do Cincuentenario. Ao outro lado da r\u00faa at\u00f3panse o edificio Justus Lipsius e o edificio Europa (parte do Palacio da Residencia), que serven de sede do Consello Europeo e do Consello da Uni\u00f3n Europea. No Parque Leopold, a Casa da Historia Europea (HEH) inicia os visitantes na historia social do continente europeo. Hai un centro de visitantes no edificio principal do Parlamento Europeo, co\u00f1ecido como \"Parliamentarium\", e outro m\u00e1is pequeno no edificio Justus Lipsius para o Consello Europeo. \u00c9 accesible en determinados d\u00edas, previa cita. Moitas das atracci\u00f3ns do Barrio Europeo son de balde.\nBarrio das prazas.\nA Barrio das prazas (, ) \u00e9 a parte m\u00e1is setentrional do Barrio Europeo, situado entre Saint-Josse-ten-Noode e o Barrio de Leopoldo. O distrito limita coa Chauss\u00e9e de Louvain/Leuvense Steenweg ao norte, coa Rue du Noyer/Notelaarsstraat e a Avenue de Cortenbergh/Kortenberglaan ao leste, coa Rue Joseph II/Jozef II-straat e a Rue Stevin/Stevinstraat ao sur, as\u00ed como co Anel Pequeno ao oeste. O top\u00f3nimo fai referencia \u00e1s moitas prazas da zona, en particular \u00e1 praza Ambiorix/Ambiorixsquare, \u00e1 praza Marguerite/Margaretasquare, \u00e1 praza Marie-Louise/Maria-Louizasquare e \u00e1 avenida Palmerston/Palmerstonlaan. A zona entre o Anel Pequeno e a Praza Marie-Louise consid\u00e9rase \u00e1s veces como parte do Barrio de Leopoldo.\nBarrios setentrionais.\nLaeken.\nLaeken \u00e9 un antigo concello da Rexi\u00f3n de Bruxelas-Capital que foi anexionado pola cidade de Bruxelas en 1921. Laeken acolle, entre outros, o dominio real de Laeken, o palacio de Laeken, os invernadoiros reais de Laeken (1873), a igrexa da nosa Se\u00f1ora de Laeken (cuxa cripta cont\u00e9n as tumbas da familia real belga) e o cemiterio de Laeken, co\u00f1ecido pola s\u00faa riqueza de monumentos e esculturas. No territorio de Laeken at\u00f3pase tam\u00e9n a meseta de Heysel/Heizel, onde se celebraron as Exposici\u00f3ns Universais de 1935 e 1958 e que incl\u00fae o Estadio Rei Baldu\u00edno, o Bruparck (co Atomium, o parque de miniaturas Mini-Europe e o cine Kinepolis), o Palacio do Centenario, sede do Centro de Exposici\u00f3ns de Bruxelas (Brussels Expo), e do porto de Bruxelas, xunto ao que se erixiu o \"Monumento ao Traballo\" de Constantin Meunier. Na s\u00faa parte sur, alberga o antigo recinto industrial de Tour et Taxis, que foi anexado \u00e1 cidade de Bruxelas en 1897, vinte e catro anos antes que o resto do municipio.\nMutsaard.\n\u00c1s veces tam\u00e9n co\u00f1ecido como o distrito do pagode, o distrito da torre xaponesa ou o distrito de De Wand, Mutsaard (tam\u00e9n escrito Mutsaert), \u00e9 unha antiga aldea e un distrito hist\u00f3rico situado entre Laeken e Neder-over-Heembeek, e centrado arredor da /. O distrito formaba parte do antigo municipio de Laeken (c\u00f3digo postal:1020), pero tam\u00e9n un anaco de Neder-over-Heembeek, anexado por Laeken en 1897. Est\u00e1 separado do resto de Laeken polo dominio real e acolle os Museos do Extremo Oriente. O distrito tam\u00e9n se estende un chisco polos municipios flamengos veci\u00f1os de Vilvoorde e Grimbergen.\nNeder-Over-Heembeek.\nNeder-Over-Heembeek \u00e9 un antigo municipio incorporado \u00e1 cidade de Bruxelas en 1921, ao mesmo tempo que Laeken e Haren. Ten a distinci\u00f3n de posu\u00edr o top\u00f3nimo m\u00e1is antigo da rexi\u00f3n de Bruxelas-Capital, xa que se menciona nunha ordenanza xa no s\u00e9culo VII. Aqu\u00ed est\u00e1 o Hospital Militar Ra\u00ed\u00f1a Astrid, que \u00e9 o Centro Nacional de Queimaduras e Velenos, as\u00ed como os servizos de recrutamento das Forzas Armadas belgas.\nHaren.\nDo mesmo xeito que Laeken e Neder-Over-Heembeek, o antigo municipio de Haren foi anexionado polo municipio de Bruxelas en 1921, o que permitiu a extensi\u00f3n da estaci\u00f3n de ferrocarril de Schaerbeek ao norte do seu territorio. Pero foi a presenza dun aer\u00f3dromo localizado ao suroeste da vila o que precipitou a anexi\u00f3n de Haren. Creado polos alem\u00e1ns durante a primeira guerra mundial, \u00e9 onde naceu a aerol\u00ednea nacional belga Sabena. Durante case cincuenta anos, Haren foi a sede da sede da OTAN. Tam\u00e9n \u00e9 a sede de moitas outras administraci\u00f3ns e empresas, como a sede de Eurocontrol.\nClima.\nBruxelas ten un clima oce\u00e1nico (Clasificaci\u00f3n clim\u00e1tica de K\u00f6ppen: \"Cfb\") con ver\u00e1ns temperados e invernos fr\u00edos.\nDemograf\u00eda.\nLinguas.\nBruxelas \u00e9 unha cidade oficialmente biling\u00fce; unha maior\u00eda dos habitantes te\u00f1en como lingua o franc\u00e9s (85-90%), e unha minor\u00eda importante ten o neerland\u00e9s (10-15%). O flamengo \u00e9 a lingua hist\u00f3rica de Bruxelas. O franc\u00e9s foi durante s\u00e9culos apenas falado pola alta-burgues\u00eda e a nobreza. Tornouse unha lingua popular durante o dominio de Francia, e despois de 1830, coa inmigraci\u00f3n de moitos franceses (alg\u00fans deles revolucionarios) e moitos val\u00f3ns, atra\u00eddos polas novas autoridades belgas.\nUniversidades.\nBruxelas ten varias universidades, d\u00faas das cales son a Universit\u00e9 Libre de Bruxelles (ULB) e a Vrije Universiteit Brussel (VUB)."}
{"id": "17370", "revid": "29398", "url": "https://gl.wikipedia.org/wiki?curid=17370", "title": "Le\u00f4nidas da Silva", "text": "Le\u00f4nidas da Silva, nado o 6 de setembro de 1913 no R\u00edo de Xaneiro e finado o 24 de xaneiro de 2004 en Cotia, (San Paulo), foi un dos principais xogadores brasileiros de f\u00fatbol.\nTraxectoria.\nCo\u00f1ecido como o \"Diamante Negro\" ou o \"Homem de borracha\", Le\u00f4nidas da Silva comezou a s\u00faa carreira en equipos locais no R\u00edo de Xaneiro. Despois de facer dous goles na s\u00faa estrea vestindo a camisola amarela da selecci\u00f3n brasileira, foi xogar para o Pe\u00f1arol do Uruguai en 1933. Despois dun ano, volveu ao Brasil para xogar no Vasco da Gama, ao cal axudou a ga\u00f1ar o Campionato Carioca de 1934. Despois de xogar o seu segundo mundial, en 1934, foi xogar co Botafogo e ga\u00f1ou outro Campionato Carioca en 1935. No ano seguinte, foi para o Flamengo, onde ficou ata o 1942. En 1938, foi o m\u00e1ximo anotador da Copa do Mundo con 8 goles, inclu\u00edndo catro marcados contra a Polonia. Iso fixo del o primeiro xogador da historia en marcar catro goles nun \u00fanico encontro da Copa do Mundo. Na semifinal, contra a Italia o adestrador brasileiro reservou a Le\u00f4nidas para a final. Brasil perdeu ese encontro por 2-1. Rematar\u00eda a s\u00faa carreira xogando para o Sao Paulo.\nSegundo se di, moitas xogadas populares hoxe en d\u00eda partiron da s\u00faa imaxinaci\u00f3n, coma a tesoira ou a bicicleta, a\u00ednda que el mesmo s\u00f3 se consideraba o perfeccionador desta \u00faltima, xa que o inventor ser\u00eda Petronilho de Brito.\nEst\u00e1 enterrado no Cemit\u00e9rio da Paz en S\u00e3o Paulo."}
{"id": "17392", "revid": "88215", "url": "https://gl.wikipedia.org/wiki?curid=17392", "title": "\u00c1lvaro Pino", "text": "\u00c1lvaro Pino Cou\u00f1ago, nado en Fontenla (Ponteareas) o 17 de agosto de 1956, \u00e9 un ex-ciclista galego. En 2010 foi o director deportivo do Xacobeo Galicia.\nTraxectoria.\nComezou coma profesional en 1981, ano no que ga\u00f1ou a s\u00faa primeira tirada na Vuelta Ciclista a Espa\u00f1a na etapa Zaragoza-Torrej\u00f3n, tras unha escapada de 200\u00a0km. Nesa competici\u00f3n, foi cuarto en 1983, chegando a ser l\u00edder po\u00f1endo en apertos ao propio Bernard Hinault. Ga\u00f1ar\u00eda a clasificaci\u00f3n xeral en 1986 e unha tirada, derrotando en todos os terreos a primeiras figuras como Sean Kelly, Robert Millar, Laurent Fignon ou Pedro Delgado. En 1988, ga\u00f1ou o Gran Premio da Monta\u00f1a e tres tiradas m\u00e1is. En 1989 ga\u00f1ou a c\u00e9lebre tirada dos Lagos de Covadonga. Nesa volta, co equipo ZOR, foi d\u00faas veces primeiro na clasificaci\u00f3n por equipos (en 1983 e en 1985).\nNo Tour de Francia, acadou en d\u00faas ocasi\u00f3ns a oitava posici\u00f3n (en 1986 e 1988).\nOutras vitorias importantes ser\u00edan a Subida ao Naranco en 1982, a Volta a Catalu\u00f1a, d\u00faas tiradas e a Escalada ao Montjuic en 1987. Ademais da mencionada vitoria na Volta a Catalu\u00f1a de 1987, foi segundo en 1986, cuarto en 1988 e terceiro en 1989. Na Subida ao Naranco, ademais da devandita vitoria, foi d\u00faas veces terceiro: en 1987 e 1989. Tras a vitoria de 1987, na Escalada ao Montjuic foi segundo en 1988.\nNa Volta a Asturias subiu tres veces ao podio: foi terceiro en 1982, segundo en 1983 e terceiro en 1989. Foi terceiro no Gran Premio de Navarra (hoxe Premio Miguel Indurain) en 1985, tam\u00e9n terceiro na Subida ao Urkiola en 1988 e segundo na Kl\u00e1sica de Primavera de 1989.\nNa Volta a Galicia, a s\u00faa mellor posici\u00f3n foi 2\u00ba en 1988, ano en que ga\u00f1ou tam\u00e9n unha tirada e o Gran premio da Monta\u00f1a. Tam\u00e9n ga\u00f1ou o Gran premio da monta\u00f1a da Volta a Galicia de 1987 e o da Volta ao Pa\u00eds Vasco de 1988.\nFoi campi\u00f3n galego de ciclocross 1987-88, 1988-89.\nFoi seleccionado en sete ocasi\u00f3ns para disputar o campionato do mundo de ciclismo de fondo en estrada. En 1988 recibiu o Premio Superprestixio de Unipublic. Quedou no posto 18\u00ba nun Giro de Italia, o de 1983, especialmente dese\u00f1ado para rodadores e velocistas.\nEn total, estivo como ciclista profesional 11 anos, dende 1981 a 1991, se ben as tempadas de 1984 e 1990 pasounas practicamente inactivo debido \u00e1s lesi\u00f3ns. Con todo, a s\u00faa participaci\u00f3n na primeira metade da Vuelta ciclista a Espa\u00f1a de 1990 foi decisiva para o triunfo final do seu compa\u00f1eiro de equipo Marco Giovanetti. Tivo que retirarse, por m\u00faltiples lesi\u00f3ns, cando estaba de 10\u00ba na clasificaci\u00f3n xeral.\nComo profesional correu nos equipos Colch\u00f3n CR, BH, Seur e Kelme, retir\u00e1ndose en 1991. Posteriormente, foi director deportivo do conxunto ciclista espa\u00f1ol Kelme (1992 a 1999) e despois do su\u00edzo Phonak (de 2002 a principios do 2005). Foi o descubridor para o ciclismo de elite dos corredores galegos Marcos Serrano e \u00d3scar Pereiro.\nEn maio de 2006, foi presentado oficialmente como director t\u00e9cnico do equipo profesional de ciclismo Xacobeo Galicia. Con el como director de equipo, o Xacobeo Galicia proclamouse campi\u00f3n por equipos da Vuelta ciclista a Espa\u00f1a 2009.\nPalmar\u00e9s.\n1981\n1982\n1983\n1986\n1987\n1988\n1989"}
{"id": "17394", "revid": "1131", "url": "https://gl.wikipedia.org/wiki?curid=17394", "title": "David Cal", "text": " \nDavid Cal Figueroa, nado o 10 de outubro de 1982 en Vilari\u00f1o (Cangas), \u00e9 un pirag\u00fcista galego, especialista nas categor\u00edas C1-1000 metros e C1-500 metros e medallista ol\u00edmpico en cinco ocasi\u00f3ns.\nConverteuse no deportista espa\u00f1ol con m\u00e1is medallas ol\u00edmpicas \u00f3 acadar nos Xogos Ol\u00edmpicos de 2012 a s\u00faa quinta medalla, a medalla de prata en C1 1000 metros.\nCaracter\u00edsticas.\nDavid Cal ten unha estatura media (1,83) e unha gran fortaleza (91 kgs), e pode erguer ata 160 quilos. \u00c9 psicoloxicamente moi resistente, calado e co\u00f1ecido pola s\u00faa timidez.\nAs especialidades de David Cal son o C1-500 metros e o C1-1000 metros.\nTraxectoria deportiva.\nFormaci\u00f3n.\nA s\u00faa vida deportiva xiraba arredor do seu club, o Club Mar R\u00eda de Ald\u00e1n, no que competiu a nivel nacional pasando polo Centro Galego de Tecnificaci\u00f3n Deportiva (desde os 14 anos de idade), no que traballou con diferentes adestradores, ata co\u00f1ecer o seu \u00faltimo adestrador, Jes\u00fas Morl\u00e1n \"Suso\".\nDavid Cal \u00e9 unha das m\u00e1ximas figuras mundiais do deporte do pirag\u00fcismo. Ademais, \u00e9 o \u00fanico galego medallista ol\u00edmpico de ouro nun deporte individual, e o \u00fanico deportista galego que conseguiu d\u00faas medallas ol\u00edmpicas, un ouro e unha prata, nos mesmos xogos, neste caso os de Atenas 2004.\nComo j\u00fanior, con s\u00f3 16 anos, Cal foi bronce no campionato mundial do seu tempo disputado en Zagreb en xullo de 1999 na categor\u00eda C-1 1000 metros, e acadou o 5\u00ba posto en C-1 500 metros. Ao ano seguinte proclamouse campi\u00f3n europeo j\u00fanior en Boulogne (Francia) na categor\u00eda curta dos C1-500 as\u00ed como a medalla de bronce na proba longa do C1-1000. Ademais, acudiu como reserva, pero sen participar, aos Xogos de Sydney dese 2000. En 2002, xa como sub-23, Cal conseguiu o bronce nos europeos de Zagreb sobre os 500 metros.\nA s\u00faa primeira medalla internacional na categor\u00eda absoluta conseguiuna en 2003, nos mundiais de Gainesville, onde obtivo a prata nos 1000m.\nAtenas 2004.\nNos Xogos de Atenas Cal ga\u00f1ou a primeira serie dos 1000 metros cun tempo de 3'50\"091, e cualificouse directamente para as finais. Na final, superou a todos os seus rivais, e en especial o favorito alem\u00e1n Andreas Dittmer dende o comezo ata o final da proba. Ademais conseguiu o r\u00e9cord do mundo na distancia, cun tempo de 3'46\"201, 0.52 segundos por diante de Dittmer.\nNa proba curta dos 500 metros, Cal tam\u00e9n ga\u00f1ou a clasificaci\u00f3n directa para a final impo\u00f1\u00e9ndose na primeira serie, cun tempo de 1'48\"397. Pero na final Dittmer rematou con 0'34 segundos por diante de Cal, que foi prata.\nCara a Beix\u00edn 2008.\nNos mundiais de 2005, en Zagreb, Cal conseguiu a prata na proba longa do quil\u00f3metro (3'58\"421), por detr\u00e1s de Dittmer., mentres que na proba curta dos 500m non pod\u00eda pasar da s\u00e9tima praza, cun tempo de 1'50\"361. Nesta proba o ouro tam\u00e9n foi para Andreas Dittmer.\nNos europeos de 2006, en Ra\u010dice, Rep\u00fablica Checa, obtivo a sexta e a quinta praza nas finais de 1000 e 500 metros, respectivamente.\nNos mundiais de 2007, en Duisburgo (Alema\u00f1a), obtivo o ouro en 500 metros e o bronce en 1000 m, co que obtivo a clasificaci\u00f3n directa para a disputa dos Xogos Ol\u00edmpicos nas d\u00faas especialidades.\nNos Xogos Ol\u00edmpicos de Pek\u00edn 2008 participou en C1 500 e C1 1000 m, ga\u00f1ando nas d\u00faas probas a prata. Ademais foi o abandeirado do equipo espa\u00f1ol na cerimonia de apertura.\nCara a Londres 2012.\nNos mundiais de 2011, en Szeged (Hungr\u00eda), obtivo a prata en 1000 metros.\nNos europeos de 2012, en Zagreb, Croacia, quedou na quinta praza na final de 1000 e na de 500 metros foi terceiro, tan s\u00f3 por detr\u00e1s do franc\u00e9s Mathieu Goubel e o checo Martin Fuksa.\nNos Xogos Ol\u00edmpicos de Londres 2012 participou s\u00f3 na modalidade de C1 1000 m xa que a de C1 500 foi eliminada e substitu\u00edda pola de C1 200m. Cunha espectacular remontada a partir dos 750 metros acadar\u00eda a s\u00faa cuarta prata convert\u00e9ndose no mellor deportista espa\u00f1ol da historia dos XXOO. Nesta ocasi\u00f3n o ouro conseguiuno o alem\u00e1n Sebastian Brendel cun tempo de 3:47.176 e o bronce para Mark Oldershaw con 3:48.502, o tempo do galego foi de 3:48.053.\nCarreira pol\u00edtica.\nDavid Cal tivo entre 2005 e 2009 diversos enfrontamentos coa Conseller\u00eda de Cultura e Turismo mentres a dirix\u00eda \u00c1nxela Bugallo (BNG), mentres recib\u00eda o apoio expl\u00edcito da Deputaci\u00f3n de Pontevedra, daquela gobernada polo PPdG. Concorreu na lista desta \u00faltima formaci\u00f3n \u00e1s municipais de 2011 no concello de Pontevedra, liderada por Telmo Mart\u00edn. Malia resultar elixido como concelleiro, renunciou ao cargo ao non acadar Mart\u00edn a alcald\u00eda."}
{"id": "17395", "revid": "89787", "url": "https://gl.wikipedia.org/wiki?curid=17395", "title": "Xard\u00edns colgantes da Babilonia", "text": "Os Xard\u00edns colgantes da Babilonia, Xard\u00edns p\u00e9nsiles da Babilonia (tam\u00e9n co\u00f1ecidos como os Xard\u00edns colgantes de Sem\u00edramis) constit\u00faen unha das sete marabillas do mundo antigo. \u00c9 talvez unha das marabillas relatadas sobre a cal menos se sabe. Moito se especula sobre as s\u00faas pos\u00edbeis formas e dimensi\u00f3ns, mais ningunha descrici\u00f3n detallada ou vestixio arqueol\u00f3xico foron encontrados.\nHistoria.\nSegundo a historia, o rei de Babilonia por aqueles tempos, Nabucodonosor II, sent\u00edase inmensamente triste ao ver que a s\u00faa esposa preferida Amitis, unha princesa meda, criada entre montes e bosques, sent\u00edase mal ao vivir nunha cidade tan ch\u00e1 como Babilonia. Ent\u00f3n, Nabucodonosor ordenou constru\u00edr os maiores xard\u00edns xamais edificados polo ser humano, para que imitaran a forma e aspecto dun monte. Ergu\u00e9ronse seis montes de terra artificiais, con terreos plantados de \u00e1rbores, apoiados en columnas de 25 a 100 metros de altura. Cheg\u00e1base a eles por unha escada de m\u00e1rmore. Tam\u00e9n chamados como Xard\u00edns colgantes de Semiramis, foron constru\u00eddos no s\u00e9culo VI a. C., no sur do Iraq, na Babilonia. Os terreos foron constru\u00eddos encima doutro e eran irrigados pola auga bombeada do r\u00edo \u00c9ufatres. Neses terreos estaban plantadas \u00e1rbores e flores tropicais e paseos de altas palmeiras. Dos xard\u00edns pod\u00edanse ver as belezas da cidade abaixo.\nPero cando a cidade entrou en decadencia e guerras, foi incendiada. Arderon tam\u00e9n os xard\u00edns, e para cando Alexandre Magno chegou a Babilonia, s\u00f3 quedaban cinzas da fermosa cidade. Hoxe en d\u00eda, s\u00f3 quedan os restos e ru\u00ednas nas beiras do \u00c9ufrates.\nNabucodonosor foi rei da Babilonia (c. 630 a. C.- 562 a. C.), e durante o seu goberno a Babilonia atinxe o auxe da s\u00faa prosperidade e hexemon\u00eda, sendo co\u00f1ecida como \"Ra\u00ed\u00f1a da Asia\". Nebuchadrezar II, fillo do xeneral Nabopolasar, fundador da dinast\u00eda caldea, sobe ao trono en 605 a. C., despois da morte do pai. Transforma a cidade babil\u00f3nica en centro cultural e financeiro do mundo antigo. A maior realizaci\u00f3n do seu reinado \u00e9 un conxunto arquitect\u00f3nico para protexer a cidade de invasi\u00f3ns. Comprende a Torre de Babel, con 250 m de altura, os Xard\u00edns colgantes e un canal de defensa ligando os r\u00edos Tigris e \u00c9ufrates, a 40\u00a0km da Babilonia, cercado por un muro en toda a s\u00faa extensi\u00f3n (o Muro dos Medas). L\u00edder militar de grande enerx\u00eda e crueldade, aniquilou os fenicios, derrotou os exipcios e obtivo a hexemon\u00eda no Oriente Medio. Estende o Imperio Babil\u00f3nico at\u00e9 o Mar Mediterr\u00e1neo. En 598 a. C., conquista Xerusal\u00e9n e realiza a primeira deportaci\u00f3n de xudeus para a Mesopotamia, episodio co\u00f1ecido como \"O Cativeiro da Babilonia\". Coa s\u00faa morte e sen un sucesor coa mesma forza, os babilonios caen diante dos ex\u00e9rcitos persas, na noite de 5/6 de outubro de 539 a. C. polo Rei Ciro da Persia, que desviou o curso do r\u00edo \u00c9ufrates para poder penetrar na cidade. Nesa noite, unha festa estaba sendo dada en honra de Belsazar, Rei de Babilonia en exercicio. Esta ca\u00edda de Babilonia, en todos os pormenores relatados na Historia, cumpriu a profec\u00eda b\u00edblica por medio do profeta Isa\u00edas, que predixera este acontecemento, mencionando at\u00e9 mesmo o nome do Rei Ciro como conquistador de Babilonia, 200 anos antes do seu nacemento."}
{"id": "17396", "revid": "23204", "url": "https://gl.wikipedia.org/wiki?curid=17396", "title": "Eva Braun", "text": "Eva Anna Paula Hitler, nada co apelido Braun en M\u00fanic o 6 de febreiro de 1912 e finada en Berl\u00edn o 30 de abril de 1945, foi a amante de Adolf Hitler e, durante menos de 40 horas, a s\u00faa dona.\nTraxectoria.\nFilla de Friedrich Braun, mestre de escola, e Franziska Kronberger, modista, educouse nun colexio de monxas e era amante do deporte, en especial do atletismo. En 1929 entrou a traballar na tenda de fotos de Heinrich Hoffman (o fot\u00f3grafo oficial do Partido Nazi) e en outubro dese mesmo ano co\u00f1eceu a Adolf Hitler. A relaci\u00f3n entre Eva Braun e Hitler, levouse con total discreci\u00f3n e segredo.\nTralo suicidio de Geli Raubal (a filla da medio irm\u00e1 de Hitler), en 1931 intensificouse a relaci\u00f3n, a\u00ednda que tam\u00e9n mantivo outras relaci\u00f3ns, como a da actriz Renate M\u00fcller.\nPara chamar a atenci\u00f3n de Hitler, ocupado na preparaci\u00f3n das elecci\u00f3ns do 6 de novembro de 1933, o 1 de novembro Eva Braun disparouse un tiro no pescozo. O 29 de maio de 1935, por temor a que Hitler a abandonase, realizou a s\u00faa segunda tentativa de suicidio, coa inxesti\u00f3n de 35 p\u00edlulas para durmir. Tras este intento marchou a vivir coa s\u00faa irm\u00e1 a unha casa alugada, deixou a tenda e finalmente Hitler mercoulle unha casa nun suburbio pr\u00f3ximo a M\u00fanic. A relaci\u00f3n intensificouse e comezou a acudir a Berghoff, a residencia de descanso de Hitler: al\u00ed afeccionouse a rodar filmes caseiros, entre eles alg\u00fans dos primeiros en cor rodados en Alema\u00f1a.\nA comezos de abril de 1945 uniuse a Hitler no b\u00fanker da chancelar\u00eda, rexeitou marchar en avi\u00f3n e decidiu permanecer con Hitler ata o final. Na noite do 28 ao 29 de abril casa con Adolf Hitler. O 30 de abril suicidouse xunto a Hitler e o persoal do b\u00fanker queima os corpos."}
{"id": "17399", "revid": "101", "url": "https://gl.wikipedia.org/wiki?curid=17399", "title": "Capit\u00e1n Am\u00e9rica", "text": ""}
{"id": "17402", "revid": "89787", "url": "https://gl.wikipedia.org/wiki?curid=17402", "title": "Conceyu Bable", "text": "Conceyu Bable foi unha asociaci\u00f3n asturiana legalizada en 1976, cuxo obxectivo era a recuperaci\u00f3n e dignificaci\u00f3n da lingua asturiana.\nOrixe.\nNos anos finais do r\u00e9xime franquista, comezou a xurdir unha nova xeraci\u00f3n de autores asturianos que tentaba superar o uso tradicional da lingua asturiana en composici\u00f3ns ruralizantes e locais, moitas veces comp\u00fa\u00f1anse paras as festas das localidades no dialecto local. Esta nova xeraci\u00f3n pretend\u00eda dotar ao asturiano dunha literatura moderna, pr\u00f3xima \u00e1s correntes literarias imperantes en Espa\u00f1a e Europa, ao tempo que pretend\u00edan demostrar a validez da lingua para calquera uso social ou literario.\nEn 1969 Jos\u00e9 Le\u00f3n Delestal fundou a asociaci\u00f3n Amigos del Bable, que foi un primeiro intento de recuperaci\u00f3n da lingua, e que se centrou sobre todo na edici\u00f3n de discos en asturiano e que organizou en novembro de 1973 a Asamblea Regional del Bable presidida por Emilio Alarcos Llorach, nela pux\u00e9ronse os alicerces do que ser\u00eda o surdimientu e unha parte dos participantes nela decidiron constitu\u00edren un colectivo centrado na recuperaci\u00f3n da lingua e que a diferenza dos Amigos do Bable fixera uso escrito e falado do asturiano.\nHistoria.\nO 16 de novembro de 1974 apareceu no n\u00famero 284 da revista \"Asturias Semanal\" a secci\u00f3n Conceyu Bable, que dar\u00eda nome \u00e1 asociaci\u00f3n (legalizada en xu\u00f1o de 1976), na que escrib\u00edan en asturiano, entre outros, Xos\u00e9 Lluis Garc\u00eda Arias, Xuan Xos\u00e9 S\u00e1nchez Vicente e Lluis Xabel \u00c1lvarez. Eles foron os verdadeiros creadores da prosa asturiana e os responsables do xurdimento dun grupo de escritores que romperon cos modelos literarios reservados ao asturiano ata ent\u00f3n, e da aparici\u00f3n dunha industria cultural propia, coa publicaci\u00f3n de libros, discos e artigos en revistas e xornais en asturiano.\nConceyu Bable asentou as bases da actual norma culta do asturiano baseada no asturiano central, por ser o que ti\u00f1a m\u00e1is falantes e o m\u00e1is usado polos escritores e dende 1975 organizaron cursos de asturiano en concellos do centro de Asturias. En 1976, membros da asociaci\u00f3n publicaron a primeira gram\u00e1tica moderna da lingua, \"Gram\u00e1tica bable\".\nO 22 de xu\u00f1o de 1976 convocou unha manifestaci\u00f3n en Xix\u00f3n para solicitar a presenza do asturiano na escola, \u00e1 manifestaci\u00f3n sumouse a Coordinaci\u00f3n Democr\u00e1tica de Asturias que englobaba aos partidos democr\u00e1ticos e contou coa participaci\u00f3n dunhas 5.000 persoas. Logo da s\u00faa legalizaci\u00f3n, Conceyu Bable celebrou un Conceyu Xeneral, no que se elixiu a Xos\u00e9 Lluis Garc\u00eda Arias presidente. Paulatinamente a asociaci\u00f3n virou ata declararse nacionalista en 1977 coa publicaci\u00f3n de \"Cartafueyu so'l Rexonalismu\" e militantes seus formar\u00e1n o Conceyu Nacionalista Astura. A partir de 1980 perdeu influencia coa aparici\u00f3n da Academia de la Llingua Asturiana."}
{"id": "17404", "revid": "98629", "url": "https://gl.wikipedia.org/wiki?curid=17404", "title": "Candorca", "text": "A candorca ou alcandorca, (\"Orcinus orca\") \u00e9 unha especie de cet\u00e1ceo odontoceto da familia dos delf\u00ednidos, a \u00fanica do x\u00e9nero \"Orcinus\". \u00c9 o membro de maior tama\u00f1o dos chamados \"golfi\u00f1os oce\u00e1nicos\", e pode chegar a pesar 10 t. Poderoso e vers\u00e1til depredador, pode cazar peixes, pinn\u00edpedes, cefal\u00f3podos, aves e tartarugas. En grupo pode atrapar presas de maior tama\u00f1o, como morsas e incluso baleas. Est\u00e1, polo tanto, no cumio da cadea tr\u00f3fica oce\u00e1nica.\nAs candorcas poden atoparse en calquera dos oc\u00e9anos. Viven tanto en mar aberto coma xunto ao litoral.\nTe\u00f1en unha vida social complexa, baseada na formaci\u00f3n e mantemento de grupos familiares de 3 a 150 individuos. \u00c1s veces poden reunirse varios destes noutros m\u00e1is amplos. Comun\u00edcanse a trav\u00e9s de sons e adoitan viaxar en formaci\u00f3ns que asoman ocasionalmente \u00e1 superficie. Parece que a primeira descrici\u00f3n da especie f\u00edxoa Plinio o Vello, quen xa a describ\u00eda como un monstro mari\u00f1o feroz. Con todo, non se ten co\u00f1ecemento de ataques a seres humanos no medio natural, a\u00ednda que se sabe dalg\u00fans casos de agresi\u00f3ns aos seus adestradores en delfinarios.\nCon frecuencia ch\u00e1maselles \"baleas asasinas\" (do ingl\u00e9s \"killer whales\"), a\u00ednda que non son baleas (son golfi\u00f1os moi grandes) nin moito menos asasinas (son simplemente depredadores).\nTaxonom\u00eda e etimolox\u00eda.\nTaxonom\u00eda.\nA candorca \u00e9 a \u00fanica especie do x\u00e9nero \"Orcinus\" e unha das 38 especies da familia dos golfi\u00f1os. Foi descita por primeira vez en 1758 por Linneo co nome de \"Delphinus orca\".\nEtimolox\u00eda.\nNome cient\u00edfico.\nO x\u00e9nero \"Orcinus\" foi creado en 1860 por Fitzinger. Derivou o seu nome do lat\u00edn \"orca\", nome de certo cet\u00e1ceo ou \"monstro mari\u00f1o\" (o nome espec\u00edfico asignado por Linneo \u00e1 especie \"Delphinus orca\" que describira en 1758, como quedou dito), e engadiulle o sufixo \"-inus\" (\"-ino\").\nNome galego.\nSegundo Ant\u00f3n Santamarina, a palabra \"candorca\" evidentemente est\u00e1 relacionada con \"orca\", do lat\u00edn \"orca\". Quizais poida explicarse coa composici\u00f3n \"*can de orca\" procedente dun \"*can orca\". En \"alcandorca\" parece que hai unha aglutinaci\u00f3n do artigo \u00e1rabe \"al-\".\nEvoluci\u00f3n.\nA especie caracter\u00edzase por ter unha poboaci\u00f3n abundante sen parentes inmediatos desde o punto de vista da clad\u00edstica. A paleontolox\u00eda considera que a candorca puido ter un pasado evolutivo anaxen\u00e9tico, isto \u00e9, unha evoluci\u00f3n das formas ancestrais \u00e1s descendentes sen se verificar ningunha ramificaci\u00f3n da li\u00f1a xen\u00e9tica (formaci\u00f3n de especies emparentadas que coexistisen no tempo). Se as\u00ed fose, a candorca pasar\u00eda a ser unha das m\u00e1is antigas especies de golfi\u00f1os, a\u00ednda que \u00e9 pouco probable que sexa tan antiga coma a propia familia, cuxo inicio se data en hai preto de 5 mill\u00f3ns de anos.\nCaracter\u00edsticas f\u00edsicas.\nEstes animais caracter\u00edzanse por teren o dorso negro e a zona ventral branca. Te\u00f1en tam\u00e9n manchas brancas na parte lateral posterior do corpo e por riba e detr\u00e1s dos ollos, as\u00ed como o queixo, a gorxa e o t\u00f3rax, que se prolonga estreit\u00e1ndose polo ventre e se ensancha nos flancos. Detr\u00e1s da aleta dorsal te\u00f1en unha mancha gris variable en forma de sela.\nO corpo \u00e9 pesado e engrosado e te\u00f1en unha aleta dorsal moi alta, a maior do reino animal, que pode medir ata 1,8 m de altura (maior e m\u00e1is erecta nos machos de maior idade que nas femias). Os machos poden medir ata 9,5 m de lonxitude e pesar de 2,6 a 9 t. As femias, menores, poden chegar aos 8,5 m e 5 t. As cr\u00edas nacen con preto de 180\u00a0kg e miden preto de 2,4 m de lonxitude.\nAs candorcas macho de maiores dimensi\u00f3ns te\u00f1en un aspecto distinto que non d\u00e1 marxe a confusi\u00f3ns ao identificalos. Con todo, vistas \u00e1 distancia en augas temperadas, as femias e as cr\u00edas poden confundirse con outras especies, como a falsa candorca (\"Pseudorca crassidens\") ou o caldeir\u00f3n cinsento (\"Grampus griseus\").\nA maior parte dos datos sobre a vida das candorcas foi obtida en investigaci\u00f3ns de longa duraci\u00f3n con poboaci\u00f3ns da costa da Columbia Brit\u00e1nica (Canad\u00e1) e do estado norteamericano de Washington, as\u00ed como pola observaci\u00f3n de animais en catividade. A informaci\u00f3n dispo\u00f1ible sobre esta especie \u00e9 abundante e est\u00e1 debidamente sistematizada polos naturalistas. Isto d\u00e9bese tam\u00e9n \u00e1 natureza altamente estruturada dos grupos sociais destes animais, nos que os membros dunha familia adoitan permaneceren xuntos toda a s\u00faa vida. Con todo, alg\u00fans grupos transitorios ou residentes noutras \u00e1reas xeogr\u00e1ficas poden teren caracter\u00edsticas lixeiramente diferentes.\nAs femias alcanzan a madurez sexual aos 15 anos de idade. A partir de ent\u00f3n te\u00f1en per\u00edodos de ciclo poliestral (celo regular e continuo) con per\u00edodos sen o ciclo estral que poden durar de tres a dezaseis meses. As femias poden dar \u00e1 luz unha soa cr\u00eda unha vez cada cinco anos. Nos grupos sociais analizados os nacementos poden ocorrer en calquera \u00e9poca do ano, cunha certa preferencia polo inverno. A mortalidade dos recentemente nacidos \u00e9 elevada: os resultados dunha investigaci\u00f3n suxiren que preto de metade das cr\u00edas morren antes de alcanzar os seis meses. As cr\u00edas son aleitadas ata os dous anos de idade, mais con doce meses xa se alimentan de comida s\u00f3lida. As femias son f\u00e9rtiles ata os 40 anos, polo que poden ter ata cinco cr\u00edas de media. A esperanza de vida das femias \u00e9, xeralmente, de cincuenta anos, a\u00ednda que en casos excepcionais poden vivir ata os noventa. Os machos son sexualmente activos con 15 anos de idade e chegan a vivir ata os 30 anos (ou ata os 50 en casos excepcionais).\nDistribuci\u00f3n xeogr\u00e1fica.\nA candorca \u00e9 dos mam\u00edferos con maior \u00e1rea de distribuci\u00f3n xeogr\u00e1fica no planeta. Enc\u00f3ntranse en todos os oc\u00e9anos e na maior parte dos mares, e tam\u00e9n (o que \u00e9 raro para os cet\u00e1ceos) o mar Mediterr\u00e1neo e o mar de Arabia (inclu\u00eddo o mar Vermello e o golfo de Om\u00e1n). Por\u00e9n, a distribuci\u00f3n non \u00e9 uniforme, pois \u00e9 m\u00e1is abundante nas augas m\u00e1is fr\u00edas das rexi\u00f3ns temperadas e sobre todo nas polares, m\u00e1is do que nas tropicais e subtropicais. A\u00ednda que se encontren por veces en augas profundas, as \u00e1reas costeiras son xeralmente preferidas aos ambientes pel\u00e1xicos.\nExisten poboaci\u00f3ns de candorcas particularmente concentradas na zona nordeste da Conca do Pac\u00edfico, onde o Canad\u00e1 fai curva coa Alasca, ao longo da costa da Islandia e na costa setentrional da Noruega. Son avistadas con frecuencia nas augas ant\u00e1rticas, por riba do l\u00edmite dos casquetes polares. De feito, crese que se aventuran baixo o casquete de xeo e sobreviven s\u00f3 co ar presente en bolsas situadas baixo o xeo, como fai a beluga. No \u00c1rtico, con todo, a especie \u00e9 raramente avistada no inverno, xa que evita o casquete polar e visita estas augas s\u00f3 no ver\u00e1n. A informaci\u00f3n sobre outras rexi\u00f3ns \u00e9 escasa.\nEstado de conservaci\u00f3n.\nNon existe unha estimaci\u00f3n para a poboaci\u00f3n global total. Estes son alg\u00fans datos a nivel local:\nDe xunt\u00e1rense os datos de estimaci\u00f3ns menos precisas sobre \u00e1reas menos investigadas, a poboaci\u00f3n total poder\u00eda ascender aos 100 000 individuos.\nEn 2008 a especie foi catalogada na \"Lista vermella\" da UICN como especie con datos insuficientes (\"DD\", do ingl\u00e9s \"Data Deficient\"). A decisi\u00f3n est\u00e1 xustificada ante a posibilidade de existiren d\u00faas ou m\u00e1is especies, o cal obrigar\u00eda a estabelecer un risco espec\u00edfico para cada unha delas. Faise a precisi\u00f3n de que mentres non se aclare a clasificaci\u00f3n taxon\u00f3mica manterase clasificada como \"DD\". A combinaci\u00f3n de posibles descensos impulsado polo esgotamento dos recursos alimenticios e os efectos dos contaminantes crese suficiente para que se produza unha reduci\u00f3n global do 30 % ao longo de tres xeraci\u00f3ns (77 aos)\nEn 2005 o goberno dos Estados Unidos catalogou a comunidade de candorcas residentes como ameazada baixo a \"Lei para a protecci\u00f3n de especies amenazadas\". A comunidade est\u00e1 composta por tres grupos que habitan principalmente os estreitos de Georgia, Haro e Puget no estado de Washington e na Columbia Brit\u00e1nica. Non se reproducen f\u00f3ra do grupo e a s\u00faa poboaci\u00f3n estimouse inicialmente en 200 animais, que se reduciu posteriormente a s\u00f3 90.\nInteracci\u00f3n social.\nAs candorcas te\u00f1en un sistema social de agrupamento bastante complexo. A unidade b\u00e1sica \u00e9 a li\u00f1a matriarcal que consiste nunha \u00fanica femia, m\u00e1is vella, e a s\u00faa descendencia. Os fillos e fillas da matriarca forman parte desta li\u00f1a, como os fillos e fillas destas \u00faltimas fillas. Con todo, os fillos e fillas de calquera dos fillos pasar\u00e1n a vivir coa li\u00f1a matriarcal das s\u00faas compa\u00f1eiras de emparellamento, e as\u00ed sucesivamente, ao longo da \u00e1rbore xeneal\u00f3xica destes animais. Como as femias poden vivir ata preto de 90 anos, non \u00e9 raro atopar catro ou cinco xeraci\u00f3ns de candorcas vivindo na mesma manda. Estes grupos matrilineares son moi estables e mant\u00e9\u00f1ense durante anos. Os seus elementos s\u00f3 os abandonan, non m\u00e1is dalgunhas horas, co fin de procurar alimento ou procrear. Non hai rexistro de ningunha expulsi\u00f3n dun individuo destes grupos. O tama\u00f1o medio dunha li\u00f1a matriarcal \u00e9 de preto de nove animais, segundo as estat\u00edsticas efectuadas nas candorcas do Pac\u00edfico nordeste.\nAs li\u00f1as matriarcais te\u00f1en algunha tendencia a xunt\u00e1rense a outras, de forma que se constit\u00faen grupos que te\u00f1en, de media, preto de 18 individuos. Os membros dun grupo comparten o mesmo dialecto (os sons distintivos da especie), co que hai indicios de estaren todos emparentados por parte materna. Ao contrario das li\u00f1as matriarcais, os grupos poden separarse das li\u00f1as que os constit\u00faen por varios d\u00edas ou semanas en busca de comida, ata volv\u00e9rense xuntar. O maior grupo rexistrado ti\u00f1a 49 membros.\nO seguinte nivel de organizaci\u00f3n dos grupos de candorcas \u00e9 o \"clan\", reuni\u00f3n dos distintos grupos con dialectos semellantes. Novamente, verif\u00edcase que as relaci\u00f3ns entre os grupos te\u00f1en un fundamento xeneal\u00f3xico por li\u00f1a materna. Varios clans poden compartir a mesma \u00e1rea xeogr\u00e1fica. Hai rexistro de grupos de clans diferentes viaxando en conxunto. Cando os grupos residentes se xuntan para viaxaren como un clan, hai un ritual de reco\u00f1ecemento, con saudaci\u00f3ns que consisten en coloc\u00e1rense en li\u00f1as paralelas semellantes, antes de se mesturaren por completo.\nO \u00faltimo nivel de asociaci\u00f3n \u00e9 a \"comunidade\", definida vagamente como o conxunto de clans que se unen con regularidade.\nNo nord\u00e9s do Pac\u00edfico consegu\u00edronse identificar tres comunidades:\nD\u00e9bese salientar que estas xerarqu\u00edas son s\u00f3 v\u00e1lidas para grupos sedentarios ou residentes. Os grupos n\u00f3mades, cazadores de mam\u00edferos, son, en xeral, menores porque, malia base\u00e1rensd en li\u00f1as matriarcais, n\u00f3tase na maior tendencia dos machos a levaren unha vida illada. Con todo, os grupos n\u00f3mades mante\u00f1en unha vaga cohesi\u00f3n definida polos seus dialectos.\nO comportamento coti\u00e1n das candorcas est\u00e1 xeralmente dividido en catro actividades b\u00e1sicas: busca de alimento, viaxe, descanso e socializaci\u00f3n. Esta \u00faltima adoita estar acompa\u00f1ada de comportamentos entusiastas; exhiben varios tipos de saltos, golpes coa cola e coas aletas pectorais na auga e erguer a cabeza, asomando \u00e1s veces case todo o corpo f\u00f3ra da auga. Son t\u00edpicos tgam\u00e9n os fregamentos nas praias. Grupos constitu\u00eddos s\u00f3 por machos interact\u00faan, frecuentemente, cos penes erectos. Non se sabe se este x\u00e9nero de interacci\u00f3n \u00e9 un comportamento unicamente l\u00fadico ou se comporta manifestaci\u00f3ns de afirmaci\u00f3n de papeis de dominaci\u00f3n.\nAlimentaci\u00f3n.\nAs candorcas utlizan na s\u00faa alimentaci\u00f3n unha grande diversidade de presas diferentes. Poboaci\u00f3ns espec\u00edficas te\u00f1en tendencia a especializarse en presas espec\u00edficas, mesmo co prexu\u00edzo de ignoraren outras presas en potencia. Por exemplo, algunhas poboaci\u00f3ns dos mares de Noruega e de Groenlandia est\u00e1n especializadas no arenque, seguindo as rotas migratorias deste peixe ata \u00e1 costa norueguesa, en cada outono. Outras poboaci\u00f3ns prefiren cazaren focas.\nA candorca \u00e9 o \u00fanico cet\u00e1ceo que caza regularmente outros cet\u00e1ceos. Hai rexistros de vinte e d\u00faas especies de cet\u00e1ceos cazadas por candorcas, sexa polo exame do contido do est\u00f3mago, sexa pola observaci\u00f3n das cicatrices no corpo doutros cet\u00e1ceos ou, simplemente, pola observaci\u00f3n do seu comportamento alimenticio. Grupos de candorcas chegaron mesmo a atacar baleas de Groenlandia (\"Balaena mysticetus\"), rorcuais de aletas brancas (\"Balaenoptera acutorostrata\") ou, mesmo rorcuais azuis (\"Balaenoptera musculus\") novos. Neste \u00faltimo caso, os grupos de candorcas perseguen a cr\u00eda do rorcual azul, xunto coa s\u00faa nai, ata ao esgotamento de nai e fillo. \u00c1s veces conseguen separar \u00e1 cr\u00eda da nai. En seguida, rodean \u00e1 cr\u00eda, imped\u00edndolle subir \u00e1 superficie onde esta precisa tomar aire para respirar. Cando a cr\u00eda morre afogada, as candorcas poden alimentarse dela sen problemas.\nHai tam\u00e9n un caso rexistrado de probable canibalismo. Un estudo levado a cabo por V. I. Shevchenko nas augas temperadas do sur do Pac\u00edfico en 1975 rexistrou a existencia de restos doutras candorcas no est\u00f3mago de dous machos. Das 30 candorcas capturadas e examinadas nesta investigaci\u00f3n, 11 ti\u00f1an o est\u00f3mago completamente baleiro. Unha porcentaxe moi alta que indica que o canibalismo foi forzado, debido \u00e1 falta extrema de alimento.\nM\u00e1is frecuentemente, con todo, as candorcas depredan preto de 30 especies diferentes de peixes, especialmente salm\u00f3ns, inclu\u00edndo o salm\u00f3n real (\"Oncorhynchus tshawytscha\") e o salm\u00f3n prateado (\"Oncorhynchus kisutch\"), arenques e at\u00fans. O peixe bobo (\"Cetorhinus maximus\"), o \"Carcharhinus longimanus\" (un parente do tibur\u00f3n gris) e, moi ocasionalmente, o tibur\u00f3n branco (\"Carcharodon carcharias\"), son tam\u00e9n cazados polos seus f\u00edgados altamente nutritivos, consider\u00e1ndose tam\u00e9n que son cazados no sentido de eliminar ao m\u00e1ximo a competencia. Outros mam\u00edferos mari\u00f1os, inclu\u00edndo varias especies de focas e le\u00f3ns mari\u00f1os son tam\u00e9n buscados polas poboaci\u00f3ns de candorcas que viven nas rexi\u00f3ns polares. As morsas e as lontras mari\u00f1as son tam\u00e9n cazadas, mais menos frecuentemente. A s\u00faa dieta incl\u00fae a\u00ednda sete especies de aves, inclu\u00edndo todas as especies de ping\u00fc\u00edns ou aves como os corvos mari\u00f1os. Alim\u00e9ntanse tam\u00e9n de cefal\u00f3podos, como o polbo ou luras.\nAs candorcas son moi inventivas, e dunha crueldade brincadeira impresionante nas s\u00faas matanzas. \u00c1s veces lanzan focas unhas cara a outras, polo aire, para atordoalas e matalas. Os salm\u00f3ns c\u00e1zaos xeralmente unha candorca illada ou pequenos grupos, os arenques son moitas veces apa\u00f1ados pola t\u00e9cnica da captura en carrusel: as candorcas forzan os arenques a concentr\u00e1rense nunha b\u00f3la apertada, cerc\u00e1ndoos e asust\u00e1ndoos soltando burbullas de ar ou cegados co seu ventre branco. As candorcas baten, ent\u00f3n, coa cola sobre o grupo concentrado, atordoando ou matando preto de 10 a 15 arenques con cada pancada. A captura en carrusel s\u00f3 foi documentada na poboaci\u00f3n masculina de candorcas de Tysfjord (Noruega) e no caso dalgunhas especies doutros golfi\u00f1os oce\u00e1nicos. Os le\u00f3ns mari\u00f1os m\u00e1tanos por golpes de cabeza ou pancadas coa aleta caudal.\nVarias poboaci\u00f3ns no mundo utilizan outras t\u00e9cnicas m\u00e1is especializadas: na Patagonia, as candorcas alim\u00e9ntanse de le\u00f3ns mari\u00f1os do sur e cr\u00edas de elefantes mari\u00f1os, forzando as presas a dar \u00e1 costa, mesmo correndo o risco delas mesmas ficaren, temporalmente, en terra. As candorcas observan o que pasa na superficie, a trav\u00e9s dun comportamento designado de \"spyhopping\", que lles permite localizar focas a descansar sobre masas de xeo flotante. A t\u00e9cnica consiste en crear unha onda que obrigue o animal a caer \u00e1 auga, onde outra candorca o espera, para o matar.\nPor termo medio, unha candorca come preto de 60\u00a0kg de comida por d\u00eda. Cunha tal variedade de presas e sen outros depredadores que o home, \u00e9 un animal situado no cumio da cadea alimenticia.\nSons.\nTal como os outros golfi\u00f1os, as candorcas son animais cun comportamento vocal complexo. Producen unha gran variedade de estalidos e asub\u00edos usados en comunicaci\u00f3n e ecolocalizaci\u00f3n. Os tipos de vocalizaci\u00f3n var\u00edan co tipo de actividade. Naturalmente que, cando descansan, emiten menos sons, a\u00ednda que fan ocasionalmente un chamamento ben distinto daqueles que usan nun comportamento m\u00e1is activo.\nOs grupos sedentarios te\u00f1en unha maior tendencia para a vocalizaci\u00f3n que os grupos n\u00f3mades. Os cient\u00edficos indican d\u00faas raz\u00f3ns principais para este feito. En primeiro lugar, as candorcas residentes mant\u00e9\u00f1ense no mesmo grupo social durante moito m\u00e1is tempo, desenvolvendo, as\u00ed, relaci\u00f3ns sociais m\u00e1is complexas, o que implica tam\u00e9n un maior desenvolvemento local e compartir un maior n\u00famero de sons propios do grupo. Os grupos n\u00f3mades, como fican xuntos durante per\u00edodos m\u00e1is pasaxeiros (algunhas horas ou d\u00edas), comun\u00edcanse tam\u00e9n menos. En segundo lugar, as candorcas n\u00f3mades te\u00f1en maior tendencia para se alimentaren de mam\u00edferos, ao contrario das candorcas residentes, que prefiren peixes. As candorcas depredadoras de mam\u00edferos necesitan, naturalmente, pasar despercebidas polos animais que pretenden apa\u00f1ar por sorpresa. Usan por iso, s\u00f3 estalidos illados (o chamado \"estalido cr\u00edptico\") para a ecolocalizaci\u00f3n, en vez da longa serie de estalidos observada noutras especies.\nOs grupos residentes presentan dialectos rexionais. Cada grupo ten as s\u00faas propias \"canci\u00f3ns\" ou conxuntos de asub\u00edos e estalidos que repiten constantemente. Cada membro do grupo parece co\u00f1ecer todo o repertorio grupal, de forma que non \u00e9 posible identificar especificamente un animal s\u00f3 pola s\u00faa voz: \u00e9 s\u00f3 posible identificar o grupo dialectal. Unha canci\u00f3n pode ser espec\u00edfica dun grupo ou compartida por varios. O grao de semellanza nas vocalizaci\u00f3ns de dous grupos distintos parece estar m\u00e1is relacionado coa proximidade xeneal\u00f3xica dos dous grupos que coa proximidade xeogr\u00e1fica. Dous grupos que comparten un conxunto de antepasados com\u00fans, por m\u00e1is que vivan en lugares distantes, continuar\u00e1n a ter un repertorio de canci\u00f3ns moi semellante. Isto suxire que as canci\u00f3ns pasan de nai a fillo durante o per\u00edodo de aleitamento.\nAs candorcas na historia.\nA\u00ednda que non se clasificou como especie ata 1758, a candorca xa era co\u00f1ecida polo ser humano desde tempos prehist\u00f3ricos. A cultura des\u00e9rtica de Nazca representou unha candorca, debuxada polas famosas li\u00f1as de Nazca, nunha data indeterminada entre 200 a.C. e 600 d.C.\nA primeira descrici\u00f3n escrita dunha candorca foi de Plinio o Vello, na s\u00faa \"Historia Natural\", escrita preto de 50 a.C.. A aura de invencibilidade, ligada a unha imaxe voraz da candorca, estaba xa ben establecida nesta \u00e9poca. Ao asistir \u00e1 matanza p\u00fablica dunha \"balea\" encallada no porto de Roma, Plinio escribiu: \"As candorcas (cunha aparencia que non hai imaxe que consiga expresar, non era m\u00e1is quen unha enorme masa de carne salvaxe con dentes) son inimigas das outras baleas... At\u00e1cannas e esg\u00e1zanlles a carne como nav\u00edos de guerra en golpes b\u00e9licos.\"\nTribos aborixes do Noroeste do Pac\u00edfico da Am\u00e9rica do Norte, como a tlinxit, haida, e tsimshian destacan con frecuencia a candorca na s\u00faa relixi\u00f3n e artesan\u00eda.\nAs candorcas e o home moderno.\nCaza.\nAs candorcas foron branco da caza de baleas comercial a partir de mediados do s\u00e9culo XX debido ao esgotamento das reservas de especies de maior tama\u00f1o. Esta actividade tivo un final abrupto en 1981 coa implantaci\u00f3n dunha moratoria internacional sobre a caza de baleas. A\u00ednda que desde dun punto de vista taxon\u00f3mico a candorca sexa un golfi\u00f1o m\u00e1is que unha balea, o seu tama\u00f1o xustificou a s\u00faa inclusi\u00f3n entre as especies protexidas pola Comisi\u00f3n internacional para a caza da balea.\nO pa\u00eds que m\u00e1is candorcas cazaba era a Noruega que capturou unha media de 56 animais por ano, desde 1938 a 1981. O Xap\u00f3n capturou, tam\u00e9n de media, 43 candorcas ao ano, desde 1946 a 1981. (Non hai datos fiables sobre os anos de guerra, pero sup\u00f3\u00f1ese que se cazaran menos exemplares). A Uni\u00f3n Sovi\u00e9tica cazaba unha pequena cantidade de animais todos os anos no Ant\u00e1rtico, \u00e1 excepci\u00f3n dunha \u00e9poca extraordinaria de caza, ocorrida en 1980, durante a cal se capturaron 916 candorcas.\nHoxe en d\u00eda, non se realiza unha caza substancial da especie. O Xap\u00f3n captura alg\u00fans individuos case todos os anos, no \u00e1mbito dun programa de \"investigaci\u00f3n cient\u00edfica\" controvertido. Pros\u00e9guese un nivel de captura igualmente baixo en Indonesia e Groenlandia. Al\u00e9n de cazalas para serviren de alimento humano, as candorcas tam\u00e9n se matan porque alg\u00fans defenden que entran en competencia cos pescadores. Na d\u00e9cada de 1950, a Forza A\u00e9rea dos Estados Unidos de Am\u00e9rica, a petici\u00f3n do Goberno da Islandia, usou bombas e armas de fogo sobre grupos de candorcas nas augas da Islandia, con este mesmo pretexto. A operaci\u00f3n foi considerada un \u00e9xito polos pescadores e polo goberno island\u00e9s. Os opositores desta medida afirmaron, por\u00e9n, que a ca\u00edda nas reservas de peixe d\u00e9bese \u00e1 pesca excesiva por parte do ser humano. Este debate contin\u00faa sen que cada parte acepte ceder terreo \u00e1 outra.\nAs candorcas son a\u00ednda, ocasionalmente, mortas debido ao medo que a s\u00faa reputaci\u00f3n provoca. A\u00ednda que ning\u00fan ser humano te\u00f1a sido atacado por unha candorca en liberdade, os mari\u00f1eiros de Alasca m\u00e1tanas para protexerse. Este medo estase disipando nos \u00faltimos anos debido a unha mellor informaci\u00f3n das poboaci\u00f3ns en relaci\u00f3n \u00e1 especie, al\u00e9n da popularidade que estes animais te\u00f1en en acuarios e outras atracci\u00f3ns tur\u00edsticas af\u00edns.\nCativeiro.\nA intelixencia das candorcas, a facilidade para adestralas, a s\u00faa aparencia impresionante, o seu comportamento brincadeiro en cativeiro e o seu tama\u00f1o anormalmente grande fix\u00e9ronas animais bastante populares como exibici\u00f3n en acuarios e en espect\u00e1culos acu\u00e1ticos, como en parques tem\u00e1ticos. A primeira captura e exhibici\u00f3n dunha candorca tivo lugar en Vancouver, en 1964. Durante os 15 anos seguintes, preto de sesenta ou setenta candorcas foron retiradas das augas do Pac\u00edfico con este fin. No final dos anos 1970, e na primeira metade da d\u00e9cada dos 1980, as augas da Islandia eran a orixe de moitos dos animais capturados: nos cinco anos antes de 1985, captur\u00e1ronse a\u00ed 50 candorcas. Desde que as candorcas son criadas desde que nacen en cativeiro, son raros os esp\u00e9cimes salvaxes nestas condici\u00f3ns. O cativeiro pode, con todo, levar ao desenvolvemento de determinadas patolox\u00edas, como o colapso da aleta dorsal, verificada no 60 ao 90 % dos machos cativos.\nXa ocorreron alg\u00fans ataques ou accidentes con candorcas en cativeiro, envolvendo seres humanos. En 1991, un grupo de candorcas foi responsable da morte dunha adestradora, Keltie Byrne, en Sealand, Victoria, na Columbia Brit\u00e1nica (os empregados non estaban autorizados a permaneceren na auga coas candorcas). Crese que esta morte foi provocada porque as candorcas non se decatan de que o ser humano non \u00e9 capaz de sobrevivir debaixo da auga, polo que se xulga que se trata m\u00e1is ben dun comportamento brincadeiro, pero tr\u00e1xico. O mesmo se considera que aconteceu en 1999, no parque SeaWorld en Orlando (Florida), onde unha candorca ter\u00eda supostamente matado a un turista que entrou de forma subrepticia na piscina, durante a noite. Hai quen considera que o mesmo poder\u00eda morrer por hipotermia. No final de xullo de 2004, durante un espect\u00e1culo no parque SeaWorld, en San Antonio, Texas, unha candorca empurrou ao seu instrutor (despois de dez anos de convivencia entre os dous) a debaixo da auga, impedindolle alcanzar o bordo da piscina. S\u00f3 despois dalg\u00fans minutos de angustia os seus colegas consegu\u00edronno salvar.\nOutro incidente tr\u00e1xico coas candorcas ocorreu en agosto de 1989, cando unha femia dominante, Kandu V, abalanzouse contra unha candorca recentemente chegada, Corky II, mord\u00e9ndoa durante un espect\u00e1culo acu\u00e1tico. A Corky II tra\u00e9rana de Marineworld, California, apenas uns meses antes do accidente. De acordo con testemu\u00f1os, ouviuse unha dentada sonora ao longo do delfinario. A\u00ednda que os adestradores trataron de continuar o espect\u00e1culo, a dentada provocou a fragmentaci\u00f3n do maxilar da candorca atacante, provocando o corte dunha arteria que comezou a xurrar sangue. Despois de evacuar \u00e1 multitude de espectadores e despois dunha hemorraxia de preto de 45 minutos, Kandu V morreu. Os opositores deste x\u00e9nero de espect\u00e1culo ref\u00edrense frecuentemente a estes incidentes nas s\u00faas cr\u00edticas e argumentos para a s\u00faa abolici\u00f3n.\nA SeaWorld continuou implicada en varias pr\u00e1cticas criticadas por movementos a favor dos dereitos dos animais, como o mantemento de candorcas capturadas no medio salvaxe. A asociaci\u00f3n Born Free Foundation criticou esta pr\u00e1ctica de manter en cativeiro, despois de varios anos, a candorca Corky II, que quer\u00edan devolver \u00e1 s\u00faa familia no grupo \"A5 Pod\"', na Columbia Brit\u00e1nica, no Canad\u00e1.\nCultura popular.\nAta ao final da d\u00e9cada de 1970 en que as candorcas eran presentadas de forma negativa na ficci\u00f3n, como depredadores feroces que os heroes da historia ti\u00f1an que enfrontar para salvar as presas. O exemplo m\u00e1is extremo talvez sexa un filme que tivo, por certo, pouca aceptaci\u00f3n do p\u00fablico: \"candorca\" onde se describe a historia dunha candorca que se decide vingar dos seres humanos responsables da morte do seu compa\u00f1eiro (a historia remite de inmediato para o argumento de \"Jaws\", de Steven Spielberg).\nCon todo, a investigaci\u00f3n sobre a vida destes animais e a s\u00faa popularidade nos espect\u00e1culos acu\u00e1ticos rehabilitou case por completo a imaxe p\u00fablica da especie. De feito, o p\u00fablico rapidamente concedeu a este animal o estatuto dun respectable e nobre depredador, o que non aconteceu, por exemplo, con outros depredadores, como o lobo, que contin\u00faa a ter unha posici\u00f3n menos favorecida no imaxinario popular.\nO filme \"Liberade a Willy\" (de 1993) enfocouse, con alg\u00fan \u00e9xito, na loita pola liberaci\u00f3n dunha candorca cativa. A balea asasina (un macho) usada nas filmaxes, Keiko, era orixinaria de augas islandesas. Despois da s\u00faa rehabilitaci\u00f3n no Oregon Coast Aquarium en Newport, Oreg\u00f3n, volveu para os pa\u00edses n\u00f3rdicos, no seu h\u00e1bitat natural, a\u00ednda que se mantivese dependente dos seres humanos, ata \u00e1 s\u00faa morte, en decembro de 2003.\nAmeazas ambientais.\nO derramamento de cru do petroleiro \"Exxon Valdez\" tivo un efecto particularmente adverso na poboaci\u00f3n de candorcas de Alasca. Un dos grupos de candorcas foi apa\u00f1ado polo derramo. A\u00ednda que conseguiran nadar para augas limpas, once membros do grupo (preto da metade) morreron nos d\u00edas e semanas seguintes. O derramamento tivo outros efectos a longo prazo, ao reducir a cantidade dispo\u00f1ible de presas necesarias para a alimentaci\u00f3n. En decembro de 2004, cient\u00edficos da North Gulf Oceanic Society comprobaron que o grupo AT1, agora s\u00f3 con sete membros, estaba afectado por algunha forma de esterilidade, xa que fallaron desde ent\u00f3n todos os intentos de reproduci\u00f3n. Esp\u00e9rase que a s\u00faa poboaci\u00f3n decreza ata \u00e1 s\u00faa extinci\u00f3n.\nTal como outros animais de niveis tr\u00f3ficos m\u00e1is elevados da cadea alimenticia, a candorca \u00e9 particularmente susceptible ao envelenamento pola acumulaci\u00f3n de bifenilos policlorados (ou PCBs) no corpo. Unha investigaci\u00f3n efectuada sobre candorcas residentes ao longo da costa do estado de Washington demostra que os niveis de PCB son m\u00e1is elevados nestes animais que os niveis atopados en esp\u00e9cimes de foca com\u00fan en Europa, envelenados e coa s\u00faa sa\u00fade gravemente afectada por este produto qu\u00edmico. Con todo, non hai ningunha evidencia de doenzas nas candorcas, a\u00ednda que se supo\u00f1a que te\u00f1a efectos, por exemplo, na taxa de reproduci\u00f3n que poder\u00e1 decrecer no futuro.\nAs candorcas est\u00e1n obrigadas a enfrontar outras ameazas ambientais, como a industria tur\u00edstica que, a trav\u00e9s da organizaci\u00f3n extensiva de actividades de observaci\u00f3n de baleas, parece ter efecto nos cambios de comportamento destes animais. Foi tam\u00e9n probado como os ru\u00eddos de elevada intensidade en nav\u00edos modificaron a frecuencia dos cantos e chamadas da especie."}
{"id": "17405", "revid": "98629", "url": "https://gl.wikipedia.org/wiki?curid=17405", "title": "Morsa", "text": "A morsa, tam\u00e9n co\u00f1ecida como vaca mari\u00f1a ou vaca do mar, \"Odobenus rosmanus\" (Linnaeus, 1758), \u00e9 unha especie de mam\u00edfero carn\u00edvoro de gran tama\u00f1o da superfamilia dos pinn\u00edpedes, \u00fanica representante viva do seu x\u00e9nero, Odobenus Brisson, 1762, e da s\u00faa familia, Odobenidae Allen, 1880.\nHabita, cunha distribuci\u00f3n circumpolar descontinua, nas costas e augas pr\u00f3ximas do oc\u00e9ano Glacial \u00c1rtico e nas inmediatas sub\u00e1rticas do hemisferio boreal dos oc\u00e9anos Atl\u00e1ntico e Pac\u00edfico.\n\u00c9 unha especie facilmente reco\u00f1ec\u00edbel polos seus grandes cairos, os seus t\u00edpicos \"bigotes\" e o seu gran tama\u00f1o (os individuos do Pac\u00edfico poden chegar a pesar m\u00e1is de 1 700\u00a0kg) e, entre os pinn\u00edpedes, son unicamente superados en dimensi\u00f3ns polas d\u00faas especies de elefantes mari\u00f1os.\nPasa case toda a s\u00faa vida na banquisa e, nas augas pouco profundas da plataforma continental oce\u00e1nica, encontra a s\u00faa comida preferida, os moluscos bivalvos bent\u00f3nicos.\n\u00c9 un animal gregario que vive moitos anos (ao redor dos 30), e est\u00e1 considerado como unha especie clave no ecosistema mari\u00f1o do \u00c1rtico.\nA morsa xogou un importante papel na cultura de moitos pobos nativos \u00e1rticos, que a cazaban para aproveitar a carne, a graxa, a pel, os cairos e os \u00f3sos. No s\u00e9culo XIX e os primeiros anos do XX foi obxecto dunha intensa explotaci\u00f3n comercial para obter \"blubber\" e o marfil dos dentes, polo que o n\u00famero de exemplares diminu\u00edu rapidamente.\nDesde aquela, a poboaci\u00f3n mundial de morsas incrementouse de novo, a\u00ednda que as subpobaci\u00f3ns do Atl\u00e1ntico e do mar de Laptev (norte de Siberia) est\u00e1n moi fragmentadas e son moi pouco numerosas en comparaci\u00f3n coas doutras \u00e9pocas hist\u00f3ricas.\nEtimolox\u00eda.\nO nome latino do x\u00e9nero, \"Odobenus\", v\u00e9n do grego \u1f40\u03b4\u03bf\u03cd\u03c2 \"odo\u00fas\", \"dente\", e \u03b2\u03b1\u03af\u03bd\u03c9 \"ba\u00edno\", \"andar\", literalmente \"o que anda cos dentes\" ou \"o que usa os dentes para andar\", denbido que se observou que as morsas utilizaban os seus longos caninos para impuls\u00e1rene ao sa\u00edr da auga.\nO ep\u00edteto respec\u00edfico, \"rosmarus\", procede do termo do lat\u00edn cient\u00edfico do Renacemento e a Idade Moderna \"ros marus piscis\" \"peixe rosmarus\".\nA orixe deste nome, do que tam\u00e9n deriva \"morsa\", parece ser eslava, que dar\u00eda o ruso \u043c\u043e\u0440\u0436 (\"mor\u017e\"), ademais do fin\u00e9s \"mursu\", o saami \"mor\u0161\u00e2\" e o franc\u00e9s e ingl\u00e9s \"morse\" (non utilizado no ingl\u00e9s actual).\nOlaus Magnus (1490 - 1557), escritor e eclesi\u00e1stico sueco, que representou a morsa na s\u00faa famosa \"Carta Marina\" de 1539, chamouna por primeira vez \"ros marus\", latinizando o termo ruso \"mor\u017e\".\nE foi este o nome que adoptou Linneo en 1758, na 10\u00aa edic\u00f3n do seu \"Systema Naturae\", cando definiu por primeira vez esta especie como \"Phoca rosmarus\", dentro do x\u00e9nero \"Phoca\" por el creado para inclu\u00edr a varios mam\u00edferos mari\u00f1os co\u00f1ecidos na s\u00faa \u00e9poca e que non clasificara canda os cet\u00e1ceos.\nA similitude accidental entre \"morsus\" e as palabras latinas \"mors\" (\"morte\") e \"mordere\" (\"morder\", \"trabar\") crese que contribu\u00edu no pasado \u00e1 falsa reputaci\u00f3n da morsa como un \"monstro terr\u00edbel\".\nNomes galegos.\nR\u00edos Panisse recolleu para esta especie, no volume II do seu \"Inventario\", os nomes de \"cerea\" (\"serea\"), e as s\u00faas variantes \"xarea\", \"xerea\" e \"xirea\" e os de \"vaca\", \"vaca do mar\" e \"vaca mari\u00f1a\", non rexistrando, en cambio, \"morsa\", polo que parece evidente que este nome entrou no galego por v\u00eda culta.\nA palabra galega morsa procede do saami ou do fin\u00e9s, e chegou a n\u00f3s seguramente a trav\u00e9s co castel\u00e1n (\"morsa\"), do franc\u00e9s (\"morse\") ou do ingl\u00e9s antigo (\"morse\"). Nesta \u00faltima lingua, por\u00e9n, a palabra antiga \"morse\" caeu en desuso, e foi substitu\u00edda pola actual, \"walrus\", que procede do dan\u00e9s \"hvalros\", que significa \"balea-cabalo\" ou \"vaca de mar\", e que \u00e9 com\u00fan a outras linguas xerm\u00e1nicas.\nTaxonom\u00eda.\nComo quedou dito, a especie foi definida por Linnaeus en 1758 como \"Phoca rosmarus\", sendo despois reclasificada dentro do x\u00e9nero \"Odobenus\". \nO x\u00e9nero \"Odobenus\" fundouno en 1762 o zo\u00f3logo e f\u00edsico franc\u00e9s Mathurin-Jacques Brisson na s\u00faa obra \"Regnum animale in classes IX distributum sive Synopsis methodica\", impresa por Th. Haak en Par\u00eds e Leiden entre os anos 1756 e 1762.(Ver en PDF).\nE a familia \"Odobenidae\" foi creada en 1880 polo zo\u00f3logo estadounidense Joel Asaph Allen no seu traballo \"History of North American pinnipeds, a monograph of the walruses, sea-lions, sea-bears and seals of North America\", publicado en Washington polo Departamento de Interior do goberno dos Estados Unidos. (Ver en PDF).\nSubespecies.\nA maior\u00eda dos autores consideran tres subespecies v\u00e1lidas: \nPor\u00e9n, alg\u00fans autores non reco\u00f1ecen a subespecie \"O. rosmarus laptevi\".\nDescrici\u00f3n.\nAs principais caracter\u00edsticas da morsa son:\nDistribuci\u00f3n e poboaci\u00f3ns.\nA principios do cuaternario a especie distribu\u00edase polos territoios actuais do Canad\u00e1 (Columbia Brit\u00e1nica, Novo Brunswick, Terra Nova e Labrador, Nova Escocia, Nunavut, Illa do Pr\u00edncipe Eduardo, Quebec e Yuk\u00f3n), Estados Unidos (Alasca, California, Maine, M\u00edchigan, Nova Hampshire, Carolina do Norte, Carolina do Sur e Virxinia, Rusia, illas Brit\u00e1nicas, Alema\u00f1a, os Pa\u00edses Baixos e o Xap\u00f3n.\nHoxe en d\u00eda, en que a temperatura da Terra \u00e9 m\u00e1is alta, a \u00e1rea de distribuci\u00f3n \u00e9 moito menor.\nA denominada \"morsa do Atl\u00e1ntico\", a subespecie tipo, \"Odobenus rosmarus rosmarus\", ocupa o \u00c1rtico canadense, Groenlandia, as Svalbard e a parte occidental do \u00c1rtico ruso (mar de Kara). Crese que existen actualmente oito subpoboaci\u00f3ns, que se distinguen principalmente pola s\u00faa repartici\u00f3n xeogr\u00e1fica e polos seus desprazamentos. Cinco viven ao oeste de Groenlandia e as outras tres ao leste.\nAntigamente a morsa do Atl\u00e1ntico chegaba polo sur at\u00e9 o cabo Cod e encontr\u00e1base en gran n\u00famero no golfo de San Lourenzo. En abril de 2006, a \"Canadian Species at Risk Act\" consideraba que a poboaci\u00f3n de morsas do Atl\u00e1ntico noroccidental do pa\u00eds (Quebec, Novo Brunswick, Nova Escocia, Terra Nova e Labrador) como desaparecida.\nCalc\u00falase que en total hai hoxe uns 22 500 exemplares (6 000 en Rusia e Noruega, 12 000 no Canad\u00e1 e 4 500 en Groenlandia).\nA co\u00f1ecida como \"morsa do Pac\u00edfico\", a subespecie \"Odobenus rosmarus divergens\", enc\u00f3ntrase ao norte do oc\u00e9ano Pac\u00edfico, desde o mar de Siberia Oriental at\u00e9 o mar de Beaufort. Existen como m\u00ednimo uns 200 000 individuos de morsa do Pac\u00edfico, nas costas de Rusia e os Estados Unidos.\nA meirande parte da s\u00faa poboaci\u00f3n pasa o ver\u00e1n ao norte do estreito de Bering, nos mares de Chukchi e de Beaufort, entre o leste de Siberia, cerca da illa de Wrangel, e o norte de Alasca. Alg\u00fans machos, pouco numerosos, p\u00e1sano no golfo de An\u00e1dyr, na ribeira sur da pen\u00ednsula de Chukchi e na ba\u00eda de Bristol ao oeste da pen\u00ednsula de Alasca. Na primavera e no outono reagr\u00fapanse no estreito de Bering, e pasan o inverno no mar de Bering, o longo da costa oriental de Siberia, ao sur, at\u00e9 \u00e1 parte norte da pen\u00ednsula de Kamchatka, e ao longo da costa sur de Alasca..\nA poboaci\u00f3n da subespecie \"Odobenus rosmarus laptevi\" est\u00e1 illada das demais, confinada nas rexi\u00f3ns centrais e occidentais do mar de Laptev, ao leste do mar de Kara, e nas rexi\u00f3ns m\u00e1is orientais do mar de Siberia oriental.\nEn Galicia.\nEvidentemente, non \u00e9 un animal que forme parte da fauna galega pero, a pesar diso, non podemos dicir que sexa totalmente desco\u00f1ecido para os nosos mari\u00f1eiros, como vimos na secci\u00f3n \"etimolox\u00eda\". A este respecto, Eladio Rodr\u00edguez apunta, no seu \"Diccionario\", que\nBiolox\u00eda.\nDurante todo o ano as morsas frecuentan as augas pouco profundas, non afectadas polos xeos. Os animais t\u00e9ndense sobre a banquisa para repousaren ou para reprpoduc\u00edrense e, durante o ver\u00e1n, visitan ill\u00f3s ou promontorios rochosos. \u00c9 unha especie moi grearia pero, nas agrupaci\u00f3ns, os machos vellos quedan en grupos illados, mentres que as femias, cos inividuos xuven\u00eds e maduros de ambos os sexos, forman grandes raba\u00f1os. No momento de aparearse, non hai formaci\u00f3n de \"har\u00e9ns\", a\u00ednda que a especie \u00e9 pol\u00edgama.\nA maior\u00eda das poboaci\u00f3ns, pero non todos os membros dunhga mesma poboaci\u00f3n, efect\u00faan migraci\u00f3ns; cara ao norte en primavera, e cara ao sur en outono.\nComo quedou dito, as morsas adoitan habitar nas augas pouco profundas da plataforma continental, onde exploran desde o amencer o fondo do mar, a mi\u00fado en grupos de 10 a 15 individuos, que se lanzan \u00e1 auga desde un bloque de xeo que lles serbe de plataforma.. Son moito menos pel\u00e1xicas que outros pinn\u00edpedes, pero as s\u00faas inmersi\u00f3ns, a\u00ednda que menos profundas en media, con todo poden chegar aos 80 m de profundidade e durar case media hora, a\u00ednda que por termo medio non exceden de 10 min. O \"r\u00e9cord\" de inmersi\u00f3n, medido na subespecie atl\u00e1ntica, \u00e9 de 113 m de profundidade. Para encontraren o alimento poden desprazarse at\u00e9 2\u00a0km ao longo das costras, co conseguinte risco de quedaren atrapadas baixo o xeo..\nA morsa ten un r\u00e9xime alimenticio diversificado e oportunista, aliment\u00e1ndose de m\u00e1is de 60 x\u00e9neros de organismos mari\u00f1os, iclu\u00edndo gambas, cangrexos, vermes tub\u00edcolas, corais brandos, tunicados, holoturias, diversos moluscos e pequenos peixes. A s\u00faa fonte de alimentaci\u00f3n predilecta, por\u00e9n, son os bivalvos bent\u00f3nicos, en particuler as especies do x\u00e9nero \"Mya\", ameixas e outras especies da familia dos ven\u00e9ridos, e tam\u00e9n berberechos, e outras especies da familia dos card\u00edidos, que constit\u00faen do 60 ao 80 % da s\u00faa dieta. As morsas saen na busca de alimentos d\u00faas veces ao d\u00eda, e poeden consumir at\u00e9 400 ameixas no d\u00eda, \u00e9 dicir, uns 27\u00a0kg de alomento, do 3 ao 6 % do seu peso.\nOs machos alcanzan a madurez sexual aos 6 anos de idade, e as femias aos 4. O per\u00eddo de reproduci\u00f3n \u00e9w contra o mes de febreiro, pero a xestaci\u00f3n real non comeza at\u00e9 uns meses m\u00e1is tarde, debido \u00e1 implantaci\u00f3n diverida do \u00f3vulo fecundado (blastocito). No mes de abril ou a principios de maio, cada dous ou tres anos, as femias paren unha \u00fanica cr\u00eda, de pelaxe de cor gris prateada e que mide 1,2 m e pesa 50\u00a0kg. A femia amamenta \u00e1 s\u00faa cr\u00eda ao redor dun ano, at\u00e9 que os seus caninos non estean o suficientemente desenvolvidos como para permitirlle alimentarse pola s\u00faa conta. A cria non abandona \u00e1 nai at\u00e9 a idade de 2 anos. A lonxevidade da especie alcanza ao redor de 30 anos.\nGrazas ao seu gran tama\u00f1o e aos cairos, a morsa ten s\u00f3 dous depredadores naturais: a candorca e o oso polar. Pero non constit\u00fae, por\u00e9n, unha presa frecuente para ning\u00fan dos dous. De feito, ambos abaten dobre todo exemplares pequenos. Os osos polares adoutan atacar colonias de morsas e capturan os esp\u00e9cimes que quedan esmagados ou feridos na fuxida xeral, xearalmente indiuviduois novos ou enfermos. En inverno este depredador tam\u00e9n logra abater exemplares illados que non poden escapar ao ataque por quedar atrapado nos buratos do xeo. Por\u00e9n, incluso unha morsa ferida \u00e9 un rival tem\u00edbel para o oso polar, e os ataques directos son raros. Os enfrontamentos entre estes dous animais son a mi\u00fado longos e esgotadores, e moitos osos vense obrigados a renunciar, incluso despois de que lesionara ao pinn\u00edpede.\nAs candorcas atacan regularmente \u00e1s morsas, a\u00ednda que saben que estas son capaces de defenderse con \u00e9xito, contratacamdo aos grandes cet\u00e1ceos.\nRelaci\u00f3ns cos humanos.\nPara os esquim\u00f3s, a morsa tivo desde antigo un importante significado relixioso.\nAdemais tivo, e segue a ter, un papel decisivo en todos os \u00e1mbitos da vida destes pobos, xa que dela obti\u00f1an carne e aceite, e os seus cairos, as\u00ed como os seus \u00f3sos, proporcionaban un inapreci\u00e1bel material de construci\u00f3n nun clima en que as \u00e1rboles son moi escasas (nas poucas zonas onde as hai).\nOs est\u00f3magos de morsa con moluscos son a\u00ednda hoxe considerados unha exquisitez.Por\u00e9n, a caza da morsa levada a cabo polos inuit era de mera subsistencia e non supuxo ning\u00fan perigro para a supervivencia da especie. E a\u00ednda hoxe se permite aos inuit cotas regulares de caza de subsistencia no Canad\u00e1, Rusia e Groenlandia.\nCando os europeos chegaron aos mares \u00e1rticos, a morsa vise por primeira vez en transo de desaparecer como especie. Foi obxecto de caza intensiva, sobre todo a causa do marfil dps seus caninos, cuxa calidade s\u00f3 \u00e9 algo inferior \u00e1 do que se obt\u00e9n dos elefantes, e tam\u00e9n a s\u00faa graxa subcut\u00e1nea ou \"blubbel\". As morsas habitaban, como vimos, na costa leste de Norteam\u00e9rica, at\u00e9 Cabo Cod, e no golfo de San Lourenzo. Nesta zona, nos s\u00e9culos XVI e XVII mat\u00e1ronse anualmente varios milleiros de morsas. No s\u00e9culo XIX non quedaba nin un s\u00f3 exemplar ao sur do Labrador. En busca de colonias de morsas a\u00ednda non descubertas, os cazadores foron intern\u00e1ndose en rexi\u00f3ns m\u00e1is e m\u00e1is remotas. Pode dar unha idea das proporci\u00f3ns das matanzas o feito de que s\u00f3 entre 1925 e 1931 foran cazadas na illa de Baffin, no \u00c1rtico canadense, ao redor de 175 000 morsas. A morsa do Atl\u00e1ntico estivo por este motivo ao bordo da extinci\u00f3n e, por causas que se desco\u00f1ecen, a pesar das medidas de protecci\u00f3n actuais, as s\u00faas poboaci\u00f3ns seguen sen recuperarse: s\u00f3 subsisten hoxe 15 000 morsas do Atl\u00e1ntico, unha fracci\u00f3n m\u00ednima da poboaci\u00f3n orixinal. \nA morsa do Pac\u00edfico foi sometida a masacres parecidos, a\u00ednda que a s\u00faa caza iniciouse en data posterior. Por\u00e9n, as s\u00faas poboaci\u00f3ns recuper\u00e1ronse significativamente grazas \u00e1s medidas proteccionistas introducidas polos Estados Unidos e Rusia, e hoxe conta de novo cuns 200 000 exemplares. Por ese motivo, a especie no seu conxunto non se encontra en perigo de extinci\u00f3n.\nTam\u00e9n a contaminaci\u00f3n afecta \u00e1s morsas, que son especialmente sens\u00edbeis aos vertidos de petr\u00f3leo, xa que os hidrocarburos se depositan nos fondos mari\u00f1os, lugar en que as morsas encontran o seu alimento, reducindo as\u00ed o n\u00famero das s\u00faas presas.\nEstado actual.\nA UICN considera que o estado actual da poboaci\u00f3n de morsas non se pode avaliar, debido aos poucos datos dispo\u00f1\u00edbeis, polo que no anoi 2008 cualificouna como de \"DD\" (\"datos insuficientes\"), cuialificaci\u00f3n que se mant\u00e9n a d\u00eda de hoxe (2013)."}
{"id": "17406", "revid": "289", "url": "https://gl.wikipedia.org/wiki?curid=17406", "title": "Ant\u00e1rctica", "text": ""}
{"id": "17407", "revid": "289", "url": "https://gl.wikipedia.org/wiki?curid=17407", "title": "Ant\u00e1rctida", "text": ""}
{"id": "17408", "revid": "54334", "url": "https://gl.wikipedia.org/wiki?curid=17408", "title": "Radiaci\u00f3n gamma", "text": "Radiaci\u00f3n gamma ou raio gamma (\u03b3) \u00e9 un tipo de radiaci\u00f3n electromagn\u00e9tica producida xeralmente por elementos radioactivos, procesos subat\u00f3micos como a aniquilaci\u00f3n dun par positr\u00f3n-electr\u00f3n. Este tipo de radiaci\u00f3n tan enerx\u00e9tica tam\u00e9n se produce en fen\u00f3menos astrof\u00edsicos de gran violencia.\nA enerx\u00eda deste tipo de radiaci\u00f3n \u00e9 medida en Megaelectron-volts (MeV). Un Mev corresponde a fot\u00f3ns gamma de lonxitudes de onda inferiores a formula_1 metros ou frecuencias superiores a formula_2 Hz.\nCaracter\u00edsticas.\nDebido \u00e1s altas enerx\u00edas que pos\u00faen, os raios gamma constit\u00faen un tipo de radiaci\u00f3n ionizante capaz de penetrar na materia m\u00e1is profundamente que a radiaci\u00f3n alfa ou beta. Debido \u00e1 s\u00faa elevada enerx\u00eda, poden causar danos no n\u00facleo das c\u00e9lulas, por iso \u00fasanse para esterilizar equipos m\u00e9dicos e alimentos.\nOs raios gamma prod\u00facense na pasaxe dun nucle\u00f3n dun nivel excitado para outro de menor enerx\u00eda e, na desintegraci\u00f3n de is\u00f3topos radioactivos. Est\u00e1n xeralmente asociados \u00e1 enerx\u00eda nuclear e aos reactores nucleares. A radioactividade at\u00f3pase no noso medio natural, desde os raios c\u00f3smicos que bombardean a Terra provenientes do Sol e das galaxias de f\u00f3ra do noso sistema solar, ata alg\u00fans is\u00f3topos radioactivos que fan parte do noso medio natural.\nOs raios gamma producidos no espazo non chegan \u00e1 superficie da Terra, pois son absorbidos na parte m\u00e1is alta da atmosfera. Para observar o universo nestas frecuencias, \u00e9 necesaria a utilizaci\u00f3n de bal\u00f3ns de grande altitude ou observatorios espaciais. En ambos os casos util\u00edzase o efecto Compton para detectar os raios gamma.\nOs raios gamma prod\u00facense en fen\u00f3menos astrof\u00edsicos de alta enerx\u00eda como en explosi\u00f3ns de supernovas ou n\u00facleos de galaxias activas. En astrof\u00edsica denom\u00ednanse GRB(Gamma Ray Bursts) as fontes de raios gamma que duran alg\u00fans segundos ou algunhas poucas horas, seguindo logo un brillo decrecente da fonte en raios X. Ocorren en posici\u00f3ns aleatorias do ceo e a s\u00faa orixe permanece a\u00ednda baixo discusi\u00f3n cient\u00edfica. En todo caso parecen constitu\u00edr os fen\u00f3menos m\u00e1is enerx\u00e9ticos do universo.\nA radiaci\u00f3n gamma \u00fasase nos exames da medicina nuclear, concretamente nos PET. \u00c9 detect\u00e1bel cunha c\u00e1mara gamma."}
{"id": "17409", "revid": "98629", "url": "https://gl.wikipedia.org/wiki?curid=17409", "title": "Horizonte de expectativas", "text": "O horizonte de expectativas (en alem\u00e1n Erwartungshorizont) describe os criterios que a persoa lectora utiliza para xulgar un texto literario nun per\u00edodo determinado, segundo a teor\u00eda da recepci\u00f3n do cr\u00edtico literario Hans Robert Jauss.\nCaracter\u00edsticas.\nO concepto de horizonte de expectativas constit\u00fae un aspecto crucial da s\u00faa est\u00e9tica da recepci\u00f3n e designa o conxunto de asunci\u00f3ns ou presupostos que se lle poden atribu\u00edr a unha xeraci\u00f3n de lectores dada. Os criterios axudan a constitu\u00edr os xu\u00edzos realizados polos lectores nunha maneira trans-subxectiva. Os horizontes de expectativas mudan. As obras literarias dunha \u00e9poca x\u00falganas, aval\u00edannas e interpr\u00e9tannas os seus contempor\u00e1neos, mais as percepci\u00f3ns desa \u00e9poca non establecen necesariamente o significado e valor desa obra de maneira definitiva. Nin o significado nin o valor se fixan de maneira permanente porque o horizonte de expectativas de cada xeraci\u00f3n sempre vai mudar. Cada \u00e9poca reinterpreta a literatura \u00e1 luz dos seus propios co\u00f1ecementos e experiencias e do seu medio cultural. O valor literario m\u00eddese de acordo coa \"distancia est\u00e9tica\", isto \u00e9, o grao de afastamento da obra do horizonte de expectativas dos seus primeiros lectores.\nJauss tentou unha teor\u00eda da literatura de car\u00e1cter socio-hist\u00f3rico e a soluci\u00f3n ao problema de como se aval\u00edan os textos en \"A Historia Literaria como reto para a Teor\u00eda Literaria\" (\"Literary History as a Challenge to Literary Theory\", 1967)."}
{"id": "17410", "revid": "27155", "url": "https://gl.wikipedia.org/wiki?curid=17410", "title": "Supernova", "text": "Supernova \u00e9 o nome dado a diferentes tipos de explosi\u00f3ns de estrelas, que producen obxectos extremadamente brillantes, os cales declinan ata se tornaren invis\u00edbeis pasadas algunhas semanas ou meses.\nEn apenas alg\u00fans d\u00edas o seu brillo pode se intensificar en mill\u00f3ns de veces a partir do seu estado orixinal, mais co pasar do tempo a s\u00faa temperatura e brillo dimin\u00faen ata chegaren a un grao inferior aos primeiros.\nA explosi\u00f3n dunha supernova pode expulsar ao espazo ata o 90% da materia dunha estrela. A materia restante, extremadamente densa, dar\u00e1 orixe a unha anana branca, clase de estrelas na cal a materia at\u00f3pase \u201cdexenerada\u201d, ou sexa, os \u00e1tomos esmag\u00e1ronse e os seus electr\u00f3ns caeron sobre os n\u00facleos.\nOcorrencia.\nPor ser un fen\u00f3meno relativamente raro nunha galaxia, as supernovas catal\u00f3ganse segundo o ano e a orde da ocorrencia, \u00e1s veces inmediatamente cando a l\u00e1mina de luz chega \u00e1 Terra como foi o caso da supernova de 1987 Shelton Sn 1987A. Se tivese habido outra ese ano deber\u00eda ser Sn 1987 B; como ata agora en ningunha chapa fotogr\u00e1fica houbo rexistro doutra ocorrencia nese ano, quer nesa ou noutra galaxia, fica dispensada a letra A.\nNa nosa propia galaxia, observ\u00e1ronse con seguridade, ata agora, 4 supernovas: en 1054, formadora da actual Nebulosa do Cangrexo (SN 1054), 1572, observada por Tycho Brahe, 1604, observada por Kepler (supernova de Kepler), e en 1987 (Supernova 1987A). Antes diso non houbo ning\u00fan rexistro fiable. E al\u00e9n destas tres, parece que houbo cerca de 11 supernovas que estouparon na V\u00eda L\u00e1ctea nos \u00faltimos 20\u00a0000 anos, sempre en lugares inobserv\u00e1beis debido \u00e1 poeira interestelar.\nDiante deses n\u00fameros e o observado en todo o universo, calc\u00falase que ocorran, en media, 3 supernovas por milenio en cada lado de galaxia (s\u00f3 vemos un lado) que te\u00f1a 200\u00a0000\u00a0000\u00a0000 de estrelas, comparando co n\u00famero de estrelas que forman unha galaxia os cosm\u00f3logos poden estimar alg\u00fans valores como a idade das galaxias e mais a idade do universo observ\u00e1bel. Comp\u00e1rese este n\u00famero coa media de 30\u00a0000 novas com\u00fans no mesmo per\u00edodo. Ou sexa, para cada 10\u00a0000 novas hai unha supernova.\nComo existen cerca de 3 supernovas por milenio / galaxia, e como se estima en 15\u00a0000 mill\u00f3ns de anos a idade do Universo, talvez leva habido cerca de 45 mill\u00f3ns de explosi\u00f3ns de supernovas na nosa propia galaxia."}
{"id": "17411", "revid": "83328", "url": "https://gl.wikipedia.org/wiki?curid=17411", "title": "Farsa", "text": "A farsa \u00e9 un x\u00e9nero teatral que nace na Idade Media como obri\u00f1a intercalada en dramas relixiosos; o termo \"farcire\" latino expresa que \u00e9 un recheo. As primeiras mostras documentais son francesas do s\u00e9culo XII, sendo a fonte de inspiraci\u00f3n a tradici\u00f3n cont\u00edstica medieval e renacentista. Presenta gran flexibilidade: desde un simple desfile c\u00f3mico ata unha especie de comedia de costumes.\nTres trazos definitorios: brevidade, comicidade e dependencia sinalan as coincidencias co entrem\u00e9s, inda que as diferenzas existen e ve\u00f1en dadas polos recursos e matices, recursos que procuran unha acumulaci\u00f3n esquem\u00e1tica de situaci\u00f3ns caricaturescas \u00f3 redor dunha an\u00e9cdota c\u00f3mica.\nO elenco \u00e9 reducido, 3 ou 4 personaxes de estrato social modesto: artes\u00e1ns, pastores, criados, mestre de escola... Est\u00e1n caracterizados como tipos mediocres moral ou intelectualmente. A falta de acoutaci\u00f3ns -non hai apoios espaciais nin temporais- nos textos dificulta a reconstruci\u00f3n do desenvolvemento da farsa (suponse que se confiaba na capacidade de improvisaci\u00f3n verbal e non verbal dos actores).\nTematicamente encontramos unha repetici\u00f3n incansable sobre os mesmos temas que xiran \u00f3 redor das vivencias coti\u00e1s: amor, autoridade, relaci\u00f3n amo-criado, compa\u00f1eiro e compa\u00f1eira, astucia e engano."}
{"id": "17412", "revid": "785", "url": "https://gl.wikipedia.org/wiki?curid=17412", "title": "Barro, Noia", "text": "Santa Cristina de Barro \u00e9 unha parroquia que se localiza no concello coru\u00f1\u00e9s de Noia. Segundo o padr\u00f3n municipal (INE 2020) ten 3.532 habitantes (1.716 homes e 1.816 mulleres)."}
{"id": "17413", "revid": "22795", "url": "https://gl.wikipedia.org/wiki?curid=17413", "title": "Loa", "text": "A loa (\"louvanza\") \u00e9 un tipo de pr\u00f3logo teatral que pretende lograr o favor do p\u00fablico. Apareceron cos primeiros autos sacramentais e convert\u00e9ronse logo en parte das obras seculares.\nNa forma, estas pezas non presentan complexidade dram\u00e1tica, bot\u00e1ndose en falta especificaci\u00f3ns espaciais, temporais e elementos esc\u00e9nicos. Repres\u00e9ntanse diante do pano e en espazo neutro. Os seus personaxes son tipos convencionais co\u00f1ecidos polo p\u00fablico, ou figuras aleg\u00f3ricas, caracterizadas por un m\u00ednimo de trazos.\nA loa ten antecedentes xa na literatura dram\u00e1tica grega e romana. Cinco trazos, alg\u00fans coincidentes co entrem\u00e9s axudan a definir este x\u00e9nero:"}
{"id": "17415", "revid": "22570", "url": "https://gl.wikipedia.org/wiki?curid=17415", "title": "Traxicomedia", "text": "A traxicomedia \u00e9 unha obra dram\u00e1tica na que se mesturan elementos tr\u00e1xicos e c\u00f3micos.\nNa Grecia cl\u00e1sica a traxicomedia (ou \"drama sat\u00edrico\") adoitaba tratar un tema lendario, a\u00ednda que con efectos c\u00f3micos, protagonizados, fundamentalmente, polo coro. Os deuses non intervi\u00f1an na vida dos homes, e pode haber m\u00e1is dunha acci\u00f3n \u00f3 mesmo tempo. Enc\u00f3ntrase a medio cami\u00f1o entre a traxedia e a comedia: non se evitan as situaci\u00f3ns c\u00f3micas, pero tampouco o desenlace tr\u00e1xico, o que permite reflectir con maior verosimilitude a realidade: figuras de diversos estratos sociais, diferentes rexistros, asuntos elevados e/ou triviais.\nT\u00f3dolos estudosos consideran a Plauto o pioneiro na obra \"Anftri\u00f3n\", a\u00ednda que o verdadeiro cultivo se iniciou no s\u00e9culo XVI.\nOs seus moldes estruturais non est\u00e1n fixados; hai tres criterios esenciais:\nExemplos.\nUn exemplo de traxicomedia na literatura galega \u00e9 a obra \"Os vellos non deben de namorarse\", de Castelao."}
{"id": "17417", "revid": "75439", "url": "https://gl.wikipedia.org/wiki?curid=17417", "title": "Ep\u00edtetos hom\u00e9ricos", "text": "Homero xuntaba adxectivos e substantivos para crear adexectivos compostos co\u00f1ecidos como epitetos hom\u00e9ricos que aplicaba a nomes fixos. Tanto \"A Il\u00edada\" como \"A Odisea\" caracter\u00edzanse por contar con numerosos destes ep\u00edtetos dobres, como \"Aquiles, o dos p\u00e9s lixeiros\" ou \"a aurora de dedos rosados\".\nO nome m\u00e1is o ep\u00edteto constit\u00faen unha f\u00f3rmula que se axusta \u00e1 estrutura m\u00e9trica do verso. O uso de f\u00f3rmulas \u00e9 caracter\u00edstica da antiga poes\u00eda \u00e9pica. Ti\u00f1an como funci\u00f3ns a axuda mnem\u00f3nica para o recitado, servir de pausa no mesmo en canto o aedos prepara a continuaci\u00f3n da narrativa e fornecer un verso feito con rima co\u00f1ecida.\nOs epitetos hom\u00e9ricos caracterizan a natureza dun personaxe e, \u00e1s veces, dun obxecto ou dun acontecemento."}
{"id": "17418", "revid": "56817", "url": "https://gl.wikipedia.org/wiki?curid=17418", "title": "Commedia dell'arte", "text": "A commedia dell'arte foi un x\u00e9nero teatral que se desenvolveu na Italia do s\u00e9culo XVI.\nA orixe \u00e9 incerta, pero probabelmente ten as s\u00faas ra\u00edces no teatro romano. Na Italia medieval os \"arti\" eran grupos de artes\u00e1ns ou gremios, polo que un pos\u00edbel significado ser\u00eda o de \"comedia de actores profesionais\". As compa\u00f1\u00edas de actores italianas representaban as s\u00faas obras non s\u00f3 en Italia, sen\u00f3n que viaxaban por toda Europa, especialmente por Francia, e a commedia dell'arte influenciou o desenvolvemento do teatro europeo posterior.\nO trazo definitorio m\u00e1is caracter\u00edstico \u00e9 o seu car\u00e1cter de teatro de actor e equipo, e non de autor. S\u00f3 existe un bosquexo da acci\u00f3n (\"scenari\") e os actores improvisan os di\u00e1logos correspondentes con apoios de recursos extraverbais (m\u00edmica, malabarismos, acenos...). \u00c9 un teatro en que pesa m\u00e1is a teatralidade que a textualidade.\nFormalmente pres\u00e9ntase en tres actos coas s\u00faas escenas. A s\u00faa trama, con escasas explicitaci\u00f3ns espaciais e temporais, acostuma ser sinxela e reiterativa, \u00e9 unha acumulaci\u00f3n de situaci\u00f3ns para divertir \u00f3 p\u00fablico e producir hilaridade. A tem\u00e1tica \u00e9 amorosa, implicando a persoas de todas as idades, se\u00f1ores e servintes, amantes e confidentes.\nAs figuras poden presentarse con m\u00e1scara (vellos, criados) ou sen m\u00e1scara (namorados), e as personaxes son esterotipadas e incl\u00faen a Pantalone, o Capitano, un Doutor, o Namorado e os serventes Arlequ\u00edn, Brighella e Scapino entre os homes, e a Namorada, a s\u00faa confidente Soubrette (\u00e1s veces namorada dun dos servintes) e a Canterina e Ballerina, que cantaban nos entreactos, entre as mulleres.\nNo esp\u00edrito, se non na forma, a \"Comedia dos Erros\" de Shakespeare (1954) ten a s\u00faa referencia na \"commedia dell'arte\", e p\u00f3dese trazar a s\u00faa influencia na obra de Ben Johnson, Moli\u00e8re e Carlo Goldoni, as\u00ed como na pantomima, a farsa, as obras para monicreques e no ballet."}
{"id": "17419", "revid": "23204", "url": "https://gl.wikipedia.org/wiki?curid=17419", "title": "Teatro \u00e9pico", "text": "O teatro \u00e9pico, ou teatro da alienaci\u00f3n, \u00e9 unha forma de escrita teatral e estilo de escenificaci\u00f3n, un intento de crear un teatro ideol\u00f3xico para chegar a ser instrumento de propaganda. \u00c9 un tipo de teatro que plasma o \"narrar esc\u00e9nico\" con recursos espec\u00edficos da narrativa present\u00e1ndose unha historia dram\u00e1tica con efectos antiilusionistas. Apareceu a mediados do s\u00e9culo XX e est\u00e1 ligado ao dramaturgo alem\u00e1n Bertold Brecht mais tam\u00e9n \u00e1s teor\u00edas e pr\u00e1cticas de Erwin Piscator, Vladimir Maiakovski ou Vsevolod Meyerhold a\u00ednda que Brecth unificou moitos conceptos que foran aparecendo desde hab\u00eda tempo, mesmo s\u00e9culos, desenvolveu o estilo e popularizouno. O seu termo preferido era teatro dial\u00e9ctico, para salientar as\u00ed o elemento do enfrontamento e a discusi\u00f3n.\nObxectivos.\nO teatro \u00e9pico asume que o prop\u00f3sito dunha peza teatral, m\u00e1is que entretemento ou imitaci\u00f3n da realidade, \u00e9 presentar ideas e convidar o p\u00fablico a xulgalas. Os personaxes non tentan imitar persoas reais, sen\u00f3n representar os lados contrarios dunha discusi\u00f3n, arquetipos ou estereotipos. O p\u00fablico deber\u00eda ser sempre consciente de estar a contemplar unha obra e deber\u00eda manter unha distancia emocional coa acci\u00f3n; Brecht describiu o seu ideal como \"Verfremdungseffekt\", que se ten traducido como \"efecto de alienaci\u00f3n\", \"efecto de desfamiliarizaci\u00f3n\", ou \"efecto de estra\u00f1amento\". \u00c9 o contrario da suspensi\u00f3n da credulidade.\nTrat\u00e1base, en boa medida, dunha reacci\u00f3n contra outras formas de teatro populares, en concreto o drama realista preconizado por Konstantin Stanislavski. Como Stanislavski, Brecht aborrec\u00eda o espect\u00e1culo superficial, os argumentos manipulativos e as emoci\u00f3ns disparadas do melodrama. Mas onde Stanislavski tentou espellar o comportamento humano real a trav\u00e9s das t\u00e9cnicas do seu Sistema Stanislavski e mergullar a audiencia totalmente no mundo da obra, Brecht v\u00edao como outra forma de escapismo. O foco social/pol\u00edtico do teatro \u00e9pico afast\u00e1base tam\u00e9n das teor\u00edas radicais de Antonin Artaud, que procuraba afectar o p\u00fablico nun nivel completamente non racional.\nT\u00e9cnicas.\nOs seus recursos perseguen unha postura antiilusionista para manter \"esperto\" \u00f3 espectador, quen deber\u00e1 ter sempre presente que a representaci\u00f3n \u00e9 un xogo. P\u00f3dense establecer dous tipos de recursos: recursos de escenificaci\u00f3n e recursos de narrativizaci\u00f3n.\nNarrativizaci\u00f3n.\nOs de narrativizaci\u00f3n son os que interrompen o xogo dram\u00e1tico, a acci\u00f3n e o di\u00e1logo, introducindo t\u00e9cnicas verbais de estruturaci\u00f3n caracter\u00edsticos da narrativa:\nNo seu papel, os actores deben representar os seus personaxes cribelmente, mais sen convencer ao p\u00fablico ou a eles mesmos de que son realmente os personaxes. Os actores dir\u00edxense con frecuencia ao p\u00fablico sa\u00edndose do personaxe (\"rachando a cuarta parede\") e representan varios papeis. Brecht consideraba importante que as escollas que fixesen os personaxes fosen evidentes, e tentou desenvolver un estilo de actuaci\u00f3n no que se fixese evidente que os personaxes escoll\u00edan unha acci\u00f3n de preferencia sobre outra. Por exemplo, un personaxe pod\u00eda dicir \"Pod\u00eda ter ficado na casa, pero en vez diso fun \u00e1s tendas\".\nBrech acu\u00f1ou o termo \"Gestus\" para se referir \u00e1 actitude ou xesticulaci\u00f3n que representa a condici\u00f3n do personaxe independente do texto. Baseouse na observaci\u00f3n do teatro chin\u00e9s: cando o actor Mei La Fang representaba un papel que requir\u00eda que o seu personaxe se asustase, simplemente pu\u00f1a unha guedella de cabelo na boca e todo o p\u00fablico percib\u00eda que o personaxe ti\u00f1a medo a\u00ednda que o actor ficase completamente en calma durante toda a representaci\u00f3n. Cun \"Gestus\" que define claramente a actitude do personaxe, o actor dist\u00e1nciase da obra e, en consecuencia, evita calquera emocionalidade indebida.\nEncenaci\u00f3n.\nOs de escenificaci\u00f3n relaci\u00f3nanse coa forma de montar o drama:\nBrecht utilizou a comedia para distanciar o p\u00fablico de acontecementos emotivos ou serios e estaba moi influ\u00eddo polos musicais e as actuaci\u00f3ns de feira, incorporando m\u00fasica e canci\u00f3ns nas s\u00faas obras."}
{"id": "17420", "revid": "5863", "url": "https://gl.wikipedia.org/wiki?curid=17420", "title": "Teatro do absurdo", "text": "Denom\u00ednase teatro do absurdo a unha corrente dram\u00e1tica aparecida a mediados do s\u00e9culo XX influenciada polo existencialismo e que tivo como representantes m\u00e1is co\u00f1ecidos a Ionesco, Adamov, Samuel Beckett e Genet.\nO nome d\u00e9beselle ao cr\u00edtico Martin Esslin, quen o utilizou nun ensaio en 1961 para describir obras como \"A cantante calva\" (Ionesco, 1950), \"A pequena manobra\" (Adamov, 1950) e \"A esperar por Godot\" (Beckett, 1952), representadas en Par\u00eds a inicios da d\u00e9cada de 1950. Outros autores inclu\u00eddos nesta corrente son Boris Vian, Jean Tardieu, Harold Pinter, Dino Buzzati, Edward Albee e Fernando Arrabal.\nP\u00f3dense achar precedentes no mimo romano, na \"commedia dell'arte\", nas obras de Alfred Jarry, Strindberg e Bertold Brecht, e influencias no dada\u00edsmo e no surrealismo. Mais, sen d\u00fabida, o teatro do absurdo nace co existencialismo e coa s\u00faa visi\u00f3n da humanidade en relaci\u00f3n co seu contorno: a existencia humana \u00e9 absurda. As ideas form\u00e1ronse a partir das \"filosof\u00edas da existencia\", en particular, de Heidegger, Sartre, Jaspers, Camus e Gabriel Marcel.\nNa actitude de antiteatro, encontramos as s\u00faas bases de provocaci\u00f3n que renegan das leis e normas: toda convenci\u00f3n dram\u00e1tica est\u00e1 esquecida. As\u00ed, non achamos historia dram\u00e1tica coherente, nin espazo e tempo verific\u00e1beis; as figuras son imprevis\u00edbeis nas s\u00faas estruturas ling\u00fc\u00edsticas e de conduta, Semella un pesadelo vertixinoso e unha protesta enerxicamente calculada. A tem\u00e1tica xira arredor do absurdo, da falta de sentido: engano, tedio, inutilidade, fatalidade, conformismo, vis\u00edbeis na convivencia coti\u00e1.\nOs textos non pretender transmitir informaci\u00f3ns, nin expor teses ou debater ideolox\u00edas, sen\u00f3n traducir a imaxes po\u00e9ticas o abismo interior. A linguaxe \u00e9 moi diferente: Ionesco e Tardieu rachan coa s\u00faa l\u00f3xica referencial, mentres que Vian e Adamov recorren \u00e1 violencia e Beckett recorre \u00e1 densidade literaria."}
{"id": "17422", "revid": "23204", "url": "https://gl.wikipedia.org/wiki?curid=17422", "title": "Di\u00e1logo", "text": "O di\u00e1logo \u00e9 un sistema de elocuci\u00f3n que, nas obras literarias (novela, poes\u00eda e teatro), sup\u00f3n a \u2018acci\u00f3n falada\u2019 dos personaxes. As s\u00faas caracter\u00edsticas son:\nO di\u00e1logo como x\u00e9nero literario.\nO di\u00e1logo conforma un x\u00e9nero literario que comprende aquelas obras en que, empregando s\u00f3 a modalidade textual do di\u00e1logo, se finxe unha conversa ou hai unha controversia entre varias personaxes.\nOs exemplos m\u00e1is antigos son de Sofr\u00f3n de Siracusa (circa 430 a.C.), do que s\u00f3 fican alg\u00fans fragmentos. No s\u00e9culo IV a.C. Plat\u00f3n escribiu os seus c\u00e9lebres \"Di\u00e1logos\", que son debates filos\u00f3ficos que empregan o m\u00e9todo heur\u00edstico e dial\u00e9ctico da pregunta e a resposta. Constit\u00faen un dos exemplos superiores do di\u00e1logo. Arist\u00f3teles empregou esta forma para fins m\u00e1is directamente did\u00e1cticos. Os \"Di\u00e1logos dos mortos\" de Luciano (s\u00e9culo II d.C.) segu\u00edan o modelo de Plat\u00f3n, mais usando o di\u00e1logo para fins c\u00f3micos e sat\u00edricos e como forma de entretemento (como o mesmo Plat\u00f3n fixera n\"'O Simposio\").\nO x\u00e9nero reviviu durante o Renacemento, en que o empregaron Juan de Vald\u00e9s (\"Di\u00e1logo de la lengua\") e Torquato Tasso (uns 23), imitando a Plat\u00f3n. A Luciano imit\u00e1ronno nos s\u00e9culos XVII e XVIII Fontenelle (\"Novos di\u00e1logos dos mortos\") e F\u00e9nelon (\"Di\u00e1logos dos mortos compostos para a educaci\u00f3n dun pr\u00edncipe\").\nOscar Wilde fixo uso do x\u00e9nero en \"O cr\u00edtico como artista\" (1891), Bernard Shaw empregouno en \"O carro de maz\u00e1s\" (1929 e Paul Val\u00e9ry elevouno a un dos seus cumes n\"'A alma e a danza\" e en \"Eupalinos ou o Arquitecto\" (1923.\nNa literatura galega, o di\u00e1logo foi unha manifestaci\u00f3n literaria frecuente a comezos do s\u00e9culo XIX, cando predominou a literatura de circunstancias inspirada en acontecementos pol\u00edticos e sociais do momento como a guerra contra os invasores franceses napole\u00f3nicos (\"gavachos\"). Son textos propagand\u00edsticos en galego escritos na prensa diaria ou en follas soltas."}
{"id": "17424", "revid": "23204", "url": "https://gl.wikipedia.org/wiki?curid=17424", "title": "Reactor nuclear", "text": "Un reactor nuclear \u00e9 unha c\u00e1mara blindada contra a radiaci\u00f3n, onde se produce unha reacci\u00f3n nuclear controlada para a obtenci\u00f3n de enerx\u00eda, produci\u00f3n de materiais fision\u00e1beis como o plutonio para armamentos nucleares, propulsi\u00f3n de submarinos e sat\u00e9lites artificiais ou para investigaci\u00f3ns.\nUnha central nuclear pode conter varios reactores. Actualmente apenas os reactores nucleares de fisi\u00f3n son empregados para a produci\u00f3n de enerx\u00eda comercial, por\u00e9n os reactores nucleares de fusi\u00f3n est\u00e1n sendo empregados en fase experimental.\nDunha forma simple, as primeiras versi\u00f3ns de reactor nuclear produc\u00edan calor dividindo \u00e1tomos ao contrario das estaci\u00f3ns de enerx\u00eda convencionais, que producen calor queimando combust\u00edbel. A calor producida serve para ferver auga, que far\u00e1 funcionar unhas turbinas a vapor para xeraren electricidade.\nUn reactor produce grandes cantidades de calor e intensas correntes de radiaci\u00f3n neutr\u00f3nica e gama. Ambas as d\u00faas son mortais para todas as formas de vida mesmo en cantidades pequenas, causando doenzas, leucemia e, finalmente, a morte. O reactor debe estar rodeado dun mesto escudo biol\u00f3xico de cemento e aceiro, para evitar fugas prexudiciais de radiaci\u00f3n. As materias radioactivas son manexadas por control remoto e almacenadas en colectores de chumbo, un excelente escudo contra a radiaci\u00f3n.\nReactor nuclear de fisi\u00f3n.\nNun reactor nuclear de fisi\u00f3n util\u00edzase uranio natural, na maior parte dos casos - unha mestura de U-238 e de U-235 - por veces enriquecido con extra U-235. O U-238 ten tendencia a absorber os neutr\u00f3ns de alta velocidade orixinados pola divisi\u00f3n dos \u00e1tomos U-235, as non absorbe neutr\u00f3ns lentos tan rapidamente. As\u00ed, nun reactor \u00e9 inclu\u00edda unha substancia moderadora que, xuntamente co uranio, abranda os neutr\u00f3ns. O U-238, pola s\u00faa vez, xa non os absorbe tan facilmente e a escisi\u00f3n continua.\nUn reactor nuclear de fisi\u00f3n presenta, esencialmente, as seguintes partes:\nO n\u00facleo do reactor \u00e9 constru\u00eddo dentro dun forte recipiente de aceiro que cont\u00e9n varetas de combust\u00edbel feitas de materiais escind\u00edbeis (fision\u00e1beis) metidos en tubos. Estas varetas producen calor en canto o combust\u00edbel sofre a visi\u00f3n. Varetas de control, xeralmente de boro ou cadmio - para absorberen facilmente os neutr\u00f3ns -, son metidas e retiradas do n\u00facleo (conforme a necesidade de estabilizar a reacci\u00f3n), variando a corrente de neutr\u00f3ns no n\u00facleo, controlando o ritmo de escisi\u00f3n e, xa que logo, a calor producida. As varetas est\u00e1n arrodeadas por un moderador, que reduce a velocidade a que os neutr\u00f3ns son producidos polo combust\u00edbel. Percorrendo o n\u00facleo corre un refrixerante, l\u00edquido ou gasoso, que, ao quecer coa calor liberada, xera vapor de auga que se canaliza \u00e1s turbinas.\nTipos de reactores de fisi\u00f3n.\nActualmente existen varios tipos de reactores nucleares de fisi\u00f3n:\nLWR - \"Light Water Reactors\":\nUtilizan como refrixerante e moderador a auga e como combust\u00edbel o uranio enriquecido. Os m\u00e1is utilizados son os BWR (Boiling Water Reactor ou Reactor de Auga en Ebulici\u00f3n) e os PWR (Pressure Water Reactor ou Reactores de Auga a Presi\u00f3n), estes \u00faltimos considerados actualmente como patr\u00f3n. En 2001 exist\u00edan 345 en funcionamento.\nCANDU - \"Canada Deuterio Uranio\":\nUtilizan como moderador auga pesada (composta por dous \u00e1tomos de deuterio e un \u00e1tomo de oxixeno) e como refrixerante auga com\u00fan. Como combust\u00edbel usan uranio com\u00fan. Exist\u00edan 34 en operaci\u00f3n en 2001.\nFBR - \"Faso Breeder Reactors\":\nUtilizan neutr\u00f3ns r\u00e1pidos no lugar de t\u00e9rmicos para o proceso da fisi\u00f3n. Como combust\u00edbel utilizan plutonio e como refrixerante sodio l\u00edquido. Este reactor non necesita de moderador. Apenas 4 en operaci\u00f3n en 2001.\nHTGR - \"High Temperature Gas-cooled Reactor\":\nUsa unha mestura de torio e uranio como combust\u00edbel. Como refrixerante utiliza o helio e como moderador grafito. 34 en funcionamento en 2001.\nRBMK - \"Reactor Bolshoy Moshchnosty Kanalny\":\nA s\u00faa principal funci\u00f3n \u00e9 a produci\u00f3n de plutonio, e como subproduto xera electricidade. Utiliza grafito como moderador, auga como refrixerante e uranio enriquecido como combust\u00edbel. Pode recargarse durante o funcionamento. Presenta un coeficiente de reactividade positivo. 14 en funcionamento en 2001.\nADS - \"Accelerator Driven System\":\nUtiliza unha masa subcr\u00edtica de torio. A fisi\u00f3n \u00e9 producida pola introduci\u00f3n no reactor de part\u00edculas neutr\u00f3ns a trav\u00e9s dun acelerador de part\u00edculas. A\u00ednda se atopa en fase de experimentaci\u00f3n, e unha das s\u00faas funci\u00f3ns fundamentais ser\u00e1 a eliminaci\u00f3n de residuos nucleares producidos noutros reactores de fisi\u00f3n.\nProduci\u00f3n de combust\u00edbel.\nAlg\u00fans tipos de reactor poden efectivamente producir m\u00e1is combust\u00edbel do que consomen. Tr\u00e1tase do reactor r\u00e1pido. Non ten moderador e o seu combust\u00edbel est\u00e1 altamente enriquecido: uranio ou plutonio. O n\u00facleo \u00e9 pequeno e a reacci\u00f3n en cadea proc\u00e9sase rapidamente, producindo maiores cantidades de calor do que en estoutros reactores \u00abtermais\u00bb. Prod\u00facense grandes cantidades de neutr\u00f3ns, absorbidos inmediatamente por un cobertor de uranio 238 colocado arredor do n\u00facleo. Isto non causa escisi\u00f3n no uranio, mais conv\u00e9rteo en plutonio 239, que pode despois ser separado e utilizado como combust\u00edbel no reactor r\u00e1pido. Desta maneira, o reactor r\u00e1pido produce combust\u00edbel \u00e1 medida que o consome. Convertendo uranio 238 non escind\u00edbel (fision\u00e1bel) nun combust\u00edbel \u00fatil, o reactor r\u00e1pido poder\u00eda prolongar as reservas de combust\u00edbel nuclear do mundo en preto de 60 veces.\nReactor nuclear de fusi\u00f3n.\nInstalaci\u00f3n destinada para a produci\u00f3n de enerx\u00eda a trav\u00e9s da fusi\u00f3n nuclear. A investigaci\u00f3n neste campo existe leva m\u00e1is de 50 anos e xa, desde hai varios anos, \u00e9 pos\u00edbel producir unha reacci\u00f3n de fusi\u00f3n nuclear controlada nun vaso de contenci\u00f3n. Non se conseguiu a\u00ednda, mentres, manter unha reacci\u00f3n de fusi\u00f3n controlada ata atinxir o punto de \"breakeven\" (ou sexa unha situaci\u00f3n na cal a cantidade de enerx\u00eda fornecida para iniciar e manter a reacci\u00f3n sexa menor que a cantidade de enerx\u00eda liberada pola reacci\u00f3n as\u00ed producida).\nAs reacci\u00f3ns de fusi\u00f3n nuclear xuntan dous n\u00facleos at\u00f3micos para formaren un. Inicialmente, iso require unha cantidade moi elevada de enerx\u00eda para vencer a repulsi\u00f3n electromagn\u00e9tica inherente entre estes n\u00facleos. A diferenza en masa entre os dous n\u00facleos iniciais e aquel resultante da reacci\u00f3n (lixeiramente m\u00e1is leve que a suma dos dous precursores) \u00e9 convertida nunha enorme cantidade de enerx\u00eda conforme previsto por Einstein, na s\u00faa ecuaci\u00f3n E=mc2.\nXa que os n\u00facleos de elementos m\u00e1is leves se fusionan m\u00e1is facilmente que aqueles de elementos m\u00e1is pesados, o hidr\u00f3xeno, o elemento m\u00e1is leve, e tam\u00e9n o m\u00e1is abundante do universo, \u00e9 o mellor combust\u00edbel para fusi\u00f3n. De feito, unha mestura de dous dos is\u00f3topos de hidr\u00f3xeno, o deuterio e o tricio (D-T), presenta a raz\u00f3n m\u00e1is baixa entre a enerx\u00eda necesaria para provocar a reacci\u00f3n de fusi\u00f3n e a enerx\u00eda (potencialmente moito maior) liberada por esta reacci\u00f3n; como proba diso, xurdiron os estudos e adaptaci\u00f3ns da primeira bomba de hidr\u00f3xeno. Por esta raz\u00f3n, a maior parte dos esforzos actuais para desenvolver un reactor de fusi\u00f3n de \"primeira xeraci\u00f3n\" conc\u00e9ntrase na utilizaci\u00f3n do D-T como combust\u00edbel.\nD\u00e9bese resaltar, por\u00e9n, que existen mesturas alternativas que, a pesar de exixiren un fornecemento de enerx\u00eda inicial maior, ser\u00edan m\u00e1is simples de produciren e/ou controlaren e hai ata combust\u00edbeis candidatos que non emitir\u00edan neutr\u00f3ns ao sufriren a reacci\u00f3n de fusi\u00f3n, os chamados combust\u00edbeis aneutr\u00f3nicos.\nBasicamente, ent\u00f3n, unha das maiores dificultades \u00e9 a obtenci\u00f3n dunha enorme presi\u00f3n e temperatura que o proceso require, as cales se atopan na natureza soamente no interior dunha estrela. Outro problema \u00e9 que a utilizaci\u00f3n de moitos dos pos\u00edbeis combust\u00edbeis (inclusive o D-T) resulta na emisi\u00f3n de neutr\u00f3ns polo plasma durante fusi\u00f3n, os cales bombardean os compo\u00f1entes internos do reactor, torn\u00e1ndoos radioactivos. Para se conseguir a fusi\u00f3n \u00e9 necesario m\u00e1is do que unha alta temperatura: ten de existir plasma suficiente para que os n\u00facleos se encontren e se fundan, e a temperatura elevada ten de ser producida por tempo suficiente para que iso aconteza. Por\u00e9n, a combinaci\u00f3n certa de todos estes factores m\u00f3strase, ata agora, impos\u00edbel de alcanzar.\nAo longo dos \u00faltimos anos, varios grupos de enxe\u00f1eiros e cient\u00edficos t\u00e9\u00f1ense dedicado ao desenvolvemento de novas aliaxes met\u00e1licas, cuxas composici\u00f3ns qu\u00edmicas son especificadas con criterio para soamente inclu\u00edr elementos que formar\u00e1n is\u00f3topos de vida media curta, baixo este bombardeo nun reactor (materiais de baixa actividade). Desta forma pret\u00e9ndese tornar fact\u00edbel proxectar compo\u00f1entes con materias que permitir\u00e1n a reciclaxe despois de soamente algunhas decenas de anos de almacenaxe seguro (ao contrario dos residuos radioactivos de reactores de fisi\u00f3n, por exemplo, cuxas vidas medias longas esixen sistemas complexos de protecci\u00f3n para per\u00edodos moi longos).\nAlg\u00fans investigadores xa chegaron a caracterizar varios dos aspectos m\u00e1is cr\u00edticos na aplicaci\u00f3n pr\u00e1ctica, en servizo real, de tales materias como, por exemplo, conformabilidade, soldabilidade e resistencia \u00e1 fluencia conforme presentado no libro \"Investigations of the Formability, Weldability and Creep Resistance of Some Potential Low-activation Austenitic Stainless Steels for Fusion Reactor Applications (ISBN 0-85311-148-0): A.H. Bott, G.X. Butterworth, F. B. Pickering\".\nActualmente existen d\u00faas li\u00f1as de investigaci\u00f3n, o confinamento inercial e o confinamento magn\u00e9tico:\nConfinamento inercial: Consiste en conter a fusi\u00f3n mediante o impulso de part\u00edculas ou de raios l\u00e1seres proxectados contra as part\u00edculas do combustible, que provocan a s\u00faa ignici\u00f3n instant\u00e1nea.\nConfinamento magn\u00e9tico: Consiste en manter o material que ir\u00e1 fundir nun campo magn\u00e9tico en canto se tenta alcanzar a temperatura e presi\u00f3n necesaria. Unha forte corrente el\u00e9ctrica pasa a trav\u00e9s do hidr\u00f3xeno para o aquecer e formar un plasma, en canto un campo magn\u00e9tico comprime o plasma e o impide de tocar nas paredes. Mesmo que toque no recipiente, non existe perigo, xa que s\u00f3 son aquecidas cantidades moi pequenas de hidr\u00f3xeno; as paredes arrefecen simplemente o plasma m\u00e1is do que quecen as paredes co plasma.\nOs primeiros modelos magn\u00e9ticos, americanos, co\u00f1ecidos como Stellarator xeraban o campo directamente nun reactor toroidal, co problema da infiltraci\u00f3n do plasma entre as li\u00f1as do campo.\nOs enxe\u00f1eiros rusos melloraron este modelo para o Tokamak na cal un enrolamento de bobina primaria induc\u00eda un campo sobre o plasma, que \u00e9 condutor, utiliz\u00e1ndoo como un enrolamento secundario. As\u00ed e todo, debido a s\u00faa resistencia, o plasma sufr\u00eda quecemento.\nNamentres o maior (2004) reactor deste tipo ,o JET a\u00ednda non atinxiu a temperatura (1 mill\u00f3n de graos) e a presi\u00f3n necesarias para a manutenci\u00f3n da reacci\u00f3n, en 1997 este reactor experimental, de feito, atinxiu un pico de potencia de fusi\u00f3n de 16MWs, a\u00ednda un r\u00e9cord mundial (2004). A mesma experiencia acadou un valor de Q=0,7. Q \u00e9 a raz\u00f3n entre a potencia fornecida para iniciar e manter a fusi\u00f3n e a enerx\u00eda xerada por esta reacci\u00f3n, unha reacci\u00f3n auto-sostida require Q&gt;1.\nUn reactor, Tokamak, a\u00ednda maior, o ITER, est\u00e1 sendo proxectado, unindo esforzos internacionais para a obtenci\u00f3n da fusi\u00f3n."}
{"id": "17425", "revid": "75439", "url": "https://gl.wikipedia.org/wiki?curid=17425", "title": "Distancia est\u00e9tica", "text": "En teor\u00eda da literatura, a distancia est\u00e9tica \u00e9 o grao de diferenciaci\u00f3n psicol\u00f3xica e emocional entre o texto e o lector. Describe a actitude ou implicaci\u00f3n do lector en relaci\u00f3n coa obra e como \u00e9 a s\u00faa experiencia.\nNa \"Cr\u00edtica da Raz\u00f3n\" (1790), Kant menciona o \"desinterese\" na nosa contemplaci\u00f3n das obras de arte. Por\u00e9n, o concepto de \"distancia est\u00e9tica\", a\u00ednda que impl\u00edcito na est\u00e9tica do s\u00e9culo XIX, form\u00falase por vez primeira nun ensaio de E. Bullough en 1912. Para Bullough, o principio da \"distancia f\u00edsica\" permit\u00eda que algo que poder\u00eda ser perigoso ou ameazador na vida real se tornase nun obxecto art\u00edstico con determinado valor est\u00e9tico.\nO lector debe ser consciente en todo o momento de que est\u00e1 a contemplar unha obra de arte, de maneira que distinga a s\u00faa experiencia das experiencias reais da vida. O lector e o cr\u00edtico deben mostrar unha actitude \"desinteresada\" cara a obra, como se lela non tiver efecto sobre a s\u00faa vida. Para Bulloughs, ese desinterese \u00e9 o que permite que o feo ou atemorizador na vida, como a n\u00e9boa no mar, se converta nunha experiencia est\u00e9tica.\nUn extremo dunha escala de distancia est\u00e9tica ser\u00eda o da xente que non gosta do terror nin ten interese polas produci\u00f3ns que o utilizan. Unha raz\u00f3n aducida frecuentemente \u00e9 que as novelas e pel\u00edculas de terror son moi molestas, que os seus efectos son tan v\u00edvidos que as emoci\u00f3ns xeradas coa experiencia contin\u00faan durante un per\u00edodo de tempo inc\u00f3modo, resultando \u00e1s veces na imposibilidade de conciliar o sono ou de ter que dormir coa luz prendida. Para esa xente, as obras de terror eliminan completamente a distancia est\u00e9tica: o mundo da ficci\u00f3n penetra no mundo real. O mesmo acontece noutros tipos de obras, como quen xulgue que Otelo ten raz\u00f3n en estar celoso da s\u00faa muller.\nNoutro extremo, nin os recursos do texto nin a atenci\u00f3n do lector abondan para fechar a distancia est\u00e9tica entre os dous. No caso das obras de terror, esa carencia de envolvemento emocional da parte do lector ou espectador excl\u00fae a reacci\u00f3n de horror; ese horror incapaz de reducir esa distancia est\u00e9tica provocar\u00e1 como resultado o riso ou o aborrecimento, de maneira que nos momentos m\u00e1is horrorizantes converterase en comedia.\nPola contra, a comedia non participa desta necesidade de distanciamento, xa que unha das s\u00faas caracter\u00edsticas \u00e9, precisamente a ausencia de sentimentos ou emoci\u00f3ns.\nHans Rober Jauss deulle ao termo un significado adicional diferente. Na s\u00faa teor\u00eda da recepci\u00f3n, o valor literario dunha obra m\u00eddese en relaci\u00f3n \u00e1 \"distancia est\u00e9tica\", que el define como o grao de separaci\u00f3n entre a obra e o \"horizonte de expectativas\" dos seus primeiros lectores."}
{"id": "17426", "revid": "15490", "url": "https://gl.wikipedia.org/wiki?curid=17426", "title": "Dramaturgo, dramaturga", "text": "Un dramaturgo \u00e9 un autor de obras teatrais. Os dramaturgos m\u00e1is antigos dos que sobreviven obras son gregos do s\u00e9culo V a.C., entre os que destacan Esquilo, S\u00f3focles, Eur\u00edpides e Arist\u00f3fanes.\nO termo dramaturgo res\u00e9rvase \u00e1s veces para o autor de dramas, en contraposici\u00f3n cos autores de comedias ou farsas."}
{"id": "17427", "revid": "59564", "url": "https://gl.wikipedia.org/wiki?curid=17427", "title": "C\u00e1ndido Paz\u00f3", "text": "C\u00e1ndido Paz\u00f3 Gonz\u00e1lez, nado en Vigo en 1960, \u00e9 un autor, director de escena, narrador oral, e actor galego.\nTraxectoria.\nComeza a s\u00faa actividade como actor en 1975, vincul\u00e1ndose ao nacente movemento teatral da s\u00faa cidade e de Galiza, sendo un dos \u201cbenxam\u00edns\u201d das xeraci\u00f3ns xurdidas arredor dos primeiros encontros da hist\u00f3rica Mostra Internacional de Teatro de Ribadavia. Foi membro fundador da compa\u00f1\u00eda viguesa A Far\u00e1ndula, traballando en t\u00f3dolos seus espect\u00e1culos ata a disoluci\u00f3n desta en 1983.\nComplementou o seu autodidactismo cunha formaci\u00f3n por medio de pequenos cursos e seminarios. Asistiu \u00e1s clases de Philippe Gaulier en Par\u00eds. Logo dunha etapa de actor en diversas compa\u00f1\u00edas e no CDG e de axudante de direcci\u00f3n (Eduardo Alonso en teatro; Octavio G\u00f3mez, Manuel G\u00f3mez Pereira, Garc\u00eda S\u00e1nchez ou Miguel Gato en cine). Debutou como autor e director de escena con compa\u00f1\u00eda propia, Tranv\u00eda Teatro en 1989 coa peza \"O melro branco\".\nA partir de ent\u00f3n escribe, dirixe ou fai adaptaci\u00f3ns para varias compa\u00f1\u00edas, especialmente Ollomoltranv\u00eda (resultado da fusi\u00f3n da s\u00faa compa\u00f1\u00eda con Ollomol en 1993) pero tam\u00e9n en Teatro do Malbarate, Teatro do Xalgarete, T\u00edteres Tanxarina, Teatro do Noroeste, Teatro do Atl\u00e1ntico, Tal\u00eda Teatro, CDG ou Teatro de Adro.\nEst\u00e1 presente, con relatorios e traballos, nos m\u00e1is importantes foros de reflexi\u00f3n e discusi\u00f3n sobre o feito teatral galego coma o TEATRAgal ou a Comisi\u00f3n T\u00e9cnica de Teatro do Relatorio de Teatro e M\u00fasica do Consello da Cultura Galega.\nFoi parte dos dramaturgos europeos seleccionados para participar na Marathon Europea de Creaci\u00f3n Teatral, proxecto de escritura dram\u00e1tica dentro do programa cultural Bruxelas 2000.\n\u00c9, ademais, guionista para televisi\u00f3n (\"A familia Pita\", \"Pratos Combinados\", \"Mareas vivas\") e ded\u00edcase tam\u00e9n \u00e1 narraci\u00f3n oral, actividade emerxente hoxe en d\u00eda en Galiza e pola que se sente especialmente seducido, estando presente en numerosos festivais e programaci\u00f3ns de Europa e Am\u00e9rica Latina."}
{"id": "17428", "revid": "23204", "url": "https://gl.wikipedia.org/wiki?curid=17428", "title": "Texto", "text": "O texto \u00e9:\nO texto constit\u00fae un sistema que non debe identificarse co sistema ling\u00fc\u00edstico, sen\u00f3n relacionado con el. O texto non \u00e9 unha mera unidade ling\u00fc\u00edstica de orde superior, non \u00e9 unha sucesi\u00f3n de oraci\u00f3ns cunha determinada relaci\u00f3n, sen\u00f3n basicamente unha unidade comunicativa que presenta tres planos:\nClasificaci\u00f3n.\nTipolox\u00eda de Glinz\nTipolox\u00eda de Werlich\nA clasificaci\u00f3n tradicionalmente aceptada distingue cinco clases principais de escritos: A descrici\u00f3n, a narraci\u00f3n, a exposici\u00f3n, a argumentaci\u00f3n e o di\u00e1logo ou texto conversacional\nA descrici\u00f3n e a narraci\u00f3n poder\u00edan agruparse como formas da expresi\u00f3n literarias, mentres que a exposici\u00f3n e a argumentaci\u00f3n representar\u00edan as modalidades relacionadas coa vertente cient\u00edfica e human\u00edstica da comunicaci\u00f3n. Baixo as d\u00faas primeiras, o autor pon en xogo t\u00f3dalas posibilidades da lingua para crear novas dimensi\u00f3ns significativas e activar unha inacabable restra de asociaci\u00f3ns inexploradas gui\u00e1ndose por medio dunha intenci\u00f3n est\u00e9tica. A exposici\u00f3n e a argumentaci\u00f3n perseguen a transmisi\u00f3n dun contido sen dar cabida \u00e1 ambig\u00fcidade nin \u00e1 imprecisi\u00f3n. A s\u00faa misi\u00f3n \u00e9 dar informaci\u00f3n obxectiva de calquera tema, se ben na argumentaci\u00f3n tam\u00e9n hai unha misi\u00f3n persuasiva.\nEn xeral, pode afirmarse que non existe unha modalidade illada, sen que participe con outra nun mesmo texto: Non se concibe a narraci\u00f3n sen que participen elementos descritivos; a argumentaci\u00f3n comb\u00ednase coa exposici\u00f3n, inda que esta poida aparecer de forma illada e independente.\nPropiedades do texto.\nAs propiedades necesarias para que un texto te\u00f1a sentido completo e sexa comprensible son:\nEstrutura do texto.\nA estrutura do texto perc\u00edbese \u00f3 capta-los procesos que interve\u00f1en na comprensi\u00f3n textual. Cando nos situamos ante un texto procedemos a:"}
{"id": "17429", "revid": "15490", "url": "https://gl.wikipedia.org/wiki?curid=17429", "title": "Narraci\u00f3n", "text": "Unha narraci\u00f3n \u00e9 un sistema de elocuci\u00f3n que sup\u00f3n o relato oral, escrito e/ou visual dunha sucesi\u00f3n de feitos que se producen ao longo dun tempo determinado que, normalmente, d\u00e1 como resultado a variaci\u00f3n ou transformaci\u00f3n, no sentido que sexa, da situaci\u00f3n inicial.\nTen un significado distinto segundo se considere desde un punto semiol\u00f3xico ou ling\u00fc\u00edstico: mentres que desde a perspectiva semiol\u00f3xica a narraci\u00f3n p\u00f3dese realizar con calquera clase de signos, a ling\u00fc\u00edstica considera que un \"texto narrativo\" responde a unha clasificaci\u00f3n baseada na estrutura interna onde predominan secuencias narrativas. Estas secuencias constr\u00faense mediante o signo ling\u00fc\u00edstico (o que deixa f\u00f3ra o car\u00e1cter narrativo que puidese presentar un cadro ou unha imaxe, tal como por exemplo \"A libert\u00e9 guidant lle peuple\" de Eug\u00e8ne Delacroix).\nConcepto.\nNarrar \u00e9 relatar sucesos que se xeran nun espazo e nun tempo determinado. A narraci\u00f3n \u00e9 un acto comunicativo no cal un narrador env\u00eda a un receptor unha mensaxe na cal se produce unha acci\u00f3n que implica a uns personaxes. Esa comunicaci\u00f3n transm\u00edtese a trav\u00e9s dunha organizaci\u00f3n sint\u00e1ctica (un discurso) no cal estes elementos se integran.\nA narraci\u00f3n non \u00e9 exclusiva dos textos narrativos e dificilmente un texto presenta exclusivamente unha modalidade narrativa sen que outra modalidade estea presente: Non se concibe a narraci\u00f3n sen elementos descritivos.\nPeculiaridades da narraci\u00f3n.\nO texto narrativo, en contraposici\u00f3n coa descrici\u00f3n, exposici\u00f3n e argumentaci\u00f3n, pos\u00fae as seguintes peculiaridades:\nTextos reais e textos ficticios.\nSegundo a maneira de representa-la realidade p\u00f3dese diferenciar entre textos reais e textos ficticios:\nNarraci\u00f3ns de feitos reais:\nNarraci\u00f3n de feitos ficticios ou narraci\u00f3n literaria:"}
{"id": "17430", "revid": "22570", "url": "https://gl.wikipedia.org/wiki?curid=17430", "title": "Ling\u00fc\u00edstica textual", "text": "A ling\u00fc\u00edstica textual \u00e9 unha disciplina da ling\u00fc\u00edstica que ten como obxecto de estudo o texto."}
{"id": "17431", "revid": "1576", "url": "https://gl.wikipedia.org/wiki?curid=17431", "title": "Xeograf\u00eda de Tunisia", "text": "A Tunisia \u00e9 un pequeno pa\u00eds de 165 000\u00a0km\u00b2, moito m\u00e1is pequeno c\u00f3s seus dous veci\u00f1os, Alxeria e Libia. T\u00e9n un relevo relativamente contrastado segundo as rexi\u00f3ns e unha fachada mar\u00edtima importante (1300\u00a0km) principalmente orientada cara ao leste. A principal cadea de monta\u00f1as, que atravesa o pa\u00eds en direcci\u00f3n suroeste - nordeste cara ao cabo Bon, \u00e9 a \"Dorsal tunisiana\" que const\u00fae o extemo oriental da cadea do Atlas. O seu cume m\u00e1is alto \u00e9 Djebal cambi (1544 m).\nO seu clima est\u00e1 sometido a influencias mediterraneas e saharianas (notablemente o siroco, que \u00e9 un vento relativamente caloroso e \u00e1rido).\nUn s\u00f3 curso de auga discorre de forma continua: o Madjerda, que desemboca no golfo de Tunes."}
{"id": "17432", "revid": "98629", "url": "https://gl.wikipedia.org/wiki?curid=17432", "title": "Megal\u00f3pole da Rexi\u00f3n de Londres", "text": "Vasta rexi\u00f3n urbanizada que coincide co \u00e1rea de influencia de Londres m\u00e1is al\u00f3 da s\u00faa \u00e1rea metropolitana estrita ata inclu\u00edr a pr\u00e1ctica totalidade do sueste de Inglaterra: cara ao sur ata a costa onde se estende un continuo urbano dende Brighton a Portsmouth, Southampton e Bournemouth, praias, portos e bases navais da megal\u00f3pole e por ende do Reino Unido; polo sueste ata o Canal da Mancha e os seus enlaces co continente Dover e Folkestone; polo nordeste ata Ipswich Town preto do Mar do Norte; e polo norte e noroeste ata as mundialmente co\u00f1ecidas cidades universitarias de Cambridge e Oxford.\nVerdadeiramente, todo este impresionante sistema urbano organ\u00edzase en funci\u00f3n do seu \u00fanico e dominante centro, a cidade de Londres, unha das metr\u00f3pole m\u00e1is importantes do mundo dende case que todos os puntos de vista: financeiro, cultural, pol\u00edtico e comercial ademais de principal centro aeroportuario do globo.\nPolo norte, ao trav\u00e9s da \u00e1rea de Northampton coma charnela, caber\u00eda unir a megal\u00f3pole coa Conurbaci\u00f3n Central inglesa, co que se conformar\u00eda unha supermegal\u00f3pole abarcando a case totalidade da poboaci\u00f3n de Inglaterra. Isto confirma a realidade deste pa\u00eds coma un dos m\u00e1is urbanizados do mundo. Inda m\u00e1is, o outro lado do Canal comeza a Gran Conurbaci\u00f3n Europea; a visi\u00f3n a\u00e9rea nocturna de todo este continuo urbano xigantesco co\u00f1\u00e9cese como a \"banana dourada\" (golden banana).\nMegal\u00f3pole de Londres:"}
{"id": "17435", "revid": "23204", "url": "https://gl.wikipedia.org/wiki?curid=17435", "title": "Arthur Friedenreich", "text": "Artur Friedenreich, nado en S\u00e3o Paulo o 18 de xullo de 1892 e finado o 6 de setembro de 1969, foi un futbolista brasileiro. Alcumado \"O Tigre\" ou \"Fried\", foi a primeira grande estrela deste deporte no seu pa\u00eds.\nTraxectoria.\nDespois de xogar en diversos clubs de S\u00e3o Paulo de 1910 en diante, Friedenreich fixo a s\u00faa estrea na Selecci\u00f3n Brasileira en 1914. Xogou 22 encontros internacionais, inclu\u00edndo as conquistas das edici\u00f3ns Copa Am\u00e9rica de 1919 e 1922, marcando dez goles. Na xira do Brasil por Europa en 1925, cham\u00e1bano o \"Rei do Futebol\".\nFriedenreich xogou en S\u00e3o Paulo nos equipos do Paulistano (1909-1929) e o S\u00e3o Paulo (1929-1931), antes de se mudar a R\u00edo de Xaneiro para xogar no Flamengo (1929-1931). Foi o m\u00e1ximo anotador no \"Campeonato Paulista de Futebol\" en nove ocasi\u00f3ns.\nDise que marcou 1329 goles, o que o far\u00eda o maior artilleiro de t\u00f3dolos tempos, superando a Pel\u00e9, que marcou 1280. O problema \u00e9 que ese n\u00famero nunca se comprobou.\nRetirouse no Flamengo en 1934 aos 42 anos."}
{"id": "17437", "revid": "29398", "url": "https://gl.wikipedia.org/wiki?curid=17437", "title": "Luis Su\u00e1rez Miramontes", "text": "Luis Su\u00e1rez Miramontes, nado na Coru\u00f1a o 2 de maio de 1935 e falecido en Mil\u00e1n o 9 de xullo de 2023, foi un futbolista e adestrador de f\u00fatbol galego. Alcumado \"o arquitecto\", xogaba de centrocampista e est\u00e1 considerado por moitos o mellor futbolista galego da historia e un dos mellores futbolistas do s\u00e9culo XX. En 1960 converteuse no primeiro e \u00fanico xogador masculino nado na Pen\u00ednsula Ib\u00e9rica en ga\u00f1ar un Bal\u00f3n de Ouro.\nComezou a xogar ao f\u00fatbol no seu barrio natal de Monte Alto e na praia de Santo Amaro e en 1949 entrou a formar parte da nova canteira do Deportivo da Coru\u00f1a, a chamada Escola Scopelli, creada ese mesmo ano co impulso de Alejandro Scopelli. Mediada a tempada 1953/54 debutou co primeiro equipo na Primeira Divisi\u00f3n e f\u00edxose rapidamente coa titularidade, nun equipo no que xogaban entre outros Oswaldo, Moll, Pahi\u00f1o e Arsenio. As s\u00faas boas actuaci\u00f3ns espertaron o interese do FC Barcelona, que o fichou xa antes do remate da tempada.\nXogou sete anos no Barcelona, co que ga\u00f1ou d\u00faas ligas, d\u00faas Copas do Xeneral\u00edsimo, e d\u00faas Copas de Feiras, e destacou especialmente durante a etapa na que o adestrador foi o arxentino Helenio Herrera, que lle deu preferencia por diante do \u00eddolo da afecci\u00f3n, Kubala, o que provocou unha divisi\u00f3n entre \"kubalistas\" e \"suaristas\". Foi nesta \u00e9poca cando ga\u00f1ou o Bal\u00f3n de Ouro, superando nas votaci\u00f3ns a Pusk\u00e1s e Seeler.\nTrala marcha de Herrera ao Inter de Mil\u00e1n, o arxentino pediu a fichaxe de Su\u00e1rez, que finalmente foi traspasado en 1961 por uns 25 mill\u00f3ns de pesetas, sendo no seu momento o traspaso m\u00e1is caro da historia. Baixo a batuta de Herrera foi peza fundamental do chamado \"Grande Inter\", que con xogadores como Facchetti ou Mazzola, dominou o f\u00fatbol italiano e europeo nos seguintes anos, ga\u00f1ando tres ligas, d\u00faas Copas de Europa e d\u00faas Copas Intercontinentais. Despois de nove tempadas e m\u00e1is de 300 partidos co equipo lombardo, fichou en 1970 pola Sampdoria, coa que xogou tres anos antes da s\u00faa retirada.\nFoi 32 veces internacional coa selecci\u00f3n espa\u00f1ola, coa que marcou 14 goles. Disputou os Mundiais de 1962 e 1966 e foi un dos futbolistas m\u00e1is destacados durante a Eurocopa de 1964, onde Espa\u00f1a conseguiu o seu primeiro t\u00edtulo despois de derrotar na final \u00e1 Uni\u00f3n Sovi\u00e9tica de Lev Iashin.\nDespois de colgar as botas tivo unha carreira como adestrador, con menos \u00e9xito. Adestrou varios equipos italianos, entre eles o Inter de Mil\u00e1n, e dirixiu o Deportivo da Coru\u00f1a na tempada 1978/79, salv\u00e1ndoo do descenso \u00e1 Segunda Divisi\u00f3n B. Tras varios anos na Federaci\u00f3n Espa\u00f1ola dirixindo as categor\u00edas inferiores, en 1988 converteuse no adestrador da selecci\u00f3n espa\u00f1ola, posto que ocupou ata 1991. Comandou a Espa\u00f1a no Mundial de 1990 en Italia, onde acadou os oitavos de final, sendo eliminado por Iugoslavia.\nTraxectoria.\nOrixe e infancia.\nNaceu na avenida de H\u00e9rcules do barrio coru\u00f1\u00e9s de Monte Alto, onde os seus pais, Mar\u00eda Miramontes Naveira e Agust\u00edn Su\u00e1rez L\u00f3pez, rexentaban unha carnizar\u00eda. Interesouse dende neno polo f\u00fatbol, deporte que tam\u00e9n practicaban os seus dous irm\u00e1ns m\u00e1is vellos, Jos\u00e9 e Agust\u00edn. Comezou xogando nas r\u00faas do barrio e na praia de Santo Amaro, e o seu primeiro equipo foi o Perseverancia, equipo da parroquia de Santo Tom\u00e9 onde xogaba con varios amigos, entre eles Antonio Bouza.\nDeportivo da Coru\u00f1a.\n\"Escola Scopelli\".\nEn 1949, Alejandro Scopelli, adestrador do Deportivo da Coru\u00f1a, impulsou a creaci\u00f3n da canteira do club coa chamada \"Escola Scopelli\", e fixo un chamamento aos mozos da cidade para a formaci\u00f3n dun equipo. Acudiron \u00e1s probas Luis Su\u00e1rez e o resto do equipo Perseverancia, xunto a varios centos de rapaces m\u00e1is, entre eles Fif\u00e9 del R\u00edo ou o futuro presidente do goberno, Adolfo Su\u00e1rez.\nLuis Su\u00e1rez foi un dos elixidos e participou co novo equipo na Serie A Rexional, e dende a 1950/51 tam\u00e9n na Copa de Espa\u00f1a, a primeira competici\u00f3n oficial deste tipo.\nCesi\u00f3n ao Fabril.\nEn setembro de 1953 fichou xunto a Boedo polo Fabril, que non era a\u00ednda filial do Deportivo. Con todo, ao mes seguinte asinou un contrato profesional co Deportivo por cinco tempadas. Volveu cedido ao Fabril, co que conquistou en novembro o Campionato Galego de Afeccionados, despois de derrotar na final o Turista.\nPrimeiro equipo.\nO 6 de decembro debutou co primeiro equipo do Deportivo na Primeira Divisi\u00f3n, na xornada 12 contra o FC Barcelona no campo de les Corts. O adestrador Carlos Iturraspe ali\u00f1ouno no lugar de Dagoberto Moll. O partido acabou cunha goleada barcelonista por 6\u20131, pero Su\u00e1rez realizou unha grande actuaci\u00f3n, deulle a asistencia a Pahi\u00f1o no \u00fanico gol galego e foi aplaudido polo estadio barcelon\u00e9s, xunto ao \u00eddolo local, Kubala. O seu primeiro gol como deportivista chegou d\u00faas xornadas m\u00e1is tarde, anotando o \u00fanico tanto do seu equipo nunha nova derrota a domicilio, esta vez contra a Real Sociedad no Estadio de Atotxa (4\u20131). Anotou tras recibir un pase de Moll e lanzar un disparo dende a li\u00f1a da \u00e1rea que bateu o gardameta Juan Bagur. Disputou 17 encontros co Deportivo no que restaba de tempada, acadando a s\u00e9tima praza final na liga 1953/54, nun equipo no que xogaban entre outros Acu\u00f1a, Oswaldo, Moll, Cuenca, Corcuera, Pahi\u00f1o e Arsenio.\nFC Barcelona.\nDebut e etapa no Espa\u00f1a Industrial.\nA finais de marzo de 1954, antes do remate da tempada, co\u00f1eceuse a s\u00faa fichaxe mais a de Moll polo FC Barcelona. Completou a liga co Deportivo e a continuaci\u00f3n pasou a integrar as filas do equipo catal\u00e1n, co que debutou xa en maio na Copa do Xeneral\u00edsimo. O seu debut co equipo adestrado polo checoslovaco Ferdinand Dau\u010d\u00edk produciuse precisamente contra o Deportivo, no partido de ida dos oitavos de final, onde lle deu a asistencia a C\u00e9sar no segundo dos catro goles do seu equipo (4-0). A pesar de perder no partido de volta en Riazor por 3-0, o Barcelona clasificouse para a seguinte rolda e eliminou a continuaci\u00f3n o Athletic en cuartos e o Real Madrid nas semifinais, xogando Su\u00e1rez todos os encontros. O 20 de xu\u00f1o disputou no Estadio de Chamart\u00edn a s\u00faa primeira final de Copa, contra o Valencia adestrado por Jacinto Quincoces. O resultado foi de 3-0 para o equipo valenciano, con dous goles de Fuertes e un de Badenes.\nNa tempada 1954/55 alternou o Barcelona co seu filial, o Espa\u00f1a Industrial, que militaba naquel ent\u00f3n na Segunda Divisi\u00f3n, e co que disputou oito partidos, marcando sete goles. Marcou o seu primeiro gol co Bar\u00e7a na xornada 17 de liga fronte ao Alav\u00e9s en Les Corts, cun disparo arqueado que sorprendeu o gardameta guipuscoano Javier Berasaluce. O seu balance co primeiro equipo na liga foi de seis partidos e tres goles, acabando subcampi\u00f3n por detr\u00e1s do Real Madrid de Di St\u00e9fano, Gento e Rial. Na Copa disputou s\u00f3 un encontro, nos cuartos de final contra o Deportivo en Riazor, igualando na segunda parte o gol inicial de Arias, cun forte disparo dende f\u00f3ra da \u00e1rea que bateu a Acu\u00f1a (1-1).\nAsentamento e consagraci\u00f3n.\nNa tempada 1955/56 o h\u00fangaro Ferenc Plattk\u00f3 substitu\u00edu a Sandro Puppo no banco barcelonista e Su\u00e1rez asentouse no equipo. Disputou 19 encontros e marcou cinco goles, quedando de novo subcampi\u00f3n de liga, esta vez por detr\u00e1s do Athletic, que conseguiu un punto m\u00e1is que o equipo catal\u00e1n.\nA tempada 1956/57 foi a da s\u00faa consagraci\u00f3n no Barcelona. Na terceira xornada de liga anotoulle catro goles ao Atl\u00e9tico de Madrid, cuxa porter\u00eda defend\u00eda o porteiro galego Manuel Pazos, nun partido que rematou 7-3. A continuaci\u00f3n marcou tam\u00e9n nas tres seguintes xornadas, contra Ja\u00e9n, Deportivo da Coru\u00f1a e Athletic, e na xornada 10 marcou o gol da vitoria pola m\u00ednima contra o Real Madrid en Les Corts. Na segunda volta marcoulle dous goles m\u00e1is ao Ja\u00e9n, outro ao Celta de Vigo en Bala\u00eddos e dous m\u00e1is ao Condal. Con todo, o grande \u00e9xito do equipo de Dom\u00e8nec Balmanya esa tempada chegou na Copa do Xeneral\u00edsimo, que conquistou tras realizar grandes goleadas en case todos os partidos. Su\u00e1rez perdeu a maior\u00eda dos partidos por unha lesi\u00f3n xogando coa selecci\u00f3n espa\u00f1ola, polo que disputou s\u00f3 dous encontros de dita edici\u00f3n da Copa, un deles o hist\u00f3rico 8-1 contra o Atl\u00e9tico de Madrid no que Eulogio Mart\u00ednez marcou sete goles.\nNa 1957/58 xogou s\u00f3 12 partidos de liga e marcou dous goles, nunha convulsa tempada na que perdeu sete xornadas por d\u00faas sanci\u00f3ns e na que o adestrador Balmanya foi despedido antes do remate da competici\u00f3n. O seu substituto foi o arxentino Helenio Herrera, que converter\u00eda a Su\u00e1rez nun piar dos seus equipos na seguinte d\u00e9cada.\nGloria con Helenio Herrera.\nS\u00f3 uns d\u00edas despois da chegada de Herrera ao banco, o equipo ga\u00f1ou a primeira edici\u00f3n da Copa de Feiras despois de dous anos e medio de competici\u00f3n, ao vencer na final a unha selecci\u00f3n de xogadores de Londres, con dous goles de Su\u00e1rez no partido de volta.\nHelenio Herrera deulle preferencia a Su\u00e1rez por diante do \u00eddolo da afecci\u00f3n, L\u00e1szl\u00f3 Kubala, o que provocou unha forte divisi\u00f3n na afecci\u00f3n entre \"suaristas\" e \"kubalistas\". Na tempada 1958/59 ga\u00f1ou a s\u00faa primeira liga, despois de perder s\u00f3 tres partidos en toda a tempada. Disputou case todos os encontros da competici\u00f3n e marcou 14 goles. Xogou todos os partidos da Copa do Xeneral\u00edsimo, na que o seu equipo eliminou o Murcia en dezaseisavos de final, o Sporting de Gij\u00f3n en oitavos e o Betis en cuartos. Nas semifinais contra o Real Madrid Su\u00e1rez marcou dous goles na ida (2-4) e outros dous na volta (3-1), alcanzando as\u00ed unha nova final, na que o seu rival foi o Granada. No derradeiro partido, Su\u00e1rez e Kocsis lideraron no campo o equipo catal\u00e1n, que fixo catro goles, mentres que o Granada conseguiu s\u00f3 un tanto, obra de Arsenio.\nO 3 de setembro de 1959 entrou na historia do FC Barcelona ao ser un dos once homes que disputaron o primeiro encontro do club na Copa de Europa, no Estadio Vasil Levski de Sof\u00eda contra o CDNA b\u00falgaro (hoxe CSKA). Su\u00e1rez foi o autor das asistencias nos dous goles do equipo, que remataron \u00e1s redes Segarra e Eulogio Mart\u00ednez. O seu primeiro gol na m\u00e1xima competici\u00f3n continental chegou dous meses despois, na ida dos oitavos de final contra o Mil\u00e1n en San Siro, onde anotou o primeiro dos dous goles do Bar\u00e7a. Tras eliminar o equipo italiano fixeron o propio co Wolverhampton en cuartos de final, pero caeron en semifinais co Real Madrid.\nOnde o equipo de Helenio Herrera si conseguiu superar o equipo branco foi no campionato dom\u00e9stico, ga\u00f1ando a s\u00faa segunda liga consecutiva. Su\u00e1rez foi autor de 13 goles, destacando un triplete na vitoria por 0-8 contra o Las Palmas. Ga\u00f1ou ademais a segunda edici\u00f3n da Copa de Feiras, a\u00ednda que non puido participar en ning\u00fan dos dous partidos da final por unha lesi\u00f3n.\nBal\u00f3n de Ouro e final de Berna.\nNa tempada 1960/61 pasaron polo banco o iugoslavo Ljubi\u0161a Bro\u0107i\u0107 e, tras a s\u00faa destituci\u00f3n, o seu axudante Enrique Orizaola, nunha mala campa\u00f1a en liga, na que o equipo rematou a 20 puntos do Real Madrid. O rendemento foi diferente na Copa de Europa, que Su\u00e1rez iniciou con dous goles nos dezaseisavos de final contra o Lierse SK belga. En novembro marcou outros dous goles nos oitavos de final contra o Real Madrid no Santiago Bernab\u00e9u, contribu\u00edndo a que o Bar\u00e7a lle devolvese ao equipo madrile\u00f1o a eliminaci\u00f3n do ano anterior.Un mes despois foi galardoado co Bal\u00f3n de Ouro, como mellor xogador europeo de 1960, superando con 57 votos a Ferenc Pusk\u00e1s (37) e Uwe Seeler (33). \"France Football\" destacaba entre as s\u00faas virtudes a velocidade, os cambios de ritmo, a habilidade, a potencia e unha gran precisi\u00f3n no golpeo. O trofeo foille entregado na previa do partido de cuartos de final contra o Spartak Hradec Kr\u00e1lov\u00e9, ao que o Barcelona eliminou cun resultado global de 5 goles a 1, cun dos tantos anotado por Su\u00e1rez. Nas semifinais o rival foi o Hamburgo, ao que o Barcelona derrotou na ida por 1-0. No partido de volta no Volksparkstadion o equipo alem\u00e1n p\u00faxose 2-0 por medio de Peter Wulf e da s\u00faa estrela Uwe Seeler, e cando a eliminatoria parec\u00eda decidida, Su\u00e1rez f\u00edxose co bal\u00f3n na \u00faltima xogada do partido e mandou un pase cruzado que Kocsis rematou ao interior da porter\u00eda, forzando un terceiro encontro de desempate. Dito partido disputouse en campo neutral, no Estadio de Heysel, en Bruxelas, e a vitoria foi para o Barcelona, que cun gol do brasileiro Evaristo logrou o pase \u00e1 s\u00faa primeira final da Copa de Europa.\nNa final disputada no Wankdorfstadion de Berna contra o Benfica, Su\u00e1rez foi o mellor xogador do equipo e deulle a Kocsis a asistencia no primeiro gol, pero os portugueses remontaron con dous tantos, o primeiro deles anotado por Jos\u00e9 \u00c1guas e o segundo por Ramallets en propia meta. M\u00e1rio Coluna fixo o terceiro despois do descanso e a\u00ednda que o Barcelona recortou diferenzas por medio de Zolt\u00e1n Czibor, o trofeo marchou para Lisboa. Esta final, que pasou \u00e1 historia do Barcelona co nome da \"final dos postes cadrados\" pola cantidade de bal\u00f3ns que o equipo mandou aos postes, que ti\u00f1an forma cadrada, foi ademais o derradeiro partido de Luis Su\u00e1rez co club.\nInter de Mil\u00e1n.\nChegada e subcampionato.\nXa d\u00edas antes da final de Berna, Luis Su\u00e1rez fora traspasado ao Inter de Mil\u00e1n. O adestrador do equipo italiano era dende a tempada anterior Helenio Herrera, que dende a s\u00faa chegada pretend\u00eda a fichaxe do futbolista galego. Convenceu o presidente Angelo Moratti para que este realizase unha grande oferta, que finalmente foi de 250 mill\u00f3ns de liras italianas (uns 25 mill\u00f3ns de pesetas), unha cifra escandalosa para a \u00e9poca, pois era case 100 mill\u00f3ns superior \u00e1 do traspaso m\u00e1is caro da historia do f\u00fatbol ata aquel ent\u00f3n, o de Omar S\u00edvori do River Plate \u00e1 Juventus catro anos antes. O Barcelona, afundido en graves problemas econ\u00f3micos, aceptou a oferta.\nChegou xunto ao dianteiro ingl\u00e9s Gerry Hitchens a un equipo no que xogaban entre outros Lorenzo Buffon, Mario Corso, Aristide Guarneri ou os nov\u00edsimos Giacinto Facchetti e Sandro Mazzola. Medio ano despois da s\u00faa chegada o Inter era campi\u00f3n de inverno, con cinco puntos de vantaxe sobre o Mil\u00e1n de Maldini, Trapattoni, Rivera e Altafini. Su\u00e1rez quedou segundo nas votaci\u00f3ns ao Bal\u00f3n de Ouro 1961, obtendo 40 puntos, seis menos que o ga\u00f1ador, Omar S\u00edvori.\nCon todo, unha serie de malos resultados na segunda volta fixo que o equipo tivese que conformarse co subcampionato. Su\u00e1rez foi titular indiscutible como organizador do xogo no centro do campo, a\u00ednda que perdeu varios encontros por unha lesi\u00f3n sufrida nun partido contra o FC K\u00f6ln. Xogou un total de 31 partidos e marcou 15 goles, 11 deles na liga e 4 na Copa de Feiras.\nPrimeiro \"scudetto\".\nA tempada 1962/63 comezou con malos resultados, obtendo o equipo s\u00f3 7 puntos nas 7 primeiras xornadas. Helenio Herrera orquestrou ent\u00f3n unha revoluci\u00f3n t\u00e1ctica e colocou no once as novas adquisici\u00f3ns Beniamino Di Giacomo e Jair da Costa, pero mantendo a Su\u00e1rez no coraz\u00f3n do equipo. O Inter ga\u00f1ou 12 dos seguintes 15 partidos, pasando a ocupar un liderado da t\u00e1boa que xa non abandonar\u00eda ata o final da campa\u00f1a. Foi o primeiro \"scudetto\" na carreira de Su\u00e1rez e o primeiro para o club lombardo en case unha d\u00e9cada. O coru\u00f1\u00e9s asinou oito dianas en 29 encontros de liga e na xornada 25 marcou tres goles contra o Genoa, sendo este o primeiro e \u00fanico triplete dun espa\u00f1ol na Serie A durante m\u00e1is de medio s\u00e9culo, ata que Suso fixo outro en 2016.\nDominio mundial.\nPara o debut do club na Copa de Europa, o Inter reforzouse co gardameta Sarti, o centrocampista Tagnin e o dianteiro Milani. O equipo empatou sen goles no seu primeiro encontro da m\u00e1xima competici\u00f3n europea, disputado en Goodison Park contra o Everton, ao que eliminou no partido de volta cun solitario gol de Jair. Nos 1/16 desfix\u00e9ronse do M\u00f3naco cun global de 4-1, cun dos tantos anotados por Su\u00e1rez. Sumaron d\u00faas vitorias m\u00e1is nos cuartos de final contra o Partizan iugoslavo e outras d\u00faas nas semifinais contra o Borussia Dortmund. Na final esper\u00e1baos o Real Madrid pentacampi\u00f3n de Europa, no que xogaban entre outros o tam\u00e9n coru\u00f1\u00e9s Amancio, Santamar\u00eda, Pusk\u00e1s, Gento ou Di St\u00e9fano, que disputar\u00eda o seu derradeiro partido coa camisola branca. A final disputouse no Praterstadion de Viena ante 72\u00a0000 espectadores, e o equipo de Su\u00e1rez sa\u00edu campi\u00f3n tras ga\u00f1ar 3-1, con dous goles de Mazzola e un de Milani. Su\u00e1rez xogou todos os partidos do torneo, que por primeira vez foi ga\u00f1ado por un equipo de xeito invicto, e converteuse no cuarto galego en conquistar a Copa de Europa e o primeiro con protagonismo, xa que os tres anteriores (Wilson Jones, Juanito Gonz\u00e1lez e Carlos Cela) eran suplentes no Real Madrid e non chegaron a debutar na competici\u00f3n europea.\nNo campionato de liga o Inter encaixou s\u00f3 tres derrotas e acabou empatado a puntos no liderado co Bologna de Fulvio Bernardini. A Federaci\u00f3n decidiu ent\u00f3n que se xogase un encontro de desempate, que se decantou para o equipo emiliano por 2-0, a pesar da grande actuaci\u00f3n de Luis Su\u00e1rez.\nComezou a tempada 1964/65 disputando a Copa Intercontinental contra o Independiente arxentino, campi\u00f3n da Copa Libertadores, e contando cos reforzos de Malatrasi, Domenghini e o madrile\u00f1o Peir\u00f3. O partido de ida no Estadio da Doble Visera en Avellaneda rematou con vitoria arxentina, mentres que na volta en San Siro ga\u00f1ou o equipo italiano, polo que se xogou un encontro de desempate no Santiago Bernab\u00e9u. Neste sa\u00edu vitorioso o equipo de Su\u00e1rez, cun solitario gol de Corso na segunda parte da pr\u00f3rroga. Na Serie A o equipo negro e azul acabou a primeira volta na segunda posici\u00f3n, a cinco puntos do Mil\u00e1n liderado no ataque por Amarildo, pero tras unha segunda volta na que encaixou s\u00f3 unha derrota, acabou proclam\u00e1ndose campi\u00f3n con tres puntos de vantaxe sobre o seu m\u00e1ximo rival. Su\u00e1rez foi autor de oito goles e foi elixido como o mellor xogador da tempada pola prensa italiana.\nNa Copa de Europa marcou un dos seis goles cos que o Inter deixou practicamente eliminado no partido de ida dos oitavos o Dinamo de Bucarest e marcou tam\u00e9n na vitoria por 3-1 contra o Rangers en cuartos. Nas semifinais eliminaron o Liverpool despois de perder 3-1 en Anfield e remontar cun 3-0 en San Siro. Na final, disputada tam\u00e9n en San Siro ante 85\u00a0000 espectadores, Su\u00e1rez levantou a s\u00faa segunda Copa de Europa consecutiva, despois de que o Inter vencese 1-0 o Benfica de Eus\u00e9bio cun gol de Jair. Uns meses antes, en decembro, fora elixido na segunda posici\u00f3n nas votaci\u00f3ns para o Bal\u00f3n de Ouro, por detr\u00e1s de Denis Law e por diante do seu paisano Amancio.\nNa Copa Italia o Inter eliminou o Cagliari nos cuartos de final, nun partido que rematou 2-2 o tempo regulamentario, e en cuxa pr\u00f3rroga se anotaron cinco goles, un deles de Su\u00e1rez, para un resultado final de 6-3. Nas semifinais contra a Roma o partido chegou \u00e1 quenda de penaltis, na que Su\u00e1rez foi o encargado de realizar todos os lanzamentos, anotando os seis que tirou, por catro de Manfredini. Na final disputada no Estadio Ol\u00edmpico de Roma contra a Juventus, Menichelli marcou para os piemonteses o \u00fanico gol do encontro, privando o equipo de Su\u00e1rez de completar unha tempada plena de t\u00edtulos.\nNo ver\u00e1n de 1965 regresou ao Camp Nou para xogar un amigable contra o Barcelona. As continuas apupadas da s\u00faa antiga afecci\u00f3n fixeron que o centrocampista lle dedicase xestos insultantes e acabase abandonando o terreo de xogo na primeira parte, motivo polo que foi multado polo seu club. En setembro ga\u00f1ou a s\u00faa segunda Copa Intercontinental, de novo contra o Independiente, tras ga\u00f1ar 3-0 en San Siro e empatar sen goles na Arxentina.\nTerceiro \"scudetto\".\nNa tempada 1965/66 marcou cinco goles en 27 partidos de liga, proclam\u00e1ndose campi\u00f3n de Italia por terceira vez, superando nesta ocasi\u00f3n por catro puntos o segundo, o Bologna dirixido por Carniglia. Na Copa de Europa participou co Inter na eliminaci\u00f3n en oitavos do Dinamo de Bucarest, por segundo ano consecutivo, e do Ferencv\u00e1rosi de Fl\u00f3ri\u00e1n Albert en cuartos de final. Xogou tam\u00e9n os dous partidos de semifinais contra o Real Madrid, na que foi a primeira eliminatoria perdida do club milan\u00e9s na Copa de Europa. Perderon 1-0 cun gol de Pirri na ida en Madrid, mentres que o partido de volta acabou con empate a un gol, tras anotar Facchetti e Amancio. Nas votaci\u00f3ns ao Bal\u00f3n de Ouro 1965 quedou na terceira posici\u00f3n, por detr\u00e1s do portugu\u00e9s Eus\u00e9bio e do tam\u00e9n interista Facchetti.\nFin do Grande Inter.\nNa tempada 1966/67 o Inter mantivo o mesmo bloque de xogadores, dirixido de novo dende o centro do campo por Su\u00e1rez, Corso, e Mazzola, e ocupou a primeira posici\u00f3n da t\u00e1boa durante case toda a tempada. Na Copa de Europa eliminaron primeiro o Torpedo Moscova sovi\u00e9tico grazas a un gol en propia porta de Voronin, e na segunda rolda o Vasas h\u00fangaro, tras unha grande actuaci\u00f3n de Mazzola. Despois de desfacerse do Real Madrid en cuartos de final, enfrontouse en semifinais ao CSKA Sofia b\u00falgaro, no que xogaban entre outros Penev ou Gaganelov. Tanto o partido de ida como o de volta acabaron con empate a un gol, polo que se disputou un encontro de desempate en Bolo\u00f1a, no que o equipo de Su\u00e1rez sa\u00edu vitorioso grazas a un gol de Cappellini (1-0). Deste xeito o Inter acadou a s\u00faa terceira final da Copa de Europa en catro anos e esta ter\u00eda sido a cuarta final que disputar\u00eda Luis Su\u00e1rez. Con todo, o futbolista galego perdeu a cita por unha lesi\u00f3n, sendo substitu\u00eddo por Mauro Bicicli, e o seu equipo caeu derrotado por 2-1 contra o outro finalista, o Celtic escoc\u00e9s dos Lisbon Lions, que remontou o gol inicial de Mazzola con dous tantos de Gemmell e Chalmers.\nXusto a continuaci\u00f3n da final perdida de Lisboa, o Inter disputou o derradeiro partido de liga, ao que chegaba como l\u00edder cun punto de vantaxe sobre a Juventus. Mais o encontro fronte ao Mantova rematou con derrota para o equipo lombardo, mentres que a Juventus venceu no seu partido \u00e1 Lazio, dando un xiro \u00e1 clasificaci\u00f3n. Unha semana despois o Inter caeu eliminado nas semifinais da Copa Italia contra o Padova, completando as\u00ed a primeira tempada sen t\u00edtulos dende 1963, e rematando deste xeito a etapa do Grande Inter. Su\u00e1rez acabou a campa\u00f1a cun total de 43 partidos e 4 goles.\n\u00daltimos anos.\nNa tempada 1967/68, despois de anos de \u00e9xitos, o bloque de xogadores do Inter comezaba a desmantelarse, coa marcha entre outros do capit\u00e1n Picchi ou de Aristide Guarneri. O equipo acabou quinto na liga e terceiro na Copa Italia, disputando Su\u00e1rez 38 partidos e anotando 3 goles. Tras este fracaso deixaron o club o presidente Moratti, o adestrador Helenio Herrera, e importantes xogadores como o gardameta Sarti. O equipo dirixido agora por Alfredo Foni e con Mario Bertini como \u00fanica incorporaci\u00f3n destacada, acabou cuarto en liga e eliminado da Copa Italia na primeira fase. Su\u00e1rez participou en 31 partidos e marcou dous goles, un deles na Copa de F\u00fatbol Internacional.\nA 1969/70 foi a novena e derradeira tempada de Luis Su\u00e1rez no Inter de Mil\u00e1n. Antes do comezo desta, durante as s\u00faas vacaci\u00f3ns de ver\u00e1n, volveu vestir a camiseta do Deportivo da Coru\u00f1a para disputar o 24\u00ba Trofeo Teresa Herrera en Riazor. Xogou a primeira semifinal contra o Olympic de Charleroi belga e anotou o gol da vitoria no minuto 115, case ao final da pr\u00f3rroga. Xa de volta en Mil\u00e1n, con Heriberto Herrera como novo adestrador e cos regresos de Guarneri e Jair e fichaxes como a do dianteiro Boninsegna, o Inter recuperou a s\u00faa competitividade, a\u00ednda que non puido superar o Cagliari de Gigi Riva, Sergio Gori e Nen\u00e9, que se fixo co \"scudetto\". Na Copa de Feiras eliminou sucesivamente a Sparta de Praga, Hansa Rostock, Barcelona e Hertha Berlin, ata caer eliminado nas semifinais co Anderlecht.\nO 25 de abril de 1970 xogou o seu derradeiro partido co Inter, na vitoria por 0-5 contra a Sampdoria no Estadio Luigi Ferraris. Pechou a s\u00faa etapa no club lombardo con 329 partidos oficiais, 55 goles e 7 t\u00edtulos.\nSampdoria.\nNo ver\u00e1n de 1970 foi traspasado \u00e1 Sampdoria, nunha operaci\u00f3n na que entraron tam\u00e9n Mario Frustalupi, que pasou a ser xogador do Inter, e Dino Spadetto, cedido \u00e1 Sampdoria. Debutou co equipo de Fulvio Bernardini o 30 de agosto na vitoria por 1-0 contra o Perugia, correspondente \u00e1 Copa Italia. Xogou tres anos no club xenov\u00e9s, logrando o obxectivo da permanencia nas tres. Disputou 73 encontros e marcou 13 goles.\nXogou o seu derradeiro partido oficial o 29 de abril de 1973, no empate a un gol contra o Bologna no Estadio Renato Dall'Ara. Tralo remate da tempada colgou as botas e comezou a s\u00faa carreira como adestrador.\nSelecci\u00f3n espa\u00f1ola.\nDebutou coa selecci\u00f3n espa\u00f1ola o 30 de xaneiro de 1957 no Santiago Bernab\u00e9u, nun partido amigable contra os Pa\u00edses Baixos. Formou no ataque xunto a Miguel, Kubala, Gento e o tam\u00e9n debutante Di St\u00e9fano, e deulle a este \u00faltimo a asistencia no primeiro dos seus tres goles, nun partido que rematou 5-1 a favor de Espa\u00f1a. Marcou o seu primeiro gol coa selecci\u00f3n na s\u00faa segunda aparici\u00f3n, un mes e medio despois no mesmo estadio, no primeiro partido da fase de clasificaci\u00f3n para o Mundial de 1958 contra Su\u00edza, superando o gardameta helv\u00e9tico Parlier tras unha combinaci\u00f3n con Di St\u00e9fano.\nTras non lograr a clasificaci\u00f3n para ese Mundial, Espa\u00f1a participou nas clasificatorias para a primeira edici\u00f3n da Eurocopa. Su\u00e1rez anotou dous goles no primeiro partido, contribu\u00edndo a eliminar a Polonia, pero na seguinte rolda Espa\u00f1a foi descualificada por negarse a viaxar \u00e1 Uni\u00f3n Sovi\u00e9tica. Logrou a clasificaci\u00f3n para o Mundial de 1962, e foi un dos elixidos por Coronado e Helenio Herrera para disputar a fase final en Chile. Formou na dianteira xunto a Eulogio Mart\u00ednez, Gento e Pusk\u00e1s no primeiro partido contra Checoslovaquia, que acabou cunha derrota por 1-0 cun gol de \u0160tibr\u00e1nyi, e foi titular tam\u00e9n na vitoria contra M\u00e9xico (1-0), con gol de Peir\u00f3. Para o terceiro partido, contra o Brasil de Garrincha e Pel\u00e9 (este \u00faltimo lesionado), o seleccionador espa\u00f1ol realizou unha revoluci\u00f3n no once, deixando f\u00f3ra a Carmelo, Santamar\u00eda, Del Sol e Su\u00e1rez. Espa\u00f1a quedou eliminada, ao perder 2-1 cos brasileiros, con dous goles de Amarildo.\nEn 1964 formou parte da selecci\u00f3n espa\u00f1ola que, dirixida por Jos\u00e9 Villalonga, ga\u00f1ou o primeiro t\u00edtulo da s\u00faa historia, na segunda edici\u00f3n da Eurocopa. Na semifinal contra a Hungr\u00eda de Fl\u00f3ri\u00e1n Albert realizou unha gran primeira parte, e no minuto 35 meteu un centro que rematou ao interior da porter\u00eda Chus Pereda. Na segunda parte xogou mancado debido aos numerosos golpes recibidos, e os h\u00fangaros empataron por medio de Bene. O partido foi \u00e1 pr\u00f3rroga, decant\u00e1ndose esta a favor de Espa\u00f1a grazas a un gol no minuto 112 do tam\u00e9n coru\u00f1\u00e9s Amancio. Na final contra a Uni\u00f3n Sovi\u00e9tica foi un dos m\u00e1is destacados e deulle a asistencia de novo a Pereda para facer o primeiro gol do partido, no minuto 6. Case inmediatamente Khusainov bateu a Iribar po\u00f1endo o empate, e a seis minutos do final do partido, o tam\u00e9n galego Marcelino superou o m\u00edtico porteiro Lev Iashin, d\u00e1ndolle a Espa\u00f1a o seu primeiro t\u00edtulo. Ademais foi elixido no once ideal do torneo, compartindo o centro do campo con Amancio e co sovi\u00e9tico Valentin Ivanov.\nEn 1966 disputou o seu segundo Mundial, no que xogou os dous primeiros partidos, contra a Arxentina e Su\u00edza, quedando eliminada Espa\u00f1a na fase de grupos. Estivo ausente da selecci\u00f3n nos seguintes anos, ata que en 1972 o seleccionador e antigo compa\u00f1eiro seu, L\u00e1szl\u00f3 Kubala, chamouno para un partido amigable contra Grecia en Tesal\u00f3nica, no que foi o seu \u00faltimo encontro coa camiseta da selecci\u00f3n.\nComo adestrador.\nComezou a s\u00faa carreira como adestrador mentres era a\u00ednda xogador da Sampdoria, exercendo na s\u00faa \u00faltima tempada como segundo adestrador de Heriberto Herrera. Despois da s\u00faa retirada pasou a adestrar nas categor\u00edas inferiores do Genoa.\nInter de Mil\u00e1n.\nEn maio de 1974 regresou ao Inter de Mil\u00e1n, convert\u00e9ndose no seu novo adestrador en substituci\u00f3n do seu antigo mentor, Helenio Herrera. Al\u00ed dirixiu antigos compa\u00f1eiros seus como Facchetti, Mazzola, Bertini ou Boninsegna, e outros novos elementos como Bini ou Scala.\nO equipo realizou unha mala tempada, rematando na novena posici\u00f3n na liga. Competiu tam\u00e9n na Copa da UEFA, onde eliminou o FC Etar b\u00falgaro na primeira rolda, quedando eliminado na segunda contra o FC Amsterdam.\nCagliari.\nNa tempada 1975/76 fichou polo Cagliari, pero foi destitu\u00eddo logo de 12 partidos, nos que non conseguiu ningunha vitoria. Foi substitu\u00eddo por Mario Tiddia, que non conseguiu salvar o equipo do descenso \u00e1 Serie B.\nSPAL.\nEn febreiro de 1977 colleu as rendas do SPAL, sendo o cuarto adestrador da tempada, despois de que pasasen antes polo banco Guido Capello, Giovanni Ballico e Ottavio Bugatti. O equipo ocupaba a derradeira posici\u00f3n da Serie B, e baixo a batuta de Su\u00e1rez conseguiu sa\u00edr dos postos de descenso. Con todo, unha derrota na \u00faltima xornada contra o Pescara mandou o equipo ata a antepen\u00faltima posici\u00f3n, descendendo deste xeito \u00e1 Serie C.\nComo.\nEn decembro de 1977 chegou ao Como, na Serie B, en substituci\u00f3n do destitu\u00eddo Gennaro Rambone. O equipo ocupaba postos de descenso \u00e1 Serie C no momento da chegada de Luis Su\u00e1rez (trala xornada 13), e a\u00ednda que este conseguiu sacar o equipo do pozo, volveu caer a ditas posici\u00f3ns varias xornadas despois. En febreiro recibiu unha sanci\u00f3n de dous meses por insultar un \u00e1rbitro. Trala xornada 24 foi substitu\u00eddo por Narciso Pezzotti, que tampouco conseguiu salvar o equipo do descenso. O balance de Su\u00e1rez no Como foi de tres vitorias, catro empates e catro derrotas.\nDeportivo da Coru\u00f1a.\nEn novembro de 1978 regresou ao Deportivo da Coru\u00f1a, para substitu\u00edr o adestrador Enrique Mateos, destitu\u00eddo despois de dez xornadas, co equipo ocupando a 18\u00aa posici\u00f3n da Segunda Divisi\u00f3n. Dirixiu o equipo xa na xornada 11 contra o Barakaldo, a\u00ednda que o fixo dende a bancada pois no banco sentou naquel partido Sertucha. Xa como adestrador oficial obtivo bos resultados, principalmente en Riazor, onde se mantivo invicto, e conseguiu salvar o equipo do descenso na pen\u00faltima xornada, nunha vitoria por 3-0 sobre o Getafe, con dous goles de Alfonso Castro e un de Daniel Bartolotta. Rematou a tempada na 15\u00aa posici\u00f3n, cun balance dende a s\u00faa chegada de 11 vitorias, 7 empates e 10 derrotas, e a\u00ednda que mantivo varias reuni\u00f3ns co club para negociar a s\u00faa renovaci\u00f3n, esta non se concretou por falta de acordo entre as d\u00faas partes.\nSelecci\u00f3n espa\u00f1ola.\nEn xu\u00f1o de 1980 foi contratado pola Federaci\u00f3n Espa\u00f1ola como adestrador das selecci\u00f3ns B, sub-21 e sub-23 de Espa\u00f1a. Dirixiu estes equipos durante os seguintes anos en varias competici\u00f3ns como as Eurocopas sub-21 de 1982, 1984, 1986 e 1988. Na edici\u00f3n de 1984, ao mando de futbolistas como Zubizarreta, Sanch\u00eds, Butrague\u00f1o ou os irm\u00e1ns Patxi e Julio Salinas, acadou a final, perd\u00e9ndoa contra Inglaterra. Na edici\u00f3n de 1988, con xogadores como Ablanedo II, Quique, Paco Llorente, Gallego, Eusebio ou Ram\u00f3n, volveu chegar \u00e1 final, onde esta vez si logrou proclamarse campi\u00f3n, tras derrotar a Italia. Ademais durante estes anos realizou labores de axudante dos seleccionadores absolutos Jos\u00e9 Santamar\u00eda e Miguel Mu\u00f1oz.\nEn agosto de 1988 foi elixido pola directiva da Federaci\u00f3n presidida por \u00c1ngel Mar\u00eda Villar como novo seleccionador espa\u00f1ol, substitu\u00edndo a Miguel Mu\u00f1oz, que ocupara o cargo durante seis anos. Debutou coa absoluta o 14 de setembro de 1988 nun partido amigable contra Iugoslavia no Carlos Tartiere, que acabou con vitoria balc\u00e1nica por 1-2, con goles de Ba\u017edarevi\u0107 e Cvetkovi\u0107. A continuaci\u00f3n disputou a fase de clasificaci\u00f3n para o Mundial, logrando o primeiro posto do seu grupo, con seis vitorias en oito partidos.\nLevou ao Mundial de 1990 en Italia varios dos xogadores que xa dirixira nas categor\u00edas inferiores, como Zubizarreta, Sanch\u00eds, Butrague\u00f1o, Quique, M\u00edchel, Robert ou Julio Salinas. Espa\u00f1a quedou encadrada no grupo E, xunto a B\u00e9lxica, Corea do Sur e o Uruguai, e pasou \u00e1 seguinte fase como primeira clasificada, con 5 puntos de 6 posibles. Nos oitavos de final o equipo enfrontouse a Iugoslavia, acabando o tempo regulamentario con empate a un gol, marcando Salinas polo equipo espa\u00f1ol e Stojkovi\u0107 por parte iugoslava. Finalmente, na pr\u00f3rroga, Stojkovi\u0107 fixo o segundo para o seu equipo, po\u00f1endo fin \u00e1 participaci\u00f3n espa\u00f1ola no Mundial.\nDirixiu varios partidos m\u00e1is da selecci\u00f3n ata abril de 1991, cando foi cesado pola Federaci\u00f3n despois de tres derrotas consecutivas, fronte a Francia, Hungr\u00eda e Roman\u00eda.\nInter de Mil\u00e1n (2\u00aa etapa).\nEn xaneiro de 1992 volveu ao Inter de Mil\u00e1n, para ocupar o lugar de Corrado Orrico, adestrador cesado trala xornada 17, co equipo ocupando o noveno posto da t\u00e1boa. Na s\u00faa segunda etapa \u00e1 fronte do equipo \"neroazzurro\" tivo ao seu mando futbolistas como Zenga, Klinsmann, Matth\u00e4us, Berti, Brehme, Bergomi, Ferri ou Dino Baggio, e a Aristide Guarneri como segundo adestrador. Tivo que lidar con problemas de indisciplina, enfront\u00e1ndose a Stefano Desideri, que foi apartado do equipo por insultalo, e a lesi\u00f3ns como a de Math\u00e4us, o mellor xogador do equipo. Finalmente o Inter acabou oitavo, quedando f\u00f3ra das competici\u00f3ns europeas por primeira vez en 17 anos. O balance de Su\u00e1rez foi de 5 vitorias, 9 empates e 4 derrotas. Deixou o banco ao remate da tempada pero continuou ligado ao club durante os seguintes anos, na secretar\u00eda t\u00e9cnica.\nAlbacete.\nEn maio de 1994 converteuse no adestrador do Albacete para a tempada 1994/95 da Primeira Divisi\u00f3n. Con todo, dimitiu despois da primeira xornada, ao descubrir que o club negociaba o regreso de Benito Floro.\nInter de Mil\u00e1n (3\u00aa etapa).\nEn setembro de 1995 p\u00faxose \u00e1 fronte do Inter de Mil\u00e1n por terceira vez, de xeito provisional tras a destituci\u00f3n de Ottavio Bianchi. Dirixiu o equipo en seis encontros, logrando unha vitoria, catro empates e unha derrota. En novembro deixou o cargo e foi substitu\u00eddo por Roy Hodgson, continuando nos despachos do club durante varios anos.\nReco\u00f1ecementos.\nEn 1960 recibiu o Bal\u00f3n de Ouro, superando nas votaci\u00f3ns a Ferenc Pusk\u00e1s e Uwe Seeler. Ademais rematou segundo nas edici\u00f3ns de 1961 e 1964, por detr\u00e1s de Omar S\u00edvori e Denis Law respectivamente, e terceiro na de 1965, na que o ga\u00f1ador foi Eus\u00e9bio.\nEn setembro de 1965 foi condecorado coa Medalla de Ouro ao M\u00e9rito Deportivo do Concello da Coru\u00f1a, xunto ao tenista Manolo Santana, e en 1989 a Xunta de Galicia entregoulle a Medalla Castelao. En 2016 o xornal \"Marca\" premiouno co galard\u00f3n Marca Leyenda.\nVida persoal.\nCasou en 1967 na Igrexa de San Xurxo da Coru\u00f1a con Nieves Arang\u00fcena Berea. Tiveron dous fillos, Luis e Ignacio. O segundo deles, que padec\u00eda unha enfermidade conx\u00e9nita, faleceu en maio de 1977 en X\u00e9nova, aos sete anos de idade."}
{"id": "17440", "revid": "23204", "url": "https://gl.wikipedia.org/wiki?curid=17440", "title": "David Livingstone", "text": "David Livingstone, nado en Blantyre, South Lanarkshire, (Escocia) o 19 de marzo de 1813 e finado en Chitambo, na actual Zambia o 1 de maio de 1873, foi un explorador, m\u00e9dico e misioneiro escoc\u00e9s, co\u00f1ecido principalmente polo descubrimento das cataratas Victoria e pola s\u00faa actividade antiescravista.\nTraxectoria.\nFormaci\u00f3n.\nTras cursa-las carreiras de medicina e teolox\u00eda, Livingstone entrou na Sociedade de Misioneiros de Londres e en 1840 foi enviado a \u00c1frica, \u00e1 zona de Bechuanalandia (actual Botswana). En 1844 casou con Mary Moffat, quen estivo xunto a el en \u00c1frica alg\u00fans anos antes de volver a Inglaterra cos seus fillos.\nPrimeira viaxe.\nDurante oito anos exerceu a s\u00faa actividade misioneira pola rexi\u00f3n, percorrendo o deserto do Kalahari e descubrindo o lago Ngami (1849) e o r\u00edo Zambeze. No ano 1852 decide atravesar o sur de \u00c1frica de lado a lado; durante a viaxe descubriu as cataratas Victoria (1855) \u00e1s que puxo ese nome en honor da ra\u00ed\u00f1a Vitoria. Pouco tempo despois volveu a Inglaterra debido a que a sociedade misioneira \u00e1 que pertenc\u00eda lle retirou o financiamento. \u00c1 s\u00faa volta descubriu que a s\u00faa familia estaba case na miseria e decidiu publicar un libro narrando a s\u00faa viaxe. O libro titulouse \"Missionary travels\" (\"Viaxes misioneiras\") e foi un \u00e9xito que o converteu nun heroe e que fixo que a s\u00faa familia nunca m\u00e1is tivese necesidade de cartos. Nese libro, Livingstone fac\u00eda unha visi\u00f3n demasiado optimista da s\u00faa viaxe, dando pouca importancia aos perigos que correu (a viaxe afectou gravemente a sa\u00fade de Livingstone que sufriu 27 ataques de malaria e foi mordido por un le\u00f3n en 1843) e m\u00e1is \u00e1 beleza do lugar. Sen d\u00fabida, Livingstone pretend\u00eda promocionar \u00c1frica como unha posible colonia brit\u00e1nica, pero outros exploradores que animados polo seu libro decidiron repetir a s\u00faa aventura non tiveron tanta sorte.\nSegunda viaxe.\nSen a axuda da sociedade misioneira, Livingstone prop\u00faxose conseguir novas fontes de financiamento para volver a \u00c1frica nunha nova expedici\u00f3n e conseguiunas na Royal Geography Society. En 1858 volveu a \u00c1frica cunha grande expedici\u00f3n inglesa na que o acompa\u00f1aban moitos eruditos. Explorou o espazo comprendido entre o lago Nyassa e o Zambeze. Por\u00e9n, o r\u00edo era innavegable a partir dos r\u00e1pidos de Kabrabasa e o barco da expedici\u00f3n non era tan manexable como as pequenas canoas que Livingstone utilizou na s\u00faa primeira viaxe, que ademais se pod\u00edan transportar por terra. Livingstone empe\u00f1ouse en continuar e a expedici\u00f3n acabou en desastre: morreron moitos dos membros occidentais, entre eles a s\u00faa muller Mary a causa dun ataque de disenter\u00eda en 1863, e o seu irm\u00e1n Charles. En 1864 volveu a Inglaterra coa s\u00faa reputaci\u00f3n minguada.\nTerceira viaxe.\nLivingstone quer\u00eda volver a \u00c1frica e aproveitou a pol\u00e9mica existente sobre as fontes do Nilo. A pesar da s\u00faa ca\u00edda en desgraza puido convencer a Royal Geography Society e a un investidor independente de que financiasen o seu proxecto para descubrir o nacemento do r\u00edo. Alg\u00fans historiadores opinan que o das fontes do Nilo non foi m\u00e1is que unha escusa e que o que Livingstone en realidade quer\u00eda era morrer en \u00c1frica.\nEn marzo de 1866 Livingstone estaba de novo en \u00c1frica comezando esta vez a s\u00faa expedici\u00f3n na illa de Zanz\u00edbar. Descubriu os lagos Bangweulu e Mweru, e o r\u00edo Lualaba, afluente do r\u00edo Congo que identificou erroneamente co Nilo. Despois dirixiuse \u00e1 ribeira do lago Tanganica (1867).\nDesaparici\u00f3n e encontro con Stanley.\nA partir de 1868 non se soubo nada do doutor Livingstone e os desertores da expedici\u00f3n espallaron rumores sobre a s\u00faa a morte. Con todo, a opini\u00f3n p\u00fablica mostr\u00e1base esc\u00e9ptica. Un ano despois da desaparici\u00f3n, o xornal New York Herald mandou o seu reporteiro estrela, Henry Morton Stanley, na procura de Livingstone. O reporteiro dirixiuse a Zanz\u00edbar na espera de que o doutor aparecese (ese era o lugar onde repo\u00f1\u00eda as s\u00faas provisi\u00f3ns) pero non deu resultado. As\u00ed, durante varios meses dedicouse a explora-la zona ata que un d\u00eda chegou a Ujiji, onde os nativos o informaron de que o Livingstone se atopaba al\u00ed. O encontro foi o 11 de novembro de 1871 e \u00e9 lendaria a frase que Stanley pronunciou ao saudar o explorador: \"Doutor Livingstone, supo\u00f1o\".\nStanley pensaba quedar moi pouco tempo con Livingstone pero a personalidade deste asombrouno e levouno a pasar m\u00e1is de catro meses con el, tempo no que exploraron o lago Tanganika. Stanley tentou que o doutor volvese a Inglaterra pero a s\u00faa sa\u00fade era moi delicada e quedou en \u00c1frica cando ambos se despediron en 1872 en Uyanyembe. \u00c1 s\u00faa volta, o reporteiro escribiu un libro sobre o seu encontro co doutor no que fac\u00eda quizais unha visi\u00f3n demasiado optimista del (presentaba o doutor cunha aura de santidade), talvez pareceulle m\u00e1is comercial presentar un santo que un vello amargado, ou quizais realmente o doutor o impresionou de tal forma que s\u00f3 viu os aspectos positivos da s\u00faa personalidade.\nEnfermidade e morte.\nLivingstone quer\u00eda completa-la s\u00faa misi\u00f3n, e a pesar da s\u00faa mala sa\u00fade continuou as exploraci\u00f3ns ata o 1 de maio de 1873, data en que morreu en Chitambo, daquela Rodesia Setentrional e agora en Zambia, a causa da malaria e dunha hemorraxia interna producida por unha obstruci\u00f3n intestinal. Susi e Chamah, antigos compa\u00f1eiros africanos do doutor, extraeron os seus \u00f3rganos e enterr\u00e1ronos \u00f3 p\u00e9 dunha \u00e1rbore, encheron o seu corpo de sal e deix\u00e1rono secar durante 14 d\u00edas. Despois lev\u00e1rono ata o c\u00f3nsul brit\u00e1nico en Bagamoio que trasladou o cad\u00e1ver a Inglaterra. Un exame forense no que se identificaron as lesi\u00f3ns no brazo esquerdo a causa do ataque do le\u00f3n permitiu asegura-la autenticidade dos restos. O seu ata\u00fade estivo exposto pola Royal Geography Society e o 18 de abril de 1874 (que foi d\u00eda de loito nacional) foi enterrado na abad\u00eda de Westminster, despedido como un heroe."}
{"id": "17441", "revid": "15490", "url": "https://gl.wikipedia.org/wiki?curid=17441", "title": "Her\u00f3doto", "text": "Her\u00f3doto (en grego \u1f29\u03c1\u03cc\u03b4\u03bf\u03c4\u03bf\u03c2 \u1f09\u03bb\u03b9\u03ba\u03b1\u03c1\u03bd\u1fb1\u03c3\u03c3\u03b5\u03cd\u03c2 [\"H\u0113r\u00f3dotos Halikarn\u0101sse\u00fas\"]; en lat\u00edn, \"H\u0113r\u014fd\u014ftus H\u0103l\u012dcarnassensis\") nado en Halicarnaso (actual Bodrum, en Turqu\u00eda) no 485 a. C. e finado en Turios no 425 a. C. foi un historiador e xe\u00f3grafo grego, considerado o pai da historiograf\u00eda.\nTraxectoria.\nEra orixinario de Halicarnaso, Tras a s\u00faa participaci\u00f3n dunha revolta contra o tirano Ligdamis tivo que marchar ao exilio na illa de Samos, e dedicouse a viaxar, viaxes que o levaron a Exipto, chegando ata a primeira catarata do Nilo, a Babilonia, a Siria, a Libia, a Italia e a Sicilia. Viviu en Atenas, e aqu\u00ed recolleu as tradici\u00f3ns orais das principais familias, en especial dos Alcme\u00f3nidas.\nHer\u00f3doto escribiu a historia da invasi\u00f3n persa de Grecia, co\u00f1ecida como a \"As historias de Her\u00f3doto\", considerada a primeira obra de historia, ata ent\u00f3n rexistr\u00e1banse os acontecementos hist\u00f3ricos en cr\u00f3nicas e \u00e9picas, pero Her\u00f3doto foi o primeiro en tratar o pasado como un problema filos\u00f3fico, que permit\u00eda co\u00f1ecer o comportamento humano. E foi o primeiro en recoller testemu\u00f1as presentes nos feitos que describ\u00eda e preocuparse pola obxectividade, na s\u00faa obra d\u00e1 tam\u00e9n abondas referencias etnogr\u00e1ficas. A\u00ednda que a obra non foi apreciada na antig\u00fc\u00eddade, Arist\u00f3teles calif\u00edcaa de mit\u00f3loga, Aulo Xelio calif\u00edcao de fabuladora, e tan s\u00f3 a partir do Renacemento comezou a ser valorada.\n\"As historias\" publicouse entre o 430 a. C. e o 424 a. C., div\u00eddense en nove libros, que reciben o nome das musas. Os primeiros seis tratan do crecemento do Imperio Persa e da s\u00faa influencia en Grecia. Os tres \u00faltimos describe os intentos do rei Xerxes por vingar a batalla de Marat\u00f3n e absorber Grecia dentro do Imperio Persa.\nHer\u00f3doto describe na s\u00faa obra os conf\u00edns da terra, nese contexto ent\u00e9ndese a primeira referencia \u00e1s illas Casit\u00e9rides no libro terceiro, a\u00ednda que s\u00f3 para afirmar que non sabe nada delas.\nParticipou na fundaci\u00f3n dunha colonia ateniense, Turios, na Magna Grecia, e da que recibiu a cidadan\u00eda e na que se cre que morreu polo 425 a.C."}
{"id": "17443", "revid": "23204", "url": "https://gl.wikipedia.org/wiki?curid=17443", "title": "Verosimilitude", "text": "A verosimilitude textual, xunto coa tensi\u00f3n textual, son as caracter\u00edsticas fundamentais que deben observar os textos tanto narrativos coma descritivos para lles ser reco\u00f1ecida a s\u00faa adecuidade por parte do receptor, para resultaren cribles e amenos a aquel que le ou escoita. \u00c1mbolos dous factores cons\u00e9guense por procedementos de cohesi\u00f3n interna, pois a presenza de tensi\u00f3n apoia inevitablemente \u00e1 verosimilitude.\nConceptos.\nNon se debe confundir a verosimilitude co realismo. A exacta imitaci\u00f3n, a completa reproduci\u00f3n do real non implica de seu credibilidade, como se deduce das palabras de L\u00e1zaro Carreter sobre o 'realismo' novelesco: o realismo non implica copia fiel dos aspectos m\u00e1is sensibles da realidade sen\u00f3n reproduci\u00f3n creativa desta na esfera do imaxinario\". A verosimilitude ac\u00e1dase por procedementos de cohesi\u00f3n interna que permiten que parezan verdadeiros os sucesos contados inda que non o sexan.\nEntre estes feitos, est\u00e1n aqueles que favorecen a tensi\u00f3n textual. Toda boa narraci\u00f3n ha de mante-lo interese e a curiosidade do lector. O que narra pode e debe manter o interese do lector mediante:"}
{"id": "17444", "revid": "22570", "url": "https://gl.wikipedia.org/wiki?curid=17444", "title": "Cohesi\u00f3n", "text": "A cohesi\u00f3n textual \u00e9 unha propiedade que deben presentar os textos para seren veros\u00edmiles. Por cohesi\u00f3n ent\u00e9ndese a relaci\u00f3n que establecen entre si t\u00f3dolos elementos textuais (proposici\u00f3ns, palabras, frases, cl\u00e1usulas, oraci\u00f3ns, par\u00e1grafos)\nO concepto de cohesi\u00f3n textual.\nPara que un texto te\u00f1a coherencia, \u00e9 necesario que os elementos que o conforma pos\u00faan cohesi\u00f3n:\nAs\u00ed e todo, a ausencia de incoherencias -a pesar de que a s\u00faa presenza negue toda cohesi\u00f3n- non implica de seu cohesi\u00f3n. Hai unha serie de procedementos que aumentan a cohesi\u00f3n textual\nProcedementos que cohesionan os textos narrativos.\nProcedementos de cohesi\u00f3n por repetici\u00f3n.\n\u00c9 preciso referirse con frecuencia \u00f3s elementos ou procesos que mante\u00f1en unha presenza constante no texto: os personaxes, o espazo, determinadas acci\u00f3ns... A repetici\u00f3n pura e simple das palabras predominantes na mensaxe narrativa \u00e9 un mecanismo de cohesi\u00f3n textual, e co\u00f1\u00e9cese co nome de an\u00e1fora.\nProcedementos de cohesi\u00f3n por substituci\u00f3n.\nA repetici\u00f3n dunha mesma palabra nun texto pode derivar en monoton\u00eda, e denota, as\u00ed mesmo, pobreza de vocabulario. Para evitalo dispomos de variados recursos polos cales utilizamos outras palabras coas que garda relaci\u00f3ns significativas e que non alteran \u00f3 substitu\u00edren a comprensi\u00f3n do texto e achegan cohesi\u00f3n, son:\nO emprego de conectores.\nOs conectores son elementos gramaticais que conectan e relacionan bloques de texto. Nos textos narrativos predominan os conectores temporais, mentres que nos descritivos, os conectores espaciais."}
{"id": "17445", "revid": "5863", "url": "https://gl.wikipedia.org/wiki?curid=17445", "title": "T\u00e9cnica narrativa", "text": "As t\u00e9cnicas narrativas son os diversos procedementos usados polo autor dun texto narrativo para crear o relato:"}
{"id": "17446", "revid": "1131", "url": "https://gl.wikipedia.org/wiki?curid=17446", "title": "Descrici\u00f3n", "text": "A descrici\u00f3n \u00e9 un sistema de elocuci\u00f3n no que se realiza unha representaci\u00f3n por medio da palabra, da pintura ou doutra arte, de calquera aspecto da realidade, desde os que poidan ser m\u00e1is concretos ata aqueles m\u00e1is abstractos.\nUn procedemento did\u00e1ctico para definir e caracterizar a modalidade descritiva \u00e9 a comparaci\u00f3n con aqueles textos pertencentes a outras modalidades, en concreto a narraci\u00f3n e o di\u00e1logo:\nO que describe pretende provocar no receptor unha imaxe semellante \u00e1 impresi\u00f3n real que el recibiu no seu momento. O texto descritivo \u00e9 un tipo de escrito que ten o prop\u00f3sito b\u00e1sico de informar acerca de como \u00e9 ou foi algo.\nAlg\u00fans tipos de descrici\u00f3n:\nTipos de descrici\u00f3n segundo a actitude:"}
{"id": "17447", "revid": "22570", "url": "https://gl.wikipedia.org/wiki?curid=17447", "title": "Descrici\u00f3n t\u00e9cnica", "text": "A clasificaci\u00f3n comunmente aceptada dos tipos de texto (narrativo, descritivo, expositivo e argumentativo) procede do sistema ret\u00f3rico cl\u00e1sico e permite considerar os principais tipos de textos, diferenci\u00e1ndoos no car\u00e1cter predominantemente literario, est\u00e9tico da narraci\u00f3n ou da descrici\u00f3n; fronte \u00e1s marcadas vertentes cient\u00edfica e human\u00edstica con que se relacionan tanto os textos expositivos coma os argumentativos. Mediante os primeiros, o autor pon en xogo t\u00f3dalas posibilidades da lingua para crear novas dimensi\u00f3ns significativas e activar unha serie de recursos guiados por unha finalidade est\u00e9tica. A exposici\u00f3n e a argumentaci\u00f3n, por\u00e9n, perseguen a transmisi\u00f3n dun contido no cal a ambig\u00fcidade e a imprecisi\u00f3n non te\u00f1en cabida: a linguaxe empr\u00e9gase no seu valor denotativo. A s\u00faa misi\u00f3n \u00e9 dar unha informaci\u00f3n obxectiva de calquera tema, \u00f3 que no caso da argumentaci\u00f3n, hai que inclu\u00edr a funci\u00f3n persuasiva.\nCon todo, e dun xeito xeral, podemos afirmar que \u00e9 dif\u00edcil achar unha modalidade illada sen que participe outra nun mesmo contexto: non se concibe a narraci\u00f3n sen elementos descritivos, a argumentaci\u00f3n, pola s\u00faa parte, comb\u00ednase tam\u00e9n coa exposici\u00f3n, a\u00ednda que esta poida aparecer, sen d\u00fabida, illada e independentemente; e a descrici\u00f3n (a variedade descritiva denominada descrici\u00f3n t\u00e9cnica) est\u00e1 presente nas modalidades expositiva e argumentativa, pois, desde nun folleto dun aparato el\u00e9ctrico ata nun artigo cient\u00edfico, cobra especial importancia a descrici\u00f3n t\u00e9cnica, moi afastada da descrici\u00f3n que xorde con intenci\u00f3n est\u00e9tica.\nO feito de que a descrici\u00f3n t\u00e9cnica estea en estreita relaci\u00f3n coa exposici\u00f3n cient\u00edfica inf\u00edrelle a esta calidades b\u00e1sicas que todo texto cient\u00edfico debe posu\u00edr:\nEnumeramos a continuaci\u00f3n as caracter\u00edsticas que debe posu\u00edr a denominada descrici\u00f3n t\u00e9cnica:"}
{"id": "17449", "revid": "1131", "url": "https://gl.wikipedia.org/wiki?curid=17449", "title": "T\u00e9cnicas descritivas", "text": "Nos textos literarios, por predominar o intu\u00eddo sobre a impresi\u00f3n observada, son moi frecuentes as t\u00e9cnicas impresionista e expresionista."}
{"id": "17450", "revid": "56817", "url": "https://gl.wikipedia.org/wiki?curid=17450", "title": "Funci\u00f3ns da descrici\u00f3n", "text": "Segundo Phillippe Hamon entre as funci\u00f3ns que pode desenvolver a descrici\u00f3n destaca, sobre todo, a funci\u00f3n informativa.\nPode estar presente ademais unha funci\u00f3n simb\u00f3lica: A trav\u00e9s da expresi\u00f3n, do aspecto das persoas, lugares e cousas \u00e9 normal establecer unha relaci\u00f3n simb\u00f3lica entre o espazo en que circulan os personaxes e o seu car\u00e1cter ou estado an\u00edmico nun momento determinado.\nOutra funci\u00f3n \u00e9 a creaci\u00f3n de anticl\u00edmax, de pausas no devir dos acontecementos, no fluxo narrativo: A descrici\u00f3n como contrapunto artificioso da narraci\u00f3n que a mi\u00fado facilita o lucimento do virtuosismo ling\u00fc\u00edstico do escritor (funci\u00f3n estil\u00edstica).\nFunci\u00f3n indicial, dependendo do contexto: as descrici\u00f3ns f\u00fandense con acci\u00f3ns concretas desenvolvendo este labor."}
{"id": "17451", "revid": "5863", "url": "https://gl.wikipedia.org/wiki?curid=17451", "title": "Etopeia", "text": "A etopeia \u00e9 un recurso estil\u00edstico consistente en describir unha persoa, persoeiro ou personaxe atendendo exclusivamente \u00e1s s\u00faas calidades \u00e9ticas e morais."}
{"id": "17453", "revid": "1210528", "url": "https://gl.wikipedia.org/wiki?curid=17453", "title": "Escala de tempo xeol\u00f3xico", "text": ""}
{"id": "17454", "revid": "89787", "url": "https://gl.wikipedia.org/wiki?curid=17454", "title": "Calendario", "text": "Un calendario \u00e9 un sistema de medida para longos per\u00edodos de tempo. Os calendarios xeralmente definen unidades de espazo en termos de d\u00edas, con unidades maiores para m\u00faltiplos d\u00edas. Esas unidades reciben nomes ou n\u00fameros para facilitar a lembranza de eventos ou acontecementos hist\u00f3ricos e planear eventos futuros.\nHistoria e caracter\u00edsticas.\nA palabra \"calendario\" \u00fasase tam\u00e9n para describir o aparato f\u00edsico (xeralmente de papel) para o uso do sistema (por exemplo, \"calendario de mesa\"), e tam\u00e9n un conxunto particular de eventos planeados.\nPracticamente todos os sistemas de calendario utilizan unha unidade coloquialmente chamada \"ano\" que se aproxima ao ano tropical da Terra (ou sexa, o tempo que leva un ciclo completo de estaci\u00f3ns) para facilitar o planeamento de actividades agr\u00edcolas. Moitos calendarios tam\u00e9n usan unha unidade de tempo chamada \"mes\" baseado nas fases da L\u00faa no ceo; un calendario lunar \u00e9 aquel no cal os d\u00edas son numerados dentro de cada ciclo de fases da L\u00faa. Como o lonxitude do mes lunar non se encaixa nun divisor exacto dentro do ano tropical, un calendario puramente lunar rapidamente se perde dentro das estaci\u00f3ns. Os calendarios lunares compensan iso engadindo un mes extra cando \u00e9 necesario para reali\u00f1ar os meses coas estaci\u00f3ns.\nNo Occidente adoptouse o calendario xuliano, baseado en anos, que numera os d\u00edas dentro dos meses, que son m\u00e1is longos que o ciclo lunar, por iso non \u00e9 conveniente para seguir as fases da L\u00faa, mais fai un traballo mellor seguindo as estaci\u00f3ns. Infelizmente, o ano tropical da Terra non \u00e9 un m\u00faltiplo exacto dos d\u00edas (\u00e9 de aproximadamente 365,2422 d\u00edas), ent\u00f3n lentamente cae f\u00f3ra de sincron\u00eda coas estaci\u00f3ns. Por esa raz\u00f3n, o calendario gregoriano foi adoptado m\u00e1is tarde na maior parte do occidente. Por usar un sistema flexible de ano bisesto, pode ser axustado para pechar coas estaci\u00f3ns.\nOs calendarios poden definir outras unidades de tempo, como a semana, para o prop\u00f3sito de planear actividades regulares que non se encaixan facilmente con meses ou anos.\nOs calendarios poden ser completos ou incompletos. Calendarios completos ofrecen un modo de nomear cada d\u00eda consecutivo, en tanto que os calendarios incompletos non. O primeiro calendario romano -que non ti\u00f1a ti\u00f1a ning\u00fan modo de designar os d\u00edas dos meses de inverno que non fose agrupar todos xuntos como \"inverno\"- \u00e9 un exemplo dun calendario incompleto, en tanto que o calendario gregoriano \u00e9 un exemplo de calendario completo.\nOs calendarios en uso na Terra son frecuentemente lunares, solares, luni-solares ou arbitrarios. Un calendario lunar \u00e9 sincronizado co movemento da L\u00faa; un exemplo diso \u00e9 o calendario isl\u00e1mico. Un calendario solar \u00e9 sincronizado co movemento do Sol; un exemplo \u00e9 o calendario persa. Un calendario luni-solar \u00e9 sincronizado con ambos os movementos do Sol e da L\u00faa; un exemplo \u00e9 o calendario hebraico. Un calendario abitrario non \u00e9 sincronizado nin co Sol nin coa L\u00faa. Un exemplo diso \u00e9 o calendario xuliano usado por astr\u00f3nomos. Hai alg\u00fans calendarios que parecen estar sincronizados co movemento de Venus, como o calendario exipcio; a sincronizaci\u00f3n con Venus parece ocorrer principalmente en civilizaci\u00f3ns pr\u00f3ximas ao ecuador.\nOs calendarios poden ser pragm\u00e1ticos, te\u00f3ricos ou mixtos. Un calendario pragm\u00e1tico \u00e9 o que \u00e9 baseado na observaci\u00f3n; un exemplo \u00e9 o calendario relixioso isl\u00e1mico. Un calendario te\u00f3rico \u00e9 aquel que \u00e9 baseado nun conxunto estrito de regras; un exemplo \u00e9 o calendario hebraico. Un calendario mixto combina ambos. os calendarios mixtos normalmente comezan como calendarios te\u00f3ricos, mais son axustados pragmaticamente cando alg\u00fan tipo de asincron\u00eda se torna aparente; a mudanza do calendario xuliano para o calendario gregoriano \u00e9 un exemplo, e o propio calendario gregoriano pode ter que recibir alg\u00fan axuste pr\u00f3ximo ao ano 4000 (como foi proposto por G. Romme para o calendario revolucionario franc\u00e9s revisado). Houbo algunhas propostas para a reforma do calendario, como o calendario mundial ou calendario perpetuo. As Naci\u00f3ns Unidas consideraron a adopci\u00f3n dun calendario reformado por un tempo nos anos 50, mais esas propostas perderon moita da s\u00faa popularidade.\nO calendario gregoriano, como exemplo final, \u00e9 completo, solar e mixto."}
{"id": "17455", "revid": "109703", "url": "https://gl.wikipedia.org/wiki?curid=17455", "title": "Cret\u00e1ceo", "text": "Na escala de tempo xeol\u00f3xico, o Cret\u00e1ceo \u00e9 o per\u00edodo da era Mesozoica do e\u00f3n Fanerozoico que est\u00e1 comprendido entre 145 mill\u00f3ns e 500 mil e 65 mill\u00f3ns e 500 mil anos atr\u00e1s, aproximadamente. O per\u00edodo Cret\u00e1ceo sucede o per\u00edodo Xur\u00e1sico da s\u00faa era e precede o per\u00edodo Paleoxeno da era Cenozoica do seu e\u00f3n. Div\u00eddese nas \u00e9pocas Cret\u00e1ceo Inferior e Cret\u00e1ceo Superior, da m\u00e1is antiga para a m\u00e1is recente.\nDurante o Cret\u00e1ceo, os dinosauros alcanzan a seu cumio, mais ao fin do per\u00edodo acaba ocorrendo a extinci\u00f3n dos dinosauros. \u00c9 no mesmo per\u00edodo cando xorden os mam\u00edferos placentarios primitivos."}
{"id": "17456", "revid": "102620", "url": "https://gl.wikipedia.org/wiki?curid=17456", "title": "Retrato", "text": "O retrato \u00e9 a descrici\u00f3n dunha persoa, tanto nos seus aspectos f\u00edsicos como psicol\u00f3xicos. Se s\u00f3 se atende \u00f3s aspectos f\u00edsicos denom\u00ednase prosopograf\u00eda e se se fai unicamente referencia \u00e1s s\u00faas calidades morais etopeia.\nNo retrato tradicional os escritores, partindo da perspectiva cl\u00e1sica, segu\u00edan o esquema cabeza \u2192 tronco \u2192 extremidades.\nAs\u00ed e todo, o m\u00e1is frecuente \u00e9 encontrar o retrato dunha persoa en que se aluda tanto \u00f3s trazos f\u00edsicos coma psicol\u00f3xicos (forma de pensar, preocupaci\u00f3ns, car\u00e1cter...).\nO escritor manifesta, \u00e1s veces, o seu punto de vista sobre o personaxe que describe e incluso pode deformalo e ridiculizalo ata chegar \u00e1 caricatura."}
{"id": "17457", "revid": "89787", "url": "https://gl.wikipedia.org/wiki?curid=17457", "title": "Prosopograf\u00eda", "text": "A prosopograf\u00eda \u00e9 unha investigaci\u00f3n das caracter\u00edsticas com\u00fans dun grupo de persoas, cuxas biograf\u00edas individuais poden ser en gran parte imposibles de rastrexar. Os suxeitos de investigaci\u00f3n anal\u00edzanse mediante un estudo colectivo das s\u00faas vidas, nunha an\u00e1lise de en varios \u00e1mbitos. A disciplina est\u00e1 considerada como unha das ciencias auxiliares da historia. \nEtimolox\u00eda e orixe.\nA palabra prov\u00e9n do grego \"\u03c0\u03c1\u03cc\u03c3\u03c9\u03c0\u03bf\u03bd\" (personaxe de teatro) e fai referencia a prosopograf\u00eda que \u00e9 unha figura ret\u00f3rica que consiste na descrici\u00f3n das caracter\u00edsticas f\u00edsicas dunha persoa ou dun animal. A palabra est\u00e1 tirada da figura da prosopopea da ret\u00f3rica cl\u00e1sica introducida por Quintiliano na que, mediante palabras, recrea e ref\u00edrese a unha persoa ausente ou imaxinada -o \"rostro creado\" como suxire a orixe grega- como se estivese presente.\nA primeira vez que se emprega a palabra como t\u00edtulo dunha obra, foi na \"Prosopographia heroum atque illustrium uirorum totius Germaniae,\" de Heinrich Pantlin, publicado en Basilea polo 1555-1556 que a\u00ednda que foi empregado de xeito incorrecto, xa se intu\u00eda o significado da palabra a partir dun traballo pouco co\u00f1ecido de Justin Gobler que se titulaba \"Prosopographiarum libri quatuor, in quibus personarum illustrium descripliones aliquot seu imagines ex optimis quibusdam auctoribus... continentur\" (1537), no que cada unha das descrici\u00f3ns dos personaxes importantes foi considerada como unha prosopograf\u00eda.\nNa Historia.\nFoi o historiador brit\u00e1nico Lawrence Stone (1919\u20131999) chamou a atenci\u00f3n sobre o termo nun artigo explicativo en 1971, a\u00ednda que xa fora usado en 1897 coa publicaci\u00f3n da \"Prosopographia Imperii Romani\" por un feixe de estudosos alem\u00e1ns. Stone sinalou dous usos da prosopograf\u00eda como ferramenta do historiador: primeiro, para descubrir a trav\u00e9s da posici\u00f3n social dos grupos os intereses e conexi\u00f3ns m\u00e1is profundas que subxacen baixo a ret\u00f3rica pol\u00edtica, para examinar a estrutura pol\u00edtica; e segundo, analizar o rol de certos individuos na sociedade e os papeis cambiantes na sociedade de determinados grupos \u2014titulares de cargos, membros de asociaci\u00f3ns\u2014 e avaliar a mobilidade social a trav\u00e9s das orixes familiares e das conexi\u00f3ns sociais neses cargos ou pertenzas. En palabras de Marcela Ferrari: \nStone observou que a\u00ednda que foi \"creada como unha ferramenta da historia pol\u00edtica\", agora est\u00e1 a ser empregada cada vez m\u00e1is polos historiadores sociais\".\nVisi\u00f3n xeral.\nA investigaci\u00f3n prosopogr\u00e1fica ten como obxectivo co\u00f1ecer patr\u00f3ns de relaci\u00f3n e actividades a trav\u00e9s do estudo da biograf\u00eda colectiva; recompila e analiza cantidades estatisticamente relevantes de datos biogr\u00e1ficos sobre un grupo ben definido de individuos. A t\u00e9cnica util\u00edzase para estudar moitas sociedades premodernas.\nA natureza da investigaci\u00f3n prosopogr\u00e1fica desenvolveuse co paso do tempo. No seu ensaio de 1971, Lawrence Stone aludiu a unha forma \"m\u00e1is antiga\" de prosopograf\u00eda que se ocupaba principalmente das elites sociais co\u00f1ecidas, moitas das cales xa eran figuras hist\u00f3ricas co\u00f1ecidas. As s\u00faas xenealox\u00edas foron ben investigadas, e as redes sociais e os v\u00ednculos de parentesco puideron ser rastrexados, o que permitiu que xurdise unha prosopograf\u00eda dunha \"elite de poder\". \nExemplos destacados dos que Stone aproveitou foron os traballos de Charles A. Beard e Sir Lewis Namier. Charles A. Beard, en \"An Economic Interpretation of the Constitution of the United States\" (1913), ofreceu unha explicaci\u00f3n da forma e contido da Constituci\u00f3n dos Estados Unidos ao analizar os antecedentes de clase e os intereses econ\u00f3micos dos Pais Fundadores. Sir Lewis Namier, elaborou un estudo igualmente influente da C\u00e1mara dos Com\u00fans brit\u00e1nica do s\u00e9culo XVIII , e inspirou a un c\u00edrculo de historiadores aos que Stone chamou con soltura \"Namier Inc\". \nPosteriormente, Stone contrastou esta prosopograf\u00eda m\u00e1is antiga coa que en 1971 apareceu como unha nova forma de prosopograf\u00eda cuantitativa, preocupada por poboaci\u00f3ns moito m\u00e1is amplas, inclu\u00edndo, expresamente, a \"xente com\u00fan\". Un exemplo deste tipo de traballos, publicados un pouco m\u00e1is tarde, foi o traballo pioneiro de microhistoria de Emmanuel Le Roy Ladurie, \"Montaillou\" (1975), que manifestou unha visi\u00f3n de patr\u00f3ns de parentesco e herex\u00eda, rutina diaria e estacional, nunha pequena aldea occitana, o derradeiro refuxio dos c\u00e1taros, durante un per\u00edodo de 30 anos, entre 1294 e 1324.\nStone anticipou que esta nova forma de prosopograf\u00eda chegar\u00eda a ser dominante como parte dunha onda crecente da historia das ciencias sociais. Mais, tanto a prosopograf\u00eda coma outras formas asociadas das ciencias sociais e da historia cuantitativa entraron nun per\u00edodo de declive durante a d\u00e9cada de 1980. Na d\u00e9cada de 1990, por\u00e9n, quizais debido aos desenvolvementos na inform\u00e1tica, e particularmente no software de bases de datos, a prosopograf\u00eda reviviu. Dende ent\u00f3n, a \"nova prosopograf\u00eda\" quedou claramente establecida como un enfoque importante na investigaci\u00f3n hist\u00f3rica.\nDatos na investigaci\u00f3n prosopogr\u00e1fica.\nPara levar a cabo a investigaci\u00f3n prosopogr\u00e1fica, requ\u00edrese unha certa masa de datos. A recollida de datos subxace na creaci\u00f3n dunha prosopograf\u00eda e, na investigaci\u00f3n contempor\u00e1nea, esta adoita estar en forma de base de datos electr\u00f3nica. Por\u00e9n a montaxe de datos non \u00e9 o obxectivo da investigaci\u00f3n sen\u00f3n que, m\u00e1is ben, o obxectivo \u00e9 comprender patr\u00f3ns e relaci\u00f3ns mediante a an\u00e1lise dos datos e, por iso, c\u00f3mpre aplicar un conxunto uniforme de criterios ao grupo para conseguir resultados significativos. E, como ocorre con calquera estudo hist\u00f3rico, o esencial \u00e9 comprender o contexto das vidas estudadas. En palabras da prosop\u00f3grafa Katharine Keats-Rohan, \"a prosopograf\u00eda trata sobre o que a an\u00e1lise da suma de datos sobre moitos individuos pode dicirnos sobre os diferentes tipos de conexi\u00f3n entre eles e, polo tanto, sobre como operaron dentro e sobre as instituci\u00f3ns (sociais, pol\u00edticas, xur\u00eddicas, econ\u00f3micas, intelectuais) da s\u00faa \u00e9poca\".\nNeste sentido, a prosopograf\u00eda est\u00e1 claramente relacionada, pero \u00e9 distinta, tanto da biograf\u00eda como da xenealox\u00eda. A\u00ednda que a biograf\u00eda e a prosopograf\u00eda se solapan, e a prosopograf\u00eda est\u00e1 interesada nos detalles da vida dos individuos, unha prosopograf\u00eda \u00e9 m\u00e1is que o plural da biograf\u00eda. Unha prosopograf\u00eda non \u00e9 unha colecci\u00f3n de biograf\u00edas calquera. As vidas dos suxeitos de investigaci\u00f3n deben ter o suficiente en com\u00fan para que se descubran relaci\u00f3ns e conexi\u00f3ns. A xenealox\u00eda, tal e como a practican os historiadores familiares, ten como obxectivo a reconstruci\u00f3n das relaci\u00f3ns familiares e, como tal, unha investigaci\u00f3n xeneal\u00f3xica ben realizada pode constitu\u00edr a base dunha prosopograf\u00eda. \nNa literatura.\nA prosopograf\u00eda \u00e9 un recurso estil\u00edstico consistente na descrici\u00f3n narratol\u00f3xica dunha persoa atendendo s\u00f3 os trazos f\u00edsicos, sen considerar os psicol\u00f3xicos."}
{"id": "17459", "revid": "111586", "url": "https://gl.wikipedia.org/wiki?curid=17459", "title": "Xur\u00e1sico", "text": "Na escala de tempo xeol\u00f3xico, o Xur\u00e1sico \u00e9 o per\u00edodo da era Mesozoica do e\u00f3n Fanerozoico que est\u00e1 comprendido entre 199,6 mill\u00f3ns e 145,5 mill\u00f3ns de anos atr\u00e1s, aproximadamente. O per\u00edodo Xur\u00e1sico sucede o per\u00edodo Tri\u00e1sico e precede o per\u00edodo Cret\u00e1ceo, ambos da s\u00faa era.\nNome.\nDebe o seu nome \u00e1 cadea monta\u00f1osa do Xura, nos Alpes, lugar onde o xe\u00f3logo prusiano Alexander von Humboldt identificou este sistema en 1795. Refer\u00edndose a eses mesmos terreos do Xura, o termo \"Xur\u00e1sico\" foi acu\u00f1ado por primeira vez en 1829 polo naturalista franc\u00e9s Alexandre Brongniart na s\u00faa obra \"Tableau des terrains qui composent l'\u00e9corce du globe ou essai sur la structure de la partie connue de la terre\".\nDivisi\u00f3ns e subdivisi\u00f3ns.\nO Xur\u00e1sico div\u00eddese en Xur\u00e1sico Inferior, Xur\u00e1sico Medio e Xur\u00e1sico Superior, da m\u00e1is antiga para a m\u00e1is recente. A Comisi\u00f3n Internacional de Estratigraf\u00eda \u00e1 parte destas tres \u00e9pocas/series xeol\u00f3xicas, tam\u00e9n reco\u00f1ece outras once subdivisi\u00f3ns do Xur\u00e1sico, como se pode observar na t\u00e1boa adxacente.\nCaracter\u00edsticas do Xur\u00e1sico.\nXeololox\u00eda.\nEste per\u00edodo caracter\u00edzase pola hexemon\u00eda dos grandes dinosauros e pola escisi\u00f3n de Panxea nos continentes Laurasia e Gondwana. Deste \u00faltimo separouse Australia (no Xur\u00e1sico superior e principios de Cret\u00e1ceo), do mesmo xeito que Laurasia se dividiu en Norteam\u00e9rica e Eurasia.\nFauna e flora.\nDurante o Xur\u00e1sico, xorden os mam\u00edferos marsupiais e multituberculados, as primeiras aves e as plantas con flores."}
{"id": "17460", "revid": "89787", "url": "https://gl.wikipedia.org/wiki?curid=17460", "title": "Caricatura", "text": "Unha caricatura \u00e9 un retrato que esaxera ou distorsiona a esencia, ben dos caracteres f\u00edsicos, ben dos \u00e9ticos, dunha personaxe mediante procedementos moi diversos (contrastes, t\u00e9cnicas de degradaci\u00f3n, l\u00e9xico...), mais creando un parecido facilmente identific\u00e1bel.\nNa maior\u00eda dos casos as caricaturas son c\u00f3micas ou sat\u00edricas e mesmo poden ser ru\u00edns, crueis, hilarantes... Cando a distorsi\u00f3n da realidade \u00e9 aberrante ch\u00e9gase \u00f3 esperpento."}
{"id": "17462", "revid": "136112", "url": "https://gl.wikipedia.org/wiki?curid=17462", "title": "C\u00e1mbrico", "text": "Na escala de tempo xeol\u00f3xico, o C\u00e1mbrico \u00e9 o per\u00edodo da era paleozoica do e\u00f3n fanerozoico que est\u00e1 comprendido entre 542 mill\u00f3ns e 488 mill\u00f3ns e 300 mil anos atr\u00e1s, aproximadamente.\nO per\u00edodo c\u00e1mbrico sucede ao per\u00edodo ediac\u00e1rico da era neoproterozoica, do e\u00f3n proterozoico, e precede o per\u00edodo ordov\u00edcico da s\u00faa era.\nDiv\u00eddese nas \u00e9pocas C\u00e1mbrico inferior, C\u00e1mbrico medio e C\u00e1mbrico superior, da m\u00e1is antiga para a m\u00e1is recente.\nExplosi\u00f3n c\u00e1mbrica.\nDurante o C\u00e1mbrico ocorre a maior diversificaci\u00f3n da vida, evento co\u00f1ecido como explosi\u00f3n c\u00e1mbrica."}
{"id": "17464", "revid": "98629", "url": "https://gl.wikipedia.org/wiki?curid=17464", "title": "Explosi\u00f3n c\u00e1mbrica", "text": "A explosi\u00f3n c\u00e1mbrica foi un suceso na historia da vida, cando subitamente houbo unha explosi\u00f3n na biodiversidade do planeta. Est\u00e1 rexistrado nos f\u00f3siles depositados en estratos de preto de 550 mill\u00f3ns de anos, durante o per\u00edodo C\u00e1mbrico. A maior\u00eda dos animais que xurdiron desta \u201cexplosi\u00f3n\u201d non deixaron descendentes, tendo moitos deles formas bastante diversas das atopadas nos animais modernos.\nHistoria e caracter\u00edsticas.\nAta o inicio do C\u00e1mbrico, a vida na Terra consist\u00eda basicamente en algas, bacterias, protozoos, celent\u00e9reos e por\u00edferos. A fauna do per\u00edodo anterior ao C\u00e1mbrico \u00e9 tam\u00e9n co\u00f1ecida como Fauna Ediacarana.\nMentres, nun curto espazo de tempo na escala xeol\u00f3xica (estimado en 5 mill\u00f3ns de anos), xurdiron practicamente todos os filos animais co\u00f1ecidos, inclusive os precursores dos vertebrados, al\u00e9n doutros que a ciencia non consegue clasificar, todos eles organismos mari\u00f1os. O rexistro da existencia destes seres \u00e9 evidenciado a trav\u00e9s de f\u00f3siles atopados en poucos lugares do mundo, como en Burxes Shale, no Canad\u00e1 ou na provincia de Yunnan, na China.\nFormas de vida estra\u00f1as tomaron lugar nos oc\u00e9anos, xuntamente con trilobites, crust\u00e1ceos, moluscos, an\u00e9lidos, equinodermos e outros filos animais existentes hoxe en d\u00eda. Animais como os \"Hallucixenia\" (non se sabe a que filo pertenc\u00eda), que posu\u00edan sete pares de espi\u00f1os nunha face e sete tent\u00e1culos terminando en vigorosas pinzas na outra (non se sabe cal ser\u00eda seu dorso ou seu ventre), cun prolongamento en forma de tubo ou cilindro nunha extremidade e un espesamento na outra (non se sabe cal ser\u00eda a s\u00faa parte anterior ou posterior); os \"Opabinia\", con cinco ollos na s\u00faa cabeza e un \u00f3rgao que dela se proxectaba, terminando nunha extremidade bifurcada; o \"Anomalocharis\", un predador de 60 cent\u00edmetros de lonxitude, semellante a un artr\u00f3podo; e o \"Pikaia\", un verme posuidor dunha corda cartilaxinosa arredor dun nervio dorsal, probabelmente o primeiro cordado.\nO \u00fanico grupo de animais cun bo rexisto f\u00f3sil que s\u00f3 apareceu despois do C\u00e1mbrico foi o filo Bryozoa, cuxos exemplares m\u00e1is antigos pertencen ao Ordoviciano Inferior. Os f\u00f3siles co\u00f1ecidos por Biota Vendiana (ou \"biota Ediacarana\"), que incl\u00faen animais con esp\u00edculas como as das esponxas e posibelmente tubos de vermes, apareceron no per\u00edodo que antecede ao C\u00e1mbrico, pero a localizaci\u00f3n destes f\u00f3siles nos filos hoxe en d\u00eda co\u00f1ecidos a\u00ednda est\u00e1 lonxe de estar esclarecida. O que non hai d\u00fabida \u00e9 que o C\u00e1mbrico foi unha \u00e9poca de extraordinaria innovaci\u00f3n e evoluci\u00f3n, non s\u00f3 en termos do n\u00famero de especies, sen\u00f3n tam\u00e9n no desenvolvemento de novos nichos e estratexias ecol\u00f3xicas, tales como a predaci\u00f3n activa, a construci\u00f3n de abrigos subterr\u00e1neos complexos e a aparici\u00f3n ou diversificaci\u00f3n das algas mineralizadas de varios tipos, como as algas coralinas e as dasiclad\u00e1ceas verdes.\nA Explosi\u00f3n C\u00e1mbrica desperta a curiosidade dos cient\u00edficos, que cuestionan como a vida ter\u00eda xerado subitamente, despois de mill\u00f3ns de anos de estabilidade e pouca diversidade, organismos tan diversos nun espazo tan curto de tempo, e por que isto xamais volveu a ocorrer. Alg\u00fans argumentan que, despois de mill\u00f3ns de anos xerando ox\u00edxeno a trav\u00e9s da fotos\u00edntese, as algas permitiron o xurdimento de organismos aerobios complexos, que demandaban de m\u00e1is ox\u00edxeno para as s\u00faas actividades que as medusas e esponxas. Outros suxiren que cargas excepcionais de radiaci\u00f3n emitidas por fontes externas provocar\u00edan mutaci\u00f3ns xen\u00e9ticas en altos \u00edndices, ocasionando as mudanzas morfol\u00f3xicas aleatorias observadas nos f\u00f3siles.\nBoa parte desa diversidade (est\u00edmase no 85% de toda a vida no planeta) extinguiuse a\u00ednda no C\u00e1mbrico, hai preto de 490 mill\u00f3ns de anos, e alg\u00fans planos de organizaci\u00f3n nos animais xamais foron vistos novamente. A s\u00faa extinci\u00f3n en masa \u00e9 m\u00e1is facilmente explicada a trav\u00e9s dunha mudanza brusca no clima do planeta (unha glaciaci\u00f3n ou un efecto invernadoiro, talvez o impacto dun asteroide), que ter\u00eda abalado os ecosistemas adaptados \u00e1s condici\u00f3ns anteriores, e seleccionado organismos m\u00e1is adaptables a esas mudanzas."}
{"id": "17466", "revid": "27155", "url": "https://gl.wikipedia.org/wiki?curid=17466", "title": "Fanerozoico", "text": "Na escala de tempo xeol\u00f3xico, o Fanerozoico \u00e9 o m\u00e1is recente e\u00f3n, que se inicia hai preto de 542 mill\u00f3ns de anos e se estende ata o presente. Sucede o e\u00f3n Proterozoico e dividese nas eras Paleozoica, Mesozoica e Cenozoica, da m\u00e1is antiga para a m\u00e1is recente."}
{"id": "17467", "revid": "27155", "url": "https://gl.wikipedia.org/wiki?curid=17467", "title": "E\u00f3n xeol\u00f3xico", "text": "Un e\u00f3n xeol\u00f3xico \u00e9 a divisi\u00f3n principal da escala de tempo xeol\u00f3xico. A Comisi\u00f3n Internacional sobre Estratigraf\u00eda da Uni\u00f3n Internacional de Ciencias Xeol\u00f3xicas reco\u00f1ece no seu Cuadro Estratigr\u00e1fico Internacional tres e\u00f3ns, que son, do m\u00e1is antigo para o m\u00e1is recente, o Arqueano, o Proterozoico e o Fanerozoico. Outras fontes reco\u00f1ecen a\u00ednda un cuarto e\u00f3n anterior ao Arqueano, o Hadeano. O conxunto dos e\u00f3ns anteriores ao Fanerozoico \u00e9 chamado de Prec\u00e1mbrico (unha denominaci\u00f3n obsoleta, con todo)."}
{"id": "17469", "revid": "98629", "url": "https://gl.wikipedia.org/wiki?curid=17469", "title": "Proterozoico", "text": "Na escala de tempo xeol\u00f3xico, o Proterozoico (do grego \u03c0\u03c1\u03cc\u03c4\u03b5\u03c1\u03bf\u03c2, \"pr\u00f3teros\", 'o que vai diante', 'o m\u00e1is vello', e \u03b6\u1ff6\u03bf\u03bd \"z\u00f4on\", 'animal', 'ser vivo'; \u00e9 dicir: 'o da primeira vida') \u00e9 o terceiro e \u00faltimno dos e\u00f3ns en que se dividen os tempos prec\u00e1mbricos. Comprende desde hai uns 2 500 mill\u00f3ns de anos at\u00e9 hai uns 542 mill\u00f3ns de anos, durando, por tanto, 1 958 \u00b1 1,0 mill\u00f3ns de anos. e 542\u00b1 1,0 mill\u00f3ns de anos, aproximadamente.\nO e\u00f3n Proterozoico sucede ao e\u00f3n Arcaico e precede o e\u00f3n Fanerozoico. Div\u00eddese en tres eras: Paleoproterozoico (2.500 - 1.600 mill\u00f3ns de ahos), Mesoproterozoico (1.600 - 1.000 mill\u00f3ns de anos) e Neoproterozoico (1.000 - 542,0 \u00b11,0 mill\u00f3ns de anos).\nOs acontecementos mellor identrificados desta \u00e9poca son:\nHistoria e caracter\u00edsticas.\nAo principio do Proterozoico os primeiros continentes ou crat\u00f3ns estaban xa formados, ao igual que a din\u00e1mica da codia terrestre representada pola s\u00faa divisi\u00f3n en placas tect\u00f3nicas nas que se crea, transforma e destr\u00fae a mesma.\nNeste e\u00f3n a Terra sofre cambios importantes rexistr\u00e1ndose un aumento da presi\u00f3n do os\u00edxeno na atmosfera terrestre que deu lugar ao \"Grande Evento Oxidativo\" ou \"Gran Oxidaci\u00f3n\", e tam\u00e9n se produciron as primeiras glaciaci\u00f3ns.\nFoi durante o Proterozoico cando se formaron os continentes e m\u00e1is cando apareceron nos oc\u00e9anos as formas de vida eucarionte. O os\u00edxeno formouse na atmosfera. Consid\u00e9rase que as algas azuis (cianobacterias) foron as principais responsables desta grande acumulaci\u00f3n de os\u00edxeno. Arredor de mil mill\u00f3ns de anos atr\u00e1s moitos tipos de algas comezaron a aparecer no rexistro de f\u00f3seis, inclu\u00edndo as algas verdes e vermellas.\nO Proterozoico caracter\u00edzase pola presenza de grandes crat\u00f3ns que dar\u00e1n lugar \u00e1s plataformas continentais. As cordilleiras xeradas neste e\u00f3n sufriron os mesmos procesos que os fanerozoicos. A intensidade do metamorfismo diminu\u00edu neste momento xeol\u00f3xico. A Terra sofre as s\u00faas primeiras glaciaci\u00f3ns, e rex\u00edstrase unha gran cantidade de estromat\u00f3litos que, sen d\u00fabida, supuxeron un importante cambio na biota terrestre. O per\u00edodo ediac\u00e1rico de finais do Proterozoico caracter\u00edzase pola evoluci\u00f3n de abundantes organismos pluricelulares de corpo brando.\nSubdivisi\u00f3ns.\nO Proterozoico est\u00e1 dividido en tres eras: "}
{"id": "17470", "revid": "1822", "url": "https://gl.wikipedia.org/wiki?curid=17470", "title": "E\u00f3n", "text": "Un e\u00f3n pode referirse a:"}
{"id": "17472", "revid": "15490", "url": "https://gl.wikipedia.org/wiki?curid=17472", "title": "Prec\u00e1mbrico", "text": "O prec\u00e1mbrico \u00e9 o nome que se d\u00e1 ao conxunto dos e\u00f3ns anteriores ao Fanerozoico: o Proterozoico, o Arcaico e o Hadeico. A pesar de ser un termo obsoleto , a\u00ednda consta no Cuadro Estratigr\u00e1fico Internacional da Comisi\u00f3n Internacional sobre Estratigraf\u00eda da Uni\u00f3n Internacional de Ciencias Xeol\u00f3xicas. Recibiu tam\u00e9n os nomes de Azoico (\"sen vida\") e Criptozoico (\"vida oculta\"), actualmente en desuso.a\nO Prec\u00e1mbrico comprende desde a creaci\u00f3n da Terra, hai case 4.500 mill\u00f3ns de anos, ata o xurdimento dunha larga cantidade de f\u00f3siles, que marca o comezo do per\u00edodo C\u00e1mbrico da era Paleozoica do e\u00f3n Fanerozoico, hai case 540 mill\u00f3ns de anos.\nS\u00e1bese pouco dos e\u00f3ns precambrianos, a pesar de corresponderen a \"sete oitavos\" da vida da Terra, xa que as modificaci\u00f3ns a que a tona terrestre foi submetida posteriormente dificultan a interpretaci\u00f3n dos seus vestixios. A maior\u00eda dos co\u00f1ecementos actuais d\u00e9bese a descubrimentos efectuadas nas \u00faltimas catro ou cinco d\u00e9cadas. Foi no Prec\u00e1mbrico cando aconteceron alg\u00fans dos eventos m\u00e1is importantes da historia da Terra:"}
{"id": "17475", "revid": "1505", "url": "https://gl.wikipedia.org/wiki?curid=17475", "title": "Topograf\u00eda", "text": "A topograf\u00eda \u00e9 a rama da xeograf\u00eda matem\u00e1tica que se ocupa da descrici\u00f3n matem\u00e1tica dunha paisaxe, que pode ser achegada como produto xeogr\u00e1fico con m\u00e1is ou menos valores est\u00e9ticos, ou como representaci\u00f3n dunha cultura ou modo de vida.\nA formaci\u00f3n ling\u00fc\u00edstica da topograf\u00eda abunda en substantivos com\u00fans concretos e top\u00f3nimos, adxectivos especificativos e unha nula progresi\u00f3n no tempo do relato.\nNo seu estado puro conv\u00e9rtese nun informe t\u00e9cnico propio dun xe\u00f3grafo e con caracter\u00edsticas da descrici\u00f3n t\u00e9cnica"}
{"id": "17476", "revid": "27155", "url": "https://gl.wikipedia.org/wiki?curid=17476", "title": "Sil\u00farico", "text": "O sil\u00farico ou siluriano \u00e9 un per\u00edodo da escala de tempo xeol\u00f3xico, correspondente \u00e1 era Paleozoica do e\u00f3n Fanerozoico (hai aproximadamente 443,7 e 416 mill\u00f3ns de anos atr\u00e1s).\nO per\u00edodo sil\u00farico sucede ao ordov\u00edcico e precede ao Devoniano, ambos os dous da s\u00faa era. Div\u00eddese nas \u00e9pocas Llandovery, Wenlock, Ludlow e Pridoli, da m\u00e1is antiga para a m\u00e1is recente.\nDurante o sil\u00farico naceron as primeiras plantas terrestres."}
{"id": "17478", "revid": "23204", "url": "https://gl.wikipedia.org/wiki?curid=17478", "title": "Piteas", "text": "Piteas (c.-380 \u2013 c.-310 a.C.) foi un navegante, xe\u00f3grafo e explorador grego da colonia focea de Massilia (actual Marsella).\nTraxectoria.\nFixo unha viaxe de exploraci\u00f3n polo noroeste de Europa arredor do ano 325 a.C. Piteas describiu as s\u00faas viaxes no libro \"\u03a0\u03b5\u03c1\u1f76 \u03c4\u03bf\u1fe6 \u1f68\u03ba\u03b5\u03b1\u03bd\u03bf\u1fe6\" (\"Sobre o Oc\u00e9ano\"), da que s\u00f3 se conservan fragmentos, citados por outros autores. Polibio e Estrab\u00f3n, entre outros, acusaron a Piteas de describir unha viaxe que nunca realizou, un dos poucos en defendelo foi Erat\u00f3stenes. Pero o certo \u00e9 que Piteas estimou a circunferencia de Gran Breta\u00f1a cun 2'5% de erro, e hai evidencias que usou a Estrela polar. Estudou as mareas en Gades, e puido descubrir que a l\u00faa era quen as causaba.\nNa s\u00faa viaxe visitou as Illas Brit\u00e1nicas, Galia, as Orcadas, Noruega e as Shetlands e citou unha afastada terra denominada Thula, que alg\u00fans identificaron como unha das illas Casit\u00e9rides, a\u00ednda que actualmente os investigadores incl\u00ednanse por pensar que \u00e9 unha illa norueguesa ou mesmo Islandia. Na s\u00faa viaxe calculou a localizaci\u00f3n e distancia do co\u00f1ecido como o cabo dos \u00c1rtabros."}
{"id": "17479", "revid": "23204", "url": "https://gl.wikipedia.org/wiki?curid=17479", "title": "Plistoceno", "text": "O Plistoceno \u00e9 unha \u00e9poca xeol\u00f3xica, comprendida entre hai aproximadamente 1.800.000 e uns 11.500 anos. Pertence ao per\u00edodo neoxeno, da era cenozoica, do e\u00f3n fanerozoico. Sucede ao plioceno e precede ao holoceno, ambos os dous do seu per\u00edodo. Div\u00eddese nas idades do Plistoceno inferior, Plistoceno medio e Plistoceno superior, da m\u00e1is antiga \u00e1 m\u00e1is recente.\nCaracter\u00edsticas.\nNo Plistoceno ocorreron as glaciaci\u00f3ns m\u00e1is recentes. O clima e as temperaturas mudaron drasticamente, e o per\u00edodo \u00e9 hoxe estudado por paleont\u00f3logos na tentativa de comprender os climas da Terra no pasado. Os f\u00f3siles deste per\u00edodo son abondosos, ben preservados, e a s\u00faa dataci\u00f3n \u00e9 precisa. Entre eles, os foramin\u00edferos, diatom\u00e1ceas e pole de plantas son moi informativos sobre os paleoclimas. Os paleont\u00f3logos estudan actualmente, a trav\u00e9s destes rexistros, a influencia das mudanzas clim\u00e1ticas sobre as biotas.\nMoitos dos x\u00e9neros e mesmo especies que viven hoxe xurdiron ent\u00f3n. Houbo, por\u00e9n, naquel per\u00edodo, un bo n\u00famero de animais de gran porte hoxe extintos, como o mastodonte ou o tigre dente de sabre. Camelos e cabalos nativos exist\u00edan na Am\u00e9rica do Norte. Un dos maiores animais do Plistoceno, cuxas biotas eran moi semellantes \u00e1s actuais, foi o mamut.\nDurante o Plistoceno ocorreu a extinci\u00f3n dos grandes mam\u00edferos e a evoluci\u00f3n dos humanos modernos. Unha das teor\u00edas sobre esa extinci\u00f3n bas\u00e9ase, en parte, \u00e1 caza pola especie \"Homo sapiens\"."}
{"id": "17482", "revid": "1131", "url": "https://gl.wikipedia.org/wiki?curid=17482", "title": "Cronograf\u00eda", "text": "A cronograf\u00eda consiste na descrici\u00f3n hist\u00f3rica dunha \u00e9poca ou unha cultura a partir dos elementos f\u00edsicos e espirituais que a caracterizan fronte a outra anterior ou posterior. \u00c9 un estudo que implica a contraposici\u00f3n diacr\u00f3nica. Obxectos de uso frecuente, costumes nalg\u00fans acontecementos de gran repercusi\u00f3n social son as circunstancias que se mostran nesta variedade descritiva."}
{"id": "17483", "revid": "289", "url": "https://gl.wikipedia.org/wiki?curid=17483", "title": "Z\u00e9nit", "text": ""}
{"id": "17485", "revid": "23204", "url": "https://gl.wikipedia.org/wiki?curid=17485", "title": "Erat\u00f3stenes", "text": "Erat\u00f3stenes (\u0395\u03c1\u03b1\u03c4\u03bf\u03c3\u03b8\u03ad\u03bd\u03b7\u03c2), nado no ano 276 a.C. e finado no 194 a.C., foi un matem\u00e1tico, xe\u00f3grafo e astr\u00f3nomo grego.\nTraxectoria.\nNado en Cirene, na actual Libia, estudou en Alexandr\u00eda e posteriormente en Atenas. Tivo como mestres a Arist\u00f3n de Qu\u00edos, a Lisanias de Cirene e ao poeta Cal\u00edmaco e foi grande amigo de Arquimedes. Dende o 236 a.C. dirixiu a Biblioteca de Alexandr\u00eda a petici\u00f3n do fara\u00f3n Tolomeo III.\nA Erat\u00f3stenes atrib\u00faeselle a invenci\u00f3n da esfera armilar, que se empregou ata o s\u00e9culo XVI, e coa que determinou a oblicuidade da ecl\u00edptica. Erat\u00f3stenes determinou tam\u00e9n que o intervalo entre os tr\u00f3picos eran os 11/83 da circunferencia enteira, o que resultaba para esa oblicuidade 23\u00ba 51' 19\", cifra que posteriormente adoptar\u00eda Tolomeo, a\u00ednda que segundo alg\u00fans historiadores Erat\u00f3stenes obtivo un valor de 24\u00ba, e ser\u00eda Tolomeo quen modificara o resultado.\nDespois de ler un informe sobre Siena, cidade a 800\u00a0km ao sueste de Alexandr\u00eda, no que se dic\u00eda que os raios solares ao caeren sobre unha vara vertical ao mediod\u00eda no solsticio de ver\u00e1n (21 de xu\u00f1o) non produc\u00eda sombra, Erat\u00f3stenes realizou observaci\u00f3ns en Alexandr\u00eda o mesmo d\u00eda \u00e1 mesma hora e descubriu que a luz do Sol incid\u00eda verticalmente nun pozo de auga o mesmo d\u00eda \u00e1 mesma hora. Con isto supuxo correctamente que, se o Sol estaba a grande distancia, os raios solares deb\u00edan chegar \u00e1 terra en forma paralela se era plana e non deb\u00eda haber diferenzas entre as sombras proxectadas polos obxectos \u00e1 mesma hora do mesmo d\u00eda, independentemente de onde se atopasen. Pero si hab\u00eda esas diferenzas, polo que deduciu que a terra non era plana e utilizando a distancia co\u00f1ecida entre as d\u00faas cidades calculou a circunferencia da terra en 252.000 estadios (40.000\u00a0km).\nErat\u00f3stenes foi o inventor da xeograf\u00eda cient\u00edfica, recolleu os co\u00f1ecementos esparexidos en numerosas obras de viaxeiros e cronistas para compo\u00f1er a obra \"Geographika\", que non se conserva m\u00e1is que fragmentariamente, dividida en tres volumes: o primeiro falaba dos seus predecesores e expu\u00f1a as investigaci\u00f3ns que se realizaran sobre a forma da Terra, que el cr\u00eda unha esfera inm\u00f3bil; o segundo falaba da xeograf\u00eda f\u00edsica; e no \u00faltimo libro falaba de xeograf\u00eda pol\u00edtica, no que se inclu\u00edan as descrici\u00f3ns das rexi\u00f3ns co\u00f1ecidas, que tomou dos relatos de viaxeiros e xe\u00f3grafos precedentes."}
{"id": "17486", "revid": "56817", "url": "https://gl.wikipedia.org/wiki?curid=17486", "title": "Exposici\u00f3n (narrativa)", "text": "Unha exposici\u00f3n \u00e9 un sistema de elocuci\u00f3n baseado na disertaci\u00f3n verbal con intenci\u00f3n did\u00e1ctica destinada a difundir o co\u00f1ecemento humano e a reflexionar sobre o modo en que se acadou dito co\u00f1ecemento. Noutras palabras, acto de dicir ou escribir algo para que o co\u00f1ezan os demais: un tipo de discurso que presenta o obxectivo de ofrecer un tema calquera \u00f3 receptor de xeito claro e ordenado, para o cal se require un co\u00f1ecemento global da cuesti\u00f3n que se pretende explicar e un desenvolvemento progresivo e articulado das ideas obxecto de manifestaci\u00f3n.\nO texto de car\u00e1cter expositivo non pretende convencer nin demostrar -aspectos estes en que se centra a argumentaci\u00f3n-, sen\u00f3n mostrar un conxunto organizado de observaci\u00f3ns e co\u00f1ecementos ou propor unha visi\u00f3n determinada dun problema e as s\u00faas posibles soluci\u00f3ns."}
{"id": "17488", "revid": "111586", "url": "https://gl.wikipedia.org/wiki?curid=17488", "title": "Barriga Verde", "text": "Xos\u00e9 Silvent Mart\u00ednez, m\u00e1is co\u00f1ecido como Barriga Verde, e alcumado \"Traga Estopa\" en Lugo e \"Xos\u00e9 o dos Monecos\" en Pontevedra, nado en Santa Marta de los Barros (provincia de Badaxoz) o 29 de xullo de 1890 e finado en 1970, foi un pioneiro do espect\u00e1culo de monicreques na Galiza de mediados do s\u00e9culo XX.\nTraxectoria.\nPrimeiros anos.\nO seu pai, Joseph Silvent, era un franc\u00e9s natural de Perpi\u00f1\u00e1n e a s\u00faa nai, Josefa Mart\u00ednez, era natural do mesma aldea onde naceu Barriga Verde. O matrimonio viviu en varias localidades espa\u00f1olas, onde tiveron varios fillos.\nNo 1905, con quince anos Xos\u00e9, pasaron a Portugal, traballando un tempo na cidade do Porto, onde parece ser que acadar\u00eda os co\u00f1ecementos dos segredos dos monicreques a trav\u00e9s dos \"fantocheiros\" e dos \"robertos\". Estes \u00faltimos eran un tipo de espect\u00e1culo con orixe na Commedia dell'Arte italiana. Tam\u00e9n aprender\u00eda a modificar a s\u00faa voz introducindo palletas de prata de diferentes grosores na s\u00faa gorxa, unha t\u00e9cnica que esix\u00eda un grande dominio que quedou gardado coma un segredo profesional que alternaba co oficio de trapecista e do cal chegar\u00eda a ser un destacado acr\u00f3bata.\nChegada a Galiza e casamento.\nDende al\u00ed logrou chegar a Pontevedra. En Salvaterra de Mi\u00f1o co\u00f1eceu a Emerenciana Fern\u00e1ndez G\u00f3mez, con quen acabou casando. O casamento celebrouse un 23 de xaneiro de 1919 na igrexa de San Salvador de L\u00e9rez. Establec\u00e9ronse nunha primeira vez no lugar da Torre (Cami\u00f1o Vello); logo na Fonta\u00ed\u00f1a, onde viviron a\u00ednda non un ano e volveron de novo \u00e1 Torre, onde se asentaron definitivamente na r\u00faa que hoxe leva o nome de Leandro del R\u00edo Carnota, p\u00e1rroco da fregues\u00eda. Nunha casi\u00f1a (que hoxe ten o n\u00famero 22) a parella, xa medio estabilizada, comezou a ter fillos. A s\u00faa descendencia foi dun total de 8, aos que bautizaron cos nomes de Luc\u00eda, Celso, Nieves, Trinidad, Celia, Saladina, Otilia e Afonso.\nA s\u00faa formaci\u00f3n nos estudos foi moi escasa, pero dispu\u00f1a dun gran sentido pr\u00e1ctico da vida e unha inspiraci\u00f3n art\u00edstica extraordinaria. Adaptouse el e mais os seus espect\u00e1culos \u00e1 lingua galega. Desde moi novo sentiuse atra\u00eddo pola far\u00e1ndula (a mesma profesi\u00f3n que ti\u00f1an seus pais) e actuou nas mellores festas e romar\u00edas de Galiza.\nDespois dunha vida entregada de cheo ao espect\u00e1culo, Xos\u00e9 Silvent retirouse da far\u00e1ndula e deixou os seus monicreques. Xa ti\u00f1a bastantes anos, xa divertira moitas xeraci\u00f3ns. Por volta do ano 1964 Barriga Verde deixou de actuar cos seus monicreques. M\u00e1is tarde, no ano 1967 sufriu unha par\u00e1lise e en 1970 morreu.\nO espect\u00e1culo.\nSilvent, a pesar de ter moito prestixio, nunca se permitiu a licenza de eludir o canon que se lle po\u00f1\u00eda polo posto ocupado pola atracci\u00f3n, que oscilaba entre mil e quince mil pesetas, segundo as \u00e9pocas e as localidades, sendo a cidade de Lugo a m\u00e1is cara. \u00c9 de destacar que nalg\u00fans sitios, como nas festas da Ascenci\u00f3n en Santiago, reserv\u00e1banlle a Barriga Verde sempre o mesmo sitio e non lle cobraban nada, pois nesta festa o espect\u00e1culo de Barriga Verde era moi agardado polo p\u00fablico. O prezo da entrada foi variando co correr dos anos: nun principio val\u00eda dez c\u00e9ntimos, logo unha peseta, nos \u00faltimos anos da d\u00e9cada dos cincuenta xa custaba tres pesetas e no remate da actividade de Barriga Verde, en 1964, fac\u00eda falta un peso para gozar do espect\u00e1culo. Uns trinta minutos duraba cada sesi\u00f3n do \"Teatro e Melod\u00edas de Espa\u00f1a\". Ao longo da tarde pod\u00edan ofrecerse varias sesi\u00f3ns, segundo a demanda de p\u00fablico, de tal xeito que nos d\u00edas de maior afluencia as representaci\u00f3ns eran continuas.\nComo reclamo propagand\u00edstico, o propio Xos\u00e9 Silvent vest\u00eda de pallaso e, noutras ocasi\u00f3ns -mais raras- de arlequ\u00edn, acompa\u00f1ado dos redobres de tambor de Afonso. Tam\u00e9n hab\u00eda veces que po\u00f1\u00eda estopa na boca e cun cigarro aceso no medio, de tal maneira que ao soprar figuraba que botaba lume pola boca. Outras veces simulaba tragar a estopa, e de a\u00ed lle v\u00e9n o alcu\u00f1o de Traga Estopa co que se co\u00f1ec\u00eda nos arredores Lugo, e animaba o p\u00fablico ao entrar mentres dic\u00eda a toda voz:\nEn canto \u00e1 estrutura dunha sesi\u00f3n do espect\u00e1culo que se ofrec\u00eda no Teatro e Melod\u00edas de Espa\u00f1a, foi variando ao longo do tempo, pero acostumaba estruturarse do seguinte xeito: primeiramente ofrec\u00edase canci\u00f3n espa\u00f1ola, algunhas veces acompa\u00f1ada de baile; a continuaci\u00f3n, breve espect\u00e1culo de equilibrismo e malabarismo; por \u00faltimo, vi\u00f1an os monicreques cos que a familia Silvent acadou a maior popularidade.\nOs personaxes creados por Silvent, a\u00ednda que sinxelos, estaban ben caracterizados e artell\u00e1banse nunha estrutura comunicativa simple semellante -coas debidas diferenzas- \u00e1 dos contos infant\u00eds, onde a trama constaba das tres partes t\u00edpicas que \u00edan desde acontecemento inicial ata o desenlace en que Barriga Verde sempre ti\u00f1a un ton xovial. Xeralmente adoitaban ser personaxes extra\u00eddos da mesma vida coti\u00e1. Desta maneira, Traga Estopa era o mellor publicista, O Demo era o m\u00e1is malo, O Portugu\u00e9s o m\u00e1is fantoche, Toro polo Rabo era o m\u00e1is inocente, O Cura o m\u00e1is interesado e Rosi\u00f1a era a m\u00e1is finxida. Normalmente todos eles ti\u00f1an en fronte a Barriga Verde, que se caracterizaba por ser o m\u00e1is bo e o m\u00e1is sensato, ademais de ser a personaxe principal.\nEn definitiva, as obras que Barriga Verde representaba con monicreques eran curtas, variadas e sempre cheas de graza con certo grao de picaresca, e nelas a personaxe de Barriga Verde era o intelixente protagonista fronte aos personaxes secundarios. Alg\u00fans exemplos son:\nEstes son alg\u00fans exemplos do espect\u00e1culo de monicreques que Barriga Verde representaba, mais represent\u00e1banse outras pezas como \"O Barbeiro de Sevilla\" e \"Traga Estopa\". Con todas elas, Barriga Verde divert\u00eda e ilusionaba o p\u00fablico polo menos no tempo que duraba unha sesi\u00f3n. Quizais a m\u00e1is co\u00f1ecida fose \"O demo\", que remataba deste xeito: \"Se\u00f1ores, morreu o demo, acabouse a peseta\", que era o prezo da entrada nuns tempos.\nA barraca e os monicreques.\nA barraca de Barriga Verde, nos anos trinta, era unha simple saba e unha corda como \u00fanica posta na escena; logo comezou sendo unha simple lona vertical que se penduraba entre d\u00faas paredes contiguas dunha praza. Conforme a econom\u00eda \u00eda mellorando, a barraca tam\u00e9n, de xeito que acabar\u00eda sendo de madeira e contar\u00eda cun autom\u00f3bil para o seu transporte. Como era habitual, a barraca foi ideada por Barriga Verde, que contou coa colaboraci\u00f3n da familia e dun carpinteiro de Lugo que se encargar\u00eda de facela no ano 1949. De entrada, o medio de transporte co que se desprazaba polas localidades consist\u00eda en dous carros -de catro rodas cada un- que \u00edan tirados por cadanseus dous cabalos. Segundo a situaci\u00f3n econ\u00f3mica medraba e os membros da familia contribu\u00edan, Silvent mercou unha furgoneta Fiat \u00e1 que lle seguiron un Chrevrolet, un Dodge e un Barreiros (este xa m\u00e1is tirando a un cami\u00f3n). A barraca de Silvent xa comezaba a contar con camerinos, escenario, espazo para bancos e bancadas ao fondo, e pasaba a ter unha cabida de case 100 persoas.\nPosteriormente, agreg\u00e1ronse outras dependencias, coma a coci\u00f1a e o cuarto, e chegaron tam\u00e9n outras d\u00faas modernizaci\u00f3n: luz el\u00e9ctrica, e mais unha avanzada megafon\u00eda formada por amplificador, altofalantes e micr\u00f3fonos). A pequena barraca, posiblemente foi a primeira que utilizou a gramola con altofalantes nas romar\u00edas. Polo exterior, a barraca adoitaba ter un soportal de catro columnas coroado cunha especie de t\u00edmpano. De entrada, a barraca de Silvent ti\u00f1a unha decoraci\u00f3n alusiva aos distintos n\u00fameros de espect\u00e1culos, e nun principio levaba rotulado o nome da barraca \"Teatro e Melod\u00edas de Espa\u00f1a\", pero, debido \u00e1 s\u00faa condici\u00f3n, engad\u00eduselle \"espect\u00e1culo culto e moral\" (por unha parte) e \"O aut\u00e9ntico Barriga Verde\" (pola outra); este feito demostrou que tivo imitadores.\nPara facer os bonecos, Silvent demostrou ter unha man moi artesanal. Concib\u00edaos e elabor\u00e1baos esculpindo a partir dun madeiro, d\u00e1balles cores e unha vestimenta axeitada, e logo manipul\u00e1baos perante a xente. As voces das diferentes personaxes tam\u00e9n as fac\u00eda Barriga Verde, para o cal se axudaba de palletas de prata colocadas na gorxa de tal xeito que non o abafasen nin lle impedisen mover a lingua para facer falar o monicreque. Emerenciana axudaba a po\u00f1er as voces femininas.\nA maior\u00eda dos fillos do matrimonio colaboraron na empresa, a\u00ednda que despois alg\u00fans deles escolleron outras alternativas cando se lles presentou a ocasi\u00f3n. Saladina e Celia, mentres non casaron, cantaban e bailaban, en especial canci\u00f3n espa\u00f1ola, facendo un magn\u00edfico espect\u00e1culo. Asemade, o neto Arsenio, fillo de Nieves, actuaba no Teatro e Melod\u00edas de Espa\u00f1a bailando enriba de dous cilindros colocados de xeito perpendicular, un enriba do outro, \u00f3 tempo que realizaba unha serie de malabarismos con aros e outros elementos. O neto Manuel -fillo de Nieves- axudaba a Barriga Verde no manexo dos bonecos e na execuci\u00f3n das voces, e progresivamente foi adquirindo protagonismo no espect\u00e1culo a medida que Xos\u00e9 \u00eda perdendo folgos. Afonso era o t\u00e9cnico da montaxe, do son e da iluminaci\u00f3n, e as\u00ed mesmo desenvolveu o tema de po\u00f1er a voz sen utilizar ningunha palleta.\nOrganizaci\u00f3n.\nO percorrido de Barriga Verde eran festas e romar\u00edas de toda Galiza, fundamentalmente no ver\u00e1n: o San Froil\u00e1n de Lugo, a Ascensi\u00f3n de Santiago, a Peregrina de Pontevedra, Mar\u00eda Pita da Coru\u00f1a e o Corpus de Ourense, entre outras moitas. Por unha parte, Emerenciana -a muller- era o cerebro da empresa e os seus encargos eran os de xestionar os permisos, acudir \u00e1s poxas dos postos, participar na propaganda, realizar a contabilidade e tam\u00e9n, cando os fillos buscaron vida e os netos non eran suficientes ou non estaban dispo\u00f1ibles, buscar persoal para o espect\u00e1culo que se contrataba normalmente por un ver\u00e1n. Pola outra parte, Xos\u00e9 Silvent empregaba un espect\u00e1culo de humor, de maneira que coa graza e o enxe\u00f1o con que estaban concibidos os bonecos, os seus di\u00e1logos, cheos de agudeza e a destreza, provocaban no p\u00fablico o riso e a alegr\u00eda.\nAdemais, o espect\u00e1culo de Barriga Verde prez\u00e1base de culto e moral tal e como rezaba na cabeceira da barraca, pois naqueles tempos a censura era un elemento condicionante de moitas actividades. Agora ben, en efecto, Xos\u00e9 Silvent e os seus fillos idearon un espect\u00e1culo nun tempo (anos corenta e cincuenta) en que a cultura galega estaba proscrita, onde as funci\u00f3ns de Barriga Verde non aparec\u00edan destapes nin canci\u00f3ns obscenas, nin palabras malsoantes en concordancia cos gustos oficiais da \u00e9poca. Este feito pode interpretarse como unha concesi\u00f3n do r\u00e9xime franquista a un espect\u00e1culo popular, sinxelo e de contido desenfadado que ti\u00f1a como \u00fanica misi\u00f3n divertir os espectadores nunha das \u00e9pocas de m\u00e1is dificultades da nosa historia.\nOutro aspecto interesante era que Silvent sempre conseguiu un importante interese e atenci\u00f3n do auditorio, pois incorporaba aos di\u00e1logos dos personaxes elementos de actualidade e sucesos de tipo local, o que significa que hab\u00eda estar ao corrente das noticias importantes e dos acontecementos pr\u00f3ximos. Ademais presup\u00f3n que as obras \u00edan variar dunha localidade a outra en certos detalles m\u00e1is ou menos puntuais. Pero a variaci\u00f3n do contido dos di\u00e1logos non se debe s\u00f3 \u00e1s noticias do momento, sen\u00f3n tam\u00e9n a que Xos\u00e9 Silvent non escrib\u00eda as s\u00faas obras. El creaba os personaxes, caracteriz\u00e1baos coa vestimenta e coa voz, imaxinaba os movementos e concib\u00eda os di\u00e1logos, pero todo quedaba no seu cerebro. Despois, transmit\u00eda oralmente toda a composici\u00f3n aos colaboradores que con el \u00edan realizar o espect\u00e1culo.\nA\u00ednda que a actividade de Barriga Verde era fundamentalmente no ver\u00e1n, o ano era moi longo e a familia ti\u00f1a que ir para adiante. No inverno Xos\u00e9 Silvent segu\u00eda activo facendo proxecci\u00f3ns de cine polas vilas e aldeas, principalmente pola provincia de Pontevedra, onde se lle chegou a co\u00f1ecer co sobrenome de Xos\u00e9 dos Mu\u00f1ecos. El foi o introdutor responsable do cine en moitos lugares de Galiza. Nun principio, eran pel\u00edculas mudas e m\u00e1is tarde foron sonoras. As proxecci\u00f3ns de cine eran un medio de diversi\u00f3n e igualmente gozaban de popularidade. Para a proxecci\u00f3n das pel\u00edculas non usaba a barraca, sen\u00f3n que o fac\u00eda en locais dispo\u00f1ibles e mesmo en alboios dalg\u00fan xeito habilitados e iluminados coa luz producida por un xerador que funcionaba con carburo e os\u00edxeno.\nRelevancia posterior.\nNo 1968 Manuel Mar\u00eda publicaba \"Barriga Verde\", un texto teatral no que recuperaba personaxes e situaci\u00f3ns do espect\u00e1culo, sen que xurdisen iniciativas para evitar o esquecemento desta figura. As\u00ed e todo, desde hai xa varios anos, son cada vez m\u00e1is as voces que reclaman a recuperaci\u00f3n e valoraci\u00f3n desta aventura \u00fanica na cultura de Galicia. Silvent recibiu unha homenaxe en L\u00e9rez, e unha r\u00faa de nova apertura recibiu no ano 2006 o seu popular alcume como nome. Esta r\u00faa est\u00e1 situada moi preto da s\u00faa casa, preto do Teleclube de L\u00e9rez.\nO primeiro n\u00famero de \"Bulul\u00fa. A revista dos T\u00edteres\" dedicaba unha ampla reportaxe a Barriga Verde, e no outubro de 2001 homenaxeouse a Silvent no marco do Festival Internacional de T\u00edteres de Compostela. En xullo do 2003 o Instituto Galego de Artes Esc\u00e9nicas e Musicais (IGAEM) creaba o I Premio Internacional para Textos de Teatro de T\u00edteres Barriga Verde. E a memoria contin\u00faa coa Asociaci\u00f3n Cultural Barriga Verde, que est\u00e1 a traballar nun proxecto para recuperar a barraca de Teatro e Melod\u00edas de Espa\u00f1a, moderniz\u00e1ndoa tecnoloxicamente, coa intenci\u00f3n de amosar o xeito de traballo tradicional da familia Silvent. Este proxecto conta coa colaboraci\u00f3n de Afonso, o fillo de Xos\u00e9 Silvent, para facerse cargo da direcci\u00f3n da obra, a\u00ednda que quedan a\u00ednda pendentes moitas cuesti\u00f3ns para botar a andar o proxecto, que pretende levar de novo polas prazas de vilas e cidades o nome de Barriga Verde.\nPola s\u00faa banda, a compa\u00f1\u00edas Viravolta T\u00edteres, recuperou a barraca e desenvolveu a s\u00faa propia versi\u00f3n da obra, mentres o investigador Xaime Iglesias rematou unha biograf\u00eda sobre sobre Xos\u00e9 Silvent. Desde produtora Tintim\u00e1n Audiovisual realizouse o documental \"Morreu o Demo, acabouse a peseta\" que repasa tanto a historia de Jos\u00e9 como do seu irm\u00e1n Santiago, que tam\u00e9n levaba unha barraca de monicreques co nome de Barriga Verde, e mais dos seus descendentes, ao tempo que investiga as conexi\u00f3ns europeas da obra.\nEstas \u00faltimas iniciativas cristalizaron en 2013 na creaci\u00f3n da Asociaci\u00f3n Cultural Morreu o Demo para a Recuperaci\u00f3n do Monicreque Tradicional Galego, que est\u00e1 a comezar o seu traballo para difundir e recuperar esta figura. A s\u00faa primeira actuaci\u00f3n p\u00fablica foi a edici\u00f3n dun libro-DVD que recolle o documental de Tintim\u00e1n Audiovisual acompa\u00f1ado de varios artigos sobre Barriga Verde e o mundo do monicreque tradicional. Desde ent\u00f3n, e entre outras actividades, o colectivo promoveu iniciativas como a edici\u00f3n do libro \"Jos\u00e9 Silvent Mart\u00ednez. O m\u00edtico Barriga Verde\" de Xaime Iglesias, a mostra did\u00e1ctica \"Onde foi Barriga Verde?\" ou a exposici\u00f3n \"Barriga Verde. De feira en feira\" que superou as 10 000 visitas nas s\u00faas estad\u00edas en Lugo, Santiago, Lal\u00edn, Pontevedra e Ribadavia entre 2014 e 2015.\nDe xeito paralelo, a compa\u00f1\u00eda T\u00edteres Alakr\u00e1n recuperou en 2015 o personaxe coa s\u00faa obra \"Barriga Verde ataca de novo\", na que recrea a montaxe tradicional dos Silvent a empregar a tradicional palleta para impostar a voz do protagonista. En outono dese mesmo ano Borja Insua, responsable da compa\u00f1\u00eda, integr\u00e1base na AC Morreu o Demo.\nDesde O 2002 a Xunta de Galicia convoca os premios Barriga Verde de textos dram\u00e1ticos para monicreques."}
{"id": "17489", "revid": "22570", "url": "https://gl.wikipedia.org/wiki?curid=17489", "title": "Argumentaci\u00f3n", "text": "Unha argumentaci\u00f3n \u00e9 un sistema de elocuci\u00f3n que consiste en achegar raz\u00f3ns para defender unha opini\u00f3n. Empr\u00e9gase normalmente para desenvolver temas que se prestan \u00e1 controversia, e o seu obxectivo fundamental \u00e9 ofrecer unha informaci\u00f3n o m\u00e1is completa posible, \u00e1 vez que intentar persuadir aos demais mediante un razoamento.\nOs textos e discursos argumentativos pos\u00faen unha organizaci\u00f3n peculiar. As categor\u00edas sobre as que se sustentan son as premisas e conclusi\u00f3ns. O autor ha de reorganizar convenientemente os elementos tem\u00e1ticos para lograr do lector unha determinada disposici\u00f3n. Polo mesmo talvez sexa a argumentaci\u00f3n o tipo de discurso en que o lector se acha involucrado dunha maneira m\u00e1is directa. O autor, en todo momento, conta con el.\nNa base de toda argumentaci\u00f3n \u00e1chanse os principios da dial\u00e9ctica e a l\u00f3xica:\nOs elementos da argumentaci\u00f3n son \nOs tipos de razoamentos utilizados no argumento poden ser:\nOs trazos ling\u00fc\u00edsticos:"}
{"id": "17491", "revid": "197", "url": "https://gl.wikipedia.org/wiki?curid=17491", "title": "Toponimia", "text": "A toponimia \u00e9 a rama da onom\u00e1stica que estuda os top\u00f3nimos, nomes propios de lugares, a s\u00faa orixe e evoluci\u00f3n; \u00e9 considerada unha parte da ling\u00fc\u00edstica, con fortes ligaz\u00f3ns coa historia, a arqueolox\u00eda e a xeograf\u00eda. Tam\u00e9n se usa o voc\u00e1bulo \"toponimia\" para indicar o conxunto dos nomes dos lugares dun territorio concreto. A toponimia est\u00e1 constitu\u00edda polos nomes de car\u00e1cter xeogr\u00e1fico ou topogr\u00e1fico.\nDiversidade topon\u00edmica.\nOs top\u00f3nimos, a\u00ednda que procedentes dun mesmo \u00e9timo, poden ser, nunha mesma lingua, totalmente diferentes. Isto d\u00e9bese a:\nPor\u00e9n, as leis de evoluci\u00f3n fon\u00e9tica (por exemplo, as leis de Grimm) dos top\u00f3nimos son iguais c\u00f3s da lingua com\u00fan, pois os falantes non te\u00f1en consciencia de que haxa que pronunciar os top\u00f3nimos dun xeito distinto \u00e1s palabras com\u00fans. Mais \u00e1s veces as leis evolutivas ficaran nun determinado estadio, dando lugar a verdadeiros f\u00f3siles ling\u00fc\u00edsticos; as\u00ed un top\u00f3nimo como \"Mazaeda\" revelar\u00eda un estadio intermedio, desde un tardolatino *MATTIANETA fronte \"Maceda\", m\u00e1is evolucionado.\nEvoluci\u00f3n da toponimia como ciencia.\nO desenvolvemento cient\u00edfico dos estudos topon\u00edmicos aparece no s\u00e9culo XVIII. En Galiza Mart\u00edn Sarmiento foi o primeiro que aplica o m\u00e9todo filol\u00f3xico e comparativo non s\u00f3 na lingua galega en xeral, sen\u00f3n tam\u00e9n \u00e1 toponimia e antroponimia. Mais houbo que esperar ata finais do XIX para que o desenvolvemento da ling\u00fc\u00edstica impulsara paralelamente a onom\u00e1stica como unha p\u00f3la propia.\nEn diversos pa\u00edses europeos alg\u00fans ling\u00fcistas son considerados os abandeirados do establecemento da toponimia. Deben destacarse en Francia D'Arbois de Jubainville, Auguste Longnon, Albert Dauzat; en Alema\u00f1a H. Groehler, E. Gamillscheg, Gerhard Rohlfs; en Italia V. Bertoldi. En B\u00e9lxica Carnoy, Auguste Vincent. Na Su\u00edza, Hubschmied e Paul Aebischer. En Portugal, como en tantas outras cousas, o pioneiro foi Jos\u00e9 Leite de Vasconcelos. Alg\u00fans deles emprestaron tam\u00e9n atenci\u00f3n \u00e1 Pen\u00ednsula Ib\u00e9rica, na que destacan a Ram\u00f3n Men\u00e9ndez Pidal, Antonio Tovar, Johannes Hubschmid, Joan Coromines), Antoni Badia i Margarit, Manuel Alvar, A. Griera, ou Luis Michelena. Varias revistas especializadas aglutinaran as investigaci\u00f3ns onom\u00e1sticas, das que compre destacar \"Onoma\", un bolet\u00edn bibliogr\u00e1fico creado en 1950, en Lovaina.\nTam\u00e9n en Am\u00e9rica se desenvolveran entrementres as investigaci\u00f3ns topon\u00edmicas. No Canad\u00e1 destacou Robert Douglas. Nos Estados Unidos de Am\u00e9rica c\u00f3mpre salientar a Robert L. Ramsay como fundador de toda unha escola onom\u00e1stica. Os esforzos canaliz\u00e1ronse a trav\u00e9s da revista \"Names\", desde 1953, vinculada \u00e1 Universidade de Berkley. Non faltan tampouco toponimistas en Latinoam\u00e9rica: Ricardo L.J. Nardi na Arxentina ou Bernardo Pedral Sampaio no Brasil.\nPara o estudo da toponimia galega, \u00e1 parte dalg\u00fan dos antes citados (Leite de Vasconcelos, Men\u00e9ndez Pidal, Coromines) son primordiais os estudos de Joseph-Maria Piel, Abelardo Moralejo Laso, Lu\u00eds Monteagudo Garc\u00eda, Manuel Rabanal \u00c1lvarez, Jos\u00e9 Lu\u00eds Pensado Tom\u00e9, Isidoro Mill\u00e1n Gonz\u00e1lez-Pardo, Jos\u00e9 Santiago Crespo Pozo, Juan Jos\u00e9 Moralejo \u00c1lvarez, Eligio Rivas Quintas, Nicandro Ares V\u00e1zquez, Fernando Cabeza Quiles, Gonzalo Navaza, Edelmiro Bascuas. Non houbo unha revista especializada en Galiza ata que o irm\u00e1n marista Manuel Rodr\u00edguez Rodr\u00edguez (1898-1975) fundou o Seminario Font\u00e1n-Sarmiento de Hagiograf\u00eda, Toponimia e Onom\u00e1stica de Galicia, en 1972, con sede no colexio maior Xelm\u00edrez, que publica un bolet\u00edn. Mais a maior\u00eda dos traballos topon\u00edmicos est\u00e1n dispersos por varias publicaci\u00f3ns, non sendo raro que mesmo aparezan en xornais.\nClasificaci\u00f3n dos top\u00f3nimos.\nA conversi\u00f3n dos top\u00f3nimos en nomes com\u00fans, ou viceversa, constit\u00fae tam\u00e9n un procedemento de acrecentamento lexical:\nOs top\u00f3nimos sempre se orixinan do l\u00e9xico da fala, a\u00ednda que en momentos posteriores poidan perder a s\u00faa transparencia sem\u00e1ntica e xa non ser evidente o seu significado.\nTem\u00e1tica.\nOs top\u00f3nimos poden clasificarse tematicamente:\nC\u00f3mpre ter conta de que con frecuencia os top\u00f3nimos poden solaparse en d\u00faas ou m\u00e1is variantes tem\u00e1ticas.\nOrixe.\nA orixe dos top\u00f3nimos galegos, por orde cronol\u00f3xica, \u00e9:"}
{"id": "17492", "revid": "5863", "url": "https://gl.wikipedia.org/wiki?curid=17492", "title": "Antrop\u00f3nimo", "text": ""}
{"id": "17493", "revid": "6939", "url": "https://gl.wikipedia.org/wiki?curid=17493", "title": "Onomatopea", "text": "A onomatopea (do grego \u1f44\u03bd\u03bf\u03bc\u03b1 \"nome\" e \u03c0\u03bf\u03b9\u03ad\u03c9 \"crear\") \u00e9 unha expresi\u00f3n ou palabra cuxa sonoridade imita a voz ou ru\u00eddos de obxectos ou animais. Polo tanto, na s\u00faa creaci\u00f3n ten por base o son que produce o obxecto que designa.\nAo dicir que un grilo fai \"cricr\u00ed\" ou \u00f3 facer \"toc-toc\" \u00f3 bater a porta, util\u00edzanse onomatopeas. Xa Arist\u00f3fanes, na s\u00faa peza \"As ras\", fixo uso de determinadas palabras que, no grego orixinal, pretenden imitar o son deses animais. Era unha figura ret\u00f3rica que \u00e9 tam\u00e9n de cariz onomatope\u00edco."}
{"id": "17496", "revid": "23204", "url": "https://gl.wikipedia.org/wiki?curid=17496", "title": "Mayotte", "text": "Mayotte \u00e9 unha posesi\u00f3n de Francia entre o oc\u00e9ano \u00cdndico e o canle de Mozambique no arquip\u00e9lago das Comores, do cal \u00e9 a illa m\u00e1is oriental. Est\u00e1 formado pola illa Mayotte, tam\u00e9n co\u00f1ecida como \"Grand Terre\" e d\u00faas illas m\u00e1is pequenas: a illa de Pamanzi, o \"Petit Terre\" e a illa Chisimoi M'Zamboro. Os pa\u00edses veci\u00f1os m\u00e1is pr\u00f3ximos son as Comores ao noroeste, Madagascar ao sueste, as illas Seychelles e as Illas Gloriosas (dependentes de Reuni\u00f3n) ao nordeste, e Mozambique ao oeste. Ten o \"status\" de Departamento de Ultramar. A s\u00faa capital e Mamoudzou.\nHistoria.\nMayotte foi cedida a Francia xunto co resto das Comores no ano 1843. Foi a \u00fanica illa do arquip\u00e9lago que votou en referendo por manter os seus v\u00ednculos con Francia (en 1974 e novamente en 1976, co 63,8% e 99,4% respectivamente). As Comores contin\u00faan reclamando a illa e unha resoluci\u00f3n do Consello de Seguridade da ONU de 1976 foi apoiada por 11 dos 15 membros pero vetada por Francia, tentaba reco\u00f1ecer a soberan\u00eda das Comores sobre Mayotte (volveuse presentar o mesmo caso en 2004).\nA situaci\u00f3n de Mayotte foi dif\u00edcil para Francia: mentres a maior\u00eda da poboaci\u00f3n local non desexa a independencia ou a uni\u00f3n co resto das Comores, a cr\u00edtica internacional \u00e9 forte respecto dos lazos existentes entre Mayotte e Francia. M\u00e1is a\u00ednda, a peculiar forma de administraci\u00f3n local de Mayotte, baseada en gran parte na Lei Isl\u00e1mica, ser\u00eda moi dif\u00edcil de integrar nas estruturas legais de Francia, sen mencionar os custos de levar os est\u00e1ndares de vida a niveis pr\u00f3ximos aos da Francia metropolitana. Por estas raz\u00f3ns, ata 2007, as leis promulgadas polo parlamento nacional deb\u00edan especificar claramente se se aplicaban en Mayotte. Con todo, agora apl\u00edcanse directamente, salvo para algunhas materias.\nEn 2001 o status de Mayotte cambiou cara a Colectividade Departamental de Ultramar, un status moi pr\u00f3ximo ao de Departamento de Ultramar Franc\u00e9s (como nos casos de Reuni\u00f3n, Guadalupe, Martinica e a G\u00fciana Francesa). Este cambio foi aprobado polo 73% da poboaci\u00f3n de Mayotte. A pesar disto, as Comores seguen reclamando a illa.\nXeograf\u00eda.\nA illa principal, Mayotte (ou Grande Terre), \u00e9 a m\u00e1is antiga en termos xeol\u00f3xicos do arquip\u00e9lago das Comores. Ten 39\u00a0km de longo por 22\u00a0km de ancho e os seus puntos m\u00e1is altos est\u00e1n entre os 500 e 600 metros sobre o nivel do mar. Debido \u00e1 s\u00faa natureza volc\u00e1nica, o chan \u00e9 moi rico nalgunhas zonas. O arrecife de coral que rodea gran parte da illa asegura a protecci\u00f3n dos barcos e \u00e9 un excelente h\u00e1bitat para diversas clases de peixes.\nMamoudzou foi a capital das Comores ata 1962, e agora \u00e9 o centro administrativo de Mayotte. Dzaoudzi \u00e9 a segunda cidade de Mayotte, at\u00f3pase situada na Illa Pamanzi (ou Petite Terre), a cal conta con 10\u00a0km\u00b2, sendo a m\u00e1is grande de varios illotes que rodean a Grande Terre. Unha ponte comunica a Pamanzi con Mayotte.\nCultura.\nMayotte ten un conglomerado de distintas culturas; a principal, de orixe comoriana, representa o 60% da poboaci\u00f3n e a segunda \u00e9 de orixe malgaxe; ambas as d\u00faas est\u00e1n fortemente influenciadas pola cultura francesa, que se impregna cada vez m\u00e1is nelas. A \"moringue\", an\u00e1loga \u00e1 capoeira brasileira, a\u00ednda se practica na illa.\nA\u00ednda que o franc\u00e9s \u00e9 a lingua oficial, moitos falan e escriben o shimaore e o malgaxe, os dous idiomas principais da illa.\nPoboaci\u00f3n.\nA disparidade enorme entre as condici\u00f3ns econ\u00f3micas desta illa e as outras situadas no arquip\u00e9lago a menos de 70\u00a0km, d\u00e9bese aos subsidios econ\u00f3micos que chegan da metr\u00f3pole. Como consecuencia Mayotte atrae decenas de miles de inmigrantes que chegan cada ano en fr\u00e1xiles embarcaci\u00f3ns. Esta illa pos\u00fae a maior taxa de fertilidade de Francia cuns 7.000 nacementos anuais, o 75% destes de inmigrantes ilegais.\nSa\u00fade.\nA\u00ednda que Mamoudzou \u00e9 a \u00fanica poboaci\u00f3n que conta cun hospital, os medicamentos distrib\u00faense de forma gratu\u00edta en todas as poboaci\u00f3ns."}
{"id": "17497", "revid": "1131", "url": "https://gl.wikipedia.org/wiki?curid=17497", "title": "Santar\u00e9m", "text": "O top\u00f3nimo portugu\u00e9s Santar\u00e9m pode referirse a:"}
{"id": "17498", "revid": "98629", "url": "https://gl.wikipedia.org/wiki?curid=17498", "title": "Ruud Krol", "text": " Rudolf Jozef Krol , tam\u00e9n co\u00f1ecido por \"Ruud\" o \"Rudi\", nado en 24 de marzo de 1949 en \u00c1msterdam, \u00e9 un xogador de f\u00fatbol neerland\u00e9s xubilado que xogou 83 veces polo seu pa\u00eds. Comezou a s\u00faa carreira no Ajax Amsterdam baixo as ordes de Rinus Michels. Na s\u00faa primeira tempada no club non xogou moito. Despois da marcha do defensa esquerdo Van Duijvenbode no ver\u00e1n do 1969 \u00f3 Feyenoord, Krol converteuse nun xogador regular. Cando o Ajax chegou \u00e1 Copa de Europa no 1971, e ga\u00f1ou, Krol non xogou por ter a perna rota. Krol participou nas finais da Copa de Europa no 1972 e no 1973. Mentres outros coma Cruyff e Johan Neeskens marcharon cara outros destinos, Krol mant\u00edvose no Ajax ata 1980 (logo lle pesar\u00eda ter estado tanto tempo). Marchou \u00f3 NASL para xogar cos Vancouver Whitecaps, pero permaneceu s\u00f3 unha tempada. Fichou \u00e1 tempada seguinte co SSC Napoli onde xogar\u00eda durante catro tempadas. O seu derradeiro club antes de se retirar foi o club franc\u00e9s AS Cannes, no que aguantou ata 1986.\nInternacionalmente, Krol fixo o seu debut na selecci\u00f3n holandesa en 1969 contra Inglaterra, e xogou 83 encontros, retir\u00e1ndose das competici\u00f3ns internacionais no 1983. Foi un compo\u00f1ente crucial no \"Total Football\" dos 70's. Un defensa vers\u00e1til, tam\u00e9n pod\u00eda xogar en calquera posici\u00f3n \u00f3 longo do medio campo. No 1974, no que Holanda chegou \u00e1 final, Krol xogou principalmente coma defensa esquerdo e preparou o gol de Cruyff contra o Brasil e o seu berro de 25 iardas contra Arxentina permanecer\u00e1 na memoria. Por desgraza, caeron nun derradeiro obst\u00e1culo, perdendo por 2-1 para a Alema\u00f1a Occidental.\nCando se xogou a Copa de 1978, Krol decidiu troca-la posici\u00f3n de l\u00edbero e conseguiu o brazalete de capit\u00e1n despois da sa\u00edda de Cruyff. Krol fixo un torneo correcto, pero foi incapaz de impedi-la ca\u00edda de Holanda da s\u00faa segunda derrota nas finais, esta vez 3-1 contra Arxentina.\nKrol xogou coma capit\u00e1n na selecci\u00f3n holandesa nas competici\u00f3ns europeas de 1980, pero frustrouse, sendo eliminados na primeira rolda por Alema\u00f1a Occidental e Checoslovaquia. Tampouco conseguiron puntuar no 1982. Tivo parte na puntuaci\u00f3n do 1984, e participou no seu derradeiro encontro internacional en 1983, cun 1-0 no campionato europeo contra Espa\u00f1a. A s\u00faa traxectoria \"copeira\" foi s\u00f3 superada por Aron Winter durante o torneo do 2000.\nNa s\u00faa carreira como adestrador, encargouse de Exipto, e foi asistente de adestrador da selecci\u00f3n holandesa (baixo as ordes de Louis van Gaal) e do Ajax (esta vez baixo as de Ronald Koeman). Recentemente actuou coma adestrador interino do Ajax, logo da renuncia de Koeman."}
{"id": "17500", "revid": "72012", "url": "https://gl.wikipedia.org/wiki?curid=17500", "title": "Pedro \u00c1lvares Cabral", "text": "Pedro \u00c1lvares Cabral, nado probablemente en Belmonte en 1467 ou 1468 e finado en Santar\u00e9m en 1520 ou 1526, foi un fidalgo e navegante portugu\u00e9s a quen xeralmente se atrib\u00fae o descubrimento do Brasil, acontecido o 22 de abril de 1500.\nTraxectoria.\nCrese que naceu en Belmonte, na rexi\u00f3n da Beira Baixa, en Portugal. Foi o terceiro fillo de Fern\u00e3o Cabral, gobernador da Beira e de Belmonte, e de Isabel de Gouvea. As\u00ed, o seu nome orixinal ser\u00eda Pedro \u00c1lvares Gouvea, pois s\u00f3 o primox\u00e9nito herdaba o sobrenome paterno. S\u00f3 posteriormente, coa morte de seu irm\u00e1n mais vello, ter\u00eda pasado a chamarse Pedro \u00c1lvares Cabral.\nCon once anos de idade mudouse para Lisboa, onde estudou literatura, historia, ciencias, cartograf\u00eda e artes militares. Coa subida ao trono de D. Manuel I (1495-1521) pasou a integrar o Consello do Rei e foi admitido como cabaleiro na Orde de Cristo, distinci\u00f3n concedida apenas a alg\u00fans nobres.\nViaxe \u00e1 India.\nEn 1500, con 33 anos de idade, o soberano deulle o comando da segunda armada que mandou \u00e1 India, a mellor equipada do s\u00e9culo XV e integrada por dez naos e tres carabelas, levando uns 1.500 homes, entre funcionarios, soldados e relixiosos.\nPartiu de Lisboa o 9 de marzo de 1500 e, desvi\u00e1ndose do cami\u00f1o orixinal \u2013 intencionalmente, segundo a hip\u00f3tese m\u00e1is admitida polos historiadores \u2013 atinxiu a costa oriental da Am\u00e9rica do Sur, arribando en Porto Seguro o 22 de abril de 1500. Tomou posesi\u00f3n da nova terra, que denominou de \"Illa de Vera Cruz\" en nome da Coroa portuguesa. En seguida enviou de volta a Portugal un dos nav\u00edos menores coas noticias. Retomou ent\u00f3n a rota de Vasco da Gama rumbo \u00e1s Indias.\nAo cruzar o cabo da Boa Esperanza, catro dos seus nav\u00edos se perderan. Chegou a Calicute - actual Kozhikode, en Kerala - en setembro de 1500, onde Cabral asinou o primeiro acordo comercial entre Portugal e a India.\nAo volver a Lisboa, en 1501, foi aclamado como un heroe. Entanto, desentendeuse co rei acerca do comando da expedici\u00f3n \u00e1s Indias programada para 1502 e foi substitu\u00eddo por Vasco da Gama. Non recibiu ningunha outra misi\u00f3n oficial m\u00e1is ata o fin da s\u00faa vida. Faleceu esquecido e foi sepultado na cidade de Santar\u00e9m segundo alg\u00fans historiadores o 1520, e outros, o 1526."}
{"id": "17505", "revid": "98629", "url": "https://gl.wikipedia.org/wiki?curid=17505", "title": "Imprimatur", "text": "Imprimatur (\"Que se imprima\", en lat\u00edn) \u00e9 unha aprobaci\u00f3n por parte da xerarqu\u00eda da Igrexa cat\u00f3lica segundo a cal unha obra literaria ou semellante est\u00e1 libre de erros en materia de doutrina e moral e \u00e9 polo tanto acept\u00e1bel para ser impresa e lida polos cat\u00f3licos.\nO \"imprimatur\" \u00e9 de maior importancia nas obras que tratan da teolox\u00eda e doutrina cat\u00f3licas e introduciuse como medida para reducir a exposici\u00f3n, especialmente dos leigos, \u00e1 herex\u00eda. A presenza do \"imprimatur\" foi en tempos un asunto da maior preocupaci\u00f3n para moitos cat\u00f3licos. Con efecto, nalg\u00fans pa\u00edses oficialmente cat\u00f3licos non se pod\u00eda publicar nada legalmente sen un \"imprimatur\". Hoxe s\u00f3 preocupa a alg\u00fans cat\u00f3licos moi conservadores.\nO \"imprimatur\" cat\u00f3lico pode consistir de at\u00e9 tres selos, seguido cada un deles por unha sinatura (nome e cargo):\nEstes \"selos\" e \"sinaturas\" non son selos literais e sinaturas manuscritas, sen\u00f3n que se imprimen nunha das primeiras p\u00e1xinas do libro, xunto coa data e lugar (como nos documentos legais), en tipograf\u00eda b\u00e1sica.\nA continuaci\u00f3n, algunhas obras poden inclu\u00edr unha afirmaci\u00f3n como a seguinte:\nO termo ampliouse para inclu\u00edr a aprobaci\u00f3n \"oficial\" por autoridades de calquera tipo relacionadas coa \u00e1rea en cuesti\u00f3n. As\u00ed, p\u00f3dese dicir que unha obra de natureza pol\u00edtica ten o \"imprimatur\" dun determinado partido pol\u00edtico. Tr\u00e1tase dunha aprobaci\u00f3n en sentido simb\u00f3lico, normalmente.\nOutra utilizaci\u00f3n recente do termo \u00e9 a que fai o programador John Walker, quen advirte da posibilidade da imposici\u00f3n dun imprimatur dixital por parte das autoridades sobre o que os cidad\u00e1ns poden ler ou compartir."}
{"id": "17506", "revid": "98629", "url": "https://gl.wikipedia.org/wiki?curid=17506", "title": "Nihil obstat", "text": "Nihil obstat (\"Nada impide\" ou \"obstaculiza\", en lat\u00edn) \u00e9 unha aprobaci\u00f3n oficial da Igrexa cat\u00f3lica para que unha obra poida ser publicada. Significa que a obra foi examinada por un censor e que non cont\u00e9n erro doutrinal ou moral.\nEsta expresi\u00f3n abrevia outra expresi\u00f3n latina m\u00e1is longa, \"nihil obstat quominus imprimatur\", que quere dicir \u00abnon existe impedimento para que sexa impresa\u00bb. E unha das tres autorizaci\u00f3ns que se poden requirir para que unha obra de car\u00e1cter doutrinal ou teol\u00f3xico sexa autorizada para a s\u00faa publicaci\u00f3n dentro da Igrexa Cat\u00f3lica, xunto co \"imprimi potest\" e o \"imprimatur\" (s.s.)."}
{"id": "17507", "revid": "22570", "url": "https://gl.wikipedia.org/wiki?curid=17507", "title": "Imprimi potest", "text": "Imprimi potest (\"P\u00f3dese imprimir\") \u00e9 unha aprobaci\u00f3n oficial por parte dun superior relixioso da Igrexa cat\u00f3lica para que unha obra poida ser publicada. Indica que se aprobou a publicaci\u00f3n dunha obra dun membro da orde relixiosa.\nO \"Imprimi potest\" fai parte, xunto co \"Nihil obstat\", do \"imprimatur\" cat\u00f3lico."}
{"id": "17508", "revid": "25871", "url": "https://gl.wikipedia.org/wiki?curid=17508", "title": "Portugu\u00e9s", "text": "O adxectivo portugu\u00e9s ref\u00edrese a algo relacionado con Portugal:"}
{"id": "17509", "revid": "25871", "url": "https://gl.wikipedia.org/wiki?curid=17509", "title": "Proposici\u00f3n", "text": ""}
{"id": "17510", "revid": "22570", "url": "https://gl.wikipedia.org/wiki?curid=17510", "title": "Microestrutura", "text": "Terminolox\u00eda pertencente \u00e1 disciplina da ling\u00fc\u00edstica denominada ling\u00fc\u00edstica textual.\nA microestrutura \u00e9 a sem\u00e1ntica lineal do texto e ten que ver cos significados das oraci\u00f3ns e as relaci\u00f3ns lineais que contraen. A reconstruci\u00f3n das relaci\u00f3ns entre as proposici\u00f3ns facil\u00edtano-la microestrutura."}
{"id": "17511", "revid": "56817", "url": "https://gl.wikipedia.org/wiki?curid=17511", "title": "Macroestrutura", "text": "A macroestrutura \u00e9 a estrutura sem\u00e1ntica global dun texto. \u00c9 un termo pertencente \u00e1 disciplina da ling\u00fc\u00edstica denominada ling\u00fc\u00edstica textual. A diferenza da microestrutura, non \u00e9 lineal, sen\u00f3n que \u00e9 global: ref\u00edrese \u00f3 significado xeral dunha serie de proposici\u00f3ns.\nA elaboraci\u00f3n de macroeestruturas \u00e9 unha continuaci\u00f3n l\u00f3xica da captaci\u00f3n das microeestruturas: unha vez lidas as oraci\u00f3ns dun texto e captada a s\u00faa significaci\u00f3n (proposici\u00f3ns) e interrelaci\u00f3n (microestrutura), elaboramos un resumo mental do seu significado, o resultado desa operaci\u00f3n \u00e9 unha macroeestrutura."}
{"id": "17512", "revid": "56817", "url": "https://gl.wikipedia.org/wiki?curid=17512", "title": "Superestrutura", "text": "Terminolox\u00eda pertencente \u00e1 disciplina da ling\u00fc\u00edstica denominada ling\u00fc\u00edstica textual.\nA superestrutura \u00e9 a estrutura formal global dun texto.\nAs superestruturas implican a existencia de distintos tipos de textos: narraci\u00f3n, artigos xornal\u00edsticos, descrici\u00f3n, informes experimentais, cartas etc., cada un cunha forma caracter\u00edstica.\nAs superestruturas, ademais de estar presentes no texto, forman parte dos co\u00f1ecementos previos do lector, como esquemas mentais: os textos te\u00f1en unha estrutura formal que os lectores chegan a interiorizar e a aplicar na lectura e comprensi\u00f3n de novos textos."}
{"id": "17515", "revid": "12452", "url": "https://gl.wikipedia.org/wiki?curid=17515", "title": "Home do Neanderthal", "text": ""}
{"id": "17518", "revid": "56817", "url": "https://gl.wikipedia.org/wiki?curid=17518", "title": "In medias res", "text": "In medias res (ou in media res) \u00e9 unha expresi\u00f3n latina que significa \u00abno medio das cousas\u00bb e que designa unha t\u00e9cnica narrativa consistente en iniciar unha narraci\u00f3n nun momento posterior ao do inicio da acci\u00f3n, normalmente nun momento crucial. Isto perm\u00edtelle ao narrador moverse para tras e para diante no tempo entre acontecementos interrelacionados.\nA orixe da expresi\u00f3n est\u00e1 na \"Ars Poetica\" de Horacio:\nOs exemplos m\u00e1is co\u00f1ecidos son \"A Il\u00edada\" e \"A Odisea\" de Homero e \"Paradise Lost\" de John Milton.\nSe a historia comeza desde o comezo dos acontecementos que narra, dise que se inicia \"ab ovo\"."}
{"id": "17519", "revid": "197", "url": "https://gl.wikipedia.org/wiki?curid=17519", "title": "Ab ovo", "text": "Ab ovo \u00e9 unha expresi\u00f3n latina que significa \"dende o inicio\" (literalmente, \"desde o ovo\") e que designa unha t\u00e9cnica narrativa consistente en principiar unha narraci\u00f3n desde o momento en que comezan os acontecementos.\nA expresi\u00f3n d\u00e9beselle a Horacio, quen, en \"De arte poetica\" describe a t\u00e9cnica como \"Nec gemino jusque ad mala\" (\"Desde o ovo at\u00e9 as maz\u00e1s\"), refer\u00edndose \u00e1 comida romana t\u00edpica, que comezaba con ovos e remataba coa froita.\nSe, pola contra, a historia comeza a narrarse desde o medio da acci\u00f3n, omitindo en principio os primeiros acontecementos, dise que se inicia \"in medias res\" ou \"in media res\"\nTam\u00e9n se emprega co mesmo significado \"ab origine\"."}
{"id": "17521", "revid": "12452", "url": "https://gl.wikipedia.org/wiki?curid=17521", "title": "Cidade Aut\u00f3noma de Buenos Aires", "text": ""}
{"id": "17524", "revid": "23204", "url": "https://gl.wikipedia.org/wiki?curid=17524", "title": "Falacia intencional", "text": "Falacia intencional \u00e9 un termo literario que tenta p\u00f3r de manifesto o erro que se comete ao criticar ou xulgar unha obra literaria tentando descubrir cal era a intenci\u00f3n do autor e se a logrou ou non.\nHistoria e caracter\u00edsticas.\nDesde a d\u00e9cada de 1920 a cr\u00edtica literaria tende a insistir en que todo, a parte da obra literaria en si, \u00e9 irrelevante para o co\u00f1ecemento da propia obra. Este punto de visto \u00e9 moi not\u00e1bel na cr\u00edtica de I. A. Richards e T. S. Eliot durante esa d\u00e9cada e dos Novos Cr\u00edticos Americanos nos anos 40 e 50. O termo de \"falacia intencional\" utiliz\u00e1rono por vez primeira W.K. Wimsatt e Monroe Beardsley en 1946 no seu influente ensaio \"A falacia intencional\". A noci\u00f3n da \"intenci\u00f3n do autor\" deveu central na cr\u00edtica literaria moderna.\nAfirman que un poema non lle pertence ao autor e tampouco ao cr\u00edtico. Sep\u00e1rase daquel ao ser concibido e inicia unha vida propia al\u00e9n do seu poder de controlalo ou de imporlle un significado. O poema pasa a pertencerlle ao p\u00fablico.\nSuxiren que, mesmo cando se te\u00f1en as afirmaci\u00f3ns do propio autor sobre a s\u00faa intenci\u00f3n (como diarios, ensaios propios etc.), o texto significa s\u00f3 o que di. Se un autor se erguese da tumba e dixese \"Iso non \u00e9 o que eu quer\u00eda dicir\", os Novos Cr\u00edticos respostar\u00edanlle \"Mais \u00e9 o que dixeches, as\u00ed que \u00e9 o que significa\".\n\u00c1 hora de escribir, o autor emprega o seu co\u00f1ecemento do mundo e da lingua. Mesmo a fantas\u00eda m\u00e1is escapista ten relaci\u00f3n con certa comprensi\u00f3n compartida no lector para poder ser comprendida. O lector debe poder activar a s\u00faa comprensi\u00f3n do mundo e da lingua para poder tirarlle un significado \u00e1 obra. As obras literarias, polo tanto, parten de comprensi\u00f3ns do mundo determinadas, que son diferentes no autor e no lector. Debido a esas diferenzas, o significado tirado polo lector s\u00f3 pode ser aproximado do que tencionaba o autor e s\u00f3 aproximado do tirado por outros lectores. Ademais, nin o autor nin o lector son conscientes das peculiaridades inherentes \u00e1 s\u00faa comprensi\u00f3n da realidade.\nPor exemplo, unha obra escrita ap\u00f3s a segunda guerra mundial pode mostrar puntos de vista habituais na \u00e9poca, como prexu\u00edzos contra os alem\u00e1ns ou os xaponeses. Un lector moderno poder\u00eda estar en desacordo con eses prexu\u00edzos e atopar significados novos ao examinar como matizan a obra. Para a cr\u00edtica moderna, este significado novo non \u00e9 unha simple rareza, sen\u00f3n un m\u00e9todo valioso de obter unha nova visi\u00f3n sobre a obra.\nNa teor\u00eda da deconstruci\u00f3n af\u00edrmase que, mesmo se o autor expresa as s\u00faas intenci\u00f3ns sobre o significado dunha obra, ese significado non goza de ning\u00fan privilexio sobre outras interpretaci\u00f3ns."}
{"id": "17528", "revid": "22795", "url": "https://gl.wikipedia.org/wiki?curid=17528", "title": "Falacia afectiva", "text": "Falacia afectiva \u00e9 un termo usado polos Novos Cr\u00edticos Americanos Wimsatt e Beardsley para describir a \"confusi\u00f3n entre o poema e o seu resultado (o que \"\u00e9\" e o que \"fai\"). Para eles, o cr\u00edtico deber\u00eda considerar unha estrutura po\u00e9tica como formalmente autosuficiente e non cometer o erro de considerar os seus efectos emotivos ou pragm\u00e1ticos sobre o lector.\nO concepto de falacia afectiva \u00e9 un ataque \u00e1 cr\u00edtica impresionista, para a que a resposta dun lector a un poema \u00e9 o indicador definitivo sobre o seu valor."}
{"id": "17530", "revid": "114", "url": "https://gl.wikipedia.org/wiki?curid=17530", "title": "Teor\u00eda de Cordas", "text": ""}
{"id": "17538", "revid": "22570", "url": "https://gl.wikipedia.org/wiki?curid=17538", "title": "Tema", "text": "En ling\u00fc\u00edstica textual, o tema \u00e9 o n\u00facleo xen\u00e9tico principal do texto. Son aqueles elementos estereotipados que soste\u00f1en un texto ou gran parte del.\nO tema debe distinguirse do motivo. O primeiro designa a categor\u00eda sem\u00e1ntica que pode estar presente \u00f3 longo do texto e a\u00ednda no conxunto da literatura (o tema da morte). Os motivos son, ante o tema, elementos menores e poden estar presentes incluso nun n\u00famero elevado. Moitas veces un tema resulta da insistencia de moitos motivos.\nA presenza dun mesmo t\u00f3pico (ou dun motivo recorrente) en d\u00faas obras non significa que exista nelas un mesmo tema: os motivos son polivalentes e s\u00f3 despois da an\u00e1lise do texto na s\u00faa totalidade pode reco\u00f1ecerse con certeza a presenza dun tema.\nA condici\u00f3n do tema \u00e9 activa e pasiva \u00e1 vez: elemento integrador por unha banda, de relevancia estrutural pois d\u00e1 unidade \u00f3 texto; mais tam\u00e9n obxecto de modificaci\u00f3n dado que o tema \u00e9 o que o escritor modifica, modula, transforma.\nO estudo dos temas desenvolveuse asiduamente a fins do s\u00e9culo XIX, e foi denominado tematolox\u00eda."}
{"id": "17539", "revid": "6939", "url": "https://gl.wikipedia.org/wiki?curid=17539", "title": "Motivo", "text": "En ling\u00fc\u00edstica textual, a unidade tem\u00e1tica, significativa e pertinente, m\u00e1is pequena dun texto denom\u00ednase motivo.\n\u00c1s m\u00e1is das veces o motivo coincide cunha palabra presente no texto; pero, de cando en cando, pode identificarse cun anaco do significado da palabra, \u00e9 dicir cun sema, ou cun sintagma ou cunha frase na cal non figura a palabra coa cal designamos o motivo.\nCando o motivo se reitera \u00f3 longo da obra e asume nela un papel preciso, falarase, por analox\u00eda coa m\u00fasica, de leitmotiv (por exemplo a chuvia \u00e9 un leitmotiv en \"A Esmorga\" de Eduardo Blanco Amor).\nSe varios motivos forman unha configuraci\u00f3n estable que reaparece con frecuencia na historia da literatura (sen que o mesmo signifique que te\u00f1a grande importancia nos textos concretos), falaremos de t\u00f3picos."}
{"id": "17541", "revid": "55340", "url": "https://gl.wikipedia.org/wiki?curid=17541", "title": "Leitmotiv", "text": "Un leitmotiv (\"motivo condutor\" en alem\u00e1n) \u00e9 un termo que designa un tema musical asociado nunha obra cun obxecto, personaxe ou emoci\u00f3n determinados. Este termo tense estendido para designar calquera tipo de tema recorrente, sexa na m\u00fasica, na ficci\u00f3n ou mesmo na vida real.\nNa m\u00fasica.\nNa m\u00fasica, o leitmotiv \u00e9 o motivo ou tema que se repite con frecuencia nunha obra musical asociado a determinados personaxes ou situaci\u00f3ns, e que axuda a caracterizalos.\nUn leitmotiv consiste habitualmente nunha melod\u00eda breve, que pode ser tam\u00e9n unha progresi\u00f3n de acordes ou mesmo un ritmo simple. Os leitmotivs contrib\u00faen \u00e1 unidade e coherencia da obra e perm\u00edtenlle ao compositor a posibilidade de narrar unha historia sen utilizar palabras ou acrecentar un nivel de significaci\u00f3n adicional.\nO termo empr\u00e9gase habitualmente en relaci\u00f3n coas obras dram\u00e1ticas, especialmente as \u00f3peras, a\u00ednda que tam\u00e9n se utilice noutros x\u00e9neros musicais como as pezas instrumentais, o cinema e mesmo os videoxogos. A \"Sinfon\u00eda Fant\u00e1stica\" de H\u00e9ctor Berlioz, por exemplo, \u00e9 puramente instrumental, mais ten unha melod\u00eda recorrente (que Berlioz denominaba \"idea fixa\") que representa o amor da personaxe central. Existe certa semellanza co que Beethoven chamaba \"temas lema\", como a melod\u00eda que representa o destino na s\u00faa \"Quinta Sinfon\u00eda\".\nMais \u00e9 con Richard Wagner sobre todo con quen se asocian os leitmotivs. No ciclo de catro \u00f3peras \"O anel dos nibelungos\" usa ducias deles, que representan personaxes, cousas ou situaci\u00f3ns; se ben alg\u00fans aparecen en s\u00f3 unha das \u00f3peras, outros rep\u00edtense en todo o ciclo. Carl Maria von Weber, antes que el, foi o primeiro en facer un uso extensivo dos leitmotivs. En efecto, o termo \"leitmotiv\" apareceu por primeira vez en 1871 cando o cr\u00edtico F.W. J\u00e4hns o utilizou para describir a s\u00faa obra. H. von Wolzogen, editor da \"Bayreuther Bl\u00e4tter\" aplicoullo \u00e1 m\u00fasica de Wagner en 1887 ao tratar do que Wagner chamaba \"Grundthema\" (\"idea b\u00e1sica\").\nCon posterioridade son moitos os compositores que te\u00f1en recorrido aos leitmotivs, como Richard Strauss, que o usou en moitas da s\u00faas \u00f3peras e en varios dos seus poemas sinf\u00f3nicos ou Sergei Prokofev, que representou cada personaxe de \"Pedro e o lobo\" cun instrumento musical concreto e tam\u00e9n cun tema mel\u00f3dico.\nNos videoxogos menci\u00f3nase ao compositor Nobuo Uematsu e \u00e1s s\u00faas bandas sonoras para \"Final Fantasy\". No cinema son c\u00e9lebres \"Ata que chegou a s\u00faa hora\" (\"Once Upon a Time in the West\") de Sergio Leone ou a \"Marcha Imperial da Guerra das Galaxias\", asociada a Darth Vader e ao seu ser anterior, Anakin Skywalker en tres das pel\u00edculas da trilox\u00eda \"A Guerra das Galaxias\". Na televisi\u00f3n o exemplo m\u00e1is famoso \u00e9 o \"Tema de Laura Palmer\" de Angelo Badalamenti para a serie \"Twin Peaks\".\nNa literatura.\nEn cr\u00edtica literaria, o leitmotiv \u00e9 aquel motivo que se reitera \u00f3 longo dun texto. O termo foi introducido por Thomas Mann. Ademais deste sentido tam\u00e9n se utiliza \u00e1s veces para referirse aos temas favoritos dun autor, como por exemplo, o home perseguido e a traiz\u00f3n nas novelas de Graham Greene. Na novela \"A esmorga\" de Eduardo Blanco Amor, a chuvia \u00e9 un leitmotiv."}
{"id": "17542", "revid": "98629", "url": "https://gl.wikipedia.org/wiki?curid=17542", "title": "Glosem\u00e1tica", "text": "A glosem\u00e1tica \u00e9 unha ciencia ling\u00fc\u00edstica fundada por Louis Hjemslev en 1935 que ten como obxecto a lingua considerada como un texto infinito que presenta unha estrutura que c\u00f3mpre definir. Pretende descubrir as unidades m\u00ednimas invariantes concentr\u00e1ndose na lingua considerada como unha unidade fechada en si propia.\nCaracter\u00edsticas.\nA glosem\u00e1tica abrangue:\nO termo foi acu\u00f1ado por Louis Hjelmslev e Hans J\u00f8rgen Uldall como un neoloxismo que combinaba \"glosario\" con \"matem\u00e1ticas\", quer\u00e9ndoo ligar as\u00ed coa idea de estudo rigoroso.\nA glosem\u00e1tica implica unha cr\u00edtica da ling\u00fc\u00edstica anterior, \u00e1 que acusa de ser transcendente, isto \u00e9, de fundarse en datos exteriores \u00e1 propia lingua (hist\u00f3ricos, f\u00edsicos, sociais, literarios, filos\u00f3ficos ou psicol\u00f3xicos). A ciencia proposta pretende ser inmanente, isto \u00e9, considerar a lingua como unha unidade fechada. A glosem\u00e1tica procura constantes que non sexas extraling\u00fc\u00edsticas para poder determinar o que \u00e9 com\u00fan a todas as linguas humanas e o que fai que unha lingua permaneza id\u00e9ntica a si mesma a trav\u00e9s das flutuaci\u00f3ns. Oponse \u00e1 concepci\u00f3n humanista da ling\u00fc\u00edstica, para a cal os fen\u00f3menos dependen do humano e, na ling\u00fc\u00edstica anterior polo menos, s\u00f3 consideraba que se produc\u00edan unha vez e non pod\u00edan ser estudados cientificamente.\nA glosem\u00e1tica \u00e9 unha forma de estruturalismo abstracto, moi influ\u00edda polo cientifismo e o empirismo: pretende descubrir o equivalente dos \u00e1tomos que descubriron os f\u00edsicos. Pretende chegar a unha teor\u00eda xeral aplic\u00e1bel a todas as ciencias humanas na que a todo proceso debe corresponder un sistema e na que os resultados deben concordar cos datos da experiencia. A descrici\u00f3n, segundo o que Hjelmslev chama o \"principio do empirismo\", debe ser (1) sen contradici\u00f3ns, (2) exhaustiva, (3) simple.\nOs m\u00e9todos tradicionais son, segundo Hjelmslev, \"indutivos\", ou sexa, van do particular ao xeral, polo que s\u00f3 poden fornecer conceptos v\u00e1lidos para un sistema ling\u00fc\u00edstico dado. A glosem\u00e1tica parte do texto, enunciado ou conxunto de enunciados a analizar e o seu obxecto \u00e9 a estrutura inmanente da lingua. O texto caracter\u00edzase por ser analiz\u00e1bel en unidades menores; unhas son signos e te\u00f1en unha significaci\u00f3n e outras son figuras de expresi\u00f3n e carecen de contido propio. A noci\u00f3n de funci\u00f3n, definida como unha relaci\u00f3n entre dous termos, desempe\u00f1a un papel importante.\nA lingua \u00e9 un sistema de figuras, contrariamente aos sistemas de comunicaci\u00f3n constru\u00eddos a partir de signos non analiz\u00e1beis (sistemas simb\u00f3licos, como a sinalizaci\u00f3n de estrada, sistemas xestuais ou escritas ideogr\u00e1ficas). O contido e a expresi\u00f3n son solidarios: todo enunciado debe ter un contido, mesmo se este for falso, incoherente ou inveros\u00edmil.\nO contido e a expresi\u00f3n te\u00f1en forma e substancia. Polo tanto, p\u00f3dese analizar a forma do contido en figuras de contido ou \"pleremas\", da mesma maneira que se analiza a expresi\u00f3n en figuras de expresi\u00f3n ou \"cenemas\". A an\u00e1lise de, por exemplo, o signo \"\u00e9gua\" \u00e9 como segue:\nEn consecuencia, aparecen variantes debido a que as diferenzas morfol\u00f3xicas non se acompa\u00f1an de mudanzas na expresi\u00f3n e invariantes, debido a que as diferenzas morfol\u00f3xicas carretan unha mudanza na expresi\u00f3n. As\u00ed, en galego o obxecto e o suxeito son \"variantes\", mais en lat\u00edn son \"invariantes\".\nPara a glosem\u00e1tica, todas as linguas te\u00f1en o \"principio de estrutura\" e difer\u00e9ncianse simplemente pola maneira en que se aplica ese principio. Semellanza e diferenza est\u00e1n en relaci\u00f3n coa forma, non coa substancia. A substancia p\u00f3dese describir a trav\u00e9s da forma e non a trav\u00e9s dos sons e das significaci\u00f3ns. Por iso non existe un sistema fon\u00e9tico universal. Para Hjelmslev, o fonema \u00e9 unha unidade abstracta independente da realizaci\u00f3n (fon\u00e9tica) na fala. A glosem\u00e1tica pretende constru\u00edrse sen recorrer a ningunha lingua concreta ou modalidade construtivista e codificar un padr\u00f3n universal que defina as condici\u00f3ns necesarias e suficientes da lingua.\nNa glosem\u00e1tica, a lingua \u00e9 unha estrutura na medida en que:"}
{"id": "17544", "revid": "85894", "url": "https://gl.wikipedia.org/wiki?curid=17544", "title": "Osaca", "text": "Osaca ou Osaka (\u5927\u962a\u5e02, \u304a\u304a\u3055\u304b\u3057, \"\u014csaka-shi\") \u00e9 unha cidade do Xap\u00f3n e a capital da prefectura de Osaca, a segunda en importancia do pa\u00eds tras a capital Toquio, cunha poboaci\u00f3n de 2.598.774 habitantes (censo do 2000).\nEst\u00e1 situada no delta do r\u00edo Yodo (o que lle da a s\u00faa configuraci\u00f3n caracter\u00edstica de cidade entre canais), xunto a s\u00faa desembocadura na profunda ba\u00eda de Osaca no centro da illa de Honshu.\nComo \u00e9 habitual no Xap\u00f3n, a cidade ten as s\u00faas orixes coa erecci\u00f3n dun castelo en 1583. Despoxada de poder pol\u00edtico primeiro polas pr\u00f3ximas Nara e Quioto (coas que configura xunto con K\u014dbe unha megal\u00f3pole de dezanove mill\u00f3ns de habitantes), e despois por Toquio, especializouse na actividade comercial e industrial, convert\u00e9ndose por moito tempo no principal centro do pa\u00eds.\nEn 1970 celebrouse unha Exposici\u00f3n Universal.\nDivisi\u00f3n administrativa.\nO concello de Osaca div\u00eddese en 24 barrios (\"ku\" \u533a):"}
{"id": "17545", "revid": "22570", "url": "https://gl.wikipedia.org/wiki?curid=17545", "title": "Escrita g\u00f3tica", "text": "D\u00e1se o nome de escrita g\u00f3tica \u00e1s letras usadas na escrita dende aproximadamente o ano 1150 ata o ano 1500. Este tipo de letra continuou a ser usado na Alema\u00f1a ata o s\u00e9culo XX. Non \u00e9 un tipo de alfabeto, pero si unha variaci\u00f3n da forma de dese\u00f1ar as letras do alfabeto latino.\nAs letras g\u00f3ticas te\u00f1en unha forma arredondada, e pola s\u00faa aparencia, son moi usadas tam\u00e9n na confecci\u00f3n de diplomas e certificados."}
{"id": "17546", "revid": "5863", "url": "https://gl.wikipedia.org/wiki?curid=17546", "title": "Lingua francesa", "text": "O franc\u00e9s ( o ) \u00e9 unha lingua romance da familia indoeuropea procedente do lat\u00edn falado. Descendente do Lat\u00edn vulgar do Imperio Romano, como todas as linguas romances. O franc\u00e9s evolucionou a partir do galo-romance, o lat\u00edn que se fala na Galia, e m\u00e1is concretamente no norte da Galia. Os seus parentes m\u00e1is pr\u00f3ximos son as linguas de o\u00efl -linguas faladas historicamente no norte de Francia e no sur de B\u00e9lxica, que o franc\u00e9s (Francien) suplantou en gran medida. O franc\u00e9s tam\u00e9n recibiu a influencia das linguas celtas nativas do norte da Galia romana, como Gallia Belgica, e da lingua franca dos invasores post-romanos. Na actualidade, debido ao antiga expansi\u00f3n de ultramar, existen numerosas linguas crioulas de base francesa, entre as que destaca o crioulo haitiano. Unha persoa ou naci\u00f3n franc\u00f3fona pode denominarse franc\u00f3fona tanto en galego como en franc\u00e9s.\nO franc\u00e9s \u00e9 lingua oficial en 29 pa\u00edses de varios continentes, a maior\u00eda dos cales son membros da \"Organizaci\u00f3n internacional da Francofon\u00eda\" (OIF), comunidade de 84 pa\u00edses que comparten o uso oficial ou o ensino do franc\u00e9s. O franc\u00e9s \u00e9 tam\u00e9n un dos seis idiomas oficiais utilizados nas Naci\u00f3ns Unidas. F\u00e1lase como primeira lingua (en orde descendente do n\u00famero de falantes) en Francia; Canad\u00e1 (especialmente nas provincias de Quebec, Ontario e Novo Brunswick, as\u00ed como noutras rexi\u00f3ns franc\u00f3fonas); B\u00e9lxica (Valonia e a Bruxelas-Rexi\u00f3n da capital); Su\u00edza occidental (especificamente os cant\u00f3ns que forman a rexi\u00f3n de Romand\u00eda); partes de Luxemburgo; partes dos Estados Unidos (os estados de Luisiana, Maine, Nova Hampshire e Vermont); M\u00f3naco; a rexi\u00f3n italiana de Val de Aosta; e varias comunidades noutros lugares.\nO franc\u00e9s \u00e9 a terceira das linguas rom\u00e1nicas en n\u00famero de falantes, despois do castel\u00e1n e do portugu\u00e9s. En 1999, o franc\u00e9s era a 11 lingua m\u00e1is falada no mundo, cuns 77 mill\u00f3ns de falantes como lingua materna (chamados \"franc\u00f3fonos\") e uns 128 mill\u00f3ns no total, inclu\u00edndo os que a usan como segunda lingua. No 2015, aproximadamente o 40% da poboaci\u00f3n franc\u00f3fona (inclu\u00edndo a segunda lingua e os falantes parciais) viv\u00edan en Europa, o 36% na \u00c1frica subsahariana e no oc\u00e9ano \u00cdndico, o 15% no norte de \u00c1frica e Oriente Medio, 8% nas Am\u00e9ricas, e o 1% en Asia e Ocean\u00eda. O franc\u00e9s \u00e9 a segunda lingua materna m\u00e1is falada na Uni\u00f3n Europea. Dos europeos que falan outras linguas nativamente, aproximadamente unha quinta parte \u00e9 capaz de falar franc\u00e9s como segunda lingua. O franc\u00e9s \u00e9 a segunda lingua estranxeira m\u00e1is ensinada na UE. Todas as instituci\u00f3ns da UE usan o franc\u00e9s como lingua de traballo xunto co ingl\u00e9s e o alem\u00e1n; en determinadas instituci\u00f3ns, o franc\u00e9s \u00e9 a \u00fanica lingua de traballo (por exemplo, no Tribunal de Xustiza da Uni\u00f3n Europea). O franc\u00e9s tam\u00e9n \u00e9 a d\u00e9cimo oitava lingua nativa m\u00e1is falada do mundo, a quinta lingua m\u00e1is falada por n\u00famero total de falantes e a segunda ou terceira lingua m\u00e1is estudada a nivel mundial (con preto de 120 mill\u00f3ns de aprendices a partir de 2017). Como resultado do colonialismo franc\u00e9s e belga a partir do s\u00e9culo XVI, o franc\u00e9s foi introducido en novos territorios de Am\u00e9rica, \u00c1frica e Asia. A maior\u00eda dos falantes dunha segunda lingua residen na \u00c1frica franc\u00f3fona, en particular en Gab\u00f3n, Alxeria, Marrocos, Tunisia, Mauricio, Senegal e Costa do Marfil. \nCalc\u00falase que o franc\u00e9s ten uns 76 mill\u00f3ns de falantes nativos e uns 235 mill\u00f3ns de falantes diarios que o falan con fluidez; e entre 77 e 110 mill\u00f3ns de falantes que o falan como segunda lingua en distintos graos de dominio, principalmente en \u00c1frica.\nSegundo a OIF, aproximadamente 321 mill\u00f3ns de persoas en todo o mundo son \"capaces de falar a lingua francesa\". sen especificar os criterios para esta estimaci\u00f3n nin a quen engloba.ontheuplocalfr2014 Segundo unha proxecci\u00f3n demogr\u00e1fica liderada pola Universidade Laval e a Rede demogr\u00e1fica da Axencia Universitaria da Francofon\u00eda, o n\u00famero total de falantes de franc\u00e9s alcanzar\u00e1 aproximadamente os 500 mill\u00f3ns en 2025 e 650 mill\u00f3ns para 2050. OIF estima 700 mill\u00f3ns para 2050, dos cales o 80% estar\u00e1n en \u00c1frica.\nO franc\u00e9s ten unha longa historia como lingua internacional de literatura e est\u00e1ndares cient\u00edficos e \u00e9 lingua primaria ou secundaria de moitas organizaci\u00f3ns internacionais, inclu\u00edndo as Naci\u00f3ns Unidas, a Uni\u00f3n Europea, a Organizaci\u00f3n do Tratado do Atl\u00e1ntico Norte, a Organizaci\u00f3n Mundial do Comercio, o Comit\u00e9 Ol\u00edmpico Internacional e o Comit\u00e9 Internacional da Cruz Vermella. En 2011, \"Bloomberg Businessweek\" clasificou o franc\u00e9s a terceira lingua m\u00e1is \u00fatil para os negocios, despois do ingl\u00e9s e do chin\u00e9s mandar\u00edn est\u00e1ndar.\nAntes da segunda guerra mundial o franc\u00e9s era considerado a lingua internacional por excelencia, particularmente na diplomacia, e unha \"lingua franca\" no comercio, navegaci\u00f3n e transporte.\nHistoria.\nO franc\u00e9s \u00e9 unha lingua rom\u00e1nica (o que significa que descende principalmente do lat\u00edn vulgar) que evolucionou a partir dos dialectos galorromances falados no norte de Francia. As primeiras formas da lingua incl\u00faen o franc\u00e9s antigo e o franc\u00e9s medio.\nLat\u00edn vulgar na Galia.\nDebido ao dominio romano, os habitantes da Galia adoptaron gradualmente o lat\u00edn e, a medida que a lingua foi aprendida pola xente com\u00fan, desenvolveu un car\u00e1cter local distinto, con diferenzas gramaticais co lat\u00edn tal e como se fala noutros lugares, algunhas das cales est\u00e1n testemu\u00f1adas en graffiti. Esta variedade local evolucionou cara \u00e1s linguas galorromances, que incl\u00faen o franc\u00e9s e os seus parentes m\u00e1is pr\u00f3ximos, como o arpitano.\nA evoluci\u00f3n do lat\u00edn na Galia estivo marcada pola s\u00faa coexistencia durante m\u00e1is de medio milenio xunto \u00e1s linguas celtas e a nativa gala, que non se extinguiu ata finais do s\u00e9culo VI, moito despois da Ca\u00edda do Imperio Romano de Occidente. A poboaci\u00f3n segu\u00eda sendo nun 90% de orixe ind\u00edxena; a clase romanizadora eran a elite nativa local (non os colonos romanos), cuxos fillos aprend\u00edan lat\u00edn nas escolas romanas. No momento do colapso do Imperio, esta elite local fora abandonando lentamente o galo por completo, pero as poboaci\u00f3ns rurais e de clase baixa segu\u00edan sendo galofalantes que \u00e1s veces tam\u00e9n pod\u00edan falar lat\u00edn ou grego. O cambio ling\u00fc\u00edstico final do galo ao lat\u00edn vulgar entre as poboaci\u00f3ns rurais e de clase baixa produciuse m\u00e1is tarde, cando tanto eles como os gobernantes/clases militares francos adoptaron a fala do lat\u00edn vulgar galo-romano. da elite intelectual urbana.\nA lingua gala probablemente sobreviviu ata o s\u00e9culo VI en Francia a pesar da considerable romanizaci\u00f3n. Coexistindo co lat\u00edn, o galo axudou a dar forma aos dialectos do lat\u00edn vulgar que se converteron en franc\u00e9s aportando pr\u00e9stamos e calcos l\u00e9xicos (inclu\u00edndo \"oui\", a palabra para \"si\"), cambios sonoros moldeados pola influencia gala, que influ\u00edron na conxugaci\u00f3n e na orde das palabras. Estudos computacionais recentes suxiren que os primeiros cambios de x\u00e9nero poden estar motivados polo x\u00e9nero da palabra correspondente en galo.\nO n\u00famero estimado de palabras francesas que se poden atribu\u00edr ao galo sit\u00faase en 154 polo \"Petit Robert\", que adoita considerarse que representa o franc\u00e9s estandarizado, mentres que se se incl\u00faen dialectos non est\u00e1ndar, o n\u00famero aumenta a 240. Os pr\u00e9stamos galos co\u00f1ecidos est\u00e1n sesgados cara a certos campos sem\u00e1nticos, como a vida vexetal (\"ch\u00eane\", \"bille\", etc.), os animais (\"mouton\", etc.), a natureza (\"boue\"). , etc.), actividades dom\u00e9sticas (ex. \"berceau\"), agricultura e unidades de medida rurais (\"arpent\", \"lieue\", \"borne\", \"boisseau\"), armamento , e produtos comercializados a nivel rexional e non m\u00e1is lonxe. Esta distribuci\u00f3n sem\u00e1ntica foi atribu\u00edda a que os campesi\u00f1os foron os \u00faltimos en aferrarse ao galo.\nFranc\u00e9s antigo.\nO inicio do franc\u00e9s na Galia estivo moi influenciado polas invasi\u00f3ns xerm\u00e1nicas no pa\u00eds. Estas invasi\u00f3ns tiveron o maior impacto na zona norte do pa\u00eds e na lingua de al\u00ed. A fenda ling\u00fc\u00edstica comezou a crecer en todo o pa\u00eds. A poboaci\u00f3n do norte falaba mentres que a poboaci\u00f3n do sur falaba . As linguas de o\u00efl converteronse no que se co\u00f1ece como franc\u00e9s antigo. O per\u00edodo do franc\u00e9s antigo abrangue entre os s\u00e9culos VIII e XIV. O franc\u00e9s antigo compart\u00eda moitas caracter\u00edsticas co lat\u00edn. Por exemplo, o franc\u00e9s antigo fac\u00eda uso de diferentes ordes de palabras posibles do mesmo xeito que o fac\u00eda o lat\u00edn porque ti\u00f1a un sistema de casos que conservaba a diferenza entre os suxeitos nominativos e os non suxeitos oblicuos. O per\u00edodo est\u00e1 marcado por unha forte influencia de superestratos da lingua franca xerm\u00e1nica, que inclu\u00eda de forma non exhaustiva o uso na fala da clase alta e os rexistros superiores dunha segunda lingua verbal, unha gran porcentaxe do vocabulario (agora en torno ao 15% do vocabulario franc\u00e9s moderno) inclu\u00edndo o pronome singular impersoal \"on\" (un calco do xerm\u00e1nico \"home\"), e o nome da propia lingua.\nAta as s\u00faas etapas posteriores, o franc\u00e9s antigo, xunto ao occitano antigo, mantivo unha reliquia do antigo sistema nominal de casos do lat\u00edn m\u00e1is tempo que a maior\u00eda das outras linguas rom\u00e1nicas (coa notable excepci\u00f3n do roman\u00e9s que a\u00ednda mant\u00e9n actualmente unha distinci\u00f3n de casos), diferenciando entre un caso oblicuo e un caso nominativo. A fonolox\u00eda caracterizouse por un intenso acentuado sil\u00e1bico, o que provocou a aparici\u00f3n de varios ditongos complicados como \"-eau\" que m\u00e1is tarde ser\u00edan convertidos en monotongos.\nOs primeiros indicios do que se converteu en franc\u00e9s antigo poden verse nos Xuramentos de Estrasburgo e a S\u00e9quence de sainte Eulalie, mentres que a literatura francesa antiga comezou a producirse no s\u00e9culo XI, con importantes obras temper\u00e1s centradas a mi\u00fado na vida dos santos (como a \"Vie de Saint Alexis\"), ou nas guerras e as cortes reais, inclu\u00edndo especialmente a \"Chanson de Roland\", ciclos \u00e9picos centrados no rei Artur e na s\u00faa corte, as\u00ed como un ciclo centrado en Guillerme de Orange.\nFranc\u00e9s medio.\nDentro do franc\u00e9s antigo xurdiron moitos dialectos, pero o dialecto francien non s\u00f3 continuou, sen\u00f3n que tam\u00e9n prosperou durante o per\u00edodo do franc\u00e9s medio (s\u00e9culos XIV-XVII). O franc\u00e9s moderno xurdiu deste dialecto francien. Desde o punto de vista gramatical, durante o per\u00edodo do franc\u00e9s medio perd\u00e9ronse as declinaci\u00f3ns dos substantivos e empez\u00e1ronse a estandarizar as regras. Robert Estienne (1503-1559) publicou o primeiro dicionario latino-franc\u00e9s, que inclu\u00eda informaci\u00f3n sobre fon\u00e9tica, etimolox\u00eda e gram\u00e1tica. Politicamente, a Ordenanza de Villers-Cotter\u00eats (1539) nomeou o franc\u00e9s como a lingua oficial do dereito e da administraci\u00f3n francesa, en lugar do lat\u00edn e das demais linguas do pa\u00eds.\nFranc\u00e9s moderno.\nDurante o s\u00e9culo XVII, o franc\u00e9s substitu\u00edu o lat\u00edn como a lingua m\u00e1is importante da diplomacia e das relaci\u00f3ns internacionais (lingua franca). Mantivo este papel ata aproximadamente mediados do s\u00e9culo XX, cando foi substitu\u00eddo polo polo ingl\u00e9s xa que os Estados Unidos convert\u00e9ronse na potencia global dominante despois da segunda guerra mundial. Stanley Meisler de \"Los Angeles Times\" dixo que o feito de que o Tratado de Versalles estivese escrito tanto en ingl\u00e9s como en franc\u00e9s foi o \"primeiro golpe diplom\u00e1tico\" contra a lingua francesa.\nDurante o Grand Si\u00e8cle (s\u00e9culo XVII), Francia, baixo o goberno de poderosos l\u00edderes como o Cardeal Richelieu e Lu\u00eds XIV, gozou dun per\u00edodo de prosperidade e prominencia entre as naci\u00f3ns europeas. Richelieu creou a Academia Francesa para protexer a lingua francesa. A principios do s\u00e9culo XIX, o franc\u00e9s parisiense converteuse na lingua principal da aristocracia francesa.\nPreto de principios do s\u00e9culo XIX, o goberno franc\u00e9s comezou a levar a cabo pol\u00edticas co obxectivo final de erradicar as moitas minor\u00edas e linguas rexionais (patois) faladas en Francia. Isto comezou en 1794 co \"Informe sobre a necesidade e os medios de aniquilar o patois e universalizar o uso da lingua francesa\" de Henri Gr\u00e9goire. Cando o ensino p\u00fablico se fixo obrigatorio, s\u00f3 se ensinaba franc\u00e9s e castigouse o uso de calquera outra lingua (patois). Os obxectivos do sistema escolar p\u00fablico foron especialmente claros para os profesores de fala francesa enviados para ensinar a estudantes en rexi\u00f3ns como Occitania e Breta\u00f1a. As instruci\u00f3ns dadas por un funcionario franc\u00e9s aos profesores dos departamento de Finist\u00e8re, no oeste da Breta\u00f1a, inclu\u00edan as seguintes: \"E lembrade, se\u00f1ores: d\u00e9ronvos o seu posto para matar a lingua bretoa\". O prefecto de Pireneos Atl\u00e1nticos no Pa\u00eds Vasco franc\u00e9s escribiu en 1846: \"As nosas escolas no Pa\u00eds Vasco est\u00e1n especialmente destinadas a substitu\u00edr o lingua vasca polo franc\u00e9s. .\" Aos estudantes ensin\u00e1banse que as s\u00faas linguas ancestrais eran inferiores e que deber\u00edan avergo\u00f1arse delas; este proceso era co\u00f1ecido na rexi\u00f3n de fala occitana como vergonha.\nDistribuci\u00f3n xeogr\u00e1fica.\nEuropa.\nFalado polo 19,71% da poboaci\u00f3n da Uni\u00f3n Europea, o franc\u00e9s \u00e9 a terceira lingua m\u00e1is falada na UE, despois do ingl\u00e9s e o alem\u00e1n e \u00e9 a segunda lingua m\u00e1is ensinada despois do ingl\u00e9s.\nSegundo a Constituci\u00f3n de Francia, o franc\u00e9s \u00e9 a lingua oficial da Rep\u00fablica desde 1992, a\u00ednda que a ordenanza de Villers-Cotter\u00eats f\u00edxoo obrigatorio para os documentos legais en 1539. Francia obriga o uso do franc\u00e9s nas publicaci\u00f3ns oficiais do goberno, na educaci\u00f3n p\u00fablica, excepto en casos espec\u00edficos e nos contratos legais; os anuncios deben levar unha traduci\u00f3n de palabras estranxeiras.\nEn B\u00e9lxica, o franc\u00e9s \u00e9 unha lingua oficial a nivel federal xunto co holand\u00e9s e o alem\u00e1n. A nivel rexional, o franc\u00e9s \u00e9 a \u00fanica lingua oficial de Valonia (exclu\u00edndo unha parte dos cant\u00f3ns do Leste, que son de fala alem\u00e1) e unha das d\u00faas linguas oficiais. \u2014xunto co holand\u00e9s\u2014da Rexi\u00f3n de Bruxelas-Capital, onde \u00e9 falado pola maior\u00eda da poboaci\u00f3n (aprox. 80%), a mi\u00fado como lingua principal.\nO franc\u00e9s \u00e9 unha das catro linguas oficiais de Su\u00edza, xunto co alem\u00e1n, o italiano e o romanche, e f\u00e1lase na parte occidental de Su\u00edza, chamada Romand\u00eda, da que Xenebra \u00e9 a cidade m\u00e1is grande. As divisi\u00f3ns ling\u00fc\u00edsticas en Su\u00edza non coinciden con subdivisi\u00f3ns pol\u00edticas, e alg\u00fans cant\u00f3ns te\u00f1en status biling\u00fce: por exemplo, os cant\u00f3ns de Valais, Friburgo e Berna, e cidades como Biel/Bienne. O franc\u00e9s \u00e9 a lingua nativa de preto do 23% da poboaci\u00f3n su\u00edza, e \u00e9 falado polo 50% da s\u00faa poboaci\u00f3n..\nXunto co luxemburgu\u00e9s e o alem\u00e1n, o franc\u00e9s \u00e9 unha das tres linguas oficiais de Luxemburgo, onde en xeral \u00e9 a lingua preferente dos negocios as\u00ed como das distintas administraci\u00f3ns p\u00fablicas. Tam\u00e9n \u00e9 a lingua oficial de M\u00f3naco.\nA nivel rexional, o franc\u00e9s \u00e9 reco\u00f1ecido como lingua oficial na rexi\u00f3n do Val de Aosta de Italia, onde \u00e9 a primeira lingua do 30% aproximadamente da poboaci\u00f3n, mentres que os dialectos franceses seguen sendo falados por minor\u00edas nas [[Illas da Canle] ]. Tam\u00e9n se fala en [[Andorra]] e \u00e9 a lingua principal despois do [[Lingua catal\u00e1|catal\u00e1n]] en [[El Pas de la Casa]]. A lingua ens\u00ednase como a segunda lingua primaria na \"terra\" alem\u00e1 de [[Sarre|Saarland]], ensinando o franc\u00e9s desde preescolar polo que m\u00e1is do 43% dos cidad\u00e1ns poden falar franc\u00e9s.\n\u00c1frica.\n[[Ficheiro:Francophone Africa.svg|miniatura|upright|\nA maior\u00eda da poboaci\u00f3n franc\u00f3fona do mundo vive en [[\u00c1frica]]. Segundo unha estimaci\u00f3n do 2018 da Organizaci\u00f3n Internacional da Francofon\u00eda, son uns 141 mill\u00f3ns de africanos repartidos en 34 pa\u00edses e territorios. e pode falar franc\u00e9s como [[Lingua materna|primeira]] ou como [[segunda lingua]]. Este n\u00famero non incl\u00fae as persoas que viven en pa\u00edses africanos non franc\u00f3fonos que aprenderon franc\u00e9s como lingua estranxeira. Debido ao aumento do franc\u00e9s en \u00c1frica, esp\u00e9rase que a poboaci\u00f3n total de fala francesa en todo o mundo chegue aos 700 mill\u00f3ns de persoas en 2050. O franc\u00e9s \u00e9 a lingua de m\u00e1is r\u00e1pido crecemento no continente (en canto a linguas oficiais ou estranxeiras).\nO franc\u00e9s \u00e9 principalmente unha segunda lingua en \u00c1frica, pero converteuse na primeira lingua nalgunhas \u00e1reas urbanas, como a rexi\u00f3n de [[Abidjan]] en [[Costa do Marfil]] e en [[Libreville]] en Gab\u00f3n. Non hai un s\u00f3 [[franc\u00e9s africano]], sen\u00f3n m\u00faltiples formas que diverxeron polo contacto con varias [[Linguas de \u00c1frica|linguas africanas]] ind\u00edxenas.\nA [[\u00c1frica subsahariana]] \u00e9 a rexi\u00f3n onde a lingua francesa \u00e9 m\u00e1is probable que se expanda, debido \u00e1 expansi\u00f3n da educaci\u00f3n e ao r\u00e1pido crecemento da poboaci\u00f3n. Tam\u00e9n \u00e9 onde m\u00e1is evolucionou a lingua nos \u00faltimos anos. Algunhas formas vern\u00e1culas do franc\u00e9s en \u00c1frica poden ser dif\u00edciles de entender para os falantes de franc\u00e9s doutros pa\u00edses, pero as formas escritas da lingua est\u00e1n moi relacionadas coas do resto do mundo franc\u00f3fono.\nEscrita e ortograf\u00eda.\nO franc\u00e9s escr\u00edbese co [[alfabeto latino]]. Ten cinco [[diacr\u00edtico]]s (acento agudo, acento circunflexo, acento grave, cedilla e [[di\u00e9rese]]), as\u00ed como unha ligadura (\u0153).\nA escritura ten pouco que ver coa pronuncia real. Unha caracter\u00edstica do franc\u00e9s \u00e9 o uso de d\u00faas ou tres letras para indicar un fonema, a\u00ednda que moitas veces estes fonemas franceses re\u00fanen o car\u00e1cter de dous fonemas predominando un deles, por exemplo o d\u00edgrafo ou no franc\u00e9s parisiense soa practicamente como unha [ou] galega a\u00ednda que mant\u00e9n case \u00e1tono algo do fonema [ou]. En xeral, a forma escrita \u00e9 m\u00e1is conservadora que a forma falada. A pronuncia t\u00edpica do franc\u00e9s normativo fai recaer case sempre o acento pros\u00f3dico na \u00faltima s\u00edlaba (agudismo). A pouca correspondencia entre o franc\u00e9s escrito e o falado \u00e9 un fen\u00f3meno bastante frecuente que se debe aos fortes cambios fon\u00e9ticos que se presentaron desde o per\u00edodo do franc\u00e9s antigo, e que non se corresponderon con cambios na escritura. Con todo, ocorreron alg\u00fans cambios conscientes na escritura para restaurar a ortograf\u00eda latina: \n\u00c1s veces os impresores impuxeron a s\u00faa propia graf\u00eda para evitar ambig\u00fcidade: \n\u00c9 case imposible predicir a escritura base\u00e1ndose unicamente na pronuncia. As consoantes finais, en particular p, s, x, z, t e d, adoitan ser mudas; e n e m son perceptibles ata ao final de palabra porque nasalizan \u00e1 vogal que acompa\u00f1an. En cambio, c, r, f, e l adoitan pronunciarse ata en posici\u00f3n final. Por exemplo, as seguintes palabras terminan en consoante, pero na s\u00faa pronuncia acaban nun son voc\u00e1lico: nez, doigt, pied, aller, les, lit, beaux.\nOs diacr\u00edticos te\u00f1en un significado fon\u00e9tico, sem\u00e1ntico e etimol\u00f3xico.\nAcento grave (\"\u00e0\", \"\u00e8\", \"\u00f9\"): Sobre o 'a', o 'e' ou o 'u', unicamente distingue os hom\u00f3fonos entre si: \"\u00e0\" (\u00aba\u00bb, \u00abcara a\u00bb) contra \"a\" (\u00abten\u00bb), \"ou\" (\u00abou\u00bb) contra \"o\u00f9\" (\u00abonde\u00bb). Sobre un e, indica o son /\u03b5/. \nAcento agudo (\"\u00e9\"): Sobre o 'e', indica o son /e/. Ademais, adoita indicar a omisi\u00f3n hist\u00f3rica dunha consoante que segu\u00eda \u00f3 e (normalmente un s): \"\u00e9couter\" &lt; \"escouter\". \nAcento circunflexo (\"\u00e2\", \"\u00ea\", \"\u00ee\", \"\u00f4\", \"\u00fb\"): Sobre o 'e', indica o son /\u03b5/. Tam\u00e9n pode indicar a omisi\u00f3n hist\u00f3rica dunha letra adxacente (normalmente un s): \"ch\u00e2teau\" &lt; \"chasteau\"/\"castel\", \"f\u00eate\" &lt; \"feste\", \"s\u00fbr\" &lt; \"seur\", \"d\u00eener\" &lt; \"disner\". Por extensi\u00f3n, tam\u00e9n pode marcar a diferenza entre hom\u00f3fonos: \"du\" (\u00abde o\u00bb) contra \"d\u00fb\" (\u00abdebido\u00bb, participio pasado de \"devoir\", \u00abdeber\u00bb). \nDi\u00e9rese ou trema (\"\u00eb\", \"\u00ef\"): Indica que unha vogal que normalmente formar\u00eda ditongo non o forma: \"na\u00efve\", \"No\u00ebl\"(\u00abNadal\u00bb). A di\u00e9rese no y (\u00ff) s\u00f3 se presenta nalg\u00fans nomes propios (como l'Ha\u00ff-lles-Roses) e en franc\u00e9s antigo. \nCedilla (\"\u00e7\"): Indica que o c pron\u00fanciase /s/ onde, de non levala, pronunciar\u00edase /k/. \nO idioma val\u00f3n introduciu o \"\u00e5\" para o son o longo e aberto, o longo e pechado ou a longo, segundo as variedades locais.\nA ligadura \"\u0153\" non \u00e9 m\u00e1is que unha contracci\u00f3n de \"oe\", e non ten ning\u00fan significado especial.\nIntentouse reformar a ortograf\u00eda francesa, pero estes intentos de reforma non tiveron \u00e9xito.\nEstimaci\u00f3ns sobre o n\u00famero de franc\u00f3fonos.\nDifusi\u00f3n do idioma franc\u00e9s no mundo en [[2006]], o azul escuro indica un territorio onde o fala m\u00e1is do 70% da poboaci\u00f3n, o celeste indica zonas nas cales entre o 70% e o 25% da poboaci\u00f3n fala ou co\u00f1ece o franc\u00e9s, o verde sinala zonas nas que os franc\u00f3fonos son minor\u00eda.\nAs estimaci\u00f3ns sobre o n\u00famero de franc\u00f3fonos var\u00edan dependendo dos criterios considerados polas fontes. As fontes principais e as s\u00faas respectivas estimaci\u00f3ns son:\nO franc\u00e9s \u00e9 unha das d\u00faas linguas de traballo da [[ONU]], unha das d\u00faas linguas oficiais do [[Comit\u00e9 Ol\u00edmpico Internacional]], a \u00fanica lingua oficial da [[Uni\u00f3n Postal Universal]] e a lingua principal da [[Uni\u00f3n Africana]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Lingua francesa| ]]\n[[Categor\u00eda:Artigos que toda Wikipedia deber\u00eda ter (Lingua e literatura)]]"}
{"id": "17547", "revid": "114", "url": "https://gl.wikipedia.org/wiki?curid=17547", "title": "Leitmotif", "text": ""}
{"id": "17548", "revid": "22570", "url": "https://gl.wikipedia.org/wiki?curid=17548", "title": "Cenema", "text": "O termo cenema (\"unidade baleira [de sentido]\") designa a unidade distintiva m\u00ednima no plano da expresi\u00f3n. Faise abstracci\u00f3n da natureza f\u00f3nica da linguaxe, que se considera accesoria, accidental.\nEste termo substit\u00fae ao de fonema en Louis Hjelmslev e os ling\u00fcistas do C\u00edrculo de Praga. O cenema \u00e9 unha figura de expresi\u00f3n que se op\u00f3n a \"plerema\", figura do contido."}
{"id": "17549", "revid": "22570", "url": "https://gl.wikipedia.org/wiki?curid=17549", "title": "Cenem\u00e1tica", "text": "A Cenem\u00e1tica, para o ling\u00fcista dinamarqu\u00e9s Louis Hjelmslev e para os membros do C\u00edrculo Ling\u00fc\u00edstico de Copenhaguen, \u00e9 a ciencia cuxo obxecto \u00e9 o estudo das unidades m\u00ednimas distintivas, chamadas \"cenemas\". Escolleuse este termo por poderse aplicar \u00e1s linguas hipot\u00e9ticas, cuxa substancia da expresi\u00f3n non ser\u00eda f\u00f3nica."}
{"id": "17550", "revid": "88628", "url": "https://gl.wikipedia.org/wiki?curid=17550", "title": "Plerem\u00e1tica", "text": "Para o ling\u00fcista dinamarqu\u00e9s Louis Hjelmslev e para os membros do C\u00edrculo Ling\u00fc\u00edstico de Copenhaguen, a plerem\u00e1tica \u00e9 a ciencia cuxo obxecto \u00e9 definir os pleremas ."}
{"id": "17551", "revid": "88628", "url": "https://gl.wikipedia.org/wiki?curid=17551", "title": "Plerema", "text": "En Glosem\u00e1tica, o plerema \u00e9 o elemento do contido cuxa definici\u00f3n permite a reproduci\u00f3n de variantes infinitamente numerosas a partir dun n\u00famero limitado de invariantes e a reduci\u00f3n dos signos infinitamente numerosos \u00e1s combinaci\u00f3ns dun n\u00famero limitado de pleremas.\nPor exemplo, un plerema do tipo \"x\u00e9nero-ela\" (x\u00e9nero natural femia, a non confundir co x\u00e9nero gramatical feminino) minimiza o n\u00famero de desv\u00edos pos\u00edbeis, xa que d\u00e1 conta de \"egua\", que consiste en \"\"cabalo\" + x\u00e9nero-ela\"."}
{"id": "17552", "revid": "43749", "url": "https://gl.wikipedia.org/wiki?curid=17552", "title": "Osaka", "text": ""}
{"id": "17554", "revid": "98629", "url": "https://gl.wikipedia.org/wiki?curid=17554", "title": "Polibio", "text": "Polibio (\u03a0\u03bf\u03bb\u03cd\u03d0\u03b9\u03bf\u03c2), nado ca. 203 a.C. e finado en 120 a.C., foi un historiador grego famoso pola s\u00faa \"Historia\" en 40 libros, que abrangue o per\u00edodo comprendido entre o 240 e o 146 a.C.\nTraxectoria.\nFillo de Licorta, membro da clase gobernante grega, recibe unha educaci\u00f3n militar e a s\u00faa actividade pol\u00edtica centrouse en manter a independencia da Liga aquea. Como o principal valedor da pol\u00edtica de neutralidade na guerra de Roma contra Perseo de Macedonia, foi un dos 1.000 nobres aqueos que os romanos levaron a Roma no 166 a.C. e estivo retivo al\u00ed durante dezasete anos. En Roma foi titor de Scipio Aemilianus Africanus e foi con el na campa\u00f1a na que conquistou Cartago (149 a.C.), Trala destruci\u00f3n de Corinto (146 a.C.) regresou a Grecia, para facer menos gravosa a condici\u00f3n de Grecia como provincia romana.\nPosteriormente marchou outra vez a Roma dedicado a investigar e escribir, con longos per\u00edodos dedicados a viaxar polos pa\u00edses mediterr\u00e1neos. Despois da morte de Scipio regresou a Grecia, onde morreu.\nObra.\nPolibio foi un dos primeiros historiadores que tentaron presentar a historia como unha secuencia de causas e efectos, a s\u00faa historia bas\u00e9ase en parte en acontecementos que presenciara e en comunicaci\u00f3ns de testemu\u00f1as e actores dos sucesos. Rexeita invocar a participaci\u00f3n divina nos acontecementos hist\u00f3ricos e busca a obxectividade nos seus escritos.\nDos 40 libros da \"Historia\" que escribiu s\u00f3 se conservan 5, do resto co\u00f1\u00e9cese o seu contido por Estrab\u00f3n. Polibio estivo na Galia e Hispania, e na s\u00faa obra d\u00e1 informaci\u00f3n sobre D\u00e9cimo Xunio Bruto e a s\u00faa expedici\u00f3n \u00e1 Gallaecia."}
{"id": "17556", "revid": "88215", "url": "https://gl.wikipedia.org/wiki?curid=17556", "title": "Galego", "text": "A palabra galego pode referirse a:"}
{"id": "17558", "revid": "98629", "url": "https://gl.wikipedia.org/wiki?curid=17558", "title": "Charlie e a f\u00e1brica de chocolate", "text": "Charlie e a f\u00e1brica de chocolate \u00e9 unha novela infantil en lingua inglesa do escritor gal\u00e9s Roald Dahl, publicada en 1964 co t\u00edtulo de Charlie and the Chocolate Factory.\nO libro, un cl\u00e1sico da literatura infantil do s\u00e9culo XX, \u00e9 co\u00f1ecido pola s\u00faa linguaxe f\u00e1cil e espont\u00e1nea, as\u00ed como polas s\u00faas detalladas descrici\u00f3ns, caracter\u00edsticas do estilo de Roahl Dahl. En 1972 sa\u00edu publicada a s\u00faa secuela, \"Charlie e o grande ascensor de cristal\" (\"Charlie and the Great Glass Elevator\").\nA historia xa mereceu d\u00faas adaptaci\u00f3ns para o cinema, \"Willy Wonka &amp; the Chocolate Factory\" de Mel Stuart, con Gene Wilder, en 1971 e \"Charlie and the Chocolate Factory\" de Tim Burton, con Johnny Depp, en 2005.\nSinopse.\nO enredo do libro \u00e9 sobre o neno chamado Charlie Bucket, que vive na pobreza, nunha casa cun \u00fanico cuarto, cos seus pais e catro av\u00f3s. Charlie \u00e9 un rapaci\u00f1o xentil, meigo e tam\u00e9n respons\u00e1bel. Con todo, o que Charlie m\u00e1is ama na vida \u00e9 o chocolate. Mais, a causa da pobreza da familia, s\u00f3 recibe unha barra por ano, no d\u00eda do seu aniversario.\nPreto da casa de Charlie est\u00e1 localizada a maior f\u00e1brica de chocolate do mundo, de propiedade do Sr. Willy Wonka, o maior e m\u00e1is inventivo produtor de chocolate, que produce todos os tipos de deliciosas lambetadas, inclu\u00edndo algunhas que parecen impos\u00edbeis de existir, como un sorbete que nunca derrete e unha goma de mascar que nunca perde o seu sabor. Por culpa da espionaxe industrial, que case levou a f\u00e1brica do Sr. Wonka a quebra, este pechou a s\u00faa f\u00e1brica para o p\u00fablico e agora produce soamente con misteriosos empregados, que viven al\u00e1 dentro.\nWonka, nun movemento sorprendente, decide abrir a s\u00faa f\u00e1brica para a visita p\u00fablica, iniciando unha loter\u00eda. Cinco barras de chocolate Wonka esconden cinco \u201cBilletes Dourados\u201d, que dar\u00e1n a quen os encontre a admisi\u00f3n para el e dous membros m\u00e1is da s\u00faa familia, coma acompa\u00f1antes, a unha visita guiada polo propio Wonka \u00e1 s\u00faa fabulosa f\u00e1brica.\nComo por milagre, Charlie consegue encontrar un dos \u201cBilletes Dourados\u201d e as\u00ed el e mailo seu av\u00f3 Joe entran na f\u00e1brica do Sr. Willy Wonka, onde encontran moitas creaci\u00f3ns marabillosas do Sr. Wonka \u2013 inclu\u00edndo alg\u00fans prototipos que causan efectos colaterais de levantar os cabelos. Os outros vencedores dos \u201cBilletes Dourados\u201d comp\u00f3rtanse mal un por un, terminan en situaci\u00f3ns estra\u00f1as, case fatais, que requiren o seu afastamento da visita guiada. Charlie p\u00f3rtase tan ben que ao final \u00e9 recompensado."}
{"id": "17562", "revid": "5870993", "url": "https://gl.wikipedia.org/wiki?curid=17562", "title": "Lista de queixos do mundo", "text": ""}
{"id": "17563", "revid": "75439", "url": "https://gl.wikipedia.org/wiki?curid=17563", "title": "Queixo de Arz\u00faa-Ulloa", "text": "O queixo de Arz\u00faa ou queixo de Ulloa \u00e9 un queixo DO galego, de leite de vaca, que se acolle protexido pola denominaci\u00f3n de orixe Arz\u00faa-Ulloa. Tam\u00e9n se lle pode chamar \"queixo de Lugo\", \"queixo de Chantada\" ou \"queixo de Curtis\" nas diversas localidades da s\u00faa ampla zona de fabricaci\u00f3n.\nZonas de fabricaci\u00f3n.\nA elaboraci\u00f3n de queixo amparado baixo a \"Denominaci\u00f3n de Orixe Arz\u00faa-Ulloa\" lim\u00edtase a unha zona xeogr\u00e1fica espec\u00edfica que abrangue un total de 24 concellos. A zona de produci\u00f3n recolle unha zona queixeira com\u00fan, de gran tradici\u00f3n enmarcada entre as d\u00faas ribeiras do r\u00edo Ulla. Iso incl\u00fae unha pequena parte da provincia da Coru\u00f1a, \u00e1 altura de Curtis, Sobrado, Boimorto e Vilasantar, estend\u00e9ndose ata Arz\u00faa, Melide, Toques, Santiso, Santiago de Compostela, e mais pola comarca da Ulloa luguesa seguindo aproximadamente a divisoria cara o sur entre as provincias de Lugo e Pontevedra.\nO leite que se produce na mesma \u00e1rea delimitada \u00e9 a \u00fanica materia prima v\u00e1lida para elaborar o produto.\nEsta ampla zona ten unha configuraci\u00f3n xeogr\u00e1fica moi variable, desde \u00e1reas moderadamente monta\u00f1osas, con alturas arredor dos 1.000 metros, ata chairas e algunhas terras baixas. O terreo \u00e9 de tipo fundamentalmente gran\u00edtico e lousento. O clima \u00e9 atl\u00e1ntico coas s\u00faas caracter\u00edsticas de humidade e non alta temperatura, pero si abondosas choivas.\nCaracter\u00edsticas.\nO leite utilizado nos queixos de Arz\u00faa-Ulloa \u00e9 exclusivamente o de vaca. O contido en graxa var\u00eda entre 3,8 e 5,0%.\nA s\u00faa carapa \u00e9 extremadamente el\u00e1stica e dunha cor amarela eslu\u00edda. As pezas te\u00f1en forma lenticular biconvexa (de gran lentella con beiradas grosas). \u00c1s veces presentan formas de casquete esf\u00e9rico case regular, cunha tendencia \u00e1 forma cl\u00e1sica do queixo de tetilla, pero sen presentar a prominencia superior caracter\u00edstica deste \u00faltimo. O tama\u00f1o m\u00e1is corrente nos queixos de Arz\u00faa-Ulloa \u00e9 de 18 a 20 cent\u00edmetros de di\u00e1metro e uns 6 a 8 cent\u00edmetros de altura e os pesos var\u00edan de 500 a 2.000 gramos, e son moi excepcionais os que superan este peso m\u00e1ximo.\nA pasta \u00e9 branda e sen ollos, a\u00ednda que poden ter pequenos e escasos buratos debidos \u00e1s fermentaci\u00f3ns e \u00e1 falta de presi\u00f3n durante o moldeado. Isto consid\u00e9rase unha pexa. A s\u00faa consistencia mol no momento \u00f3ptimo chega \u00e1s veces a ser cremosa, estend\u00e9ndose no prato.\nO olor e o sabor do queixo de Ulloa son francamente agradables, moi lixeiramente acedos, arom\u00e1ticos e de olor l\u00e1ctico. Non se afuman, atan nin curan. Son perfectos para tomar con vi\u00f1os brancos suaves tipo ribeiro ou albari\u00f1o. A temperatura \u00f3ptima para o seu consumo \u00e9 a ambiente entre 15 e 22\u00a0\u00b0C, e a data axeitada \u00e9 a comprendida entre os 15 e 40 d\u00edas da s\u00faa fabricaci\u00f3n."}
{"id": "17565", "revid": "23204", "url": "https://gl.wikipedia.org/wiki?curid=17565", "title": "Posidonio", "text": "Posidonio (en grego \u03a0\u03bf\u03c3\u03b5\u03b9\u03b4\u03ce\u03bd\u03b9\u03bf\u03c2), nado ca. 135 a.C. e finado en 51 a.C., foi un pol\u00edtico, astr\u00f3nomo, xe\u00f3grafo, historiador e fil\u00f3sofo estoico grego.\nTraxectoria.\nNaceu nunha familia grega en Apamea, unha cidade romana sobre o r\u00edo Orontes, no norte de Siria. Estudou en Atenas con Panecio, cabeza da escola estoica. Arredor do 95 a.C. asentouse en Rodas, o centro intelectual grego da \u00e9poca, onde participou na vida p\u00fablica e foi embaixador en Roma (87-86 a.C.). Posidonio foi un dos intelectuais gregos que v\u00edan a Roma como un poder estabilizador nun mundo turbulento, e as s\u00faas conexi\u00f3ns coa clase gobernante romana serv\u00edronlle para as s\u00faas exploraci\u00f3ns xeogr\u00e1ficas: viaxou por Grecia, Hispania, \u00c1frica, Italia, Sicilia, Dalmacia, Galia, Liguria... Posidonio describe o mundo b\u00e1rbaro, en especial os celtas da Galia.\nCons\u00e9rvanse, por mediaci\u00f3n de Estrab\u00f3n, breves referencias de Posidonio a Gallaecia, centradas na s\u00faa riqueza mineira."}
{"id": "17566", "revid": "5312", "url": "https://gl.wikipedia.org/wiki?curid=17566", "title": "Queixo San Sim\u00f3n da Costa", "text": "O San Sim\u00f3n \u00e9 un queixo DO galego elaborado con leite de vaca e cunha forma caracter\u00edstica intermedia entre un trompo e unha bala, terminando a s\u00faa parte superior en pico. Elab\u00f3rase principalmente nos concellos lucenses que forman a comarca da Terra Ch\u00e1.\nCaracter\u00edzase pola s\u00faa textura fina, graxa, semidura, semiel\u00e1stica e densa, a s\u00faa cor entre branca e amarela, e o seu aroma e sabor afumado. No ano 2006 a produci\u00f3n de queixo de San Sim\u00f3n acadou as 400.000 pezas, un 30 por cento das cales se exportaron ao resto de Espa\u00f1a ou ao estranxeiro. O queixo de San Sim\u00f3n pode atoparse en mercados de toda Europa, pero tam\u00e9n en pa\u00edses como o Xap\u00f3n e os Estados Unidos. Actualmente a s\u00faa produci\u00f3n estase a incrementar a un ritmo do 10-15% anual.\nHistoria.\nA menci\u00f3n m\u00e1is antiga documentada do queixo San Sim\u00f3n \u00e9 de 1857 nun artigo publicado no peri\u00f3dico \"La Aurora del Mi\u00f1o\", co gallo da participaci\u00f3n da provincia de Lugo na exposici\u00f3n estatal na madrile\u00f1a monta\u00f1a de Pr\u00edncipe P\u00edo con produtos locais.\nNo 2017 prom\u00falgase o regulamento da D.O.P..\nMarco xeogr\u00e1fico.\nA zona de produci\u00f3n do leite apto para a elaboraci\u00f3n dos queixos amparados pola D.O. San Sim\u00f3n da Costa, est\u00e1 constitu\u00edda polas parroquias de San Sim\u00f3n da Costa, Samarugo, Vilapedre e o barrio de Moreda da parroquia de San Marti\u00f1o de Lanz\u00f3s, pertencentes ao concello de Vilalba, as\u00ed como as parroquias da Balsa e O Viveir\u00f3 do concello de Muras.\nTipos de queixo.\nO queixo de San Sim\u00f3n \u00e9 graxo, de pasta semidura, semiel\u00e1stica e preta, codia afumada, elaborado exclusivamente con leite de vacas saneadas, das razas rubia galega, pardo-alpina, frisoa e os seus cruzamentos, que ser\u00e1 enteiro, limpo, sen costros, nin conservantes, e cunha composici\u00f3n equilibrada de graxa e prote\u00ednas. O queixo San Sim\u00f3n da Costa comercializarase tras un per\u00edodo de maduraci\u00f3n de sesenta d\u00edas, procedendo ao finalizar este \u00e1 s\u00faa afumadura, para o que se utiliza madeira de bidueiro.\nA s\u00faa forma \u00e9 intermedia entre peonza e bala, rematado na s\u00faa parte superior en mamila. A s\u00faa elaboraci\u00f3n \u00e9 tanto artesanal como industrial.\nA comercializaci\u00f3n pode facerse en dous tama\u00f1os diferente: \"ordinario\" e \"buf\u00f3n\". A diferenza s\u00f3 est\u00e1 nas medidas das pezas:\nCaracter\u00edsticas organol\u00e9pticas.\nA codia \u00e9 inel\u00e1stica, dura, de 1\u20133\u00a0mm de grosor, cor amarela-ocre e algo graxenta.\nA textura da pasta \u00e9 fina, graxa, semidura, semiel\u00e1stica e preta de cor entre branca e amarela, suave \u00f3 corte, con aroma e sabor caracter\u00edsticos. Ter\u00e1 un n\u00famero de ollos non elevado, de forma redondeada e/ou irregular de tama\u00f1o variable, non superior a medio ch\u00edcharo."}
{"id": "17567", "revid": "132", "url": "https://gl.wikipedia.org/wiki?curid=17567", "title": "Xos\u00e9 Silvent Mart\u00ednez", "text": ""}
{"id": "17569", "revid": "5312", "url": "https://gl.wikipedia.org/wiki?curid=17569", "title": "Roquefort (queixo)", "text": "Roquefort \u00e9 o nome dunha variedade de queixo orixinalmente franc\u00e9s (de Roquefort-sur-Soulzon, situada na rexi\u00f3n de Occitania) producido con leite de ovella callado. \nEsta variedade de queixo presenta unha masa de consistencia cremosa e esfarelada, con casca h\u00famida e sabor acentuado e picante.\nNa s\u00faa fabricaci\u00f3n, as\u00ed como na das variedades Gorgonzola e Camembert, son inxectados fungos (balores) na masa. No queixo roquefort inx\u00e9ctase o sal e o fungo \"Penicillium roqueforti\", para logo seguir por un proceso de maduraci\u00f3n de tres meses. Son estes fungos os que desenvolven no \"roquefort\" a aparencia caracter\u00edstica con veos verde-azulados, que lle dan o sabor especial."}
{"id": "17570", "revid": "289", "url": "https://gl.wikipedia.org/wiki?curid=17570", "title": "Roquefort", "text": ""}
{"id": "17571", "revid": "22570", "url": "https://gl.wikipedia.org/wiki?curid=17571", "title": "Camembert (queixo)", "text": "Camembert \u00e9 o nome dun queixo orixinaria da rexi\u00f3n da Normand\u00eda, Francia. O nome v\u00e9nlle precisamente da vila normanda chamada Camembert.\nA s\u00faa invenci\u00f3n atrib\u00faeselle a Marie Harel, natural da rexi\u00f3n de Brie, quen a trav\u00e9s dunha adaptaci\u00f3n da t\u00e9cnica da fabricaci\u00f3n do brie, creou unha nova variedade, feita dunha masa mol que non se coce nin se espreme.\nEntre as variedades de camembert m\u00e1is co\u00f1ecidas est\u00e1n o camembert de Normand\u00eda, que ten denominaci\u00f3n de orixe, o camembert de granxa ou o camembert ao calvados."}
{"id": "17572", "revid": "3471", "url": "https://gl.wikipedia.org/wiki?curid=17572", "title": "Cheddar (queixo)", "text": "O cheddar \u00e9 unha variedade de queixo orixinaria de Inglaterra.\nFabricado a partir do leite de vaca, \u00e9 un queixo firme e amarelado. Debe ter un per\u00edodo de maduraci\u00f3n (cura) de, polo menos, doce a dezaoito meses."}
{"id": "17573", "revid": "289", "url": "https://gl.wikipedia.org/wiki?curid=17573", "title": "Cheddar", "text": ""}
{"id": "17574", "revid": "56817", "url": "https://gl.wikipedia.org/wiki?curid=17574", "title": "Brie (queixo)", "text": "O brie \u00e9 unha familia de queixo fabricado na rexion de Brie en Francia con leite de vaca. Tr\u00e1tase dun queixo redondo, de casca branca e lisa. Ten un sabor delicado. Para estar en boas condici\u00f3ns debe estar mol, mais sen escoar.\nTipos.\nExisten os seguintes tipos deste queixo:"}
{"id": "17575", "revid": "56817", "url": "https://gl.wikipedia.org/wiki?curid=17575", "title": "Brie", "text": "Co top\u00f3nimo Brie podemos facer referencia a varios lugares de Francia.\nAdemais, "}
{"id": "17576", "revid": "5312", "url": "https://gl.wikipedia.org/wiki?curid=17576", "title": "Feta", "text": "Feta (grego: \u03c6\u03ad\u03c4\u03b1, x\u00e9nero feminino) \u00e9 un queixo cl\u00e1sico de Grecia fundamentado na callada do queixo que se cura en salmoira. Este tipo de queixo \u00e9 moi tradicional, remont\u00e1ndose, polo menos, \u00e1 Antig\u00fcidade hom\u00e9rica (na Rapsodia \"I\" da Odisea incl\u00faese unha moi completa descrici\u00f3n da preparaci\u00f3n da \"feta\"). O queixo feta elab\u00f3rase xeralmente con leite de ovella a\u00ednda que poden atoparse variedades con leite de cabra e mesmo de vaca nalgunhas \u00e1reas.\nPrincipais caracter\u00edsticas.\n\u00c9 un queixo brando, sen \"pel\" que se expende en porci\u00f3ns rectangulares ou en forma de cu\u00f1a. A s\u00faa consistencia \u00e9 s\u00f3lida a\u00ednda que flexible posu\u00edndo algunhas gretas e presentando poucos pequenos ocos ou ning\u00fan. A s\u00faa porcentaxe butirosa (teor graxo) m\u00ednimo \u00e9 do 43% do peso neto. Ao gusto \u00e9 delicadamente craso e lixeiramente acedo resultando nun sabor moi grato.\nNo comercio, a aut\u00e9ntica \"feta\" distrib\u00faese en caixas de madeira ou, na s\u00faa falta, \u00e9 envasada en lata.\nEmprego.\nO queixo feta est\u00e1 amparado por unha denominaci\u00f3n de orixe como un dos ingredientes da ensalada grega e das empanadas gregas chamadas \"spanakotiropites\".\nA palabra feta tam\u00e9n significa corte moi delgado de queixo ou friames. Exemplo unha feta de queixo, unha feta de xam\u00f3n.\nV\u00e9xase tam\u00e9n.\nLigaz\u00f3ns externas.\nArtigo en Internet sobre o queixo Feta: "}
{"id": "17579", "revid": "22570", "url": "https://gl.wikipedia.org/wiki?curid=17579", "title": "Ch\u00e8vre", "text": "O ch\u00e8vre, como o propio nome quere dicir (en franc\u00e9s, ch\u00e8vre= cabra), \u00e9 un queixo feito de leite de cabra e ori\u00fando de Francia.\n\u00c9 un queixo branco e esfarelado, de casca branca e fofa. Ten un sabor lixeiramente salgado e cremoso. En xeral, ten a forma de roli\u00f1os."}
{"id": "17581", "revid": "89787", "url": "https://gl.wikipedia.org/wiki?curid=17581", "title": "Gorgonzola (queixo)", "text": "Gorgonzola \u00e9 o nome dun queixo italiano de leite de vaca que debe o seu nome \u00e1 localidade de Gorgonzola, situada nos arredores de Mil\u00e1n.\nA pasta deste queixo \u00e9 cremosa, ten un sabor agradable e un cheiro relativamente intenso.\nNeste queixo, as\u00ed como no Roquefort e no Camembert, para o proceso de maduraci\u00f3n son inxectados fungos, que fan con que te\u00f1a veas verde-azuladas e que lle dan un sabor especial. Neste caso, inxectase o Penicillium.\nNa fabricaci\u00f3n industrial actualmente \u00fasase o proceso HTST (\"High Temperature Short Time\") para pasteurizar este queixo. Outro m\u00e9todo de pasteurizaci\u00f3n \u00e9 o chorro de vapor.\nLigaz\u00f3ns externas.\nhttps://web.archive.org/web/20050312120205/http://www.engetecno.com.br/gorgonzola.htm"}
{"id": "17582", "revid": "289", "url": "https://gl.wikipedia.org/wiki?curid=17582", "title": "Gorgonzola", "text": ""}
{"id": "17583", "revid": "22570", "url": "https://gl.wikipedia.org/wiki?curid=17583", "title": "Jarlsberg", "text": "O Jarlsberg \u00e9 un queixo noruegu\u00e9s feito con leite de vaca. \u00c9 un queixo semicurado, que presentan grandes furados, casca dura e un sabor a noces."}
{"id": "17585", "revid": "5863", "url": "https://gl.wikipedia.org/wiki?curid=17585", "title": "Semema", "text": "Na an\u00e1lise s\u00e9mica, o semema \u00e9 o conxunto de \"trazos significativos\" ou \"semas\" m\u00ednimos. O semema \u00e9 unha forma do plano do contido e vai ligado a un significante (forma da expresi\u00f3n), o lexema (unidade m\u00ednima de significado l\u00e9xico que ten expresi\u00f3n).\nNoutras palabras, o lexema \u00e9 a uni\u00f3n dun semema (significado formado por un conxunto de semas ling\u00fc\u00edsticamernte pertinente porque ten correspondencia no plano da expresi\u00f3n) e un significante ou expresi\u00f3n. Polo tanto, o semema \u00e9 un conxunto de semas que conforman unha unidade (ling\u00fc\u00edstica) de significado que unida a un significante d\u00e1 lugar a un lexema."}
{"id": "17586", "revid": "1131", "url": "https://gl.wikipedia.org/wiki?curid=17586", "title": "Faro de Alexandr\u00eda", "text": "O Faro de Alexandr\u00eda (en grego: \"\u1f41 \u03a6\u03ac\u03c1\u03bf\u03c2 \u03c4\u1fc6\u03c2 \u1f08\u03bb\u03b5\u03be\u03b1\u03bd\u03b4\u03c1\u03b5\u03af\u03b1\u03c2\") foi unha das sete marabillas do mundo antigo. Constru\u00eddo no 279 a.C por Sostrato de Cnido por orde de Tolomeo I na illa de Pharos, fronte Alexandr\u00eda (Exipto). Consist\u00eda nunha xigantesca torre sobre a que unha fogueira permanente marcaba a posici\u00f3n da cidade aos navegantes, dado que a costa nesa zona era demasiado ch\u00e1 e por aquel ent\u00f3n carec\u00edase de calquera referencia para a navegaci\u00f3n.\nCaracter\u00edsticas.\nA s\u00faa altura alcanzaba 134 metros, sendo no seu momento probablemente o edificio m\u00e1is alto do mundo, e para a s\u00faa construci\u00f3n utiliz\u00e1ronse grandes bloques de vidro, que foron empregados como cimentos para aumentar a resistencia contra a forza do mar. O resto do edificio era de forma octogonal sobre unha plataforma de base cadrada, e estaba composto de bloques de m\u00e1rmore unidos con chumbo fundido. Na parte m\u00e1is alta, un grande espello met\u00e1lico reflect\u00eda a luz do sol durante o d\u00eda, e pola noite proxectaba a dunha grande fogueira at\u00e9 unha distancia de 50\u00a0km. Na parte superior do faro hab\u00eda unha estatua, e disc\u00fatese se era de Zeus ou de Poseid\u00f3n, e a\u00ednda tam\u00e9n hai quen di que hab\u00eda as estatuas destes dous reis gregos.\nCoa excepci\u00f3n das grandes pir\u00e1mides de Gizeh, s\u00f3 o faro sobreviviu ao resto das Sete Marabillas do Mundo Antigo. Por\u00e9n, foi severamente danado polos terremotos de 1303 e 1323, at\u00e9 o punto de que o viaxeiro \u00e1rabe Ibn Battuta escribiu que lle foi impos\u00edbel entrar nas ru\u00ednas. Os restos desapareceron en 1480 cando un sult\u00e1n de Exipto, chamado Qaitbay, usou as ru\u00ednas para constru\u00edr unha fortaleza na zona. \"Pharos\" deu orixe \u00e1 palabra \"faro\" na maior parte das linguas romances.\nHistoria.\nPharos era unha pequena illa fronte \u00e1 costa de Alexandr\u00eda, conectada co continente polo ser humano cunha conexi\u00f3n denominada Heptastadion, que formaba un lado do porto da cidade. Como a costa exipcia \u00e9 moi plana e carente de calquera tipo de punto de referencia, considerouse necesario alg\u00fan tipo de marcador situado na boca do porto, funci\u00f3n pola cal foi dese\u00f1ado inicialmente o faro. O uso do edificio coma o que hoxe \u00e9 un faro, con lume e espellos reflectores na parte superior, crese que data do s\u00e9culo I, durante o per\u00edodo romano. Antes dese momento o Faro serv\u00eda unicamente coma fito ou un radiofaro (punto de referencia di\u00farno para a navegaci\u00f3n)."}
{"id": "17587", "revid": "22570", "url": "https://gl.wikipedia.org/wiki?curid=17587", "title": "Semantema", "text": "Son os semas denotativos que entran en oposici\u00f3n co semema de lexemas veci\u00f1os dentro dun mesmo campo sem\u00e1ntico. \u00d3 conxunto dos semas denotativos espec\u00edficos ch\u00e1maselle semantema.\nSon os semas espec\u00edficos dun lexema \u00f3 comparalo con outro lexema que pertence \u00f3 mesmo campo sem\u00e1ntico c\u00f3 primeiro.\nExemplo se opo\u00f1emos os sememas de \"cabalo\" e \"boi\", observaremos que \u00e1mbalas d\u00faas palabras te\u00f1en un semema (conxunto de semas, de unidades m\u00ednimas de significaci\u00f3n, que conforman o significado do lexema). Pero a pesar de pertenceren os dous lexemas \u00f3 mesmo campo sem\u00e1ntico, dentro dos seus sememas hai semas com\u00fans e hai semas que se opo\u00f1en. O conxunto de semas do lexema de cabalo que non est\u00e1n presentes en boi ch\u00e1mase semantema. De a\u00ed que os sememas tam\u00e9n poidan ser chamados semas espec\u00edficos."}
{"id": "17588", "revid": "1987", "url": "https://gl.wikipedia.org/wiki?curid=17588", "title": "Pharos", "text": "Pharos pode referirse a:"}
{"id": "17589", "revid": "5863", "url": "https://gl.wikipedia.org/wiki?curid=17589", "title": "Clasema", "text": "Un clasema \u00e9 un par de semas opostos que permiten clasificar en dous grupos t\u00f3dalas palabras pertencentes a unha clase, por exemplo t\u00f3dolos substantivos.\nPor exemplo, son clasemas os semas concreto / abstracto, pois permiten a clasificaci\u00f3n completa de t\u00f3dolos lexemas pertencentes \u00e1 clase de palabra substantivo."}
{"id": "17590", "revid": "5863", "url": "https://gl.wikipedia.org/wiki?curid=17590", "title": "Virtuema", "text": "Os lexemas, debido \u00e1 connotaci\u00f3n, var\u00edan a forma do seu significado. Dependendo das esperiencias vitais, o significado do lexema de \u00e1rbore nun acto de fala concreto \u00e9 diferente segundo o falante que o enuncie e as s\u00faas experiencias. Un falante poder\u00e1 ter en mente un pi\u00f1eiro; outro, un carballo. O conxunto de semas (unidades m\u00ednimas de significaci\u00f3n), variables por mor do que nun instante a palabra para un ou varios falantes poida connotar, pertencentes a un lexema, denom\u00ednase virtuema."}
{"id": "17591", "revid": "5863", "url": "https://gl.wikipedia.org/wiki?curid=17591", "title": "Arquisemema", "text": "\u00d3 conxunto de semas com\u00fans \u00f3s sememas dun campo sem\u00e1ntico ch\u00e1mase arquisemema.\nSe o semantema \u00e9 o conxunto dos semas espec\u00edficos dun lexema \u00f3 comparalo con outro lexema que pertence \u00f3 mesmo campo sem\u00e1ntico c\u00f3 primeiro, o arquisemema \u00e9 o conxunto dos semas com\u00fans a t\u00f3dolos lexemas dun campo sem\u00e1ntico.\nExemplo:"}
{"id": "17594", "revid": "5863", "url": "https://gl.wikipedia.org/wiki?curid=17594", "title": "Campo sem\u00e1ntico", "text": "Un campo sem\u00e1ntico ou campo l\u00e9xico \u00e9 un conxunto de lexemas que te\u00f1en en com\u00fan un conxunto determinado de semas, chamado arquisemema. Noutras palabras, \u00e9 o conxunto de palabras que te\u00f1en en com\u00fan unha parte do seu significado.\nExemplo explicativo da definici\u00f3n.\nAvela\u00ed\u00f1a e chinche pertencen \u00f3 campo sem\u00e1ntico dos insectos pois te\u00f1en en com\u00fan un conxunto de unidades significativas m\u00ednimas (semas) que, por seren cruciais para conformaren este campo sem\u00e1ntico, se conforman o arquisemema. Entre outros, os semas poder\u00edan ser \"ser animais\", \"ter seis patas\" ou \"ser pequenas\", a\u00ednda que non \"voar\" ou \"ser negras\".\nCaracter\u00edsticas.\nOs campos sem\u00e1nticos r\u00e9xense polos seguintes principios fundamentais:"}
{"id": "17595", "revid": "25871", "url": "https://gl.wikipedia.org/wiki?curid=17595", "title": "Acuarela", "text": "A acuarela \u00e9 unha t\u00e9cnica pict\u00f3rica sobre papel ou cart\u00f3n que emprega cores en po preparadas con goma soluble na auga. \u00d3 dilu\u00edrse na auga obtense unha soluci\u00f3n transparente que se aplica por capas sobre papel branco ou de cor. As cores utilizadas son transparentes (segundo a cantidade de auga na mestura) e \u00e1s veces deixan ver o fondo do papel (branco), que act\u00faa como outro verdadeiro ton. Componse de pigmentos aglutinados con goma ar\u00e1biga ou mel. Nos seus procedementos empr\u00e9gase a pintura por capas transparentes, a fin de lograr maior brillantez e soltura na composici\u00f3n que se est\u00e1 realizando.\nUn dos acuarelistas m\u00e1is famosos \u00e9 Joseph Mallord William Turner (1775-1850), que foi precursor das t\u00e9cnicas que posteriormente desenvolver\u00edan as vangardas. Os seus cadros reflicten magnificamente a luz e o movemento.\nTam\u00e9n se denomina acuarela a obra executada con esta t\u00e9cnica ou a pintura utilizada nestas obras."}
{"id": "17596", "revid": "75439", "url": "https://gl.wikipedia.org/wiki?curid=17596", "title": "Bustr\u00f3fedon", "text": "Cualif\u00edcase de bustr\u00f3fedon (do grego \u03b2\u03bf\u03c5\u03c3\u03c4\u03c1\u03bf\u03c6\u03b7\u03b4\u03cc\u03bd \"bustroph\u00ead\u00f3n\", de \u03b2\u03bf\u1fe6\u03c2 \"b\u0169s\" \u00abboi\u00bb e \u03c3\u03c4\u03c1\u03bf\u03c6\u03ae \"stroph\u1ebf\" \u00ab\"acci\u00f3n de xirar\"\u00bb; en grego a palabra \u00e9 un adverbio, pero en galego ad\u00e1ptase como substantivo) o trazado dun sistema de escritura que muda alternativamente de sentido de li\u00f1a en li\u00f1a, ao xeito dun boi ao arar os sulcos no campo, de dereita a esquerda e logo de esquerda a dereita. Moitas veces, o \"ductus\" das letras inv\u00e9rtese ao cambiar de sentido; por exemplo, a letra \u0404 trazada de esquerda a dereita volver\u00edase \u042d de dereita a esquerda.\nEscrib\u00edronse en bustr\u00f3fedon principalmente estadios antigos de escritura que despois se fixaron nun sentido preciso: o grego, por exemplo, ao principio escribiuse de dereita a esquerda, como o fenicio de onde xurdiu, logo en bustr\u00f3fedon e finalmente de esquerda a dereita. O paso polo bustr\u00f3fedon marca, pois, unha d\u00fabida. O alfabeto etrusco funciona \u00e1s veces as\u00ed. As tabo\u00ed\u00f1as rongo-rongo da Illa de Pascua est\u00e1n escritas en bustr\u00f3fedon inverso: lese a primeira li\u00f1a da esquerda cara \u00e1 dereita, logo faise virar a tabo\u00ed\u00f1a 180\u00b0, lese igualmente a segunda li\u00f1a da esquerda cara \u00e1 dereita, e as\u00ed sempre.\nExemplo de texto grego arcaico en bustr\u00f3fedon.\nInscrici\u00f3n de Sigeion, \"circa\" 550-540 antes da nosa era (British Museum, n\u00famero de inventario \"BM GR 1816.6-10.107\") : \n\"Nota bene\": a inscrici\u00f3n pres\u00e9ntase en dous alfabetos e dialectos: x\u00f3nico e despois \u00e1tico (co alfabeto epic\u00f3rico local); o exemplo dado so recolle o texto escrito en x\u00f3nico (de onde o emprego de \u03b7 onde o \u00e1tico ter\u00eda \u1fb1), coas letras actuais e non as do documento orixinal. En efecto, ao datar este de antes da reforma de -403 (adopci\u00f3n dun alfabeto oficial lixeiramente diferente dos usos locais), non segue tampouco a ortograf\u00eda cl\u00e1sica: \u03bf, por exemplo, serve para notar a vogal /\u1ecd\u0304/ (longo e pechado), que despois se transcribir\u00e1 \u03bf\u03c5 (\u03a6\u03b1\u03bd\u03bf\u03b4\u03af\u03ba\u03bf = \u03a6\u03b1\u03bd\u03bf\u03b4\u03af\u03ba\u03bf\u03c5 etc.).\nO texto epigr\u00e1fico significa: \u00abEu son [a estela] de Fan\u00f3dico, [fillo] de Herm\u00f3crates, [fillo] de Proconeso, e el deu aos Sixeenses unha vasilla para o vi\u00f1o co seu soporte as\u00ed como un pasador, [depositados] no pritaneo\u00bb."}
{"id": "17597", "revid": "22570", "url": "https://gl.wikipedia.org/wiki?curid=17597", "title": "Est\u00e9quedon", "text": "Cualif\u00edcase de est\u00e9quedon (do grego antigo \u03c3\u03c4\u03bf\u03b9\u03c7\u03b7\u03b4\u03cc\u03bd / \"stoikh\u00ead\u00f3n\", \u00aben ringleira, en fila\u00bb [adverbio], derivado do verbo \u03c3\u03c4\u03bf\u03b9\u03c7\u03ad\u03c9 / \"stoikh\u00e9\u00f4\", \u00abmarchar en ringleira, estar en li\u00f1a\u00bb) o trazado dun sistema de escritura que ali\u00f1a as letras \u00e1 vez horizontal e verticalmente, ao xeito do ali\u00f1amento dun ex\u00e9rcito. As letras ocupan, logo, un espazo id\u00e9ntico independente de cal for a s\u00faa envergadura (por exemplo \"i\" e \"m\" ocupan o mesmo espazo) e cada li\u00f1a comprende un n\u00famero constante de signos, cousa que trae como consecuencia que unha palabra poida atoparse dacabalo sobre d\u00faas li\u00f1as.\nO est\u00e9quedon foi empregado con frecuencia polo alfabeto grego, en especial nas inscrici\u00f3ns monumentais do s\u00e9culo V antes da nosa era (sobre todo en Atenas). Unhas inscrici\u00f3ns tales son pr\u00e1cticas para a transcrici\u00f3n epigr\u00e1fica de documentos lacunares: s\u00e1bese en efecto desde principio cantas letras se deben atopar por li\u00f1a (sobre todo porque o espazo separador de palabras non era habitual)."}
{"id": "17599", "revid": "1987", "url": "https://gl.wikipedia.org/wiki?curid=17599", "title": "Arco (arquitectura)", "text": "Arco, do lat\u00edn \"arcus\", derivado do indoeuropeo \"arkw\", \u00e9 o elemento construtivo de directriz en forma curvad\u00e1 ou poligonal, que salva o espazo aberto entre dous piares ou muros transmitindo toda a carga que soporta aos apoios, mediante unha forza oblicua que se denomina impulso.\nEn arquitectura sempre se presentou ou problema de salvar os vans entre dous apoios; antes d\u00e1 invenci\u00f3n do formig\u00f3n armado e d\u00e1s vigas de aceiro, o modo m\u00e1is sinxelo de facelo era mediante unha soa peza, o lintel, que pod\u00eda ser de madeira ou de pedra e, cando non hab\u00eda pezas do tama\u00f1o requirido, mediante varias pezas pequenas, trabadas de modo que poidan resistir as cargas que gravitan sobre o van. \nFuncionalmente un arco realizase nun lenzo dun muro como coroaci\u00f3n dunha abertura ou van. Tradicionalmente un arco est\u00e1 composto por pezas (feitas de pedra tallada, ladrillo ou adobe) denominadas doelas que traballan sempre a compresi\u00f3n e pode adoptar formas curvas diversas. Este tipo de elemento construtivo \u00e9 moi \u00fatil cando se desexa salvar espazos relativamente grandes mediante o aparello de pezas de reducidas dimensi\u00f3ns.\nA pesar de ser un elemento sinxelo, e que aparece de forma natural na construci\u00f3n de estruturas desde antigo, o seu funcionamento non foi estudado cientificamente ata o primeiro terzo do s\u00e9culo XIX. Con anterioridade, para o seu dese\u00f1o empreg\u00e1banse m\u00e9todos emp\u00edricos xeom\u00e9tricos que determinaban o grosor dos estribos, ou da resistencia necesaria dos mach\u00f3ns. Estes m\u00e9todos construtivos carec\u00edan de fundamento cient\u00edfico e base\u00e1banse na capacidade sobredimensionada das estruturas de soporte, xeralmente os estribos. ou o uso de tirantes. O nacemento de novos estudos a mediados do s\u00e9culo XIX resolveu en gran medida a teor\u00eda do arco, do seu traballo, e das causas da s\u00faa esborralle. O emprego de novos materiais construtivos, a comezos do s\u00e9culo XX, como era o ferro, o aceiro e o formig\u00f3n armado permitiu igualmente a construci\u00f3n de arcos continuos de gran tama\u00f1o, recaendo a s\u00faa construci\u00f3n m\u00e1is na \u00e1rea da enxe\u00f1er\u00eda que no da arquitectura.\nConceptos b\u00e1sicos.\nUn arco \u00e9 unha forma de compresi\u00f3n pura. Pode abarcar unha gran superficie resolvendo as forzas en esforzos de compresi\u00f3n, e eliminando as\u00ed as tensi\u00f3ns de tracci\u00f3n. Isto denom\u00ednase \u00e1s veces \"acci\u00f3n de arco\". A medida que as forzas no arco transf\u00edrense \u00e1 s\u00faa base, o arco empuxa cara a f\u00f3ra na s\u00faa base, o que se denomina \" impulso\". A medida que a altura do arco dimin\u00fae, o impulso cara ao exterior aumenta. Para preservar a acci\u00f3n do arco e evitar o seu colapso, o impulso debe conterse, xa sexa mediante tirantes internos ou arriostramentos externos, como estribos.\nArcos fixos versus articulados.\n.Os tipos m\u00e1is com\u00fans de arcos verdadeiros son o arco fixo, o arco de d\u00faas articulaci\u00f3ns e o arco de tres articulaci\u00f3ns.\nO arco fixo util\u00edzase sobre todo en pontes e t\u00faneles de formig\u00f3n armado, que te\u00f1en luces curtas. Ao estar sometido a tensi\u00f3ns internas adicionais debidas a dilataci\u00f3ns e contracci\u00f3ns t\u00e9rmicas, este tipo de arco consid\u00e9rase est\u00e1ticamente indeterminado.\nO arco de d\u00faas articulaci\u00f3ns \u00e9 o m\u00e1is utilizado para salvar grandes luces. Este tipo de arco ten uni\u00f3ns articuladas na s\u00faa base. A diferenza do arco fixo, a base con articulaci\u00f3ns pode xirar, permitindo as\u00ed que a estrutura m\u00f3vase libremente e compense as dilataci\u00f3ns t\u00e9rmicas e contracci\u00f3ns que provocan os cambios de temperatura exterior. Con todo, isto pode dar lugar a tensi\u00f3ns adicionais, polo que o arco de d\u00faas articulaci\u00f3ns tam\u00e9n \u00e9 est\u00e1ticamente indeterminado, a\u00ednda que non tanto como o arco fixo.\nO arco de tres articulaci\u00f3ns non s\u00f3 est\u00e1 articulado na s\u00faa base, como o arco de d\u00faas articulaci\u00f3ns, sen\u00f3n tam\u00e9n no seu \u00e1pice. A conexi\u00f3n apical adicional permite que o arco de tres articulaci\u00f3ns m\u00f3vase en d\u00faas direcci\u00f3ns opostas e compense calquera expansi\u00f3n e contracci\u00f3n. Por tanto, este tipo de arco non est\u00e1 sometido a tensi\u00f3ns adicionais debidas a cambios t\u00e9rmicos. A diferenza dos outros dous tipos de arco, o arco de tres articulaci\u00f3ns \u00e9, por tanto, est\u00e1ticamente determinado. Util\u00edzase sobre todo en vans de lonxitude media, como os das cubertas de grandes edificios. Outra vantaxe do arco de tres articulaci\u00f3ns \u00e9 que as bases articuladas desenv\u00f3lvense m\u00e1is facilmente que as fixas, o que permite cimentaci\u00f3ns pouco profundas de tipo portante en vans de lonxitude media. No arco de tres articulaci\u00f3ns, \"a dilataci\u00f3n e a contracci\u00f3n t\u00e9rmicas do arco provocar\u00e1n movementos verticais na articulaci\u00f3n da c\u00faspide, pero non ter\u00e1n ning\u00fan efecto apreciable nas bases\", o que simplifica a\u00ednda m\u00e1is o dese\u00f1o da cimentaci\u00f3n.\nFormas.\nAs m\u00faltiples formas de arco clasif\u00edcanse en tres categor\u00edas: circular, apuntado e parab\u00f3lico. Os arcos tam\u00e9n poden configurarse para producir b\u00f3vedas e arcadas.\nOs arcos redondeados, \u00e9 dicir, de medio punto, utiliz\u00e1banse habitualmente nos arcos antigos constru\u00eddos con cachoter\u00eda pesada. Os antigos construtores romanos recorr\u00edan ao arco de medio punto para salvar grandes lonxitudes. Varios arcos de medio punto constru\u00eddos en li\u00f1a e en serie forman unha arcada, por exemplo nos acuedutos romanos.\nOs arcos apuntados utiliz\u00e1banse sobre todo na arquitectura g\u00f3tica. A vantaxe dun arco apuntado, en lugar dun circular, \u00e9 que a acci\u00f3n do arco produce menos impulso horizontal na base. Esta innovaci\u00f3n permit\u00eda aberturas m\u00e1is altas e espazadas, t\u00edpicas da arquitectura g\u00f3tica.\nAs b\u00f3vedas son esencialmente \"arcos adxacentes que se ensamblan un \u00e1 beira do outro\". Se as b\u00f3vedas cr\u00fazanse, as s\u00faas intersecci\u00f3ns producen formas complexas. As formas, xunto cos \"nervios fortemente expresados nas intersecci\u00f3ns das b\u00f3vedas, eran caracter\u00edsticas arquitect\u00f3nicas dominantes das catedrais g\u00f3ticas.\"\nO arco parab\u00f3lico utiliza o principio de que cando se aplica peso de maneira uniforme a un arco, a compresi\u00f3n interna resultante dese peso seguir\u00e1 un perfil parab\u00f3lico. De todas as formas de arco, o arco parab\u00f3lico \u00e9 o que produce m\u00e1is impulso na base e o que pode salvar maiores distancias. Ad\u00f3itase utilizar en pontes, onde se necesitan grandes luces.\nO arco catenario ten unha forma distinta do arco parab\u00f3lico. Ao ser a forma da curva que traza un tramo solto de cadea ou corda, a catenaria \u00e9 a forma estruturalmente ideal para un arco exento de espesor constante.\nFuncionamento.\nAo contrario das aberturas rematadas en trabe, onde a carga vertical exercida directamente sobre un lintel pode eventualmente deformalo ou quebralo, o arco funciona en compresi\u00f3n e transporta o peso da construci\u00f3n cara os piares de soporte e para os lados (apux\u00f3n lateral e diagonal), permitindo a abertura de vans maiores sen risco de colapso.\nXeralmente en pedra, ladrillo ou outro material de construci\u00f3n similar, o arco componse de bloques en cu\u00f1a que, colocados adxacentemente, se traban uns aos outros en compresi\u00f3n e mante\u00f1en a forma en curva.\nO bloque situado no v\u00e9rtice do arco, a chave, \u00e9 o \u00faltimo elemento en ser colocado e o que permite que a estrutura se trabe e a forma se mante\u00f1a. At\u00e9 a colocaci\u00f3n deste \u00faltimo elemento \u00fasase unha armaz\u00f3n provisoria de madeira ou metal, o acimbre, que serve de molde, presentando o que ser\u00e1 a curva interior do arco e que permite que as doelas te\u00f1an apoio at\u00e9 a consolidaci\u00f3n final coa chave. No caso de que os c\u00e1lculos fosen mal efectuados, pode acontecer que a estrutura colapse ap\u00f3s a retirada do soporte.\nHistoria.\nIdade de Bronce: antigo Oriente Pr\u00f3ximo.\nO uso do arco xorde coas civilizaci\u00f3ns da Antig\u00fcidade, a\u00ednda que o Antigo Exipto, Babilonia, Grecia antiga e Asiria o restrinxiran a construci\u00f3ns no subsolo, especialmente en estruturas de drenaxe e b\u00f3vedas. Un exemplo deste \u00faltimo ser\u00eda o arco de Nippur, constru\u00eddo antes do 3800 a.C. e datada por H. V. Hilprecht (1859-1925) mesmo antes do 4000 a.C. Raras excepci\u00f3ns son unha porta arqueada nunha casa de adobe en Tell Taya datada no en Iraq. e d\u00faas portas arqueadas en cidades da Idade de Bronce, unha en Ascal\u00f3n (datada no ), e outra en Tel Dan (datada en ), ambas as no actual Israel. Unha tumba elamita datada no ano 1500 a.C. de Haft Teppe cont\u00e9n unha b\u00f3veda parab\u00f3lica que se considera unha das primeiras evidencias de arcos en Ir\u00e1n. Polo contrario, a s\u00faa arquitectura exterior caracter\u00edzase sobre todo por unha tipolox\u00eda onde se conxuga o uso da columna coa viga horizontal. As\u00ed, pola necesidade de minorar o impulso vertical sobre os linteis de pedra, prop\u00e1gase o uso de columnas sucesivas de colocaci\u00f3n pr\u00f3xima e que te\u00f1en como funci\u00f3n soportar tal carga.\nPersia e Grecia cl\u00e1sicas.\nNa Persia antiga, o Imperio aquem\u00e9nida (550 a.C.-330 a.C.) constru\u00edu pequenas b\u00f3vedas de can\u00f3n (esencialmente unha serie de arcos constru\u00eddos xuntos para formar unha sala) co\u00f1ecidas como \"iwan\", que se converteron en estruturas masivas e monumentais durante o posterior Imperio parto (247 a.C.-224 d.C.). Esta tradici\u00f3n arquitect\u00f3nica foi continuada polo Imperio sas\u00e1nida (224-651), que constru\u00edu a Taq Kasra en Ctesifonte no s\u00e9culo VI d.C., a maior b\u00f3veda independente ata a \u00e9poca moderna.\nUn primeiro exemplo europeo de arco \"dovelado\" aparece na Pasarela de Rodas (Grecia) do s\u00e9culo IV a.C.\nRoma antiga.\nSon m\u00e1is tarde os romanos os respons\u00e1beis da utilizaci\u00f3n do arco en grande escala, erixindo, polo alcance de vans maiores, edificios de dimensi\u00f3ns monumentais. \u00c9 nesta altura cando se propaga o arco de volta perfecta, semicircular asentado en piares, que ser\u00e1 tam\u00e9n unha das caracter\u00edsticas do estilo rom\u00e1nico e do Renacemento.\nCo estilo g\u00f3tico dif\u00fandese un novo x\u00e9nero de arco que se cre xa ter sido anteriormente utilizado polos asirios , o arco quebrado. Este arco est\u00e1 composto por dous segmentos de circunferencia con centros distintos, dando lugar a unha forma puntiaguda que faculta ao arco unha maior forza e posibilita vans m\u00e1is altos. Este arco provoca, no entanto, un maior impulso oblicuo, que ser\u00e1 inicialmente recibido por gruesos contrafortes e m\u00e1is tarde por arcobotantes.\nTam\u00e9n na arquitectura isl\u00e1mica \u00e9 com\u00fan o uso do arco, especialmente por motivaci\u00f3ns decorativas; sobresaen o arco de ferradura e diversos arcos decorativos coa inserci\u00f3n de l\u00f3bulos. Oriente e a China usaban xa desde dinast\u00edas antigas o arco aplicado \u00e1 construci\u00f3n de pontes. Ao longo do tempo vanse adaptando e fundindo diversas tipolox\u00edas formais do arco nos diversos movementos ecl\u00e9cticos da arquitectura.\nTipos de arcos.\nOs tipos m\u00e1is importantes son:"}
{"id": "17600", "revid": "98629", "url": "https://gl.wikipedia.org/wiki?curid=17600", "title": "Lingua alem\u00e1", "text": "O alem\u00e1n (\"Deutsch\", en alem\u00e1n) \u00e9 unha lingua indoeuropea pertencente ao grupo das linguas xerm\u00e1nicas occidentais. \u00c9 tam\u00e9n a lingua que m\u00e1is falantes nativos ten na Uni\u00f3n Europea. \u00c9 a lingua m\u00e1is falada e a lingua (co-) oficial de Alema\u00f1a, Austria, Su\u00edza, Tirol do Sur (Italia), a comunidade xerm\u00e1nica de B\u00e9lxica e Liechtenstein. \u00c9 tam\u00e9n unha das tres linguas oficiais de Luxemburgo. As linguas m\u00e1is semellantes \u00f3 alem\u00e1n son outros membros da p\u00f3la de linguas xerm\u00e1nicas occidentais: o afrikaans, o neerland\u00e9s, o ingl\u00e9s, o fris\u00f3n, o baixo alem\u00e1n, o luxemburgu\u00e9s e o yiddish. O alem\u00e1n \u00e9 a segunda lingua xerm\u00e1nica m\u00e1is falada, despois do ingl\u00e9s.\nUnha das meirandes linguas do mundo, o alem\u00e1n \u00e9 a primeira lingua de arredor de 95\u00a0mill\u00f3ns de persoas en todo o mundo e a lingua nativa m\u00e1is falada da Uni\u00f3n Europea. O alem\u00e1n tam\u00e9n \u00e9 a cuarta lingua m\u00e1is estendida (exclu\u00edndo o ingl\u00e9s) nos Estados Unidos de Am\u00e9rica (despois do castel\u00e1n, o franc\u00e9s e a lingua de sinais americana) e a terceira da Uni\u00f3n Europea (despois do ingl\u00e9s e o franc\u00e9s; como segunda lingua), a segunda lingua m\u00e1is com\u00fan no eido cient\u00edfico as\u00ed como a cuarta m\u00e1is empregada nas p\u00e1xinas web (despois do ingl\u00e9s, do ruso e do xapon\u00e9s). Os pa\u00edses de fala alem\u00e1 est\u00e1n clasificados no quinto posto en termos de publicaci\u00f3ns anuais de libros, cunha d\u00e9cima parte de t\u00f3dolos libros (inclu\u00edndo libros electr\u00f3nicos) do mundo sendo publicados en lingua alem\u00e1.\nA maior\u00eda do vocabulario do alem\u00e1n deriva da antiga p\u00f3la xerm\u00e1nica da familia ling\u00fc\u00edstica indoeuropea. Unha parte das palabras alem\u00e1s derivan do lat\u00edn e do grego, e s\u00f3 unhas poucas prove\u00f1en do franc\u00e9s e do ingl\u00e9s. Conta con diferentes variantes estandarizadas (de Alema\u00f1a, de Austria e Su\u00edza), e \u00e9 unha lingua pluric\u00e9ntrica. \u00d3 igual que o ingl\u00e9s, o alem\u00e1n salienta polo seu amplo espectro dialectal, con moitas variantes existentes en Europa e tam\u00e9n noutras partes do mundo. Por mor a limitada intelixibilidade entre certas variedades e o alem\u00e1n est\u00e1ndar, as\u00ed como pola falta dunha diferenza cient\u00edfica e sen disputa entre \"dialecto\" e \"lingua\", algunhas variedades ou grupos dialectais do alem\u00e1n (v\u00e9xase baixo alem\u00e1n ou plautdietsch) son co\u00f1ecidas alternativamente como \"linguas\" e \"dialectos\".\nClasificaci\u00f3n.\nO alem\u00e1n est\u00e1ndar moderno \u00e9 unha lingua xerm\u00e1nica occidental que descende da p\u00f3la xerm\u00e1nica de linguas indoeuropeas. As linguas xerm\u00e1nicas est\u00e1n tradicionalmente subdivididas en tres p\u00f3las: n\u00f3rdica, oriental e occidental. A primeira destas p\u00f3las sobrevive nas modernas linguas dinamarquesa, sueca, norueguesa, feroesa e islandesa, todas elas descedentes do n\u00f3rdico antigo. As linguas xerm\u00e1nicas orientais non existen no presente, e o \u00fanico membro desta p\u00f3la con textos escritos sobreviventes \u00e9 o g\u00f3tico. Por\u00e9n, as linguas xerm\u00e1nicas occidentais, t\u00e9\u00f1ense dividido dialectalmente no que hoxe son os modernos ingl\u00e9s, alem\u00e1n, neerland\u00e9s, yiddish, afrikaans e outros.\nDentro do continuo dialectal das linguas xerm\u00e1nicas occidentais, as li\u00f1as de Benrath e Uerdingen (que discorren a trav\u00e9s de D\u00fcsseldorf-Benrath e Krefeld-Uerdingen, respectivamente) serven para diferenciar os dialectos xerm\u00e1nicos que foron afectados pola segunda mutaci\u00f3n conson\u00e1ntica (sur de Benrath) daquelas que non o foron (norte de Uerdingen). Os diferentes dialectos falados \u00f3 sur desas li\u00f1as son agrupados como dialectos altoxerm\u00e1nicos \"(nos. 29-34 on the map)\", mentres que as que se atopan no norte comprenden o baixo alem\u00e1n/baixo sax\u00f3n \"(nos. 19-24)\" e baixo fr\u00e1ncico \"(no. 25)\". Como membros da familia xerm\u00e1nica occidental, o alto alem\u00e1n, o baixo alem\u00e1n e o baixo fr\u00e1ncico poden ser distinguidos historicamente como hermiones, ingvae\u00f3nicos e istvaeones, respectivamente. Esta clasificaci\u00f3n sinala a s\u00faa ascendencia hist\u00f3rica como dialectos falados polos hermiones (tam\u00e9n co\u00f1ecido como grupo do Elba), ingvaeones (ou grupo do mar do Norte), e istvaeones (ou grupo Weser-Rin).\nO alem\u00e1n est\u00e1ndar bas\u00e9ase nos dialectos turinxio-alto sax\u00f3n \"(no. 30 no mapa)\", que son os dialectos do alem\u00e1n central \"(nos. 29-31)\", pertencentes \u00f3 grupo dialectal dos hermiones. Por iso, o alem\u00e1n est\u00e1 m\u00e1is estreitamente relacionado coas outras linguas baseados nos dialectos do alto alem\u00e1n, como o luxemburgu\u00e9s (baseado nos dialectos fr\u00e1ncicos centrais \u2013 \"no. 29\"), e o yiddish. Tam\u00e9n est\u00e1n estreitamente relacionados co alem\u00e1n est\u00e1ndar os dialectos alto alem\u00e1ns no sur dos pa\u00edses xerman\u00f3fonos, como o alem\u00e1n de Su\u00edza (dialectos alem\u00e1nicos \u2013 \"no. 34\"), e os diversos dialectos falados na rexi\u00f3n francesa de Gran Leste, como o alsaciano (principalmente alem\u00e1nico, pero tam\u00e9n central- e\u00a0alto fr\u00e1ncico\u00a0\"(no. 32)\") e o fr\u00e1ncico loren\u00e9s (fr\u00e1ncico central \u2013 \"no. 29\").\nAdemais destes dialectos alto alem\u00e1ns, o alem\u00e1n est\u00e1ndar est\u00e1 relacionado (menos estreitamente) con linguas baseadas nos dialectos baixo fr\u00e1ncicos (como o neerland\u00e9s e o afrikaans) ou baixo alem\u00e1ns/baixo sax\u00f3ns (falados no norte de Alema\u00f1a e o sur de Dinamarca), ning\u00fan dos cales foi sometido \u00f3 cambio conson\u00e1ntico alto alem\u00e1n. Como xa foi sinalado, o primeiro destes tipos dialectais \u00e9 istvae\u00f3nico e o segundo ingvae\u00f3nico, e os dialectos alto alem\u00e1ns son todos hermiones; as diferenzas entre estas linguas e o alem\u00e1n est\u00e1ndar son neste caso considerables. Tam\u00e9n est\u00e1n relacionadas co alem\u00e1n as linguas frisoas, como o fris\u00f3n setentrional (falado en Schleswig-Holstein \"no. 28\"), o fris\u00f3n de Saterland (falado en Baixa Saxonia \u2013 \"no. 27\") e o fris\u00f3n occidental (falada nos Pa\u00edses Baixos \u2013 \"no. 26\")\u2014 as\u00ed como o ingl\u00e9s e o escoc\u00e9s. Estas linguas anglofrisoas son todos membros da familia ingvae\u00f3nica de linguas xerm\u00e1nicas occidentais que non forman parte do cambio conson\u00e1ntico alto alem\u00e1n.\nSituaci\u00f3n actual.\nO alem\u00e1n pertence \u00e1 p\u00f3la occidental das linguas xerm\u00e1nicas, dentro da familia ling\u00fc\u00edstica indoeuropea.\nLinguas veci\u00f1as.\nO alem\u00e1n forma xunto co neerland\u00e9s, o seu parente m\u00e1is pr\u00f3ximo, unha zona ling\u00fc\u00edstica cohesionada e ben definida que se separa dos seus veci\u00f1os por fronteiras ling\u00fc\u00edsticas. Estes veci\u00f1os son: no norte o fris\u00f3n e o dinamarqu\u00e9s; polo leste o polaco, o sorabio, o checo e o h\u00fangaro; polo sur o esloveno, o italiano, o friulano, o ladino e o romanche; e polo oeste o franc\u00e9s. Ag\u00e1s o fris\u00f3n, ningunha destas linguas \u00e9 xerm\u00e1nica occidental, por iso son claramente distintas do alem\u00e1n e o neerland\u00e9s. Mentres que o fris\u00f3n \u00e9 unha lingua xerm\u00e1nica, do mesmo xeito co alem\u00e1n e o neerland\u00e9s, non se considera que sexa mutuamente intelixible con eles.\nA situaci\u00f3n \u00e9 m\u00e1is complexa con respecto \u00e1 distinci\u00f3n entre alem\u00e1n e neerland\u00e9s. Ata hai pouco existiu un \"continuum\" dialectal ao longo de toda a \u00e1rea xermanofalante, sen fronteiras ling\u00fc\u00edsticas. Nese continuum, os dialectos sempre son mutuamente intelixibles cos seus veci\u00f1os, pero os dialectos que est\u00e1n afastados non adoitan selo. O continuum alem\u00e1n-neerland\u00e9s pr\u00e9stase a unha clasificaci\u00f3n dos dialectos no alto alem\u00e1n e baixo alem\u00e1n base\u00e1ndose na presenza da segunda mutaci\u00f3n conson\u00e1ntica. O neerland\u00e9s \u00e9 parte do grupo baixo alem\u00e1n. Con todo, debido \u00e1 separaci\u00f3n pol\u00edtica entre Alema\u00f1a e os Pa\u00edses Baixos, os dialectos do baixo alem\u00e1n de Alema\u00f1a e dos Pa\u00edses Baixos diverxeron ao longo do s\u00e9culo XX. Ademais, en ambos os dous pa\u00edses moitos dialectos est\u00e1n ao bordo da extinci\u00f3n ao seren substitu\u00eddos pola lingua est\u00e1ndar. Por isto, a fronteira ling\u00fc\u00edstica entre o neerland\u00e9s e o alem\u00e1n estase comezando a formar.\nMentres que o alem\u00e1n \u00e9 gramaticalmente moi similar ao neerland\u00e9s, \u00e9 moi diferente no di\u00e1logo. Un falante dun dos idiomas necesita algo de pr\u00e1ctica para poder entender a un falante do outro idioma. Comp\u00e1rese, por exemplo:\nOs falantes de neerland\u00e9s xeralmente poden ler alem\u00e1n, e os falantes de alem\u00e1n que poden falar baixo alem\u00e1n xeralmente entenden o neerland\u00e9s lido, pero te\u00f1en problemas para entender o neerland\u00e9s falado.\nOficialidade.\nO alem\u00e1n \u00e9 o \u00fanico idioma oficial en Alema\u00f1a, Austria e Liechtenstein. Comparte o seu estado de oficialidade en B\u00e9lxica (co franc\u00e9s e o neerland\u00e9s), Luxemburgo (co franc\u00e9s e ou luxemburgu\u00e9s), Su\u00edza (co franc\u00e9s, ou italiano e ou r\u00e9tico), en certas rexi\u00f3ns de Italia como o Alto Adigio (co italiano).\nLingua est\u00e1ndar.\nA\u00ednda que se empregue o termo \"alem\u00e1n\" para refer\u00edrmonos ao idioma escrito, no terreo falado existe unha ampla variedade de dialectos ao longo e largo do territorio xermanofalante. O alem\u00e1n est\u00e1ndar, co\u00f1ecido como Hochdeutsch, non se orixinou a partir dun dialecto concreto, sen\u00f3n que se creou a partir dos diversos dialectos (sobre todo os centrais e meridionais) como lingua escrita. Xa dende o s\u00e9culo XV, esta permit\u00eda a comunicaci\u00f3n entre os mesmos, pero \u00e1 hora de falar non exist\u00eda un patr\u00f3n unificado. A creaci\u00f3n dunha pronunciaci\u00f3n est\u00e1ndar f\u00edxose necesaria polo aumento en importancia do teatro no s\u00e9culo XIX que levou aos responsables das compa\u00f1\u00edas a atopar unha forma de recitar \u00fanica que fose entendida en todo o territorio. As\u00ed creouse o \"B\u00fchnendeutsch\" ou \"alem\u00e1n de escenario\", que ao final converteuse na pronunciaci\u00f3n ideal do idioma alem\u00e1n, a\u00ednda que alg\u00fan dos seus preceptos como que \"-ig\" = /\u00e7/; non obedecen a raz\u00f3ns ling\u00fc\u00edsticas sen\u00f3n ac\u00fasticas.\nHoxe d\u00eda, na maior parte das rexi\u00f3ns do Norte de Alema\u00f1a, a xente abandonou os seus dialectos e falan coloquialmente alem\u00e1n est\u00e1ndar, sendo os casos m\u00e1is extremos o val do Ruhr (lugar onde acudiron inmigrantes de toda Alema\u00f1a ao longo do s\u00e9culo XIX) e o Sur do estado de Brandeburgo, na chamada Saxonia prusiana, onde o dialecto practicamente desapareceu. Isto non ocorre no Sur de Alema\u00f1a, Austria e sobre todo Su\u00edza, onde o alem\u00e1n est\u00e1ndar apenas se fala, s\u00f3 en ocasi\u00f3ns contadas, como \u00e1 hora de falar con algu\u00e9n que non entende o dialecto su\u00edzo. En certas rexi\u00f3ns alem\u00e1s, sobre todo nalgunhas grandes cidades, unha gran parte da poboaci\u00f3n s\u00f3 fala a lingua est\u00e1ndar.\nA lingua est\u00e1ndar ten diferenzas rexionais, especialmente en vocabulario, a\u00ednda que tam\u00e9n en pronunciaci\u00f3n e gram\u00e1tica. Estas diferenzas son moito menores que as que existen entre os dialectos locais. Con todo, o alem\u00e1n consid\u00e9rase unha lingua pluric\u00e9ntrica, pois as variedades dos tres maiores pa\u00edses xermanofalantes son consideradas est\u00e1ndar de igual xeito.\nDialectos.\nXunto \u00e1 lingua est\u00e1ndar coexisten innumerables variedades dialectais, formando un \"continuum\" que se espalla por toda a \"Teutonia\" (termo co que se fai referencia a aqueles territorios que te\u00f1en como lingua oficial o neerland\u00e9s, o alto alem\u00e1n e o luxemburgu\u00e9s). As variaci\u00f3ns entre os distintos dialectos son considerables pois os dialectos altoalem\u00e1ns e os baixoalem\u00e1ns non son mutuamente intelixibles, e as\u00ed mesmo os dialectos alem\u00e1ns non adoitan ser entendidos por algu\u00e9n que s\u00f3 co\u00f1ece o alem\u00e1n est\u00e1ndar.\nPodemos dividir os dialectos entre os dialectos do baixo alem\u00e1n e os do alto alem\u00e1n.\nA separaci\u00f3n entre ambas as d\u00faas zonas v\u00e9n dada pola chamada \"li\u00f1a de Benrath\". Esta li\u00f1a separa as zonas que sufriron a segunda mutaci\u00f3n conson\u00e1ntica xerm\u00e1nica das que non a sufriron. Esta mutaci\u00f3n produciuse ao redor do ano 500 d.C. nas vilas ao sur desta li\u00f1a; os dialectos destes pobos deron lugar ao alto alem\u00e1n actual. Os dialectos dos pobos ao norte desta li\u00f1a deron lugar ao ingl\u00e9s, neerland\u00e9s, fris\u00f3n e os dialectos do baixo alem\u00e1n.\nOutra segunda li\u00f1a destacable ser\u00eda a li\u00f1a de Speyer, marcada case polo r\u00edo Main, ao sur da cal a segunda mutaci\u00f3n d\u00e1se totalmente (alem\u00e1n alto ou \"Oberdeutsch\"), e ao norte s\u00f3 parcialmente (alem\u00e1n medio ou \"Mitteldeutsch\", dos cales der\u00edvase o alem\u00e1n est\u00e1ndar). Un exemplo das variaci\u00f3ns fon\u00e9ticas vese a continuaci\u00f3n:\nO grupo Alto/Medio Alem\u00e1n subdiv\u00eddese nos seguintes dialectos:\nPola s\u00faa banda, o grupo Baixo Alem\u00e1n art\u00e9llase nas seguintes modalidades ling\u00fc\u00edsticas:"}
{"id": "17601", "revid": "158", "url": "https://gl.wikipedia.org/wiki?curid=17601", "title": "Island\u00e9s", "text": ""}
{"id": "17604", "revid": "61134", "url": "https://gl.wikipedia.org/wiki?curid=17604", "title": "N\u00famero abundante", "text": "Un n\u00famero abundante \u00e9 un n\u00famero natural que \u00e9 menor que a suma dos seus divisores propios, ou expresado matematicamente, cumpre que \"\u03c3\"(\"n\") &gt; 2\"n\", onde \"\u03c3\"(\"n\") \u00e9 a funci\u00f3n divisor: a suma de t\u00f3dolos divisores positivos de \"n\", inclu\u00edndo \"n\".\nO valor \"\u03c3\"(\"n\")\u00a0\u2212\u00a02\"n\" ch\u00e1mase abundancia de \"n\".\nT\u00f3dolos m\u00faltiplos propios de n\u00fameros perfectos e abundantes son abundantes. As\u00ed, os primeiros n\u00fameros abundantes son: 12, 18, 24 e 30. O primeiro n\u00famero abundante impar \u00e9 945.\nT\u00f3dolos m\u00faltiplos de 6 e os m\u00faltiplos impares de 945 son abundantes, e tense demostrado que todo enteiro maior que 20161 \u00e9 suma de dous n\u00fameros abundantes.\nOs primeiros n\u00fameros abundantes son:\nPor exemplo, consider\u00e9molo n\u00famero 24. Os seus divisores son 1,\u00a02, 3, 4, 6, 8, 12 e 24, e a suma de todos eles \u00e9 60. Como 60 \u00e9 maior que 2\u00a0\u00d7\u00a024, o n\u00famero 24 \u00e9 abundante. A s\u00faa abundancia \u00e9 60\u00a0\u2212\u00a02\u00a0\u00d7\u00a024\u00a0=\u00a012.\nMarc Del\u00e9glise demostrou en 1998 que a densidade natural dos n\u00fameros abundantes est\u00e1 entre 0.2474 e 0.2480.\nExisten infinitos n\u00fameros pares e impares abundantes. Un n\u00famero abundante con abundancia 1 ch\u00e1mase n\u00famero cuasiperfecto."}
{"id": "17607", "revid": "61134", "url": "https://gl.wikipedia.org/wiki?curid=17607", "title": "N\u00famero composto", "text": "Un n\u00famero natural \u00e9 composto se \u00e9 maior que 1 e non \u00e9 primo; noutras palabras, se ten m\u00e1is de dous divisores.\nN\u00fameros.\nOs 20 primeiros n\u00fameros compostos son: 4, 6, 8, 9, 10, 12, 14, 15, 16, 18, 20, 21, 22, 24, 25, 26, 27, 28, 30 e 32.\nUnha caracter\u00edstica dos n\u00fameros compostos \u00e9 que poden escribirse como produto de dous enteiros positivos menores ca el. As\u00ed, os n\u00fameros 20 e 87 son compostos porque poden expresarse como 4\u00a0\u22c5\u00a05 e 3\u00a0\u22c5\u00a029 respectivamente. Por\u00e9n, non \u00e9 posible facer o mesmo co 17 ou o 23 porque son primos.\nO n\u00famero composto m\u00e1is pequeno \u00e9 o 4, e non existe ning\u00fan que sexa maior que t\u00f3dolos demais, xa que existen infinitos n\u00fameros compostos.\nA forma m\u00e1is sinxela de demostrar que un n\u00famero \"n\" \u00e9 composto, \u00e9 encontrar un divisor \"d\" comprendido entre 1 e \"n\" (1\u00a0&lt;\u00a0\"d\"\u00a0&lt;\u00a0\"n\"). Por exemplo, 219 \u00e9 composto porque ten por divisor 3. E tam\u00e9n 371 porque ten 7 por divisor. Este m\u00e9todo deixa de ser efectivo para n\u00fameros que son produto de primos grandes. Unha boa alternativa \u00e9 utilizar ent\u00f3n o pequeno teorema de Fermat, ou mellor a xeneralizaci\u00f3n deste debida a Euler.\nComo os n\u00fameros primos e compostos est\u00e1n mesturados uns cos outros \u00e9 l\u00f3xico preguntarse se existir\u00e1n secuencias de n\u00fameros compostos consecutivos de lonxitude arbitraria. A secuencia 32, 33, 34, 35 e 36 \u00e9 un exemplo de lonxitude 5, e 114, 115, 116, 117, 118, 119, 120, 121, 122, 123, 124, 125 e 126 un exemplo de lonxitude 13. A resposta \u00e9 que podemos conseguir unha secuencia de n\u00fameros compostos tan longa como se desexe. Se desexamos unha secuencia de lonxitude 20, basta tomar os n\u00fameros 21!+2, 21!+3, 21!+4, ... , 21!+21, xa que o primeiro \u00e9 divisible por 2, o segundo por 3 etc\u00e9tera."}
{"id": "17608", "revid": "98629", "url": "https://gl.wikipedia.org/wiki?curid=17608", "title": "N\u00famero bicomplexo", "text": "Un n\u00famero bicomplexo \u00e9 un n\u00famero escrito na forma \"a\" + \"bi\"1 + \"ci\"2 + \"dj\", onde \"i\"1, \"i\"2 e \"j\" son unidades imaxinarias. Base\u00e1ndose nas regras para a multiplicaci\u00f3n da unidade imaxinaria, se temos que \"A = a + bi\"1 e \"B = c + di\"1, ent\u00f3n o n\u00famero bicomplexo resultante debe escribirse como \"A\" + \"Bi\"2. Os n\u00fameros bicomplexos son similares a n\u00fameros complexos, nos que as d\u00faas partes son de novo complexos no canto de reais (de a\u00ed o prefixo \"bi\"). Os n\u00fameros bicomplexos red\u00facense a complexos cando \"A\" e \"B\" son n\u00fameros reais.\nOs n\u00fameros bicomplexos difer\u00e9ncianse dos cuaterni\u00f3ns xa que a multiplicaci\u00f3n dos bicomplexos \u00e9 tanto conmutativa como asociativa e distributiva sobre a suma. Dado isto e as regras para a multiplicaci\u00f3n das unidades imaxinarias, calquera parella de n\u00fameros bicomplexos poden ser multiplicados.\nA multiplicaci\u00f3n das unidades imaxinarias v\u00e9n dada polas seguintes regras:"}
{"id": "17619", "revid": "133", "url": "https://gl.wikipedia.org/wiki?curid=17619", "title": "Fran", "text": ""}
{"id": "17636", "revid": "1131", "url": "https://gl.wikipedia.org/wiki?curid=17636", "title": "Estrab\u00f3n", "text": "Estrab\u00f3n (en grego: \u03a3\u03c4\u03c1\u03ac\u03b2\u03c9\u03bd, en lat\u00edn: Strabo), nado no ano 64 ou 63 a.C. e finado no 24 d.C., foi un xe\u00f3grafo e historiador grego, que viviu durante o per\u00edodo de transici\u00f3n dende a Rep\u00fablica romana at\u00e9 a etapa do Imperio. \nTraxectoria.\nNaceu no seo dunha familia rica de Amaseia (actual Amasia, Turqu\u00eda), no Ponto, que no tempo do seu nacemento pasara a formar parte do Imperio romano. Estudou na s\u00faa cidade natal e en Roma. Viaxou por case todas as terras da ec\u00famene, chegando ata Armenia e Etiop\u00eda.\nObra.\nEscribiu unha \"Historia\", continuadora da obra de Polibio, en 43 volumes, da que s\u00f3 se conserva un fragmento dun papiro.\nA s\u00faa \"Geographika\", que comprende 17 libros p\u00f3dese considerar unha enciclopedia do co\u00f1ecemento xeogr\u00e1fico da s\u00faa \u00e9poca. Cons\u00e9rvase completa, ag\u00e1s alg\u00fans fragmentos do Libro VII.\nEstrab\u00f3n \u00e9 unha fonte esencial para co\u00f1ecermos os comezos da romanizaci\u00f3n da Galia e a Pen\u00ednsula Ib\u00e9rica, para esta \u00faltima utilizou como fonte, sobre todo, a Posidonio, pero tam\u00e9n a Asclep\u00edades, Artemidoro e Polibio.\nEstrab\u00f3n \u00e9 o autor antigo que m\u00e1is informaci\u00f3n achega sobre Gallaecia, da que fala no cap\u00edtulo III do Libro III."}
{"id": "17641", "revid": "98629", "url": "https://gl.wikipedia.org/wiki?curid=17641", "title": "An\u00e1lise s\u00e9mica", "text": "A an\u00e1lise s\u00e9mica pretende estabelecer a composici\u00f3n sem\u00e1ntica dunha unidade l\u00e9xica considerando os trazos sem\u00e1nticos ou semas, unidades m\u00ednimas da significaci\u00f3n, non suscept\u00edbeis de realizaci\u00f3n independente.\nA an\u00e1lise s\u00e9mica calca as denominaci\u00f3ns das s\u00faas unidades sobre as da an\u00e1lise fonol\u00f3xica, como se observa no cadro seguinte:\nUn exemplo cl\u00e1sico que ilustra o uso desta terminolox\u00eda \u00e9 o das \"cadeiras e poltronas\" de Pottier:\nO semema de \"cadeira\" \u00e9:\nO semema de \"poltrona\" \u00e9:\nA an\u00e1lise s\u00e9mica ten a s\u00faa orixe nas pescudas sobre clasificaci\u00f3n tecnol\u00f3xica. Os semas obtidos non te\u00f1en valor metaling\u00fc\u00edstico e non achegan co\u00f1ecementos novos sobre as cousas descritas. Con efecto, \"brazos\" en \"A poltrona ten dous brazos\" non ten nada en com\u00fan con \"O home ten dous brazos\". O sema [con brazos] tecnoloxicamente pertence \u00e1 poltrona, non comportando a referencia \u00e1 mesma realidade que en \"brazos humanos\"."}
{"id": "17642", "revid": "6574165", "url": "https://gl.wikipedia.org/wiki?curid=17642", "title": "Elecci\u00f3ns municipais en Santiago de Compostela", "text": "Corporaci\u00f3ns democr\u00e1ticas en Santiago de Compostela desde a aprobaci\u00f3n da Constituci\u00f3n de 1978.\n1983.\n1987 \n1991 "}
{"id": "17649", "revid": "56817", "url": "https://gl.wikipedia.org/wiki?curid=17649", "title": "Erro", "text": "Un erro pode ser:"}
{"id": "17650", "revid": "6574181", "url": "https://gl.wikipedia.org/wiki?curid=17650", "title": "Elecci\u00f3ns municipais en Vigo", "text": "Corporaci\u00f3ns democr\u00e1ticas en Vigo dende a aprobaci\u00f3n da Constituci\u00f3n de 1978."}
{"id": "17651", "revid": "1131", "url": "https://gl.wikipedia.org/wiki?curid=17651", "title": "Erro, Navarra", "text": "Erroibar (en \u00e9uscaro batua; \"Erroiberra\" en \u00e9uscaro de Erro) ou Valle de Erro (en castel\u00e1n) \u2014oficialmente Erro\u2014 \u00e9 un concello de Navarra. A s\u00faa capital \u00e9 Lintzoain.\nTen unha \u00e1rea de 144,28 km\u00b2 cunha poboaci\u00f3n de 809 habitantes (2014) e densidade de poboaci\u00f3n de 5,61 hab./km\u00b2.\nDemograf\u00eda.\nN\u00facleos de poboaci\u00f3n.\nO concello div\u00eddese nas seguintes entidades de poboaci\u00f3n, segundo o nomencl\u00e1tor de poboaci\u00f3n publicado polo INE (Instituto Nacional de Estad\u00edstica). Os datos de poboaci\u00f3n ref\u00edrense ao ano 2014.\nPol\u00edtica.\nComposici\u00f3n da corporaci\u00f3n municipal dende 1987\nS\u00edmbolos.\nEscudo.\nO escudo de armas do val de Erro ten o seguinte bras\u00f3n:"}
{"id": "17652", "revid": "98629", "url": "https://gl.wikipedia.org/wiki?curid=17652", "title": "Narodne pesme", "text": "Os narodne pesme (\"canci\u00f3ns/poemas populares\" en serbocroata) son poemas narrativos populares tradicionais dos Balc\u00e1ns baseados en acontecementos hist\u00f3ricos creados por individuos dunha sociedade analfabeta, ou semi, e conservados na tradici\u00f3n oral.\nForon publicados por vez primeira polo erudito serbio Vuk Stefanovi\u0107 Karad\u017ei\u0107 no s\u00e9culo XIX, que pasou boa parte da s\u00faa vida recoll\u00e9ndoos dos \"guslari\", cando a\u00ednda exist\u00edan moitos destes bardos itinerantes.\nExisten nove ciclos \u00e9picos destes poemas. O m\u00e1is famoso \u00e9 o ciclo de Kosovo, un conxunto de baladas e lais compostas a ra\u00edz da batalla de Kosovo (1839), cando os serbios foron derrotados polos turcos. Hai un ciclo anterior ao de Kosovo que trata de mitos e lendas e un ciclo de Marko Kraljevi\u0107, que trata fundamentalmente dos feitos dun guerreiro semi-lendario con ese nome. O cuarto ciclo principal (o m\u00e1is recente) incl\u00fae todos os poemas relacionados coa loita contra os turcos durante o s\u00e9culo XIX. Os outros cinco te\u00f1en como temas, un os nobres serbios e os seus conflitos ap\u00f3s a batalla de Kosovo at\u00e9 fins do s\u00e9culo XV, outro as faza\u00f1as dos \"hajduks\" (guerrilleiros-bandidos) contra os turcos e os outros tres a loita dos montenegrinos, bosn\u00edacos e d\u00e1lmatas contra as potencias invasoras.\nOs nove ciclos constit\u00faen un dos corpus de poes\u00eda oral existentes m\u00e1is notorios. Col\u00f3canse \u00e1 par das baladas hom\u00e9ricas."}
{"id": "17653", "revid": "12452", "url": "https://gl.wikipedia.org/wiki?curid=17653", "title": "Arz\u00faa-Ulloa", "text": ""}
{"id": "17654", "revid": "6", "url": "https://gl.wikipedia.org/wiki?curid=17654", "title": "Faro (construci\u00f3n)", "text": "Un faro \u00e9 unha torre dotada modernamente dun foco potente, cun facho de luz visible a quil\u00f3metros de distancia, co obxecto de axudar \u00e1 navegaci\u00f3n mar\u00edtima.\nUtilizados desde a antig\u00fcidade, cando se acend\u00edan fogueiras ou grandes luces de aceite (de oliva ou de balea), os faros foron concibidos para avisar aos navegantes que se estaban a achegar \u00e1 terra, ou de porci\u00f3ns de terra que irrompen no mar."}
{"id": "17656", "revid": "1131", "url": "https://gl.wikipedia.org/wiki?curid=17656", "title": "Faro, Portugal", "text": "Faro \u00e9 unha cidade portuguesa, de 41.307 habitantes (ano 2006). \u00c9 a capital do Distrito de Faro, da rexi\u00f3n, subrexi\u00f3n e da antiga provincia do Algarve\n\u00c9 sede dun municipio con 201,31\u00a0km\u00b2 de \u00e1rea e 58.051 habitantes (2001), subdividido en 6 fregues\u00edas. O municipio limita \u00f3 norte e oeste co municipio de san Br\u00e1s de Alportel, \u00f3 leste con Olh\u00e3o, \u00f3 oeste con Loul\u00e9 e \u00f3 sur co oc\u00e9ano Atl\u00e1ntico.\nAs fregues\u00edas de Faro son:"}
{"id": "17660", "revid": "5863", "url": "https://gl.wikipedia.org/wiki?curid=17660", "title": "Dominique Lapierre", "text": "Dominique Lapierre, nado en Ch\u00e2telaillon o 30 de xullo de 1931 e finado o 4 de decembro de 2022 en Sainte-Maxime (Var), foi un escritor franc\u00e9s.\nTraxectoria.\nMentres fac\u00eda o servizo militar en Par\u00eds co\u00f1eceu ao soldado americano Larry Collins, da s\u00faa amizade xurdiu unha serie de \"bestsellers\", centrados na historia recente, que conclu\u00edu coa morte de Larry en 2005.\nEn 1981 creou unha leproser\u00eda infantil en Calcuta, e al\u00ed colaborou con Tareixa de Calcuta."}
{"id": "17662", "revid": "23204", "url": "https://gl.wikipedia.org/wiki?curid=17662", "title": "Lacio", "text": "O Lacio (en ) \u00e9 unha rexi\u00f3n administrativa da Italia central de case 5,5 mill\u00f3ns de habitantes, con capital en Roma. Limita ao noroeste coa Toscana, ao norte coa Umbr\u00eda, ao nordeste coas Marcas, ao leste cos Abruzos e Molise, ao sueste coa Campania e ao suroeste co mar Tirreno. No seu interior enc\u00f3ntrase a Cidade do Vaticano.\nEtimolox\u00eda do nome.\nO nome da rexi\u00f3n prov\u00e9n de \"latium\", nome que lle daban aos latinos, devanceiros dos antigos romanos; a\u00ednda que tam\u00e9n poder\u00eda provir de Laurentino (Latino) rei de Laurentia, antiga cidade da chaira de Laureto (\"Lauretum\"). A mitolox\u00eda romana fala do rei Latino.\nA ling\u00fc\u00edstica moderna postula que as orixes do nome \"latium\" residen na ra\u00edz proto-indo-europea \"*stela-\" (\"espallar\", \"estender\"), que expresa idea de \"terreo de natureza plana\" (caso que se d\u00e1 no lugar con contraste de altitudes cos veci\u00f1os sabinos, ademais dos seus primitivos habitantes ter vido dos Apeninos). Por\u00e9n, o nome pode ter as s\u00faas orixes nunha lingua a\u00ednda anterior, non indo-europea .)\nAntigamente o territorio do Lacio abrangu\u00eda o curso baixo do r\u00edo T\u00edber polo norte, e os montes Ausonios, nas proximidades de Terracina, polo sur; tendo os Apeninos pola banda oriental.\nSegundo unha moi discutida tese de Giovanni Semerano, o termo derivar\u00eda por af\u00e9rese da voz acadia \"illatum, ellatum\" (que significa confederados), e do que prover\u00eda tam\u00e9n ao termo grego \u0388\u03bb\u03bb\u03ac\u03c2-\u0388\u03bb\u03bb\u03ac\u03b4\u03bf\u03c2 (\u00abH\u00e9lade\u00bb). Neste caso o nome far\u00eda referencia \u00e1 confederaci\u00f3n Albana dos pobos latinos.\nXeograf\u00eda.\nO Lacio, rexi\u00f3n do centro de Italia, col\u00f3case na zona central do mar tirr\u00e9nico e ocupa 17.203\u00a0km\u00b2 de territorio italiano, estend\u00e9ndose dos Apeninos ao mar Tirreno.\nO seu territorio non presenta caracter\u00edsticas f\u00edsicas homox\u00e9neas e poder\u00edase dicir que se caracteriza por unha forte heteroxeneidade. \u00c9 un territorio prevalentemente monta\u00f1oso e con zonas de outeiros, con algunhas chairas pr\u00f3ximas \u00e1 zona costeira.\nOs outeiros ocupan o 54% do seu territorio e as monta\u00f1as o 26,1%, ocupando as chairas o restante 19,9% desta rexi\u00f3n.\nPartindo do noroeste da rexi\u00f3n, encontramos tes grupos monta\u00f1osos de modestas dimensi\u00f3ns: os Montes Volsini, os Montes Cimini e os Montes Sabatini. Estes grupos monta\u00f1osos comparten a s\u00faa orixe volc\u00e1nica, testemu\u00f1ada, ademais de polos elementos xeol\u00f3xicos da zona, pola presenza en cada un dun lago: o Lago de Bolsena nos Volsini, o lago de Vico nos Cimini e o Lago de Bracciano nos Sabatini. Estas monta\u00f1an descenden cara a chaira mari\u00f1a ao oeste e cara o val do T\u00edber ao leste, as d\u00faas chairas laciais m\u00e1is setentrionais.\nNa parte oriental do Lacio, enc\u00f3ntranse os cumios m\u00e1is altos da rexi\u00f3n, que acadan cos Montes da Laga nos 2458 m do Gorzano o seu punto m\u00e1is alto. Tr\u00e1tase, esta, dunha pequena parte dos Apeninos, que corre diagonalmente de norte a sur. Aqu\u00ed tam\u00e9n atopamos os grupos monta\u00f1osos dos Montes Reatin, os Montes Sabini, os Montes Simbruini e os Montes Ernici.\nNo Lacio meridional central, partindo dos altos de Albani, atopamos toda unha serie de grupos monta\u00f1osos, que corren paralelos aos Apeninos, dos que est\u00e1n separados polo Val Latino, onde est\u00e1n os r\u00edos Sacco e Liri, e que terminan no Tirreno preto da fronteira coa Campania; tr\u00e1tase dos Montes Lepini, os Montes Ausoni e os Montes Aurunci. Os altos de Albani tam\u00e9n te\u00f1en orixe volc\u00e1nica e te\u00f1en lagos da mesma orixe. Este lagos son numerosos e entre outros est\u00e1n o Lago de Albano e o de Nemi.\nA costa lacial \u00e9 moi regular, baixa e areosa, a\u00ednda que hai algunhas excepci\u00f3ns como o Cabo Linaro ao sur de Civitavecchia, a foz do T\u00edber entre os concellos de Roma e Fiumicino; ao sur do r\u00edo encontramos sucesivamente o promontorio dos concellos de Anzio e Nettuno, o monte Circeo, que se ergue illado entre mar e terra, e o promontorio de Gaeta, xa chegando ao l\u00edmite coa Campania.\nMesmo diante de Gaeta enc\u00f3ntrase o arquip\u00e9lago de Pontino, composto por seis pequenas illas, todas de orixe volc\u00e1nica.\nO T\u00edber \u00e9 o maior r\u00edo da rexi\u00f3n, onde chega procedente da Umbr\u00eda, primeiro cun percorrido cara o sueste, que posteriormente tornar\u00e1 en sentido suroeste, para atravesar toda a \u00e1rea romana cara o mar. Os principais afluentes de T\u00edber son o Paglia e o Treia, na ribeira esquerda, e o Nera e o Aniene na faixa dereita.\nM\u00e1is ao sur, cun andamento que recorda ao T\u00edber encontramos o Sacco e o Liri, mentres na parte setentrional da rexi\u00f3n encontramos outros r\u00edos menores como o Fiora, o Marta e o Arreone, que baixan directamente ao mar cun percorrido relativamente breve.\nClima.\nO clima da rexi\u00f3n presenta unha importante variabilidade dependendo da zona. En xeral, ao longo da faixa costeira, os valores da temperatura var\u00edan entre os 9\u00ba-10\u00a0\u00b0C de xaneiro e os 24\u00ba-25\u00a0\u00b0C de xullo. As precipitaci\u00f3ns escasean no treito costeiro setentrionais.\nConforme se vai entrando cara o interior da rexi\u00f3n, vanse acentuando as caracter\u00edsticas de continentalidade con maiores diferenzas t\u00e9rmicas. Os invernos son m\u00e1is fr\u00edos que na costa, podendo acadar temperaturas pr\u00f3ximas a 0\u00a0\u00b0C nas noites de inverno. Mesmo algunha vez nevou na propia cidade de Roma.\nDivisi\u00f3n administrativa.\nA rexi\u00f3n do Lacio div\u00eddese en 5 provincias:\nAs principais cidades da rexi\u00f3n son:\nTurismo.\nO Lacio \u00e9 importante na cultura italiana e europea polos seu contidos hist\u00f3ricos, art\u00edsticos, arqueol\u00f3xicos, arquitect\u00f3nicos, relixiosos e culturais. O inmenso patrimonio que cont\u00e9n a cidade de romo \u00e9 s\u00f3 un entre unha inmensidade de puntos de interese, vilas, igrexas, mosteiros, monumentos e sitos variados da rexi\u00f3n.\nOs sitios de interese tur\u00edstico en Roma esp\u00e1llanse no tempo e nas formas. Das \u00e1reas arqueol\u00f3xicas, a primeira de todas o Foro Romano, aos monumentos, como o Coliseo que identifica a cidade, \u00e1s igrexas, que coa Bas\u00edlica de San Pedro no Vaticano son o epicentro do catolicismo, os arcos, as pontes, as fontanas, as murallas e as s\u00faas portas, os obeliscos, as prazas e as r\u00faas. Todo isto, sen esquecer a ampl\u00edsima riqueza muse\u00edstica que ofrece a cidade eterna.\nAdemais de Roma, hai moitos sitios de interese arqueol\u00f3xico que hai que visitar no Lacio. Desde os presentes na veci\u00f1a Ostia Antica, \u00e1 Vila Adriana en Tivoli, o Templo de Giove Anxur en Terracina ou os restos do Forum Apii preto de Sezze, de Lavinium en Pomezia, os restos etruscos da necr\u00f3pole da Banditaccia preto de Cerveteri, a Necr\u00f3pole de Tuscania ou a de Colle dei Monterozzi en Tarquinia.\nSitios importantes tam\u00e9n son as cidades fortificadas prerromanas: a acr\u00f3pole de Alatri, moi ben conservada, a de Ferentino co mercado romano ou as de Atina e Arpino.\nTam\u00e9n son ben co\u00f1ecidas as abad\u00edas de Montecassino, Subiaco, Casamari, Trisulti e Fossanova. Un grande fluxo tur\u00edstico \u00e9 atra\u00eddo polas fontes termais de Fiuggi e as localidades costeiras de Spergola, Sabaudia e Terracina.\nDeportes.\nAs principais entidades deportivas da rexi\u00f3n son os clubs de f\u00fatbol AS Roma e SS Lazio. Roma foi sede dos XVII Xogos Ol\u00edmpicos no ano 1960."}
{"id": "17663", "revid": "98629", "url": "https://gl.wikipedia.org/wiki?curid=17663", "title": "V\u00e9neto", "text": "V\u00e9neto (en italiano: \"Veneto\", en v\u00e9neto: \"V\u00e8neto\") \u00e9 unha rexi\u00f3n de Italia situada na parte nororiental da pen\u00ednsula it\u00e1lica. Conta con preto de cinco mill\u00f3ns de habitantes, e a s\u00faa capital \u00e9 a cidade de Venecia. Limita ao leste con Fri\u00fal-Venecia Xulia, ao norte con Austria (Tirol e Carintia), a noroeste co Trentino-Tirol do Sur, ao oeste coa rexi\u00f3n da Lombard\u00eda, ao sur coa Emilia-Roma\u00f1a e ao leste co Mar Adri\u00e1tico.\nGrazas ao seu patrimonio paisax\u00edstico, hist\u00f3rico, art\u00edstico e arquitect\u00f3nico, a rexi\u00f3n do V\u00e9neto \u00e9, con m\u00e1is de 60 mill\u00f3ns de turistas ao ano, a rexi\u00f3n m\u00e1is visitada de Italia, as\u00ed como unha das principais de Europa e do mundo, debido principalmente \u00e1 atracci\u00f3n de cidades de grande importancia art\u00edstica e hist\u00f3rica como \u00e9 o caso de Venecia, Verona, Padua ou Vicenza. V\u00e9neto ademais \u00e9 unha das d\u00faas rexi\u00f3ns cuxos habitantes foron denominados \"popolo\" (\"pobo diferenciado\") polo parlamento italiano, xunto coa rexi\u00f3n de Sarde\u00f1a.\nXeograf\u00eda.\nCunha superficie de 18.390\u00a0km\u00b2, V\u00e9neto constit\u00fae a oitava rexi\u00f3n italiana por superficie. O punto m\u00e1is setentrional \u00e9 Cima Vanscuro (na fronteira con Austria) e o punto m\u00e1is meridional \u00e9 a Punta di Bacucco (foz do Po di Ariano). O seu territorio \u00e9 morfoloxicamente moi variado, prevalecendo a chaira (56,4%), a\u00ednda que tam\u00e9n ten extensas zonas monta\u00f1osas (29,1%) e, en menor medida, outeiros (14,5%).\nA monta\u00f1a v\u00e9neta comprende o 70% da totalidade dos Dolomitas na provincia de Belluno. Esta \u00e1rea, de particular beleza e de alto valor tur\u00edstico, incl\u00fae o Cadore, o Comelico, o Ampezzano e o Agordino. Entre as monta\u00f1as m\u00e1is elevadas enc\u00f3ntranse a Marmolada, famosa por ser paso habitual no Giro de Italia. O treito de outeiros \u00e9 moi variado e incl\u00fae os prealpes v\u00e9netos, dende Cansiglio no leste at\u00e9 os montes Lessini no oeste, pasando polo macizo do Grappa e o altiplano de Asiago.\nNa chaira v\u00e9neta est\u00e1n presentes os maiores relevos da chaira padana (territorio no que est\u00e1 integrada): os Montes Euganeos, que se erguen, totalmente illados na chaira, ao suroeste de P\u00e1dua, seguidos, a pouca distancia, dos Montes Berici, ao sur de Vicenza. Outras monta\u00f1as e montes se erguen ao longo da chaira formando un arquip\u00e9lago de monta\u00f1as.\nA chaira v\u00e9neta est\u00e1 atravesada por alg\u00fans dos r\u00edos italianos m\u00e1is importantes, de sur a norte, o Po, o Adige, o Brenta, o Piave, o Livenza e o Tagliamento, as\u00ed como dunha serie de canais artificiais. Acheg\u00e1ndose ao mar a chaira conf\u00fandese con algunhas das zonas h\u00famidas m\u00e1is interesantes e extensas de Italia: o Delta do Po, que constit\u00fae un parque rexional, e a Lagoa V\u00e9neta, que limita ao sur pola foz do Brenta e ao norte polo r\u00edo Sile. M\u00e1is ao norte enc\u00f3ntrase a lagoa de Caorle, hoxe illada da Lagoa de Venecia, mais antigamente integrada no mesmo sistema de lagoas, que se estend\u00eda de R\u00e1vena a Grado. Ao oeste, a cabalo entre o V\u00e9neto, Lombard\u00eda e Trentino, enc\u00f3ntrase o Lago de Garda, o m\u00e1is extenso lago italiano.\nClima.\nO clima cambia significativamente entre unha \u00e1rea e outra. Continental nas chairas, o clima \u00e9 m\u00e1is suave ao longo da costa adri\u00e1tica, preto de Lago de Garda e nas zonas monta\u00f1osas. As terras baixas est\u00e1n a mi\u00fado cubertas por unha espesa n\u00e9boa. As precipitaci\u00f3ns son en xeral escasas (750\u00a0mm/ano) xunto ao r\u00edo Po, e m\u00e1is abundantes (750-1.100\u00a0mm/ano) en altitudes m\u00e1is altas. Os valores m\u00e1is altos (at\u00e9 3.200\u00a0mm/ano) rex\u00edstranse nos prealpes Bellunese e na meseta de Asiago.\nHistoria.\nPer\u00edodo ven\u00e9tico.\nEntre os I e II milenio a.C., a rexi\u00f3n estaba habitada polos Euganei. Segundo antigos historiadores, os Veneti (\u00e1s veces chamados \"Paleoveneti\"), vi\u00f1eron de Paflagonia en Anatolia, no momento da ca\u00edda de Troia, dirixida polo pr\u00edncipe Antenor, un compa\u00f1eiro de Eneas.\nNos s\u00e9culos VII e VI s\u00e9culos a.C. as poboaci\u00f3ns locais de Veneto, entraron en contacto cos etruscos e os gregos. A cultura Ven\u00e9tica chegou a un punto culminante durante o s\u00e9culo IV a.C. Estes antigos venecianos eran de fala ven\u00e9tica, unha lingua indoeuropea semellante, mais distinta, ao lat\u00edn e as outras linguas it\u00e1licas, que non se debe confundir coa actual lingua v\u00e9neta. Mentres tanto, os venecianos prosperaron a trav\u00e9s do seu comercio de \u00e1mbar e foron ben co\u00f1ecidos pola s\u00faa cr\u00eda de cabalos. Con todo, co tempo, os venecianos empezaron a adoptar o vestido e algunhas outros costumes dos seus veci\u00f1os celtas.\nPer\u00edodo romano.\nDurante a segunda guerra p\u00fanica (do 218 ao 202 a.C.), os venecianos, enviaron un continxente de soldados para combater xunto cos romanos contra os cartaxineses de An\u00edbal. Cos tempo a rep\u00fablica romana transformou a s\u00faa alianza cos venecianos nunha relaci\u00f3n de dominaci\u00f3n. Despois do 91 a.C. as cidades da Veneti, xunto co resto de Transpadania, recibiron parcialmente os dereitos de cidadan\u00eda romana, de acordo coa \"Lex Pompeia Transpadanis\", para anos m\u00e1is tarde, no 49 a.C, recibila de pleno. Despois da batalla de Filipos (42 a.C.), que terminou a guerra civil romana, as terras dos Veneti, xunto co resto da Galia Cisalpine, deixaron de ser unha provincia e o territorio dos Veneti, que inclu\u00eda a Friuli moderna, converteuse na rexi\u00f3n X (\"Venetia et Histria\") dunha nova entidade denominada \"Italia\". Pouco a pouco a poboaci\u00f3n foi adoptado a lingua latina e a cultura de Roma. As\u00ed, a finais do s\u00e9culo I, o lat\u00edn desprazou finalmente ao ven\u00e9tico.\nIdade Media.\nA mediados do s\u00e9culo VIII, os francos asumiron o control pol\u00edtico da rexi\u00f3n, convert\u00e9ndose en parte do Imperio Carolinxio. A\u00ednda que politicamente dominantes, estes invasores xerm\u00e1nicos foron gradualmente absorbidos pola poboaci\u00f3n de Venecia a trav\u00e9s dos s\u00e9culos. No s\u00e9culo X, a parte continental de Venecia, despois de sufrir as invasi\u00f3ns dos h\u00fangaros e dos eslavos, incorporouse ao Sacro Imperio Romano, medrando pouco a pouco os municipios da pen\u00ednsula en poder e riqueza.\nEn 1167 unha alianza (a chamada \"Liga lombarda\") formouse entre as cidades de Venecia, Padua, Treviso, Vicenza e Verona, xunto con outras cidades do norte de Italia, para facer valer os seus dereitos contra o emperador do Sacro Imperio Romano. O Segundo Tratado de Constanza en 1183 confirmou a Paz de Venecia de 1177 no que as cidades ratificaron seguir sendo parte do Imperio, a condici\u00f3n de que a s\u00faa xurisdici\u00f3n sobre os seus propios territorios non fose infrinxida.\nPor\u00e9n, a Liga disolveuse pola morte do Emperador Federico II en 1250. Este per\u00edodo tam\u00e9n foi testemu\u00f1a da fundaci\u00f3n da segunda universidade m\u00e1is antiga de Italia, a Universidade de Padua, en 1222. Durante estes anos, Padua tam\u00e9n foi o fogar de Santo Ant\u00f3n, chamado simplemente \"il Santo\" (\"o Santo\") polos habitantes da cidade.\nRep\u00fablica de Venecia.\nVenecia obtivo a s\u00faa independencia total no s\u00e9culo IX. Na Alta Idade Media, expandiuse grazas ao control do comercio con Oriente e aos beneficios que isto supu\u00f1a, expand\u00edndose polo mar Adri\u00e1tico, aproximadamente desde 991 co reinado de Piero II Orseolo, baixo cuxo r\u00e9xime empezou a expansi\u00f3n veneciana polas costas de Dalmacia, ao momento de que a mediados do s\u00e9culo XI unha bula papal reco\u00f1eceu a soberan\u00eda de Venecia sobre toda a costa oriental do Adri\u00e1tico.\nO apoxeo de Venecia acadou o seu c\u00e9nit na primeira metade do s\u00e9culo XV, cando os venecianos comezaron a s\u00faa expansi\u00f3n por Italia como resposta ao ameazador avance de Gian Galeazzo Visconti, duque de Mil\u00e1n. En 1410, Venecia controlaba a maior parte do V\u00e9neto, inclu\u00edndo cidades como Verona, Padua e Udine e m\u00e1is tarde Brescia e B\u00e9rgamo (chamadas colectivamente o Stato dei Terraferma), controlando unha frota de case 3.300 nav\u00edos. O mar Adri\u00e1tico converteuse no \"mare veneziano\", desde Corf\u00fa at\u00e9 o r\u00edo Po, as posesi\u00f3ns do Stato dei Mare alcanzaban Chipre, Creta, Eubea, varias illas do Mar Exeo e numerosos enclaves nos Balc\u00e1ns, mentres as frotas venecianas manti\u00f1an activo comercio con todo o Mediterr\u00e1neo, estendendo a s\u00faa rede de contactos mercant\u00eds por toda Europa e Medio Oriente dende Inglaterra at\u00e9 Exipto, sendo que a mesma cidade de Venecia superaba os 100.000 habitantes, cifra moi elevada para a \u00e9poca.\nPor\u00e9n, co pasar dos anos a rep\u00fablica foi caendo, e cara ao s\u00e9culo XVIII, a Seren\u00edsima Rep\u00fablica non era m\u00e1is que unha p\u00e1lida sombra do que foi. O comercio na Mediterr\u00e1neo era agora compartido con X\u00e9nova e Livorno (que se achaban baixo protecci\u00f3n espa\u00f1ola e non estaban expostas a ataques otom\u00e1ns), mentres que en 1719 Austria declaraba a s\u00faa posesi\u00f3n de Trieste como porto libre e as\u00ed evitaba a intermediaci\u00f3n mercantil veneciana; tanta competencia comercial reduciu a\u00ednda m\u00e1is as fontes de riqueza da Rep\u00fablica. Outra guerra en alianza con Austria e contra Turqu\u00eda entre 1714 e 1718 terminou coa perda total do Peloponeso a cambio de min\u00fasculas conquistas en Albania e Dalmacia, beneficiando novamente a Austria como nova gran potencia en detrimento do Imperio Otom\u00e1n.\nA inicios de 1797, o territorio de Venecia foi invadido polas tropas do Xeneral Napole\u00f3n Bonaparte, tanto por terra como por mar, as cidades do Stato dei Terraferma rend\u00e9ronse rapidamente ante a superioridade num\u00e9rica francesa, mentres que a propia frota de guerra veneciana estaba formada por s\u00f3 once barcos \u00fatiles incapaces de resistir. O goberno afrontou en abril un ultimato de Napole\u00f3n Bonaparte mentres a inicios de maio as tropas francesas terminaban de ocupar o Stato dei Terraferma, faltando tan s\u00f3 ocupar a capital mesma. O Gran Consello reuniuse finalmente o 12 de maio para disolverse e instaurar un \"goberno representativo\", mais catro d\u00edas despois tropas francesas tomaron a urbe extinguindo definitivamente a Rep\u00fablica. Tras a firma do Tratado de Campoformio en outubro do mesmo ano, repartiuse o territorio de Venecia entre Francia e Austria. En 1866 o V\u00e9neto e Venecia incorpor\u00e1ronse a Italia.\nPer\u00edodo italiano.\nEn 1866 despois da Terceira Guerra da Independencia e un controvertido referendo, Veneto foi anexionada a Italia. Nun esforzo por italianizar \u00e1 poboaci\u00f3n, a lingua veneciano deixou de ser reco\u00f1ecida e foron contratados funcionarios p\u00fablicos doutras rexi\u00f3ns.\nDebido ao desigual desenvolvemento econ\u00f3mico moitos habitantes do pa\u00eds chegaron \u00e1 pobreza, polo que o s\u00e9culo XIX e o comezos do XX convert\u00e9ronse nun per\u00edodo de emigraci\u00f3n. Mill\u00f3ns de venecianos deixaron os seus fogares e a s\u00faa terra natal para buscar oportunidades noutras partes do mundo. Moitos estabelec\u00e9ronse en Am\u00e9rica do Sur, especialmente na rexi\u00f3n de Rio Grande do Sul no Brasil, e noutros pa\u00edses como Australia, Canad\u00e1 ou os Estados Unidos. Despois da segunda guerra mundial moitos venecianos emigraron a pa\u00edses de Europa occidental. En moitos destes lugares os seus descendentes mantiveron o uso dos seus dialectos ancestrais venecianos.\nAdministraci\u00f3n e pol\u00edtica.\nGoberno.\nO V\u00e9neto \u00e9 unha democracia representativa presidencial. O Presidente da Rexi\u00f3n, alcumado coloquialmente Gobernador ou \"Doge\", en lembranza do nome tradici\u00f3ns venecianas, \u00e9 tam\u00e9n o xefe do goberno rexional. O poder lexislativo \u00e9 exercido polo Consello Rexional, o parlamento local. O estatuto, \u00e9 dicir, a constituci\u00f3n rexional, promulgouse o 22 de maio de 1971. A pesar de que reco\u00f1ece aos habitantes como un \"pobo\" (\u00e9 dicir, un pobo distinto do pobo italiano), a rexi\u00f3n non pos\u00fae un nivel de autonom\u00eda comparable aos veci\u00f1os das rexi\u00f3ns de Fri\u00fal-Venecia Xulia e Trentino-Tirol do Sur. Esta \u00e9 a raz\u00f3n pola que moitos municipios celebraron referendos para unirse a estas rexi\u00f3ns.\nDivisi\u00f3ns administrativas.\nV\u00e9neto est\u00e1 dividido en sete provincias e 581 concellos. Das sete provincias a de Padua \u00e9 a m\u00e1is poboada e a que ten unha maior densidade de poboaci\u00f3n, con 424,81 habitantes por km\u00b2 , que chegan aos 2 268,5 na capital hom\u00f3nima da provincia. En contraste a capital do pa\u00eds, Venecia, ten unha densidade relativamente baixe, de 646,71. A provincia con menos densidade \u00e9 a de Belluno, con 58,08 hab./km\u00b2, que \u00e9 a m\u00e1is extensa e monta\u00f1osa.\nPol\u00edtica.\nTradicionalmente unha rexi\u00f3n moi cat\u00f3lica, o V\u00e9neto foi un basti\u00f3n da Democracia Cristi\u00e1. Hoxe en d\u00eda est\u00e1 gobernado por unha coalici\u00f3n de centro-dereita, que goberna a rexi\u00f3n dende 1995 baixo a presidencia de Giancarlo Gal\u00e1n, antigo afiliado a Forza Italia, agora do Pobo da Liberdade. A coalici\u00f3n de goberno componse tam\u00e9n da Liga Veneta-Lega Nord e a Uni\u00f3n dos Dem\u00f3cratas Cristi\u00e1s e de Centro (UDC).\nNacionalismo veneciano.\nO movemento pol\u00edtico nacionalista de V\u00e9neto comezou a ga\u00f1ar importancia durante os anos 1970 e 1980, esixindo unha maior autonom\u00eda para a rexi\u00f3n, ou mesmo a independencia, e a promoci\u00f3n da cultura, lingua e historia venecianas. A ra\u00edz disto naceu a \u0141iga V\u00e8neta (\"Liga V\u00e9neta\") en 1980, ademais doutros partidos nacionalistas como a Liga Veneta Repubblica ou o Progetto NordEst (\"Proxecto NordEste\"), a\u00ednda que estes dous \u00faltimos nunca chegaron a ter a popularidade da Liga V\u00e9neta, membro fundador da Lega Nord en 1991.\nHoxe en d\u00eda a \u0141iga V\u00e8neta-Lega Nord adoita conseguir resultados considerables tanto nas elecci\u00f3ns locais como nas nacionais. Por exemplo os alcaldes de Verona e Treviso son deste partido, as\u00ed como os Presidentes das provincias de Belluno, Treviso, Venecia e Vicenza. Nas elecci\u00f3ns xerais de 2008 Lega Nord acadou o 27,1% dos votos.\nCultura.\nLinguas.\nNo V\u00e9neto f\u00e1lanse catro linguas diferentes ao italiano. Ademais do v\u00e9neto e do italiano, presentes en todo o territorio, coexisten varias \u00e1reas ling\u00fc\u00edsticas, particularmente o ladino nalg\u00fans concellos da provincia de Belluno, friulano no Mandamento de Portogruaro e o cimbre, un antigo dialecto do alem\u00e1n, no altiplano de Asiago, na Lessina veronesa e no concello de Sappada.\nC\u00f3mpre sinalar, que tam\u00e9n son venet\u00f3fonas algunhas \u00e1reas nas rexi\u00f3ns lim\u00edtrofes de Fri\u00fal-Venecia Xulia (parte da provincia de Pordenone, toda a zona costeira dende Lingnano Sabbiadoro at\u00e9 Muggia, no Trentino meridional e en parte da provincia de Mantova. A proposta lexislativa que reco\u00f1ece o v\u00e9neto como lingua oficial na rexi\u00f3n foi aprobada polo Consello Rexional V\u00e9neto cunha gran maior\u00eda e ning\u00fan voto contrario o 28 de marzo de 2007.\nEducaci\u00f3n.\nO V\u00e9neto acolle unhas das m\u00e1is antigas universidades do mundo, a Universidade de Padua, fundada en 1222, que contaba en 2003 con 65.000 estudantes. Segundo a Organizaci\u00f3n para a Cooperaci\u00f3n e o Desenvolvemento Econ\u00f3mico a educaci\u00f3n a nivel escolar da zona do nord\u00e9s de Italia, cuxa poboaci\u00f3n \u00e9 principalmente do V\u00e9neto, \u00e9 das m\u00e1is altas do estado.\nGastronom\u00eda.\nV\u00e9neto \u00e9 unha importante zona vit\u00edcola. Entre os mellores vi\u00f1os p\u00f3dense destacar: o Soave, o Bardolino, o Recioto, o Amarone, o Torcolato, o Prosecco, o Tocai Rosso, o Garganega ou o Valpolicella. Outros, m\u00e1is com\u00fans son os vi\u00f1os Verduzzo, Raboso, Moscatel, Cabernet Franc, Pinot Nero, Pinot Grigio e Merlot, estando moi estendida a elaboraci\u00f3n do vi\u00f1o na casa. Despois de facer o vi\u00f1o, o alcol da uva prensada dest\u00edlase para producir \"graspa\", un licor con gradaci\u00f3n alcoh\u00f3lica que var\u00eda entre 40 e 50 graos.\nTam\u00e9n son famosos os queixos do pa\u00eds, destacando o Asiago, o Monte Veronese, o Piave, o Morlacco ou o Grana Padano. Outros produtos destacables son a carne de porco e derivados, os esp\u00e1rragos de Cimadolmo, as xud\u00edas de Lamon ou o \"radicchio\" vermello de Treviso, unha verdura t\u00edpica.\nFestas.\nCada cidade, ou mesmo cada barrio, ten o seu propio patr\u00f3n cuxas festas son solemnemente celebradas. Entre as festas m\u00e1is populares do pa\u00eds destacan o famoso Carnaval de Venecia, a festa de San Marcos, a Vendima, San Nicol\u00e1s ou o Nadal.\nPoboaci\u00f3n.\nDemograf\u00eda.\nO V\u00e9neto ten aproximadamente 4,8 mill\u00f3ns de habitantes, sendo a quinta rexi\u00f3n m\u00e1is poboada de Italia, tendo ademais unha das maiores densidades de poboaci\u00f3n (265 habitantes por km\u00b2 en 2008). Isto \u00e9 particularmente certo nas provincias de Padua, Venecia e Treviso, onde os habitantes por km\u00b2 est\u00e1n por riba de 300, mais na provincia de Belluno esta descende at\u00e9 57 habitantes por km\u00b2.\nDo mesmo xeito que as demais rexi\u00f3ns do norte e o centro de Italia, a\u00ednda que con certo atraso, V\u00e9neto estivo experimentando unha fase de moi lento crecemento da poboaci\u00f3n causado polo espectacular descenso da fecundidade. A poboaci\u00f3n total foi en aumento at\u00e9 o momento, a\u00ednda que lixeiramente, debido \u00e1 inmigraci\u00f3n, por mor do impresionante crecemento econ\u00f3mico das \u00faltimas d\u00faas d\u00e9cadas. En 2008, o Instituto Nacional Italiano de Estat\u00edsticas (ISTAT) estima que 403.985 inmigrantes nacidos no estranxeiro viven no Veneto, o que sup\u00f3n 8,3% do total da poboaci\u00f3n.\nRelixi\u00f3n.\nO V\u00e9neto pronto se converteu ao cristianismo. O pa\u00eds venera como os seus patr\u00f3ns ao bispo do segundo s\u00e9culo San Herm\u00e1goras e ao seu di\u00e1cono San Fortunato.\nEn 2004 m\u00e1is do 95% da poboaci\u00f3n dic\u00eda ser cat\u00f3lica. A rexi\u00f3n de V\u00e9neto, xunto coas rexi\u00f3ns de Fri\u00fal-Venecia Xulia e Trentino-Tirol do Sur forman a rexi\u00f3n eclesi\u00e1stica do Triveneto, baixo o Patriarcado de Venecia. A Arquidiocese de Venecia foi elevada a Patriarcado de Honra polo Papa o 8 de outubro de 1457. Durante o s\u00e9culo XX tres dos patriarcas, Giuseppe Sarto, Angelo Roncalli e Albino Luciani foron elixidos Papa como P\u00edo X, Xo\u00e1n XXIII e Xo\u00e1n Paulo I, respectivamente. O Patriarcado de Venecia ten como patr\u00f3n a San Marcos, polo que o s\u00edmbolo que representa a este evanxelista, o le\u00f3n alado, converteuse no s\u00edmbolo da Rep\u00fablica de Venecia e aparece hoxe na s\u00faa bandeira.\nEconom\u00eda.\nDespois de ser unha rexi\u00f3n moi pobre o V\u00e9neto transformouse nunha das rexi\u00f3ns m\u00e1is ricas do pa\u00eds. A agricultura segue tendo un papel importante. V\u00e9neto \u00e9 por exemplo unha dos maiores produtores vitivin\u00edcolas de Italia: Valpolicella e Prosecco son t\u00edpicos vi\u00f1os venecianos. Ademais nas zonas costeiras ten unha especial importancia a pesca.\nMais sobre todo o desenvolvemento industrial ha feito posible a transformaci\u00f3n da rexi\u00f3n. Nas costas est\u00e1n refinar\u00edas e estaleiros. Noale, na provincia de Venecia, \u00e9 a sede do produtor de motocicletas Aprilia. En Porto Tolle, en provincia de Rovigo, existe a central termoel\u00e9ctrica m\u00e1is grande de Italia. A industria da moda \u00e9 moi forte: Benetton, Geox e Diesel son marcas venecianas. Luxottica \u00e9 o maior produtor mundial de lentes.\nV\u00e9neto \u00e9 tam\u00e9n a primeira rexi\u00f3n tur\u00edstica de Italia, con 60 mill\u00f3ns de chegadas en 2007 e a segundo en canto a industria hoteleira despois da Emilia Roma\u00f1a. Venecia e as capitais das provincias as\u00ed como as localidades m\u00e1is pequenas como Cortina d'Ampezzo nas Dolomitas, Peschiera e Malcesine no litoral do lago de Garda, o centro termal Abano Terme, as localidades balnearias Jesolo e Caorle, as vilas palladianas atraen un gran n\u00famero de turistas. V\u00e9neto ten unha renda per c\u00e1pita de 28.643\u20ac. En canto a PIB rexional, con 135 mil mill\u00f3ns de euros \u00e9 a terceira rexi\u00f3n italiana, despois da Lombard\u00eda e o Lacio."}
{"id": "17666", "revid": "23204", "url": "https://gl.wikipedia.org/wiki?curid=17666", "title": "Alsacia", "text": "Alsacia (en alsaciano e alem\u00e1n: \"Elsass\"; en franc\u00e9s: \"Alsace\") \u00e9 unha rexi\u00f3n cultural e hist\u00f3rica de Francia, local\u00edzase ao leste do pa\u00eds, xunto \u00e1s fronteiras alem\u00e1 e su\u00edza. A s\u00faa capital e maior cidade \u00e9 Estrasburgo.\nDende 1982 at\u00e9 2016, Alsacia era a rexi\u00f3n administrativa m\u00e1is pequena de Francia, formada polos departamentos de Baixo Rin e Alto Rin. A reforma territorial aprobada na lexislatura de 2014 provou a fusi\u00f3n da rexi\u00f3n de Alsacia con Champa\u00f1a-Ardenas e Lorena para formar o Gran Leste.\nA rexi\u00f3n foi obxecto de conflitos e disputas continuos entre Francia e as diferentes entidades de Alema\u00f1a, cambiando sucesivamente de soberan\u00eda a partir dos per\u00edodos que seguiron aos enfrontamentos armados entre ambas as naci\u00f3ns e que finalizaron en 1871, 1918 e 1945. O proceso de reconciliaci\u00f3n franco-alem\u00e1 xurdido tras o desastre humano, material e moral provocado pola segunda guerra mundial e que impulsou o nacemento e desenvolvemento dende a segunda metade do s\u00e9culo XX da Uni\u00f3n Europea, converteu \u00e1 rexi\u00f3n nun s\u00edmbolo da paz e a uni\u00f3n pol\u00edtica do continente, acollendo na s\u00faa capital a sede de importantes instituci\u00f3ns e organismos internacionais de Europa.\nXeograf\u00eda.\nA superficie de Alsacia \u00e9 de 8.280\u00a0km\u00b2, sendo a menor rexi\u00f3n da Francia metropolitana, sendo a s\u00faa lonxitude de aproximadamente catro veces a s\u00faa largura, estend\u00e9ndose sobre unha chaira (\"Pleine d'Alsace\") entre o r\u00edo Rin ao leste e as monta\u00f1as dos Vosgos a oeste.\nO val de Alsacia \u00e9 unha zona de afundimento tect\u00f3nico centrada axialmente na falla pola cal discorre o Rin. Ao leste de tal r\u00edo delim\u00edtalle a Selva Negra e ao sur o conxunto dos montes de Xura previo o hiato xeogr\u00e1fico que se produce no \"true\" de Belfort e no amplo desfiladeiro do Lomont. Tal gran val entre os Vosgos e o Xura co\u00f1\u00e9cese como a Porta dos Burgundios. Pos\u00fae diversas masas forestais, principalmente nos Vosgos e no Baixo Rin. Diversos vales tam\u00e9n embelecen a rexi\u00f3n. O seu m\u00e1is alto cumio \u00e9 o \"Ballon d'Alsace\", no Alto Rin, que culmina a 1.426 m.\nA Alsacia ten un clima semicontinental con invernos fr\u00edos e secos e ver\u00e1ns quentes. Hai pouca precipitaci\u00f3n pluviom\u00e9trica debido \u00e1 protecci\u00f3n dos Vosgos ao oeste. A cidade de Colmar ten un microclima seco: \u00e9 a segunda cidade m\u00e1is seca de Francia (logo de Perpi\u00f1\u00e1n), cunha precipitaci\u00f3n anual de soamente 550\u00a0mm, o que a converte en ideal para o cultivo da vide e a produci\u00f3n do \"vi\u00f1o da Alsacia\" (\"vin d'Alsace\").\nAdministraci\u00f3n.\nA rexi\u00f3n de Alsacia div\u00eddese en dous departamentos: o Alto Rin ao sur e o Baixo Rin ao norte. Ten fronteiras internacionais ao norte e leste con Alema\u00f1a e ao sur con Su\u00edza. Cara ao oeste limita coa rexi\u00f3n francesa de Lorena, e ao suroeste, coas do Franco Condado e o seu pequeno departamento de Belfort, historicamente administrado por Alsacia.\nAs vilas alsacianas.\nAs principais cidades da rexi\u00f3n de Alsacia son:\n1\nHistoria.\nEn tempos prehist\u00f3ricos, habitaban Alsacia tribos n\u00f3mades de cazadores, mais por volta de 1500 a.C. os Celtas comezaron a estabelecerse na rexi\u00f3n cultivando a terra. Por volta de 58 a.C., os romanos invadiron e estableceron a Alsacia como un centro de viticultura que para protexer esta valiosa actividade constru\u00edron fortificaci\u00f3ns e campos militares que se transformaron en diversas comunidades, habitadas sen interrupci\u00f3n ata hoxe.\nCo declive do Imperio Romano, a Alsacia tornouse un territorio controlado polos \"alamanes\", un pobo agr\u00edcola cuxa lingua formou as bases do moderno alsaciano. Os francos expulsaron os alamanos da rexi\u00f3n durante o s\u00e9culo V e a Alsacia tornouse ent\u00f3n parte do Reino da Austrasia, permanecendo baixo control franco ata que o reino se disolveu oficialmente en 843, co Tratado de Verd\u00fan.\nLogo desta \u00e9poca tornou ent\u00f3n a ser parte do Sacro Imperio Romano Xerm\u00e1nico, ficando baixo a administraci\u00f3n dos Habsburgo de Austria ata que foi cedida a Francia ao remate da guerra dos Trinta Anos en 1648. Durante esta \u00e9poca Alsacia tivo unha gran prosperidade, sobre todo durante os s\u00e9culos XII e XIII, baixo a administraci\u00f3n dos Hohenstaufen, mais esa prosperidade rematou no s\u00e9culo XIV cunha serie de invernos rigorosos, p\u00e9simas colleitas e a Peste bub\u00f3nica. Estas dificultades foron atribu\u00eddas aos xudeus, levando \u00e1s terribles matanzas de 1336 e 1339. Durante o Renacemento, a prosperidade retornou \u00e1 Alsacia baixo a administraci\u00f3n dos Habsburgo.\nAlsacia, xunto con Lorena, foi durante s\u00e9culos obxecto de disputas e guerras entre Alema\u00f1a e Francia. Dende o ano 500 a \u00e1rea estaba poboada principalmente por unha poboaci\u00f3n de orixe e lingua xerm\u00e1nicas, que loitou contra a imposici\u00f3n da lingua e costumes francesas (mostrando que ese territorio \u00e9 esencialmente xerm\u00e1nico), mais sendo d\u00faas rexi\u00f3ns finalmente anexadas polos franceses durante o reinado de Lu\u00eds XIV. As d\u00faas rexi\u00f3ns pasaron \u00e1 Alema\u00f1a despois da guerra franco-prusiana de 1870, causando a emigraci\u00f3n (estimada) de 50.000 persoas (dun total de 1 mill\u00f3n) para Francia, permanecendo Alsacia como parte de Alema\u00f1a ata o final da primeira guerra mundial, cando a cedeu de volta a Francia no Tratado de Versalles. Alg\u00fans, non obstante, como o presidente dos Estados Unidos de Am\u00e9rica Woodrow Wilson, consideraban que a rexi\u00f3n deber\u00eda ser independente e aut\u00f3noma, pois a s\u00faa Constituci\u00f3n defin\u00eda que estaba suxeita unicamente \u00e1 autoridade do k\u00e1iser, e non do Estado Alem\u00e1n (os alsacianos defend\u00edan a anexi\u00f3n ao Grande Imperio Alem\u00e1n).\nDespois da primeira guerra mundial, os habitantes que vi\u00f1eran doutras partes de Alema\u00f1a foron expulsados e a identidade xerm\u00e1nica foi reprimida cunha pol\u00edtica sistem\u00e1tica de prohibici\u00f3n do uso do alem\u00e1n e dos seus dialectos, e a obriga do uso do franc\u00e9s como lingua vern\u00e1cula, o que provocou o enfado dos alem\u00e1ns buscando vinganza durante a segunda guerra mundial. Curiosamente, a rexi\u00f3n non foi obrigada a reco\u00f1ecer as leis promulgadas en Francia entre 1870 e 1918, tales como a lei de separaci\u00f3n entre a Igrexa e o Estado.\nDurante esta guerra a rexi\u00f3n foi finalmente anexada pola Alema\u00f1a e absorbida pola rexi\u00f3n alem\u00e1 do Baden, e a Lorena pola do Saarland. N\u00f3tese o estatuto diferente da situaci\u00f3n do resto de Francia, que foi \"ocupada\" pola Alema\u00f1a. Con iso, os alsacianos foron obrigados a se alistar nas forzas armadas alem\u00e1s, como calquera cidad\u00e1n, sendo moitos enviados \u00e1 Fronte rusa, a fin de distancialos da rexi\u00f3n natal e cohibir as tentativas de deserci\u00f3n. Moitos desertaron, e as s\u00faas familias sufriron as consecuencias.\nA rexi\u00f3n trocou de mans novamente en 1944, volvendo ao dominio franc\u00e9s, que restaurou a vella pol\u00edtica de represi\u00f3n do per\u00edodo entre-guerras. Por exemplo, de 1945 a 1984 o uso da lingua alem\u00e1 en xornais limitouse a un m\u00e1ximo do 25%. Nos \u00faltimos anos, coa diluci\u00f3n da consciencia nacionalista, a liberdade cultural foi gradualmente restablecida.\nPol\u00edtica.\nAlsacia \u00e9 unha das rexi\u00f3ns m\u00e1is conservadoras de Francia. Foi unha das d\u00faas rexi\u00f3ns da Francia metropolitana onde a dereita ga\u00f1ou as elecci\u00f3ns rexionais de 2004, controlando as\u00ed o Consello Rexional da Alsacia (\"conseil r\u00e9gional d'Alsace\"). O presidente do Consello Rexional \u00e9 Adrien Celler, membro do partido gobernamental Union pour un mouvement populaire (Uni\u00f3n para un Movemento Popular) ou \"UMP\". Os frecuentes trocos de status da rexi\u00f3n a trav\u00e9s da historia deixou a s\u00faa pegada na pol\u00edtica moderna cun interese particular en cuesti\u00f3ns de identidade nacional. Alsacia \u00e9 tam\u00e9n unha das rexi\u00f3ns m\u00e1is pro-europeas, sendo unha das poucas rexi\u00f3ns de Francia que votaron \"si\" \u00e1 Constituci\u00f3n Europea en 2005.\nA rexi\u00f3n alsaciana est\u00e1 dividida en dous departamentos, trece distritos departamentais, setenta e cinco cant\u00f3ns e 904 comunas.\nEconom\u00eda.\nSegundo o \"Institut National de la Statistique et des \u00c9tudes \u00c9conomiques\" (INSEE), Alsacia tivo un PIB de 44.300 mill\u00f3ns de euros en 2002 (3% do PIB franc\u00e9s). Cun PIB \"per c\u00e1pita\" de 24.804 euros, \u00e9 a segunda rexi\u00f3n m\u00e1is rica de Francia, ocupando a Illa de Francia o primeiro lugar. O 68% dos empregos son no sector servizos (terciario) e o 25% na industria (secundario), sendo unha das rexi\u00f3ns francesas m\u00e1is industrializadas.\nAs actividades econ\u00f3micas m\u00e1is importantes son:\nAlsacia ten moitos v\u00ednculos internacionais e o 35% das empresas son as empresas estranxeiras (sobre todo de Alema\u00f1a, Su\u00edza, Estados Unidos, Xap\u00f3n e Escandinavia).\nDemograf\u00eda.\nA poboaci\u00f3n alsaciana incrementouse a 1\u00a0836\u00a0000 habitantes en 2008, medrando regularmente ao longo dos anos, excepto en tempos de guerra, tanto por crecemento natural como pola inmigraci\u00f3n. Este crecemento acelerouse a finais do s\u00e9culo XX. O INSEE estima que a poboaci\u00f3n alsaciana crecer\u00e1 dun 12,9% a 19,5% entre 1999 e 2030.\nCunha densidade de 222 hab./km\u00b2, a Alsacia \u00e9 a terceira rexi\u00f3n m\u00e1is densamente poboada na Francia metropolitana. A poboaci\u00f3n ten, na s\u00faa maior parte, orixe xerm\u00e1nica (a lingua alem\u00e1 foi prohibida despois da I Guerra Mundial e hoxe son poucos os que a falan).\nCultura.\nHistoricamente, a rexi\u00f3n pasou de Francia cara a Alema\u00f1a en multitude de ocasi\u00f3ns, o que resultou nunha rica mestura cultural. Al\u00e9n diso, Alsacia beneficiouse da s\u00faa situaci\u00f3n xeogr\u00e1fica central que a converteu nun dos lugares de paso das migraci\u00f3ns humanas desde xa antes da Idade Media e lugar de confluencia das diversas tendencias do pensamento europeo, dende o humanismo e a reforma protestante at\u00e9 o movemento contempor\u00e1neo da construci\u00f3n da Uni\u00f3n Europea.\nLingua.\nNa rexi\u00f3n de Alsacia, o alsaciano ref\u00edrese \u00e1 lingua dialectal e o conxunto de variedades de orixe xerm\u00e1nico que se falan nela e que, a pesar de ser reco\u00f1ecida entre as linguas de Francia, a\u00ednda non te\u00f1en un estatuto de lingua oficial. Os dialectos alem\u00e1ns locais son o alsaciano e o franco. A pesar de que ambos poden ser distinguidos en franc\u00e9s (\"alsacien\" e \"francique\"), tendese a se referir a ambos como \"alsaciano\". Ning\u00fan dos dous ten un estatuto oficial, a pesar de ambos seren reco\u00f1ecidos como linguas de Francia.\nA partir de 1648, coa asimilaci\u00f3n progresiva de Alsacia ao reino de Francia e o resultante nacemento da rivalidade franco-xermana, o uso do alsaciano vese afectado as decisi\u00f3ns pol\u00edticas da administraci\u00f3n de quenda que competir\u00e1n fortemente pola instruci\u00f3n dos habitantes da rexi\u00f3n ao uso da lingua oficial, en detrimento todo iso do local. Cando a Alsacia estaba baixo control alem\u00e1n de 500 a 1648, de 1871 a 1919 e de 1940 a 1944, o uso da lingua alem\u00e1 era obrigatorio, sobre todo nestas \u00faltimas d\u00faas etapas, nas que se chega a prohibir o uso de palabras de orixe francesa ao falar en alsaciano. \u00c1 s\u00faa vez as administraci\u00f3ns francesas que impulsaron o uso da lingua de Moli\u00e8re at\u00e9 a anexi\u00f3n de 1871, renov\u00e1rono con particular \u00e9nfase dende 1919, chegando os seus partidarios m\u00e1is intransixentes a considerar o alsaciano como unha lingua anti-patri\u00f3tica.\nA partir da d\u00e9cada de 1960, no contexto da reconciliaci\u00f3n franco-alem\u00e1, a recuperaci\u00f3n do uso da lingua alsaciana, at\u00e9 ent\u00f3n en retroceso, foi o obxecto de interese da cultura alsaciana, co rexurdimento das representaci\u00f3ns teatrais en alsaciano, o uso na televisi\u00f3n local ou o seu emprego por figuras relevantes da cultura alsaciana. Con todo, a nivel da administraci\u00f3n do Estado franc\u00e9s dende 1992, coa intenci\u00f3n de preservar a lingua alsaciana, existen clases biling\u00fces paritarias na Alsacia, onde o ensino d\u00e1se metade en \"Hochdeutsch\" e metade en lingua francesa. Actualmente, representan aproximadamente un 5 % dos estudantes. No segundo grao (colexial), os alumnos poden pasar un diploma chamado \"'Abibac\", mestura do \"Abitur\" alem\u00e1n e do \"Baccalaur\u00e9at\" franc\u00e9s.\nO alsaciano pode ser falado no xard\u00edn de infancia e pode ser ensinado ou falado na escola primaria, malia iso, a parte escrita faise en alem\u00e1n, considerando que esta \u00e9 a versi\u00f3n escrita com\u00fan do conxunto de dialectos alsacianos. Por\u00e9n, \u00e9 considerado polo 95% dos alsacianos como a lingua rexional contra a un 1% que opina que \u00e9 o alem\u00e1n (sondaxe de Derni\u00e8res Nouvelles d'Alsace, DNA, 22 de setembro de 1999), pode, no entanto, ser ensinado na gardar\u00eda e a escola primaria, pero permanece a\u00ednda como unha lingua de uso familiar maioritariamente.\nGastronom\u00eda.\nA coci\u00f1a alsaciana, fortemente influenciada pola tradici\u00f3n culinaria alem\u00e1, caracter\u00edzase polo uso do porco en varios pratos. A lista de pratos tradicionais incl\u00fae \"baeckeoffe\", \"tartes flamb\u00e9es\" (Flammekueche), \"choucroute\", e \"fleischnackas\". O sur da Alsacia, tam\u00e9n chamado \"Sundgau\", \u00e9 famoso pola s\u00faa \"carpe frite\" (carpa frita).\nAs festividades de fin de ano, contrariamente ao resto de Francia, incl\u00faen a produci\u00f3n dunha gran variedade de biscoitos e pequenos bolos chamados \"br\u00e9dalas\", as\u00ed como de \"pain d'\u00e9pice\" (algo parecido ao \"pan de mel\" brasileiro), que son distribu\u00eddos aos nenos dende os mercados tradicionais nas festas do Nadal. Estes preparados de repostar\u00eda, como o Kugelhof, os pain d'\u00e9pices e os br\u00e9dalas, son caracter\u00edsticos da gastronom\u00eda desta rexi\u00f3n.\nOutro alicerce no que se asenta a gastronom\u00eda de Alsacia \u00e9 a calidade dos produtos das terras alsacianas, alg\u00fans de gran prestixio internacional, como os seus vi\u00f1os de denominaci\u00f3n ou as s\u00faas cervexas, e outros de uso local, como as carnes de aves, o foie gras, os caracois, coles e esp\u00e1rragos, o mel e a crema fresca, todos con clasificaci\u00f3ns de calidade do organismo oficial franc\u00e9s. Outros produtos de renome local son as augas naturais das fontes dos Vosgos.\nAlsacia \u00e9 tam\u00e9n a maior produtora de cervexa de Francia, grazas principalmente \u00e1s cervexar\u00edas na rexi\u00f3n de Estrasburgo. Entre elas, podemos citar as de Kronenbourg, Fischer, Heineken, M\u00e9t\u00e9or e Kanterbr\u00e4u. O \"Schnapps\" (augardente) tam\u00e9n se produce na Alsacia, mais est\u00e1 en declive porque as destilar\u00edas dom\u00e9sticas son menos com\u00fans hoxe en d\u00eda, e tam\u00e9n porque o consumo de bebidas tradicionais, con forte contido alcoh\u00f3lico, dimin\u00fae drasticamente. Al\u00e9n diso, tam\u00e9n \u00e9 co\u00f1ecida polos seus zumes de froita e as s\u00faas augas minerais.\nViticultura.\nRexi\u00f3n vit\u00edcola por excelencia, os seus vi\u00f1os son principalmente brancos, tendo unha grande influencia xerm\u00e1nica. Tam\u00e9n produce alg\u00fans dos m\u00e1is destacados Rieslings secos do mundo, e \u00e9 a \u00fanica rexi\u00f3n de Francia a dar o nome da cepa ao vi\u00f1o, ademais da denominaci\u00f3n xeral de Vins d'Alsace.\nA\u00ednda que son maioritariamente brancos, froito das uvas das variedades \"Riesling\", \"Sylvaner\" ou \"Gew\u00fcrztraminer\", outros son tintos como o Pinot Noir. Parte da produci\u00f3n de caldos brancos der\u00edvase para a elaboraci\u00f3n de vi\u00f1os polo m\u00e9todo champenoise, protexidos coa AOC Cr\u00e9mant d'Alsace.\nCostumes e tradici\u00f3ns.\nComparables no seu poder de convocatoria popular, os \"Winstub\" son a Alsacia o que os \"Pubs\" \u00e1 Gran Breta\u00f1a. Por\u00e9n, a diferenza destes \u00faltimos, os clientes van para gozar da gastronom\u00eda do lar, os seus vi\u00f1os e terminar en tertulias, xa sexa ao almorzo ou \u00e1 cea.\nS\u00edmbolos.\nBandeira.\nA bandeira alsaciana hist\u00f3rica est\u00e1 formada por d\u00faas bandas horizontais, unha vermella e outra branca. Ten a s\u00faa orixe na forte presenza destas cores nos emblemas das familias nobres e das vilas do pa\u00eds. Durante o per\u00edodo 1871-1918, en que Alsacia pertenceu ao Imperio Alem\u00e1n, esta bandeira era utilizada coma s\u00edmbolo de Alsacia, sobre todo como reacci\u00f3n \u00e1s pretensi\u00f3ns centralizadoras de Prusia. O 25 de xu\u00f1o de 1912, o parlamento de Alsacia-Lorena adoptouna coma emblema nacional.\nActualmente, esta bandeira compite coa a oficial, calcada do escudo de armas alsaciano, de recente creaci\u00f3n e sen ning\u00fan fundamento hist\u00f3rico. A bandeira alsaciana tradicional \u00e9 co\u00f1ecida en alsaciano como \"Rot un Wiss\" (en galego: vermello e branco).\nHimno.\nO himno de Alsacia \u00e9 o \"Els\u00e4ssisches Fahnenlied\" (Canto alsaciano da bandeira). Foi escrito en 1911 por Emil Woerth (1870-1926), e adoptado o mesmo ano como himno oficial de Alsacia-Lorena.\nA cego\u00f1a.\nO s\u00edmbolo da Alsacia \u00e9 a cego\u00f1a branca, ave que tradicionalmente presentaba unha poboaci\u00f3n elevada e unha presenza marcada nesta rexi\u00f3n comparativamente co resto de Francia, resultado posiblemente da s\u00faa situaci\u00f3n nas v\u00edas de migraci\u00f3n entre o norte de Europa e a \u00c1frica Occidental. Como en moitos outros lugares, en Alsacia as lendas e contos populares asocian \u00e1 cego\u00f1a un simbolismo de fecundidade e fidelidade, ao traer os beb\u00e9s \u00e1s familias.paxaro que, segundo as historias contadas aos nenos, tra\u00eda os beb\u00e9s \u00e1s familias.\nCase extinta na rexi\u00f3n a finais dos anos 1970, e considerando o seu simbolismo, foi reintroducida comezando a repoboar os tellados das igrexas e o ceo da Alsacia. As cego\u00f1as reintroducidas fix\u00e9ronse sedentarias e xa non migran m\u00e1is.\nOutro s\u00edmbolo at\u00f3pase nas imaxes e iconas de Hansi, e as s\u00faas publicaci\u00f3ns ilustradas de contos infant\u00eds de principios do s\u00e9culo XX."}
{"id": "17668", "revid": "5863", "url": "https://gl.wikipedia.org/wiki?curid=17668", "title": "Angra dos Reis", "text": "Angra dos Reis \u00e9 unha cidade brasileira do estado do R\u00edo de Xaneiro situada na costa sur do estado. O seu litoral ten 365 illas, sendo a m\u00e1is importante a Ilha Grande \"(Illa Grande)\". Ten unha \u00e1rea de 816,3\u00a0km2 (3,6 veces o tama\u00f1o de Santiago de Compostela) e unha poboaci\u00f3n de 136.525 habitantes (40% m\u00e1is poboada).\nAs d\u00faas centrais at\u00f3micas brasileiras est\u00e1n instaladas no municipio. \u00c9 tam\u00e9n un porto pesqueiro e ten algunhas industrias. Mais a actividade econ\u00f3mica que a fai co\u00f1ecida no Brasil \u00e9 o turismo nas s\u00faas illas e praias, nas \u00e1reas de Mata Atl\u00e1ntica preservadas no continente e na Ilha Grande e o mergullo nas s\u00faas augas."}
{"id": "17669", "revid": "56817", "url": "https://gl.wikipedia.org/wiki?curid=17669", "title": "San (letra grega)", "text": "A letra san (trazada \u03fa ; a min\u00fascula \u03fb \u00e9 de nova creaci\u00f3n, pois os antigos textos gregos estaban escritos en mai\u00fasculas) \u00e9 unha antiga letra do alfabeto grego. Non hai que confundila con \"mi\", outra letra grega.\nNome dunha antiga letra do alfabeto grego, non pertencente ao alfabeto cl\u00e1sico, que ti\u00f1a o valor fon\u00e9tico de /s/, en concorrencia coa forma do sigma. Prov\u00e9n da letra do alfabeto fenicio \"\u015f\u0101d\u0113\".\nProbablemente a s\u00faa orixe estea nunha letra fenicia, chamada \"\u1e63\u0101d\u0113\", e nas primeiras versi\u00f3ns do alfabeto situ\u00e1base entre \"pi\" (\u03a0 en mai\u00fascula) e \"qoppa\" (\u03d8 en mai\u00fascula). Non obstante, se os gregos adoptaron a letra, o son para o que estaba destinado, \"\u1e63\" (un /s/ enf\u00e1tico), non lles era \u00fatil; en grego antigo, deb\u00eda representar probablemente un son pr\u00f3ximo a /s/.\nPode ser que \"san\" inspirase a letra \"sigma\" (\u03a3), que a foi substitu\u00edndo nos textos."}
{"id": "17671", "revid": "1505", "url": "https://gl.wikipedia.org/wiki?curid=17671", "title": "Sho", "text": "\"Nota: Este artigo trata da letra suplementaria do alfabeto grego. Para a letra latina empregada en Islandia e nas primeiras notaci\u00f3ns das linguas xerm\u00e1nicas e que pos\u00fae unha forma similar, ver Thorn.\"\nSho (Mai\u00fascula \u03f7, Min\u00fascula \u03f8) era unha letra utilizada para transcribir o bactriano.\nLing\u00fc\u00edstica.\n\u03f7 empreg\u00e1base para transcribir o son dunha consoante fricativa postalveolar xorda (notada [\u0283] en API, pronunciada como o \u00ab x \u00bb galego) en bactriano, unha lingua indoirania xa estinguida.\nHistoria.\nEn -328, a Bactriana - pa\u00eds situado no norte do actual Afganist\u00e1n - foi conquistado polos ex\u00e9rcitos de Alexandre Magno. En -123, a rexi\u00f3n foi conquistada polos Yuezhi que decidiron adoptar o alfabeto grego para notar a lingua local. A letra \"sho\" foi creada para transcribir un son empregado en bactriano pero que non exist\u00eda en grego.\nRepresentaci\u00f3n inform\u00e1tica.\nA letra pos\u00fae as representaci\u00f3ns Unicode seguintes:"}
{"id": "17674", "revid": "262", "url": "https://gl.wikipedia.org/wiki?curid=17674", "title": "Sigma lunar", "text": ""}
{"id": "17675", "revid": "22570", "url": "https://gl.wikipedia.org/wiki?curid=17675", "title": "Stigma", "text": "Ch\u00e1mase stigma (actualmente trazado \u03da, \u03c2) unha antiga ligadura do alfabeto grego que notaba o grupo /st/ e que s\u00f3 se conservou na escritura actual porque serve para a numeraci\u00f3n alfab\u00e9tica milesia (onde equivale a 6).\nContrariamente ao que parece, \"stigma\" non \u00e9 un \"sigma\" final grego (\u03c2): en efecto, \u00e9 a evoluci\u00f3n da ligadura dun \"sigma\" lunar (C) cun \"tau\" (T) que, en uncial, se trazaba (CT) mentres que o \"sigma\" final \u00e9 un \"sigma\" lunar dotado dun gancho final debido ao movemento do c\u00e1lamo (ver Variante contextual para outros detalles). A ligadura simplificouse rapidamente en \u03da. As\u00ed, pod\u00edase escribir \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 ou \u039a\u03c9\u03bd\u03db\u03b1\u03bd\u03c4\u03af\u03bd\u03bf\u03c2 para \"Constantinos\".\nA causa dunha confusi\u00f3n co \"digamma\" (\u03dc), que se trazaba m\u00e1is simplemente en uncial e logo na escritura cursiva), letra que o alfabeto s\u00f3 conservara porque permit\u00eda escribir o n\u00famero 6 (\u03dd\u02b9), o \"stigma\" ( en uncial), de uso frecuente, veu substitu\u00edr na Idade Media o \"digamma\" orixinal: en efecto, os dous caracteres traz\u00e1banse de maneira moi semellante.\nActualmente, \"stigma\" ao xa non empregarse como ligadura, vese substitu\u00edda a mi\u00fado polas d\u00faas letras \"sigma\" e \"tau\" escritas un ao lado da outra: \u03c2\u02b9 = \u03c3\u03c4\u02b9 = 6. Exemplo c\u00e9lebre: o N\u00famero da Besta, na \"Apocalipse\" de Xo\u00e1n, aparece como \u03c7\u03be\u03c2\u02b9 (\"khi\", \"xi\", \"stigma\"), que representa o valor 666."}
{"id": "17680", "revid": "1131", "url": "https://gl.wikipedia.org/wiki?curid=17680", "title": "Iode", "text": "Iode (\"\u05d9\", pronunciada /j/) \u00e9 a d\u00e9cima letra do alfabeto hebreo. Procede dunha letra do alfabeto fenicio.\nEn fenicio como en hebreo, esta letra representa unha consoante (API [j]) pero no iota (\u0399, \u03b9) do alfabeto grego (sa\u00eddo do fecinio), representa sempre a vogal /i/ (pois o fonema /j/ desaparecera da lingua, pero non o son [j]). \u00c9 digno de menci\u00f3n que o derivado latino, a letra I, servise aos romanos para notar \u00e1 vez /i/ e /j/. O seu valor num\u00e9rico \u00e9 10.\nAdemais, iode \u00e9 o nome dado en fon\u00e9tica \u00e1 semiconsoante ou semivogal palatal."}
{"id": "17681", "revid": "23204", "url": "https://gl.wikipedia.org/wiki?curid=17681", "title": "Megal\u00f3pole de Kansai", "text": "A megal\u00f3pole de Kansai \u00e9 unha xigantesca conurbaci\u00f3n, tam\u00e9n co\u00f1ecida coma Keihanshin, no centro da illa m\u00e1is grande do Xap\u00f3n, a de Honshu. Est\u00e9ndese pola chaira de Osaca (Osaka Heiya), e as costas da ba\u00eda hom\u00f3nima, as\u00ed como pola chaira pr\u00f3xima de Nara, ata as beiras do lago Biwa, cara ao norte, ao nordeste de Quioto, o maior do pa\u00eds e provisi\u00f3n da auga da megal\u00f3pole.\nCorresp\u00f3ndese en termos xerais coa rexi\u00f3n hist\u00f3rica de Kansai, a das antigas cidades do oeste (en relaci\u00f3n con Toquio, a capital do leste): as\u00ed Nara e Quioto, primeiras capitais imperiais dun Xap\u00f3n unificado e a maior e principal da aglomeraci\u00f3n, Osaca (ver a s\u00faa historia urbana), segundo centro comercial, industrial e cultural do pa\u00eds ademais de porto importante, coma o de Kobe, na costa oeste da ba\u00eda. Himeji, a\u00ednda m\u00e1is cara ao oeste, \u00e9 tam\u00e9n porto e unha cidade hist\u00f3rica co seu famoso castelo."}
{"id": "17682", "revid": "98629", "url": "https://gl.wikipedia.org/wiki?curid=17682", "title": "Dialectos gregos", "text": "Na Antig\u00fcidade, o grego antigo non constitu\u00eda a lingua \u00fanica, literaria e normativa que hoxe se estuda cando se len os textos de autores como Plat\u00f3n ou Arist\u00f3fanes. Esta lingua, o x\u00f3nico-\u00e1tico \u2014 lingua de Atenas \u2014, s\u00f3 \u00e9 en efecto un dos numerosos dialectos gregos daquela presentes no mundo helen\u00f3fono; \u00e9, con todo, o m\u00e1is prestixioso e, sobre todo, o que m\u00e1is co\u00f1ecemos. O seu \u00e9xito const\u00e1tase sobre todo polo feito de que o grego moderno xorde del.\nC\u00f3mpre, xa que logo, represent\u00e1rmonos o chamado \"grego antigo\" como un conxunto de dialectos m\u00e1is ou menos intercomprens\u00edbeis e m\u00e1is ou menos pr\u00f3ximos, que non necesariamente existiron \u00e1 vez e que, sobre todo, non tiveron a mesma importancia nin o mesmo destino no seo desta familia ling\u00fc\u00edstica.\nDisparidades entre os dialectos.\nSe alg\u00fans dialectos, como o de Atenas, nos son ben co\u00f1ecidos, sono en raz\u00f3n de varios factores nos que se incl\u00faen a importancia cultural, literaria, econ\u00f3mica e pol\u00edtica (en menor medida) e mesmo relixiosa (sobre todo coa aparici\u00f3n do cristianismo) da zona onde se falaban os dialectos en cuesti\u00f3n. As\u00ed, o x\u00f3nico-\u00e1tico volveuse a lingua maioritaria con diferenza dos textos literarios e cient\u00edficos gregos (de onde a s\u00faa importancia, a\u00ednda vixente, na formaci\u00f3n de palabras cultas por medio das ra\u00edces gregas) logo, coa hexemon\u00eda ateniense e as conquistas de Alexandre o Grande, a lingua vehicular (a \"koin\u00e9\" en sentido propio, \u00ablingua com\u00fan\u00bb), do mundo helen\u00edstico e logo romano (ata tal punto que os romanos das clases poderosas, no Imperio, o falaban). Despois a s\u00faa expansi\u00f3n foi imparable: lingua de comunicaci\u00f3n, a koin\u00e9 \u00e9 a lingua grega por excelencia, na que, finalmente, se redactan os Evanxeos cristi\u00e1ns, cousa que a consagra como lingua lit\u00farxica (e permite que infl\u00faa en gran medida nas linguas de pa\u00edses que comparten esta relixi\u00f3n, como o lat\u00edn eclesi\u00e1stico, e logo, tras o Gran Cisma de Oriente, as linguas da Igrexa Ortodoxa: linguas eslavas, copto...). Todos estes fen\u00f3menos explican que \"x\u00f3nico-\u00e1tico\" sexa sin\u00f3nimo de \"grego\" e que sexa esta variante a que se estuda nas clases: \u00e9 a que mellor se co\u00f1ece e que mellor se pode describir gramatical e lexicamente.\nPola contra, outros dialectos s\u00f3 nos son co\u00f1ecidos por escasas inscrici\u00f3ns non literarias (moitas veces moi limitadas canto ao l\u00e9xico, do tipo \u00ab\"X\" deu \"Y\" a \"Z\"\u00bb ou \u00ab\"X\" fixo \"Y\" para \"Z\"\u00bb), mesmo algunhas palabras illadas (nas glosas, os gregos estra\u00f1\u00e1banse que certas palabras se dixesen de certa maneira en determinados dialectos), s\u00f3 son xeralmente estudadas pola filolox\u00eda ou a ling\u00fc\u00edstica. \u00c9 o caso do eleo, o etolio ou o cirenaico, por exemplo.\nEntre os dous, at\u00f3panse dialectos que co\u00f1ecer\u00edan o destino do x\u00f3nico-\u00e1tico, tam\u00e9n empregados en literatura, ben co\u00f1ecidos e que se poden describir moi correctamente no tocante \u00e1 gram\u00e1tica e o l\u00e9xico. \u00c9 a importancia que tomou o x\u00f3nico-\u00e1tico o que os foi eliminando do uso e logo da memoria. Entre eles estar\u00edan o x\u00f3nico, o eolio ou o dorio.\nAs raz\u00f3ns da divisi\u00f3n dialectal.\nA ausencia aparente de unidade ling\u00fc\u00edstica na Grecia de antes da koin\u00e9 expl\u00edcase hist\u00f3rica, cultural e naturalmente. En primeiro termo, desde moi cedo os gregos estableceron unha dicotom\u00eda entre os Dorios e os Aqueos, correspond\u00e9ndose os primeiros cos \u00abinvasores\u00bb da segunda onda de poboamento, os mesmos que fixeron desaparecer a civilizaci\u00f3n mic\u00e9nica. Esta separaci\u00f3n volv\u00e9mola atopar, \"mutatis mutandis\", no dominio ling\u00fc\u00edstico.\nAdemais, a Grecia anterior ao per\u00edodo helen\u00edstico non constit\u00fae unha naci\u00f3n e se existe o sentimento de pertenza a unha mesma \u00abraza\u00bb (opostos ao resto do mundo, os \u03b2\u03ac\u03c1\u03d0\u03b1\u03c1\u03bf\u03b9 \"b\u00e1rbaroi\", \u00abb\u00e1rbaros\u00bb, propiamente \u00abos que fan \"brrr\" \"brrr\"\u00bb, \u00abos que farfallan\u00bb), esta \u00abraza\u00bb grega non mira a unha unidade. De feito, o modelo pol\u00edtico dominante \u00e9 o da \u03c0\u03cc\u03bb\u03b9\u03c2 \"p\u00f3lis\", a cidade; o sentimento de independencia p\u00f3dese mesmo ver reforzado polo relevo monta\u00f1oso grego, que illa as diferentes cidades. As conquistas de Alexandre o Grande e logo as dos romanos van, por\u00e9n, ao faceren da lingua de Atenas unha lingua vehicular, promover o emprego dun s\u00f3 dialecto, o x\u00f3nico-\u00e1tico, que se convertera daquela en koin\u00e9 (de a\u00ed o grego medieval e logo o grego moderno). \u00c9 notable que o grego moderno sexa hoxe unha lingua unificada e que s\u00f3 subsistan escasos dialectos, dos que o m\u00e1is famoso \u00e9 sen d\u00fabida o tsakonio (xurdido do dorio, cousa que proba unha vez m\u00e1is a separaci\u00f3n entre Dorios e Aqueos).\nUnidade subxacente do grego.\nEsta aparente disparidade, que aparece sobre todo ao historiador, non debe agochar o feito de que os dialectos gregos fican globalmente intercomprens\u00edbeis cando nos situamos en sincron\u00eda (\u00e9 evidente que un dialecto tan arcaico como o mic\u00e9nico do s\u00e9culo XIII antes da nosa era non ser\u00eda sen d\u00fabida comprendido por un falante da koin\u00e9 do s\u00e9culo I da nosa era). As\u00ed, as principais diferenzas xorden basicamente da fon\u00e9tica (pero os sistemas fonol\u00f3xicos fican bastante pr\u00f3ximos: basta con sabermos que un \u1fb1 /a\u02d0/ d\u00f3rico equivale a un \u03b7 /\u025b\u02d0/ x\u00f3nico), un pouco menos da morfolox\u00eda, a\u00ednda menos do l\u00e9xico e case nada da sintaxe. P\u00f3dese logo falar dunha real unidade ling\u00fc\u00edstica: as diferenzas dialectais deb\u00edan as\u00ed seren consideradas principalmente como un problema de \u00abacento\u00bb.\nAdemais, como se ver\u00e1, os dialectos \u00abliterarios\u00bb, os que se empregaban para a literatura, co\u00f1eceron unha certa perennidade. Unha traxedia cl\u00e1sica de S\u00f3focles, escrita maioritariamente en x\u00f3nico-\u00e1tico, pos\u00fae necesariamente pasaxes en \u00abdorio\u00bb (ou, m\u00e1is ben, en algo que se sent\u00eda como tal) e colle pr\u00e9stamos \u00e1s veces do x\u00f3nico e do eolio. A lingua literaria, sobre todo po\u00e9tica, pretende ser a mi\u00fado composta, cousa que se ve claramente na poes\u00eda de Homero, escrita nunha lingua artificial que nunca se falou, cualificada como dialecto hom\u00e9rico.\nEn fin, se antes do -403 o grego se escribe de xeito diferente segundo o lugar onde se fala, por medio dos alfabetos epic\u00f3ricos, tras esta data, aos poucos, segue o modelo x\u00f3nico de Atenas ao mesmo tempo que se establece a importancia do dialecto x\u00f3nico-\u00e1tico e logo da koin\u00e9. A desaparici\u00f3n das consoantes antigas (\"digamma\", \"qoppa\", \"san\"), que eran por\u00e9n \u00fatiles nalg\u00fans dialectos, \u00e9 tam\u00e9n reveladora dunha unidade subxacente: moi rapidamente, o grego escr\u00edbese igual en todos lados.\nOs dialectos.\no \u00abgrego com\u00fan\u00bb.\nAs\u00ed \u00e9 como se denomina o devanceiro com\u00fan de todos os dialectos gregos, unha lingua restitu\u00edda e non testemu\u00f1ada que se estuda principalmente en ling\u00fc\u00edstica comparada e en fon\u00e9tica hist\u00f3rica do grego, que permite determinar as etimolox\u00edas das palabras hist\u00f3ricas. Realmente, tr\u00e1tase dunha forma dialectal do indoeuropeo que pos\u00fae a\u00ednda caracter\u00edsticas que van desaparecer a continuaci\u00f3n. Por exemplo, s\u00e1bese que en grego com\u00fan exist\u00eda un par de consoantes presentes tam\u00e9n en indoeuropeo, notadas \"*g\u02b7\" a sonora, \"*k\u02b7\" a xorda, oclusivas labiovelares /g\u02b7, k\u02b7/ (de acordo cos usos filol\u00f3xicos, o asterisco indica as formas non testemu\u00f1adas). Estas consoantes evolucionaron de xeito distinto segundo os dialectos, cousa que explica aparentes disparidades: as\u00ed, en x\u00f3nico-\u00e1tico, a palabra para \u00abboi\u00bb \u00e9 \u03b2\u03bf\u1fe6\u03c2 \"b\u0169s\" (cf. lat\u00edn \"boue(m)\", que d\u00e1 o noso \"boi\") pero en mic\u00e9nico, dialecto moito m\u00e1is antigo, atopamos para a mesma noci\u00f3n unha ra\u00edz \"qo-\" (para o mic\u00e9nico, notamos con \"q\" o fonema /k\u02b7/): a antig\u00fcidade do termo mic\u00e9nico as\u00ed como a comparaci\u00f3n con outras linguas indoeuropeas (\"gau-\" en s\u00e1nscrito) permiten determinar que estas d\u00faas consoantes /k\u02b7/ e /b/ non poden m\u00e1is que remontaren as d\u00faas ao \"*g\u02b7 \" do grego com\u00fan e do indoeuropeo."}
{"id": "17683", "revid": "98629", "url": "https://gl.wikipedia.org/wiki?curid=17683", "title": "Queixo do Cebreiro", "text": "O Queixo do Cebreiro \u00e9 un queixo DO galego producido nos concellos de Baralla, Becerre\u00e1, Folgoso do Courel, Cervantes, Navia de Suarna, As Nogais, Triacastela e Pedrafita do Cebreiro.\nElab\u00f3rase basicamente con leite de vaca \u00f3 que se lle pode engadir leite de cabra en cantidades non superiores a un 40%. \u00c9 un queixo graxo cunha consistencia que depende do grao de maduraci\u00f3n. A pasta \u00e9 gra\u00fada e a codia fina.\n\u00c9 de cor branca ou amarela, segundo a maduraci\u00f3n. Ten un sabor lixeiramente \u00e1cido e picante. A s\u00faa forma lembra un gorro de coci\u00f1eiro ou a un fungo. Os peregrinos que percorr\u00edan o cami\u00f1o encarg\u00e1ronse desde vello de dalo a co\u00f1ecer e hai documentaci\u00f3n que acredita a s\u00faa existencia desde o s\u00e9culo XVIII. A produci\u00f3n est\u00e1 limitada a unhas 20-28 toneladas anuais porque as explotaci\u00f3ns da zona son poucas e de pequeno tama\u00f1o: en 2009 eran sete os gandeiros rexistrados, con d\u00faas queixer\u00edas. Nese ano a produci\u00f3n total foi de 24.206\u00a0kg.\nCaracter\u00edsticas e tipos.\nO leite empregado proceder\u00e1 de gando vac\u00fan saneado, das razas rubia galega, parda alpina, frisoa ou dos seus cruzamentos. Tam\u00e9n se elaboran queixos cunha proporci\u00f3n m\u00e1xima do 40% do leite de gando caprino.\nO leite ser\u00e1 enteiro, sen costros nin conservantes. O callo empregado ser\u00e1 de orixe animal ou outras enzimas autorizadas.\nO queixo do Cebreiro p\u00f3dese comercializar en d\u00faas modalidades (fresco e curado), cun peso por peza comprendido entre 0,5 e 2\u00a0kg.\nTen forma de fungo ou de gorro de coci\u00f1eiro, \u00e9 dicir, est\u00e1 composto de d\u00faas partes:\nAs caracter\u00edsticas da pasta var\u00edan en funci\u00f3n do grao de maduraci\u00f3n, distingu\u00edndose entre os frescos e mailos curados.\nProdutores.\nSon catro as queixer\u00edas de queixo do Cebreiro en tres formatos: 300 gramos, medio quilo e un quilo."}
{"id": "17684", "revid": "5897025", "url": "https://gl.wikipedia.org/wiki?curid=17684", "title": "Astrolabio", "text": "Un astrolabio \u00e9 un instrumento antigo usado con fins astrol\u00f3xicos e astron\u00f3micos coma medir a altura dos astros por riba do horizonte. Foi inventado por Hipatia de Alexandr\u00eda, e m\u00e1is tarde foi simplificado e substitu\u00eddo polo sextante.\nTam\u00e9n era utilizado para resolver problemas xeom\u00e9tricos, como calcular a altura dun edificio ou a profundidade dun pozo. Form\u00e1bao un disco de lat\u00f3n graduado no seu bordo, un anel de suspensi\u00f3n e unha mediclina (especie de punteiro). O astrolabio n\u00e1utico era unha versi\u00f3n simplificada do tradicional e ti\u00f1a a posibilidade de medir a altura dos astros para axudar na localizaci\u00f3n en alta mar.\nA vantaxe do astrolabio en relaci\u00f3n ao cuadrante \u00e9 o feito de que \u00e9 m\u00e1is doado para traballar \u00e1 luz do d\u00eda e tam\u00e9n porque a Estrela Polar non era visible no hemisferio sur. Era tan pesado que era capaz de permanecer pendurado verticalmente a pesar do abaneo do nav\u00edo\nO astrolabio moderno de metal inventouno Abraham Zacuto en Lisboa, a partir de versi\u00f3ns \u00e1rabes pouco precisas.\nFacer un astrolabio.\nNa actualidade existen numerosos programas de software para facer astrolabios. O Observatorio austral europeo facilita de xeito gratu\u00edto un programa para elaborar astrolabios adaptados a latitude e lonxitude do observador.."}
{"id": "17685", "revid": "98629", "url": "https://gl.wikipedia.org/wiki?curid=17685", "title": "Estrela Polar", "text": "A Estrela Polar \u00e9 unha estrela que pola s\u00faa posici\u00f3n no firmamento, directamente enriba dun dos polos da Terra, \u00e9 utilizada para auxiliar a navegaci\u00f3n. Estrela Polar pode referirse tanto a Estrela do Norte como a Estrela do Sur, a\u00ednda que a expresi\u00f3n sexa normalmente utilizada en referencia a Polaris, a estrela m\u00e1is brillante da constelaci\u00f3n Osa Menor (en lat\u00edn \"Ursa Minor\"), que \u00e9 actualmente a Estrela do Norte.\nA Estrela do Sur, a equivalente de Polaris no hemisferio sur, \u00e9 \u03c3 Octantis, denominada tam\u00e9n \"Polaris Australis\". Non obstante, ao ser unha estrela de quinta magnitude apenas visible a simple vista, na pr\u00e1ctica util\u00edzase a constelaci\u00f3n da Cruz do Sur como para atopar o polo sur celeste."}
{"id": "17686", "revid": "98629", "url": "https://gl.wikipedia.org/wiki?curid=17686", "title": "Sextante", "text": "O sextante \u00e9 un instrumento astron\u00f3mico usado para determinar a latitude, que substitu\u00edu ao astrolabio.\nMede a distancia angular, como a altura do Sol, da L\u00faa e das estrelas. O sextante foi inventado simultaneamente na Inglaterra e nos Estados Unidos en 1731. A palabra sextante deriva do lat\u00edn, significando \"un sexto\" (da circunferencia celeste)."}
{"id": "17687", "revid": "85894", "url": "https://gl.wikipedia.org/wiki?curid=17687", "title": "Silva, Pol", "text": "Santiago de Silva \u00e9 unha parroquia do concello de Pol na provincia de Lugo. Segundo o IGE, en 2014 ti\u00f1a 152 habitantes (73 homes e 79 mulleres).\nTe\u00f1en especial vinculaci\u00f3n con Silva os lugares de Cuenza, O Bento (desaparecido no s\u00e9culo XX), A Rigueira, Gargall\u00e1n, e A Carreira Blanca (Sitieles), que administrativamente pertencen a Castro de Rei (son os chamados Medianeiros). Medianeiros que tam\u00e9n se poden inclu\u00edr en Santa Mari\u00f1a de Ramil-Castro de Rei.\nHoubo mu\u00ed\u00f1o en Gargall\u00e1n no lugar de Mu\u00ed\u00f1o Albeiro -no r\u00edo Az\u00famara- e outros mais antigos dos cales non quedan restos (A Rigueira -no Rego de Doncide-, A casa do Mu\u00ed\u00f1o de Gargall\u00e1n -no r\u00edo Az\u00famara-)\nNo occidente da parroquia de Silva, o monte de Andra\u00edde convoca na parte m\u00e1is alta (592 metros) os termos municipais de Pol e Castro de Rei, arriba da paraxe das Louseiras.\nHidrograf\u00eda.\nO r\u00edo Az\u00famara (Congostro ou Ponted\u00e1) percorre a parroquia procedente de Mosteiro e o r\u00edo Pol (Silva ou Ribeiro) con destino ao r\u00edo Mi\u00f1o. O rego de Doncide desemboca no Az\u00famara por Cuenza-Ponted\u00e1.\nFestas.\nSan Brais (3 de febreiro), Santiago (25 de xullo), Nosa Se\u00f1ora do Rosario (7 de outubro -2\u00ba domingo de outono-).\nOrixe do apelido Silva.\nPaio Froila, se\u00f1or de Silva, casou cunha filla de Vermudo II (982-999), dando orixe a catorce casas nobiliarias repartidas por toda a Pen\u00ednsula.\nUnha Filla de Paio Froila, neta do Rei Vermudo II de Le\u00f3n, estando pr\u00f3xima a morrer deu testamento en 1058, na cidade de Le\u00f3n (capital do reino) nomeando testamenteiro ao bispo galego Alvito de Mondo\u00f1edo, bispo da cidade. Este santo Alvito foi restaurador da igrexa de Cirio en Pol, sendo \"o presb\u00edtero Aloitus\". Da \"nobilisima se\u00f1ora dona Fronilde\" quedou en hebreo un documento de compra que fixo en Le\u00f3n a Josef bar Joab Escapat, o xoves d\u00eda 20 do mes Marhesvan do ano 814 (4 de novembro de 1053)."}
{"id": "17688", "revid": "15490", "url": "https://gl.wikipedia.org/wiki?curid=17688", "title": "Gaston Leroux", "text": "Gaston Leroux, nado en Par\u00eds en 1868 e finado en Niza en 1927, foi un escritor e xornalista franc\u00e9s.\nTraxectoria.\nPasou a infancia na rexi\u00f3n de Caux, volta a Par\u00eds para estudar dereito e faise avogado, pero exerce a profesi\u00f3n por pouco tempo. En 1892 entra en \"L'\u00c9cho de Paris\", e en 1894 exerce de cronista xudicial para \"Le Matin\", onde acada gran sona coas s\u00faas cr\u00f3nicas do asunto Dreyfus. Como correspondente de \"Le Matin\" viaxa por Italia, Marrocos e entre 1904 e 1906 permanece en Rusia, onde \u00e9 testemu\u00f1a da tentativa de revoluci\u00f3n de 1905. En 1907 deixa o xornalismo e ded\u00edcase a escribir novelas. \"O misterio do cuarto amarelo\" (\"Le Myst\u00e8re de la chambre jaune\") publicado por entregas en 1907 en \"L'Illustration\", a obra \u00e9 unha novela de detectives, protagonizada por Joseph Rouletabille, que se converte nun grande \u00e9xito internacional, Leroux inspirouse na idea do recinto pechado que utilizara Edgar Allan Poe en \"Os crimes da r\u00faa Morgue\" (1841).\nLeroux escribiu fundamentalmente novelas de misterio, entre elas \"O misterio do cuarto amarelo\" ou \"Le Parfum de la dame en noir\", algunhas cun forte toque humor\u00edstico como \"A cadeira tr\u00e1xica\", novelas de fantas\u00eda como \"L'Homme qui revient de loin\" e novelas de terror entre as que destacan as cinco novelas protagonizadas por Ch\u00e9ri-Bibi. Dende 1908 viviu na Costa Azul.\nObras.\nGast\u00f3n Leroux escribiu 35 novelas, 6 obras de teatro e 3 libros de reportaxes."}
{"id": "17689", "revid": "23204", "url": "https://gl.wikipedia.org/wiki?curid=17689", "title": "Lewis Carroll", "text": "Charles Lutwidge Dodgson, m\u00e1is co\u00f1ecido polo pseud\u00f3nimo de Lewis Carroll, nado en Daresbury (Cheshire) o 27 de xaneiro de 1832 e finado en Guildford o 14 de xaneiro de 1898, foi un escritor, matem\u00e1tico, fot\u00f3grafo e di\u00e1cono anglicano brit\u00e1nico.\nTraxectoria.\nEra fillo do pastor anglicano Charles Carroll. Cando ti\u00f1a 11 anos a familia trasladouse a Croft-on-Tees, Yorkshire. Educado polo seu pai, non foi \u00e1 escola ata que ti\u00f1a 12 anos, cando ingresou na prestixiosa Rugby School ata 1850, ao ano seguinte marcha a estudar a Oxford, ao remate dos seus estudos converteuse en profesor de matem\u00e1ticas de Christ Church, un dos colexios universitarios de Oxford. En 1854 comeza a enviar relatos a poemas a revistas literarias como \"The Comic Times\" e \"The Train\", e en 1856 utiliza por vez primeira o pseud\u00f3nimo de Lewis Carroll.\nOrdenado di\u00e1cono en 1861, o 4 de xullo de 1862 acompa\u00f1ou nun paseo polo T\u00e1mese a Alice Liddell e \u00e1s s\u00faas d\u00faas irm\u00e1s Lorina e Edith, fillas de Henry Liddell, de\u00e1n do Christ Church. Acompa\u00f1\u00e1bao o tam\u00e9n reverendo Robinson Duckworth, no decurso dese paseo Carroll contoulles \u00e1s rapazas un conto, como fac\u00eda decote, pero diante o entusiasmo das rapazas e diante a petici\u00f3n de Alice para que o escribise f\u00edxoo e en febreiro de 1863 deulle un manuscrito co t\u00edtulo de \"Alice's Adventures Under Ground\" (\"As aventuras de Alicia no soch\u00e1n\"), que o propio Carroll destru\u00edu para lle regalar un exemplar m\u00e1is elaborado no Nadal de \"1864\", e tam\u00e9n fixo unha copia para os fillos do seu amigo George MacDonald, e por suxesti\u00f3n del animouse a publicalo nunha edici\u00f3n que pagou pola s\u00faa conta, con ilustraci\u00f3ns de John Tenniel co t\u00edtulo de \"Alice's Adventures in Wonderland\" (\"Alicia no pa\u00eds das marabillas\"). Os 2.000 exemplares da edici\u00f3n esgot\u00e1ronse axi\u00f1a, e o libro converteuse nun \u00e9xito internacional (a primeira traduci\u00f3n para o galego data de 1984).\nEn 1871 publicou \"Alicia do outro lado do espello\" (\"Through the Looking-Glass and what Alice Found There\"), continuaci\u00f3n de \"Alicia no pa\u00eds das marabillas\". En 1876 editou o poema \u00e9pico \"A caza do Carbair\u00e1n\" (\"The Hunting of the Snark\"). \"Silvia e Bruno\" a s\u00faa \u00faltima novela,publicouna en dous volumes, en 1889 e 1893."}
{"id": "17691", "revid": "5863", "url": "https://gl.wikipedia.org/wiki?curid=17691", "title": "Di\u00e9rese", "text": "A di\u00e9rese \u00e9 un signo ortogr\u00e1fico diacr\u00edtico consistente en dous puntos que se colocan enriba de certas letras, habitualmente vogais.\nUsos.\nNoutras linguas.\nA di\u00e9rese existe en numerosas linguas e indica situaci\u00f3ns diferentes, como metafon\u00eda, o feito desas vogais teren que ser pronunciadas ou sinalar un hiato.\nUnhas poucas linguas empregan a di\u00e9rese sobre consoantes:\nOutros usos.\n\u00c9 habitual o seu uso por efecto estil\u00edstico no nome de grupos musicais, como Mot\u00f6rhead ou M\u00f6tley Cr\u00fce, chamado en ingl\u00e9s \"heavy metal umlaut\"."}
{"id": "17693", "revid": "262", "url": "https://gl.wikipedia.org/wiki?curid=17693", "title": "Esp\u00edrito \u00e1spero", "text": ""}
{"id": "17694", "revid": "262", "url": "https://gl.wikipedia.org/wiki?curid=17694", "title": "Esp\u00edrito suave", "text": ""}
{"id": "17695", "revid": "624", "url": "https://gl.wikipedia.org/wiki?curid=17695", "title": "C\u00edcladas", "text": "As C\u00edcladas ou C\u00edclades, do grego \u039a\u03c5\u03ba\u03bb\u03ac\u03b4\u03b5\u03c2, que significa \"circular\", \u00e9 un arquip\u00e9lago no sur do mar Exeo. O seu nome indica as illas que forman un c\u00edrculo arredor da illa sagrada de Delos, (patria dos deuses Apolo e \u00c1rtemis), en contraposici\u00f3n ao resto das illas do Exeo \u00e1s que chamaron Esp\u00f3radas (do grego: \" \u03a3\u03c0\u03bf\u03c1\u03ac\u03b4\u03b5\u03c2, dispersas\").\nXeograf\u00eda.\n\u00c9 un conxunto de m\u00e1is de 200 illas, das cales as maiores son Amorgos, Anafi, Andros, Ant\u00edparos, Delos, Ios, Kea, K\u00edmolos, Kythnos, Milos, Mykonos, Naxos, Paros, Fol\u00e9gandros, Serifos, Sifnos, S\u00edkinos, Siros, Tinos e Santorini. Estas illas fan parte da periferia da Grecia do Exeo Meridional, que ten a s\u00faa capital na illa de Siros.\nPoliticamente constit\u00faen unha prefectura de Grecia. A poboaci\u00f3n total da prefectura \u00e9 de 112.615 habitantes (censo do 2001) e a sede da mesma at\u00f3pase en Herm\u00f3polis (grego: \"\u0395\u03c1\u03bc\u03bf\u03cd\u03c0\u03bf\u03bb\u03b7\")\nA xeograf\u00eda das illas \u00e9 monta\u00f1osa. O clima \u00e9 seco, caloroso no ver\u00e1n e amornado no inverno. Unha das poucas illas f\u00e9rtiles \u00e9 Naxos, famosa pola s\u00faa produci\u00f3n de patacas, aceite de oliva, froitas e outros produtos mediterr\u00e1neos. Os fortes e frecuentes ventos mari\u00f1os \u00e1s veces provocan problemas de comunicaci\u00f3n aos barcos que enlazan a illa co resto de Grecia.\nA arquitectura t\u00edpica dos pobos, con casas e ruas encaladas de branco e portas e fiestras de vivas cores (especialmente o azul), son un dos maiores activos do turismo grego, e fan das C\u00edclades, en especial de Miconos e Santorini un dos destinos cl\u00e1sicos do turismo de toda Europa.\nHistoria.\nAs illas son o berce da civilizaci\u00f3n cicl\u00e1dica, datada entre o final do neol\u00edtico e os primeiros tempos da idade de bronce (aproximadamente entre os anos 3300 ao 2000 a.C.). Alg\u00fans autores pensan que a civilizaci\u00f3n cicl\u00e1dica \u00e9 continuaci\u00f3n ou est\u00e1 relacionada dalg\u00fan modo coa civilizaci\u00f3n minoica, orixinaria da illa de Creta, ao sur da C\u00edcladas. \nA cultura cicl\u00e1dica \u00e9 co\u00f1ecida polas s\u00faas figuras femininas, de formas esquem\u00e1ticas e planas, esculpidas en m\u00e1rmore puro das illas.\nNa \u00e9poca medieval as illas estiveron dominadas polos venecianos, polo que a\u00ednda queda unha pequena minor\u00eda cat\u00f3lica, unha das poucas en Grecia, pa\u00eds de maior\u00eda ortodoxa."}
{"id": "17697", "revid": "25871", "url": "https://gl.wikipedia.org/wiki?curid=17697", "title": "C\u00edclades", "text": ""}
{"id": "17698", "revid": "98629", "url": "https://gl.wikipedia.org/wiki?curid=17698", "title": "Dodecaneso", "text": "O Dodecaneso (en lingua grega \u0394\u03c9\u03b4\u03b5\u03ba\u03ac\u03bd\u03b7\u03c3\u03b1, que significa \"doce illas\") \u00e9 un grupo de illas gregas na extremidade leste do Mar Exeo, xunto \u00e1 costa suroeste da Turqu\u00eda. Te\u00f1en unha rica historia e mesmo parte das illas m\u00e1is pequenas e deshabitadas ostentan varias igrexas bizantinas e castelos medievais.\nA rexi\u00f3n administrativa do Dodecaneso consiste en 163 illas, das que 26 est\u00e1n permanentemente habitadas. As doce maiores, que dan ao grupo o seu nome, est\u00e1n resaltadas.\nEstas illas forman parte da periferia da Grecia do Exeo Meridional, que ten a s\u00faa capital na illa de Siros, mais cunha dependencia en Rodas.\nPrehistoria e o Per\u00edodo Arcaico.\nO Dodecaneso foi habitado desde tempos prehist\u00f3ricos. No [Historia [civilizaci\u00f3n minoica|per\u00edodo Neopalatial]] en Creta, as illas foron en gran medida Minoicizadas (a partir dos contactos no segundo milenio aC). Logo da ca\u00edda dos minoicos, as illas foron gobernadas polos aqueos ao redor de 1400, ata a chegada dos dorios ao redor de -1100. \u00c9 no per\u00edodo D\u00f3rico, que empezaron a prosperar como unha entidade independente, o desenvolvemento dunha econom\u00eda pr\u00f3spera e cultural a trav\u00e9s dos s\u00e9culos seguintes. A principios do Per\u00edodo arcaico Rodas e Cos emerxeron como as principais illas do grupo, e no s\u00e9culo -VI os dorios fundaron as tres principais cidades de Rodas (Lindos, Camiros e Ialyssos). Xunto coa illa de Kos e as cidades de Cnido e Halicarnaso na parte continental de Asia Menor, e formaron a Hex\u00e1pole D\u00f3rica.\nPer\u00edodo Cl\u00e1sico.\nEste desenvolvemento foi interrompido sobre o 499 a.C. polas guerras m\u00e9dicas, durante o cal as illas foron capturadas polos persas durante un breve per\u00edodo. Logo da derrota dos persas por Atenas no 478 a.C., as cidades sum\u00e1ronse aos atenienses na Liga de Delos. Cando a guerra do Peloponeso estalou no ano 431 a.C., mantiv\u00e9ronse neutrais, a\u00ednda que eran membros da Liga.\nNa \u00e9poca do fin da Guerra do Peloponeso no 404 a.C., o Dodecaneso estaba retirado dos grandes conflitos do Exeo, e comezara un per\u00edodo de relativa calma e prosperidade. No 408 aC, as tres cidades de Rodas un\u00edronse para formar un s\u00f3 Estado, que constru\u00edu unha nova capital no extremo norte da illa, tam\u00e9n chamada \"Rodas\"; esta Rodas unida dominou a rexi\u00f3n durante os pr\u00f3ximos milenios. As outras illas do Dodecaneso, tam\u00e9n se desenvolveron como centros econ\u00f3micos e culturais, sobre todo, Cos foi a sede da escola de medicina fundada por Hip\u00f3crates.\nCon todo, a Guerra do Peloponeso debilitara tanto o poder militar da civilizaci\u00f3n grega que estaba aberta a calquera invasi\u00f3n. No 357 a.C., as illas foron conquistadas polo rei Mausolo de Caria, no -340 polos persas. Pero este segundo per\u00edodo de goberno persa foi case tan curto como o primeiro, e as illas convert\u00e9ronse en parte do r\u00e1pido crecemento do Imperio Macedonio de Alexandre o Grande varreu e derrotou aos persas no 332 a.C., para gran alivio dos habitantes das illas.\nTras a morte de Alexandre, as illas, e Rodas mesma, foron repartidas entre os moitos xenerais que se disputaban para sucedelo. As illas forman fortes v\u00ednculos comerciais cos tolomeos en Exipto, e xuntos formaron a alianza Rodo-Ex\u00edpcia, que controlaba o comercio en todo o Exeo no s\u00e9culo 3 a,C.. Liderados por Rodas, as illas convert\u00e9ronse en centros culturais mar\u00edtimos e comerciais: moedas de Rodas circulaban por todo o Mediterr\u00e1neo, e as escolas das illas de filosof\u00eda, literatura e ret\u00f3rica eran famosas. O Coloso de Rodas, constru\u00eddo no ano 304 a.C., era talvez o mellor s\u00edmbolo da s\u00faa riqueza e poder.\nNo 164 a.C., Rodas asinou un tratado con Roma, e as illas convert\u00e9ronse en aliadas en maior ou menor medida do Imperio Romano, mentres que na s\u00faa maior\u00eda o manti\u00f1an a s\u00faa autonom\u00eda. Rodas converteuse rapidamente no principal centro escolar para as familias nobres romanas, e, como as illas (principalmente Rodas) foron importantes aliadas de Roma, gozaron de numerosos privilexios e de relaci\u00f3ns amigables. Estas perd\u00e9ronse no 42 aC, na confusi\u00f3n tras o asasinato de Xulio C\u00e9sar no -44, despois de que Casio invadiu e saqueou as illas. A partir de ent\u00f3n, convert\u00e9ronse en parte do Imperio Romano. Tito fixo de Rodas capital da \"Provincia Insularum\" e, finalmente, as illas un\u00edronse con Creta como parte da provincia 18 do Imperio Romano.\nNo s\u00e9culo I, San Paulo visitou as illas d\u00faas veces, e San Xo\u00e1n en numerosas ocasi\u00f3ns, conseguiu converter ao cristianismo \u00e1s illas, coloc\u00e1ndoos entre as primeiras rexi\u00f3ns cristi\u00e1s. San Xo\u00e1n finalmente residiu entre eles, estando exiliado en Patmos, onde escribiu a s\u00faa famosa \"Apocalipse\".\nIdade Media.\nCando no 395 se dividiu o Imperio Romano en d\u00faas metades, oriental e occidental, as illas pasaron a formar parte da parte oriental, que m\u00e1is tarde se converteu no Imperio bizantino. Formaron parte del durante case mil anos, a\u00ednda que foron interrompidos por numerosas invasi\u00f3ns. Foi durante este per\u00edodo que comezaron a rexurdir como unha entidade independente, e o termo \"Dodecaneso\" en si data de cara a o s\u00e9culo 8. Moitas evidencias do per\u00edodo bizantino queda nas illas hoxe en d\u00eda, sobre todo en centos de igrexas da \u00e9poca que se poden ver en varios estados de preservaci\u00f3n.\nNo s\u00e9culo XIII, coa cuarta cruzada, os italianos empezaron a invadir partes do Dodecaneso, que permanecer\u00e1 baixo o poder nominal do Imperio de Nicea; as familias venecianas (Querini , Cornaro) e a xenovesa (Vignoli) rexentaron algunhas das illas durante breves per\u00edodos, mentres que os monxes Basilianos mandaron sobre Patmos e Leros. Para rematar, no s\u00e9culo XIV, a \u00e9poca bizantina, chegou ao seu fin cando as illas foron tomadas polas forzas da Orde de Malta (Cabaleiros de San Xo\u00e1n): Rodas foi conquistada en 1309, e o resto das illas caeron gradualmente nos seguintes decenios. Os Cabaleiros fixeron de Rodas a s\u00faa fortaleza, e converteron a s\u00faa capital nunha grandiosa cidade medieval dominada por unha impo\u00f1ente fortaleza, tam\u00e9n constru\u00edron fortificaci\u00f3ns e cidadelas esparexidas polo resto das illas.\nEstas fortificaci\u00f3ns demostraron ser suficiente para rexeitar as invasi\u00f3ns do sult\u00e1n de Exipto en 1444 e de Mehmed II en 1480. Finalmente, con todo, a cidadela de Rodas caeu ante o grande ex\u00e9rcito de Suleiman I en 1522, xunto co resto das outras illas . Os cabaleiros que quedaban fuxiron a Malta.\nDominio otom\u00e1n.\nAs\u00ed comezou un per\u00edodo de varios centos de anos no Imperio Otom\u00e1n. O Dodecaneso formou o \"vilaiete (provincia ou gobernaci\u00f3n) das illas\" (en turco otom\u00e1n, \"vil\u00e2yet\"). A poboaci\u00f3n tivo unha serie de privilexios. Polo edito de Suleiman, pagaban un imposto especial a cambio dun estatuto de autonom\u00eda que prohib\u00eda aos xenerais otom\u00e1ns interferir nos seus asuntos civ\u00eds ou maltratar \u00e1 poboaci\u00f3n. Estas garant\u00edas, combinadas cunha localizaci\u00f3n estrat\u00e9xica na encrucillada da navegaci\u00f3n mediterr\u00e1nea, permitiu \u00e1s illas prosperar. A\u00ednda que as simpat\u00edas da poboaci\u00f3n maioritariamente grega (s\u00f3 en Rodas e Cos hab\u00eda comunidades turcas) inclin\u00e1banse fortemente cara a Grecia na s\u00faa declaraci\u00f3n de independencia en 1822, os insulares non se uniron \u00e1 guerra de Independencia grega, continuando cunha existencia semiaut\u00f3noma como un arquip\u00e9lago de comerciantes gregos dentro do Imperio Otom\u00e1n. De feito, o s\u00e9culo 19 resultou ser un dos m\u00e1is pr\u00f3speros para as illas, unha serie de mansi\u00f3ns datan desta \u00e9poca.\nO dominio italiano.\nTras o estalido da guerra \u00edtalo-turca en Libia, as illas finalmente declararon a s\u00faa independencia do Imperio Otom\u00e1n en 1912, proclamaron un Estado independente como a Federaci\u00f3n das illas do Dodecaneso. Este estado nacente foi anulado case inmediatamente pola invasi\u00f3n de Italia, que desexaba as illas, e especialmente a fortaleza de Rodas, para controlar a comunicaci\u00f3n entre Turqu\u00eda e Libia. Os italianos ocuparon todo o Dodecaneso, f\u00f3ra de Kastellorizo, que posteriormente foi temporalmente ocupada por Francia.\nDespois do fin da guerra, de acordo co Primeiro Tratado de Lausana, Italia mant\u00e9n a ocupaci\u00f3n das illas, como garant\u00eda da execuci\u00f3n do tratado. Tras a declaraci\u00f3n de guerra de Italia contra o Imperio Otom\u00e1n (21 de agosto de 1915), a guerra de ocupaci\u00f3n das illas comezou de novo.\nDurante a primeira guerra mundial, con Italia, aliada a Francia e Gran Breta\u00f1a, as illas convert\u00e9ronse nunha importante base naval brit\u00e1nica e francesa, utilizada como punto de apoio lox\u00edstico para numerosas campa\u00f1as, a m\u00e1is famosa a de Gallipoli. Durante a guerra, algunhas das illas m\u00e1is pequenas foron ocupadas polos franceses e brit\u00e1nicos, Rodas contin\u00faa ocupada polos italianos.\nLogo da guerra, co Tratado de Lausana o Dodecaneso foi formalmente anexionado por Italia, como \"Possedimenti Italiani dell'Egeo\".\nMussolini emprendeu un programa de italianizaci\u00f3n, coa esperanza de facer de Rodas un centro moderno de transporte que servise como punto focal para a difusi\u00f3n da cultura italiana no Levante.\nO programa fascista ten alg\u00fans efectos positivos nos seus intentos de modernizaci\u00f3n das illas, o que resulta na erradicaci\u00f3n da malaria, a construci\u00f3n de hospitais, acuedutos, a central para proporcionar luz el\u00e9ctrica \u00e1 capital de Rodas e o establecemento do Catastro no Dodecaneso. O castelo principal dos Cabaleiros de San Xo\u00e1n tam\u00e9n foi reconstru\u00eddo.\nDurante a segunda guerra mundial, Italia uniuse \u00e1s Potencias do Eixo, o Dodecaneso e utilizado como base lox\u00edstica, para a invasi\u00f3n de Creta en 1940. Logo da rendici\u00f3n de Italia en setembro de 1943, as illas conv\u00e9rtense brevemente nun campo de batalla entre os alem\u00e1ns e as forzas aliadas, inclu\u00eddos os italianos, (ver Batalla de Leros). Os alem\u00e1ns aguantaron na Campa\u00f1a do Dodecaneso, a pesar de que foron expulsados da Grecia continental, en 1944, o Dodecaneso estivo ocupado ata o final da guerra en 1945, tempo durante o cal case toda a poboaci\u00f3n xud\u00eda que era de 6.000 habitantes foron deportados e asasinados. S\u00f3 1.200 destes xudeus de fala ladina sobreviviron grazas \u00e1 sorte de escapar \u00e1 pr\u00f3xima costa de Turqu\u00eda.\nLogo da segunda guerra mundial.\nTras a guerra, as illas convert\u00e9ronse nun protectorado militar brit\u00e1nico, e foilles permitido dirixiren os seus propios asuntos civ\u00eds, polo que as illas informalmente estaban unidas a Grecia, a\u00ednda que baixo soberan\u00eda separada e control militar. A pesar das obxecci\u00f3ns de Turqu\u00eda, que desexaba as illas, foron formalmente unidas a Grecia polo Tratado de paz con Italia de 1947, po\u00f1endo fin a 740 anos de dominio estranxeiro sobre as illas.\nHoxe en d\u00eda, de Rodas e o Dodecaneso son populares destinos tur\u00edsticos."}
{"id": "17699", "revid": "98629", "url": "https://gl.wikipedia.org/wiki?curid=17699", "title": "Lesbos", "text": "Lesbos \u00e9 un illa de Grecia, tam\u00e9n chamada de Mitilene. Local\u00edzase no mar Exeo, pr\u00f3ximo a Turqu\u00eda. En grego moderno, o nome da illa \u00e9 Lesvos, e os seus habitantes son chamados de lesvianos ou lesvianotas. As principais cidades da illa son Mitil\u00edni, Kalloni, Mithyma, Plomarion, Axiasos e Petra, e local\u00edzase no concello grego do mesmo nome.\nA illa leva sido habitada desde a Idade de Bronce. A primeira menci\u00f3n a ela \u00e9 feita en rexistros hititas como \"Lazpa\". Outros nomes antigos son \"Lassia\", \"Imerti\", \"Aegira\", \"Isa\", \"Mythonis\" e \"Les-Ba\".\nLesbos foi o centro dunha civilizaci\u00f3n no VI s\u00e9culo a.C, tendo sido o lar dos poetas Safo e Alceo de Mitilene. En 428 a.C., Lesbos xuntouse \u00e1 Liga de Delos nunha revolta sen \u00e9xito contra Atenas. Arist\u00f3teles e Epicuro tam\u00e9n moraron aqu\u00ed.\nNa mitolox\u00eda grega, \"Lesbos\" tam\u00e9n era o nome do deus padroeiro da illa. Lesbos era fillo de Lafita e casou con Metima.\nA palabra \"l\u00e9sbica\" v\u00e9n do nome desta illa. A s\u00faa orixe est\u00e1 nos poemas de Safo de Lesbos, onde se describe o amor entre mulleres. Debido a isto, Lesbos \u00e9 frecuentemente destino tur\u00edstico de cruceiros e outros paseos para lesbianas. Mentres, as autoridades lesbovitas non aproban enteiramente isto, e a alg\u00fans nav\u00edos de cruceiro xa lles foi negado o permiso para atracaren na illa.\nXeograf\u00eda.\nLesbos at\u00f3pase no extremo oriental do mar Exeo, fronte \u00e1 costa de Turqu\u00eda (Golfo de Edremit), no punto m\u00e1is estreito, s\u00f3 hai 5\u00b45\u00a0km de distancia \u00e1 costa turca continental. A forma da illa \u00e9 m\u00e1is ou menos triangular, pero con dous profundos golfos, o de Kalloni, cunha entrada na costa sur, e o de Gera, no sueste.\nA illa \u00e9 boscosa e monta\u00f1osa, con dous grandes picos, o Monte Lepetymnos de 968 m e o Monte Olympos de 967 m, que dominan o norte e o centro da illa. A s\u00faa orixe volc\u00e1nico manif\u00e9stase nas s\u00faas augas termais e os dous golfos.\nLesbos \u00e9 verde, acertadamente chamado \"Illa Esmeralda\", cunha maior variedade de flora do esperado para o tama\u00f1o da illa. As oliveiras cobren o 40% da illa, sumando un total de 11 mill\u00f3ns de unidades, xunto con outras \u00e1rbores froiteiras. Os bosques mediterr\u00e1neos de pi\u00f1eiros, casti\u00f1eiros e alg\u00fans carballos ocupan o 20%, e o resto \u00e9 terra de cultivo e chan urbano. Ao oeste da illa at\u00f3pase o segundo bosque do mundo de sequoias petrificado.\nA s\u00faa econom\u00eda bas\u00e9ase na agricultura. O turismo en Mitilene, grazas ao seu aeroporto internacional, e as praias de Plomari, Molyvos e Ereso contrib\u00faen de xeito substancial \u00e1 riqueza da s\u00faa econom\u00eda.\nHistoria.\nA illa aparece mencionada como Lazpas nas inscrici\u00f3ns hititas. Homero ch\u00e1maa Macaros, e Macar \u00e9 o suposto quinto rei da illa; Macaros era a sede do culto ao deus Lesbos.\nMitilene, nome dado a mi\u00fado a toda a illa, foi fundada no s\u00e9culo -XI supostamente polos Pent\u00edlidas chegados de Tesalia, que gobernaron a illa ata que foron derrocados por unha revolta popular ao comezo do s\u00e9culo VI a,C.\nOutras cinco cidades tiveron reis, pero igualmente foron progresivamente expulsados nos s\u00e9culos -VII e -VI e establec\u00e9ronse gobernos olig\u00e1rquicos ou tiran\u00edas. Todas as cidades foron colonizadas por tesalios cos que se impuxo a colonizaci\u00f3n e\u00f3lica e a poetisa Safo a\u00ednda escrib\u00eda no dialecto e\u00f3lico do grego. As cidades da illa eran tributarias do rei Creso de Lida polos seus posesi\u00f3ns na costa (Creso non dominou nunca a illa), pero cando este foi derrotado polos persas en -546, a illa pasou a dominio persa e houbo de pactar o pago dun tributo e o env\u00edo de soldados cando o rei ped\u00edseo.\nNo s\u00e9culo -V, a cidade de Arisbe (Arisvi) foi destru\u00edda per Metimna e o n\u00famero de cidades independentes quedou reducido a cinco: (Mitilene, Metimna, Antisa, Ereso e Pirra). Contribu\u00edron a fundar Naucratis en Exipto e ali\u00e1ronse con Mileto contra o tirano Pol\u00edcrates de Samos que os derrotou.\nPermaneceron tributarias do rei de Persia ata -499, cando foi derrocado o tirano Coes de Axandros, favorable a Persia, e a illa uniuse \u00e1 revolta xonia pronto sufocada (-494). A vitoria ateniense en Salamina en -480 supuxo o fin do dominio persa en Lesbos.\nA illa tivo sempre tendencia olig\u00e1rquica, pero elementos pr\u00f3ximos \u00e1 democracia acab\u00e1ronse impondo e as cinco cidades baixo a hexemon\u00eda de Mitilene (-477), ingresaron na confederaci\u00f3n de Delos (-471) e excepto por unha breve revolta (Metimna non tomou parte); as demais cidades fosen castigadas e repartiuse as terras entre cidad\u00e1ns atenienses) e permaneceron al\u00ed ata o final da guerra do Peloponeso cando caeron en mans de Esparta (-405) e da oligarqu\u00eda local aliada a Esparta.\nEn -392, Atenas reconquistou as cinco cidades; pero pola paz de Ant\u00e1lcidas restableceuse a s\u00faa independencia en -387.\nEn -369 ingresou na segunda liga ateniense, pero caeu baixo dominio persa en -357. Cando Alexandre Magno ga\u00f1ou a batalla de Gr\u00e1nico, as cidades declar\u00e1ronse ao seu favor, pero foron sometidas pola frota persa dirixida por Memn\u00f3n de Rodas.\nO xeneral macedonio Hex\u00e9loco conquistou a illa cara ao -331 (Memn\u00f3n morreu) e pasou a Macedonia, dentro da que permaneceu ata o -167 en que houbo de asinar un tratado cos romanos. Nesta guerra, Labeo destru\u00edu Antisa por axudar aos macedonios e incorporou aos seus habitantes aos de Metimna.\nEn -89, as cidades da illa ali\u00e1ronse a Mitr\u00eddates VI Eup\u00e1tor, rei do Ponto, e os romanos desembarcaron en -88 e establec\u00e9ronse permanentemente al\u00ed, destru\u00edndo Mitilene, acusada de encabezar a alianza p\u00f3ntica por liberar o rei a M. Aquilio; Mitilene. A \u00faltima cidade leal a Mitr\u00eddates foi conquistada por M. Minucio Termo, e na batalla distingu\u00edronse Xulio C\u00e9sar que recibiu unha coroa por salvar a un soldado.\nCneo Pompeio, a petici\u00f3n de Te\u00f3fanes, reco\u00f1eceulle poucos anos despois unha certa autonom\u00eda como cidade libre baixo dominio romano (-79); a muller e o fillo de Pompeio estiveron en Mitilene ata o final da campa\u00f1a que acabou en Farsalia.\nNesta \u00e9poca, Mitilene foi de feito a capital da provincia romana de Asia. En 70 o emperador Vespasiano suprimiulle os privilexios, que, no entanto, foron restaurados por Hadriano en 117. A cidade emitiu moeda baixo diversos emperadores.\nCoa divisi\u00f3n provincial de Constantino I o Grande, a illa foi inclu\u00edda na Provincia Insularum (Hierocles p.\u00a0686).\nDurante a \u00e9poca cristi\u00e1 constru\u00edronse numerosas igrexas e bas\u00edlicas (m\u00e1is de 50).\nEn 769 foi saqueada polos eslavos, en 821, 881 e 1055 polos sarracenos, polos venecianos en 1125 e polos catal\u00e1ns no s\u00e9culo XIII.\nNo 801 foi o lugar de exilio da emperatriz bizantina Irene, que morreu al\u00ed o 15 de agosto de 802. Cara ao 1090, Tzashas, emir de Esmirna, conquistou Mitilene, pero fracasou ante Metimna. Aleixo I Comneno enviou unha expedici\u00f3n que recuperou Mitilene.\nEn 1204 foi parte dos dominios directos do emperador latino e no 1224 foi ocupada polo emperador de Nicea. A partir do 1270 concedeuse privilexios comerciais aos xenoveses, pero a soberan\u00eda permaneceu bizantina.\nOs xenoveses quix\u00e9rona ocupar en 1346, pero o ataque imperial a Qu\u00edos impediuno, pero pouco despois Francesco I Gattiluso, un patricio xenov\u00e9s que puxo ao servizo do bizantino Xo\u00e1n V Pale\u00f3logo naves e homes para axudalo a recuperar o trono do que fora desposu\u00eddo (1354), recibiu a cambio a se\u00f1or\u00eda de Lesbos e a man da s\u00faa filla Mar\u00eda (17 de xullo de 1355), a\u00ednda que, c\u00f3mpre dicir que os Gattiluso foron aliados fieis do imperio e aceptaron a cultura bizantina.\nOs otom\u00e1ns atacaron a illa o d\u00eda 25 de decembro de 1455 e ocup\u00e1rona excepto Metimna, e os otom\u00e1ns s\u00f3 se retiraron no 1456 a cambio da cesi\u00f3n de Tasos (outra illa dos Gattilusio) e o aumento do tributo; pero en 1462, acusaron ao se\u00f1or local Nicolo II Gattiluso de depor e matar ao seu irm\u00e1n Domenicco I Gattiluso, tributario dos turcos. Mitilene foi destru\u00edda e logo de 15 d\u00edas de resistencia Nicolo rendeuse e foi levado a Constantinopla xunto con outros membros da familia, e foi executado, e a s\u00faa irm\u00e1 Mar\u00eda (esposa do ex emperador Alexandre Comneno de Trebisonda), muller moi bela, crese que foi inclu\u00edda no har\u00e9n do sult\u00e1n.\nNa guerra dos Balc\u00e1ns de 1912 os gregos ocuparon a illa, que permanece no seu poder."}
{"id": "17702", "revid": "98629", "url": "https://gl.wikipedia.org/wiki?curid=17702", "title": "H.G. Wells", "text": "Herbert George Wells, m\u00e1is co\u00f1ecido como H. G. Wells, nado o 21 de setembro de 1866 en Atlas House, Bromley, Kent , e finado o 13 de agosto de 1946, foi un escritor brit\u00e1nico. Estivo nomeado catro veces ao Premio Nobel de Literatura.\nBiograf\u00eda.\nPrimeiros anos, estudos e relaci\u00f3ns.\nNaceu o 21 de setembro de 1866 en Bromley, hoxe inclu\u00eddo no Gran Londres, daquela en Kent, como terceiro fillo de Joseph Wells e da s\u00faa esposa Sarah Neal. A familia pertenc\u00eda \u00e1 empobrecida clase media-baixa. Os seus pais eran antigos criados que estableceran un pequeno negocio, ademais o pai xogaba ao cr\u00edcket profesionalmente. En 1874 como consecuencia dunha fractura dunha perna, H. G. Wells tivo que pasar un tempo na cama, durante ese tempo afeccionouse \u00e1 lectura. En 1877 o seu pai lesionouse e tivo que deixar o cr\u00edcket, Wells para a axudar \u00e1 econom\u00eda familiar empregouse como aprendiz nunha tenda de tecidos. En 1883 logrou un emprego de mestre na Midhurst Grammar school ata que conseguiu unha bolsa de estudos na Escola Normal de Ciencias de Londres, onde estuda biolox\u00eda con T.H. Huxley e participa no debate pol\u00edtico acheg\u00e1ndose \u00e1s posici\u00f3ns socialistas da Sociedade Fabiana, foi un dos fundadores do xornal da s\u00faa escola, \"The Science School Journal\". En 1887 perdeu a bolsa ao suspender xeolox\u00eda e marcha a vivir cunha t\u00eda s\u00faa que ten unha filla, Isabel, coa que Wells casou en 1891, pero en 1894 d\u00e9ixaa por unha alumna s\u00faa, Amy Catherine, con quen tivo dous fillos. Ademais Wells tivo relaci\u00f3ns coa feminista Margaret Sanger e coas escritoras Amber Reeves e Rebecca West. Wells mantivo correspondencia coa galega Hildegart Rodr\u00edguez Carballeira, e ti\u00f1a a pretensi\u00f3n de que fose a s\u00faa secretaria en Londres en 1933, pero Hildegart foi asasinada ao pouco pola s\u00faa nai Aurora R. Carballeira.\nDiversidade de x\u00e9neros.\nWells foi un autor prol\u00edfico que escribiu nunha variedade de x\u00e9neros literarios, inclu\u00edndo ciencia ficci\u00f3n, ducias de novelas, relatos, obras de cr\u00edtica social, s\u00e1tiras, biograf\u00edas e autobiograf\u00edas. \u00c9 lembrado polas s\u00faas novelas de ciencia ficci\u00f3n e \u00e9 frecuentemente citado como o \"pai da ciencia ficci\u00f3n\" xunto con Jules Verne e Hugo Gernsback.\nVisi\u00f3n social.\nDurante a s\u00faa vida foi reco\u00f1ecido como un cr\u00edtico social con visi\u00f3n de futuro, mesmo prof\u00e9tica, que dedicou o seu talento literario ao desenvolvemento dunha visi\u00f3n progresista escala global. Wells estudou orixinalmente biolox\u00eda e as s\u00faas ideas sobre cuesti\u00f3ns \u00e9ticas desenvolv\u00e9ronse nun contexto espec\u00edfico e fundamentalmente darwinista. Tam\u00e9n foi sempre un socialista que moitas veces (a\u00ednda que non sempre, como no inicio da primeira guerra mundial) simpatizaba coas opini\u00f3ns pacifistas. Os seus traballos posteriores foron cada vez m\u00e1is pol\u00edticos e did\u00e1cticas, deixando de lado a ciencia ficci\u00f3n, mentres que \u00e1s veces indicaba en documentos oficiais que a s\u00faa profesi\u00f3n era o xornalismo. Novelas como \"Kipps\" ou \"The Story of Mr. Polly\", que describen a vida de clase media baixa, levou a suxerir que era un digno sucesor de Charles Dickens, a\u00ednda que Wells retratou numerosos estratos sociais e mesmo intentou, en \"Tono-Bungay\" (1909), un diagn\u00f3stico da sociedade inglesa no seu conxunto. Padecendo diabetes, Wells cofundou \"The Diabetic Association\" (hoxe co\u00f1ecida como \"Diabetes UK\") en 1934 con fins ben\u00e9ficos. Por mor dos seus escritos relacionados coa ciencia, en 1970 decidiuse na s\u00faa honra chamar H. G.\u00a0Wells a un astroblema lunar situado no lado afastado da L\u00faa.\nNa ciencia ficci\u00f3n.\nImaxinou viaxar no tempo, invasi\u00f3ns alien\u00edxenas, invisibilidade e enxe\u00f1er\u00eda biol\u00f3xica. Entre as s\u00faas obras m\u00e1is destacadas est\u00e1n \"A m\u00e1quina do tempo\" (1895, levada ao cine polo seu bisneto Simon Wells como \"A m\u00e1quina do tempo\" en 2002), \"A illa do doutor Moreau\" (1896), \"O home invisible\" ( 1897), \"A guerra dos mundos\" (1898) e \"A guerra no aire\" (1907). \nComo \"futurista\", escribiu varias obras ut\u00f3picas e previu a chegada dos avi\u00f3ns, tanques, viaxes espaciais, armas nucleares, televisi\u00f3n por sat\u00e9lite, e foi dos poucos, con Isaac Asimov, que predixo algo similar a internet.\nObra.\nEn 1888 publica o seu primeiro relato, \"The Chronic Argonauts\", en \"The Science School Journal\", pero foi con \"The Time Machine\" (\"A m\u00e1guina do tempo\") (1895), \"The Island of Dr. Moreau\" (\"A illa do doutor Moreau\"), \"The Invisible Man\" (\"O home invisible\") (1896) e \"The War of the Worlds\" (\"A guerra dos mundos\") (1898) cos que acada a popularidade. Con clara influencia de Jules Verne, trata temas que se converter\u00e1n en cl\u00e1sicos da ciencia ficci\u00f3n como o da fantas\u00eda cient\u00edfica, o cuestionamento da propia humanidade ou a invasi\u00f3n extraterrestre. Escribiu tam\u00e9n unha serie de novelas ut\u00f3picas como \"In the Days of the Comet\" ou \"The Shape of Things to Come\""}
{"id": "17703", "revid": "1131", "url": "https://gl.wikipedia.org/wiki?curid=17703", "title": "Dombod\u00e1n, Arz\u00faa", "text": "San Cristovo de Dombod\u00e1n \u00e9 unha parroquia situada \u00f3 suroeste do concello coru\u00f1\u00e9s de Arz\u00faa na comarca de Arz\u00faa. Segundo datos do IGE, no ano 2018 ti\u00f1a unha poboaci\u00f3n de 224 habitantes (107 homes e 117 mulleres). Limita co concello de Touro. O seu relevo, a\u00ednda que non agreste tampouco \u00e9 plano, e vai desde o r\u00edo Ulla at\u00e9 o couto do Viso. A s\u00faa poboaci\u00f3n ded\u00edcase \u00f3 sector primario de forma xeneralizada, a\u00ednda que tam\u00e9n estea presente o sector servizos, o comercio e a construci\u00f3n.\nPatrimonio hist\u00f3rico art\u00edstico.\nA s\u00faa igrexa parroquial data de 1756. Feita en cantar\u00eda, a s\u00faa fachada \u00e9 de estilo barroco-compostel\u00e1n. Est\u00e1 coroada cunha espadana de caracter\u00edsticas semellantes \u00e1s das priorais da Mari\u00f1a de Lugo. O resto da nave est\u00e1 feita en pedra ordinaria.\nNo seu interior hai dous retablos: o Maior e o das Dolores, \u00e1mbolos dous de finais do s\u00e9culo XVIII (1797), feitos polo mestre arquitecto e escultor Juan Dom\u00ednguez seguindo os planos de Miguel Ferro Caaveiro.\nS\u00e1bese que esta capela pertenceu \u00f3 pazo de Brandeso. Ve\u00f1en a este Santuario a pedir contra o gurgullo do gran e por un bo parto. Esta petici\u00f3n implica revirar unha tella da Capela como \"recordatorio\".\nFestas.\nCel\u00e9branse as s\u00faas festas os d\u00edas 30 e 31 de xullo, e no primeiro domingo de setembro cel\u00e9brase a Romar\u00eda do Viso na capela do mesmo nome, situada na cima do couto do Viso, desde onde se di que a Virxe pode ver a do Corpi\u00f1o e a de Rendal.\nNa parroquia at\u00f3pase tam\u00e9n o Museo Vivente do Mel."}
{"id": "17704", "revid": "89787", "url": "https://gl.wikipedia.org/wiki?curid=17704", "title": "\u00c1tica", "text": "\u00c1tica (, ou ) \u00e9 unha rexi\u00f3n hist\u00f3rica que abarca a cidade de Atenas, a capital de Grecia. A rexi\u00f3n hist\u00f3rica c\u00e9ntrase na pen\u00ednsula \u00c1tica, que se proxecta no mar Exeo. A moderna rexi\u00f3n administrativa de \u00c1tica \u00e9 m\u00e1is ampla que a rexi\u00f3n hist\u00f3rica e incl\u00fae as Illas Sar\u00f3nicas, Citera, e o municipio de Troizinia no Peloponeso continental. A historia da \u00c1tica est\u00e1 estreitamente ligada \u00e1 de Atenas, que, desde o per\u00edodo cl\u00e1sico, foi unha das cidades m\u00e1is importantes do mundo antigo.\nXeograf\u00eda.\n\u00c1tica \u00e9 unha pen\u00ednsula triangular que penetra no mar Exeo. Delimita de forma natural no norte con Beocia polo longo cordal de 16\u00a0km. de Citer\u00f3n. Ao oeste, est\u00e1 bordeado polo mar e a canle de Corinto. O Golfo Sar\u00f3nico at\u00f3pase ao sur, e a illa de Eubea at\u00f3pase en augas do norte e as costas do leste. As monta\u00f1as dividen a pen\u00ednsula nas chairas de Pedias, Mesogaia, e Thriasion. As monta\u00f1as da \u00c1tica son Hymettus, na parte oriental de Geraneia, Parnitha (a monta\u00f1a m\u00e1is alta da \u00c1tica), Aigaleo e Penteli. As catro monta\u00f1as, Aigaleo, Parnitha, Pent\u00e9lico e Hymettus (en sentido horario desde o suroeste), delinean a planicie monta\u00f1osa na que a \u00e1rea metropolitana de Atenas-Pireo est\u00e9ndese agora. A chaira de Mesoga\u00eda, que agora se chama Mesogeia, at\u00f3pase ao leste do Monte Hymettus e est\u00e1 unida ao norte polos contrafortes do monte Pent\u00e9lico, ao leste co golfo eubeo e o Monte Myrrhinous (moderno Merenta), e ao sur polas monta\u00f1as de Laurium (moderna Lavrio). O gran dep\u00f3sito de auga de Atenas, o Lago Marat\u00f3n, \u00e9 un lago artificial creado por un represamento en 1920. Pi\u00f1eiros e abetos cobren a \u00e1rea ao redor de Parnitha. Hymettus, Penteli, Myrrhinous e Laurium est\u00e1n cubertas de bosques de pi\u00f1eiros, mentres que o resto est\u00e1 cuberto por arbustos.\nO Kifisos \u00e9 o r\u00edo m\u00e1is longo da \u00c1tica.\nDe acordo con Plat\u00f3n, os l\u00edmites antigos da \u00c1tica foron fixados polo Istmo, e, cara ao continente, estend\u00e9ronse ata as alturas de Citer\u00f3n e Parnes. A li\u00f1a l\u00edmite descendeu cara ao mar, limitado polo distrito de Oropo \u00e1 dereita e polo r\u00edo Asopo \u00e1 esquerda.\nHistoria.\nA historia antiga.\nDurante a antig\u00fcidade, os atenienses xact\u00e1banse de ser os \"aut\u00f3ctonos, o que quere dicir que eles eran os habitantes orixinais da zona e non se trasladaron a Atenas doutro lugar. As tradici\u00f3ns actuais no per\u00edodo cl\u00e1sico relatan que, durante a idade escura grega, \u00c1tica converteuse no refuxio dos x\u00f3nicos, que pertenc\u00eda a unha tribo do norte do Peloponeso. Supostamente, os x\u00f3nicos foran obrigados a abandonar a s\u00faa terra natal polos aqueos, que foran forzados a sa\u00edr da s\u00faa terra natal pola invasi\u00f3n d\u00f3rica Supostamente, os x\u00f3nicos integr\u00e1ronse cos \u00e1ticos antigos, que, despois, consider\u00e1banse parte da tribo x\u00f3nica e falaban o dialecto x\u00f3nico. Moitos xonios m\u00e1is tarde deixaron a \u00c1tica para colonizar a costa exea de Asia Menor e para crear as doce cidades de Xonia.\nDurante o per\u00edodo mic\u00e9nico, os \u00e1ticos viv\u00edan en sociedades agr\u00edcolas aut\u00f3nomas. Os principais lugares onde se atoparon restos prehist\u00f3ricos son Marat\u00f3n, Rafina, Nea Makri, Braur\u00f3n, Thorikos, Agios Kosmas, Eleusis, Menidi, Markopoulo, Spata, Afidna e Atenas. Todos estes asentamentos floreceron durante o per\u00edodo mic\u00e9nico.\nSegundo a tradici\u00f3n, \u00c1tica compo\u00f1\u00edase de doce pequenas comunidades durante o reinado de C\u00e9crops, o lendario rei x\u00f3nico da \u00c1tica. Estrab\u00f3n as\u00edgnalles estes nomes Cecropia, Tetrapolis, Exacria, Decelia, Eleusis, Aphidna, Thoricus, Braur\u00f3n, Cytheris, Esfeto, Cephissia e Phalems. Estes dise que se incorporaron m\u00e1is adiante nun estado ateniense durante o reinado de Teseo, o m\u00edtico rei de Atenas. Os historiadores modernos consideran que \u00e9 m\u00e1is probable que as comunidades incorpor\u00e1ronse progresivamente nun estado ateniense durante os s\u00e9culos VIII e VII antes de Cristo.\nAta o s\u00e9culo VI aC, familias aristocr\u00e1ticas viv\u00edan unha vida independente nos suburbios. A tiran\u00eda de Pis\u00edstrato e as reformas implementadas por Cl\u00edstenes fixeron que as comunidades locais perderan a s\u00faa independencia e sucumbiran \u00e1 administraci\u00f3n central en Atenas. Como resultado destas reformas, a \u00c1tica dividiuse en aproximadamente un centenar de municipios, as demes (\"d\u0113moi\", \u03b4\u1fc6\u03bc\u03bf\u03b9), e tam\u00e9n en tres grandes sectores: a cidade (\u1f04\u03c3\u03c4\u03c5), que comprend\u00eda as \u00e1reas do centro de Atenas, Ymittos, Aegaleo e o p\u00e9 do monte Parnes, a costa (\u03c0\u03b1\u03c1\u03ac\u03bb\u03b9\u03b1), que incl\u00fae a \u00e1rea entre Eleusis e Cabo Sunion e a \u00e1rea ao redor da cidade (\u1f10\u03c3\u03c9\u03c4\u03b5\u03c1\u03b9\u03ba\u03cc-\u03bc\u03b5\u03c3\u03bf\u03b3\u03b1\u03af\u03b1), habitada por persoas que viv\u00edan no norte do monte Parnitha, Penteliko e a zona leste da monta\u00f1a de Hymettus. Principalmente, cada unidade c\u00edvica inclu\u00eda partes iguais de xente do pobo, mari\u00f1os, e labregos. Unha \"tritt\u00fds\" ( \"terzo\") de cada sector constitu\u00eda unha tribo. En consecuencia, \u00c1tica comprendeu dez tribos.\nFortalezas.\nDurante o per\u00edodo cl\u00e1sico, Atenas fortificouse ao norte coa fortaleza de Eleutherae, que se conserva ben. Outras fortalezas son as de Oenoe, Decelia e Afidna. Para protexer as minas de Laurium, na costa, Atenas fortificouse con murallas en Rhamnus, Thoricus, Sunion, An\u00e1vissos , Pireo e Eleusis.\nLugares de culto.\nMalia que at\u00f3panse restos arqueol\u00f3xicos en case toda a zona da \u00c1tica, as m\u00e1is importantes son as que se atopan en Eleusis. O culto as deusas Dem\u00e9ter e Cora, a partir do per\u00edodo mic\u00e9nico, continuou ata finais dos anos da antig\u00fcidade.\nMoitos outros tipos de culto p\u00f3dense remontar \u00e1 prehistoria. Por exemplo, o culto a Pan e as ninfas era com\u00fan en moitas zonas da \u00c1tica, tales como Marat\u00f3n, Parnes e Ymittos.\nO deus do vi\u00f1o, Dionisio, adorouse principalmente na zona de Icaria, agora barrio de Dionisio. Ifixenia e Artemis ador\u00e1ronse en Braur\u00f3n, Artemis en Rafina, Athena en Sunion, Afrodita en Iera Odos, e Apolo en Daphne.\nO festival de calqueas celebr\u00e1banse cada outono na \u00c1tica. O festival honraba aos deuses Hefesto e Athena Ergane.\nPer\u00edodo medieval.\nDespois do per\u00edodo da antig\u00fcidade, \u00c1tica estivo baixo o dominio Romano, bizantino, veneciano e otom\u00e1n. Durante o per\u00edodo bizantino, Atenas foi invadida polos godos baixo as ordes de Alarico no 396 AD. a poboaci\u00f3n de \u00c1tica diminu\u00edu en comparaci\u00f3n co \u00e1rea veci\u00f1a de Beocia.\nOs sitios de interese hist\u00f3rico datan dos s\u00e9culos XI e XII, cando a \u00c1tica estaba baixo o dominio dos francos. O gran mosteiro de Dafni, que foi constru\u00eddo no reinado de Xustiniano I, \u00e9 un caso illado que non significa un desenvolvemento xeral da \u00c1tica durante o per\u00edodo bizantino. Por outra banda, os edificios constru\u00eddos durante os s\u00e9culos XI e XII mostran un maior desenvolvemento que continuou durante o dominio dos francos, que non impuxeron un dominio estrito.\nDurante o dominio otom\u00e1n, Atenas gozou dalg\u00fans dereitos. Con todo, ese non foi o caso para os pobos do \u00c1tica. Grandes \u00e1reas foron tomadas polos turcos, que aterrorizaron \u00e1 poboaci\u00f3n coa axuda dos sipaios. Os mosteiros de \u00c1tica xogaron un papel crucial na preservaci\u00f3n da cultura grega dos pobos.\nMalia os seus conquistadores, \u00c1tica logrou manter as s\u00faas tradici\u00f3ns. Este feito dem\u00f3strase pola preservaci\u00f3n de top\u00f3nimos antigos tales como Oropo, Dionisio, Eleusis e Marat\u00f3n.\nDurante a Guerra de Independencia grega, os campesi\u00f1os do \u00c1tica foron os primeiros en rebelarse (abril de 1821), e ocuparon Atenas apoder\u00e1ronse da Acr\u00f3pole que foi entregado aos gregos en xu\u00f1o de 1822.\n\u00c1tica logo de 1829.\n\u00c1tica, pertence ao estado grego independente. A partir de 1834, refundouse Atenas e converteuse na nova capital grega (trasladada dese Nafplio en Arg\u00f3lida), e a xente doutras partes de Grecia comezou gradualmente a repoboar a \u00c1tica. O aumento m\u00e1is espectacular veu cos refuxiados gregos de Anatolia logo dos intercambios de poboaci\u00f3n entre Grecia e Turqu\u00eda no marco do Tratado de Lausana. Hoxe en d\u00eda, gran parte de \u00c1tica est\u00e1 ocupada pola Atenas urbana. A rexi\u00f3n grega moderna de \u00c1tica incl\u00fae a \u00c1tica cl\u00e1sica, as\u00ed como as Illas Sar\u00f3nicas , unha pequena parte do Peloponeso ao redor de Trec\u00e9n e a illa x\u00f3nica de Citerea.\nClima.\n\u00c1tica goza dun clima mediterr\u00e1neo. Ten un per\u00edodo distinto, longo e seco no ver\u00e1n e un per\u00edodo curto, h\u00famido no inverno. A precipitaci\u00f3n m\u00e1is alta experim\u00e9ntase durante os meses de inverno. A parte sur da pen\u00ednsula ten un clima quente semi\u00e1rido.\nSegundo a Organizaci\u00f3n Mundial de Meteorolox\u00eda, o rexistro oficial europeo para a temperatura m\u00e1is alta foi 48,0\u00a0\u00b0C e marcouse en Eleusis e Tatoi en 1977, co uso de term\u00f3metros m\u00ednimo-m\u00e1ximo."}
{"id": "17705", "revid": "27249", "url": "https://gl.wikipedia.org/wiki?curid=17705", "title": "Periferias de Grecia", "text": "As rexi\u00f3ns administrativas de Grecia, denominadas periferias (en ), son trece (nove no Continente e catro grupos de illas), entidades administrativas de primeiro nivel do pa\u00eds, cada unha composto por varias unidades de segundo nivel, orixinalmente prefecturas e desde 2011, unidades rexionais.\nHistoria.\nAs rexi\u00f3ns actuais establec\u00e9ronse en xullo de 1986 (o Decreto Presidencial que as establece oficialmente foi asinado en 1987), por decisi\u00f3n do ent\u00f3n ministro do Interior Menios Koutsogiorgas como entidades administrativas un segundo nivel, como complemento das prefecturas (Lei 1622/1986). Antes de 1986, exist\u00eda unha divisi\u00f3n tradicional en amplas rexi\u00f3ns xeogr\u00e1ficas rexi\u00f3ns xeogr\u00e1ficas hist\u00f3ricas (\u03b3\u03b5\u03c9\u03b3\u03c1\u03b1\u03c6\u03b9\u03ba\u03ac \u03b4\u03b9\u03b1\u03bc\u03b5\u03c1\u03af\u03c3\u03bc\u03b1\u03c4\u03b1), que, con todo, a mi\u00fado era arbitraria; non todas as rexi\u00f3ns hist\u00f3rico-xeogr\u00e1ficos tradicionais pre-1986 ti\u00f1an \u00f3rganos administrativos oficiais. A\u00ednda que as rexi\u00f3ns posteriores a 1986 bas\u00e9anse principalmente nas divisi\u00f3ns anteriores, que son xeralmente m\u00e1is pequenas e, nalg\u00fans casos, non se solapan coas definici\u00f3ns tradicionais: por exemplo, a rexi\u00f3n de Grecia Occidental, que non ti\u00f1a precedente anal\u00f3xico, comprende o territorio pertencente \u00e1 pen\u00ednsula do Peloponeso e a rexi\u00f3n tradicional de Grecia Central.\nComo parte dun proceso descentralizaci\u00f3n inspirada polo ent\u00f3n ministro do Interior Alekos Papadopoulos (\"Proxecto Kapodistrias\"), se lles outorgou m\u00e1is poderes na reforma Kapodistrias de 1997 aos gobernos locais e rexionais. Eles transform\u00e1ronse en entidades totalmente separadas polo Programa Kallikratis de 2010 (Lei 3852/2010), que entrou en vigor o 1 de xaneiro de 2011. Nos cambios de 2011, o secretario xeral designado polo goberno (\u03b3\u03b5\u03bd\u03b9\u03ba\u03cc\u03c2 \u03b3\u03c1\u03b1\u03bc\u03bc\u03b1\u03c4\u03ad\u03b1\u03c2) foi substitu\u00eddo por un gobernador rexional elixido polo pobo (\u03c0\u03b5\u03c1\u03b9\u03c6\u03b5\u03c1\u03b5\u03b9\u03ac\u03c1\u03c7\u03b7\u03c2) e un consello rexional (\u03c0\u03b5\u03c1\u03b9\u03c6\u03b5\u03c1\u03b5\u03b9\u03b1\u03ba\u03cc \u03c3\u03c5\u03bc\u03b2\u03bf\u03cd\u03bb\u03b9\u03bf) con mandato de 5 anos. Moitos poderes das prefecturas, que tam\u00e9n foron abolidas ou reformadas en unidades rexionais, transfer\u00edronse a nivel rexi\u00f3n. Os \u00f3rganos rexionais do goberno central foron \u00e1 s\u00faa vez substitu\u00eddos por sete administraci\u00f3ns descentralizadas, agrupadas dunha a tres rexi\u00f3ns en virtude dun secretario xeral nomeado polo goberno.\nLista de rexi\u00f3ns administrativas.\nAdemais das trece periferias, ao bordo da rexi\u00f3n de Macedonia centralexiste unha pequena rexi\u00f3n aut\u00f3noma, o Monte Athos (Ayion Oros, \"Monta\u00f1a Sagrada\"), un estado mon\u00e1stico baixo a soberan\u00eda grega. At\u00f3pase na m\u00e1is oriental das tres grandes pen\u00ednsulas que sobresaen no Exeo na pen\u00ednsula Calc\u00eddica."}
{"id": "17706", "revid": "23204", "url": "https://gl.wikipedia.org/wiki?curid=17706", "title": "Tesal\u00f3nica", "text": "Tesal\u00f3nica, ou popularmente Sal\u00f3nica, \u00e9 a segunda maior cidade de Grecia e principal cidade da rexi\u00f3n grega da Macedonia, Tesal\u00f3nica \n(\"\u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\", tam\u00e9n co\u00f1ecida por Sel\u00e1nik, Salonika, Thesalonica ou Sal\u00f3nica, \"\u03a3\u03b1\u03bb\u03bf\u03bd\u03af\u03ba\u03b7\") ten 800.764 habitantes, contando cos suburbios xunto ao golfo T\u00e9rmico.\nHistoria.\nFoi a capital dun dos catro distritos romanos da Macedonia, gobernada por un pretor, a partir de 146 a.C. O seu nome d\u00e9bese a Tesal\u00f3nica, media irm\u00e1 de Alexandre Magno. Casandro, o seu marido, ao mandar constru\u00edr a cidade en 316 a.C., decidiu homenaxear a esposa. Por outra banda, o nome desta muller pux\u00e9rallo Filipe II da Macedonia, xa que tivo noticia do seu nacemento no d\u00eda en que tivera unha vitoria (\"\u03bd\u03af\u03ba\u03b7\", \"n\u00edke\") sobre os tesalios.\nNa s\u00faa segunda viaxe misioneira San Paulo pregou na s\u00faa sinagoga, o templo principal dos xudeus daquela rexi\u00f3n de Macedonia, lanzando as fundaci\u00f3ns dunha das m\u00e1is influentes igrexas da \u00e9poca (a que se destina d\u00faas das ep\u00edstolas de San Paulo). Certa animosidade contra Paulo, por parte dos xudeus da cidade, levouno a fuxir a Berea.\nDesde que foi subtra\u00edda \u00e1 Macedonia, Tesal\u00f3nica formou parte do Imperio Romano e do Imperio Bizantino ata que Constantinopla foi capturada na cuarta cruzada, en 1224. A cidade tornouse na capital do Reino de Tesal\u00f3nica, fundado polos cruzados, ata ser capturada polo Despotado bizantino do Epiro en 1224. \u00c9 reconquistada polo Imperio Bizantino en 1246, mais, sen capacidade para facer fronte \u00e1s invasi\u00f3ns do Imperio Otom\u00e1n, o d\u00e9spota bizantino Andr\u00f3nico Pale\u00f3logo \u00e9 forzado a vendela a Veneza, que a mantivo ata 1430.\nBaixo o dominio do Imperio Otom\u00e1n ata 1912, a cidade pasou a chamarse Sal\u00f3nica e foi co\u00f1ecida pola s\u00faa poboaci\u00f3n maioritariamente xudaica de orixe sefard\u00ed, de feito (hab\u00eda tam\u00e9n alg\u00fans xudeus romaniotas) a lingua m\u00e1is usada na cidade era o ladino. O d\u00eda de descanso oficial na cidade era o s\u00e1bado, o sabbath xudeu.\nTesal\u00f3nica foi o principal \"premio\" da primeira guerra dos Balc\u00e1ns en 1912, cando pasou a formar parte de Grecia. Durante a primeira guerra mundial, un goberno provisorio dirixido por Eleftherios Venicelos foi establecido al\u00f3 tomando parte polos aliados, realizando a vontade do rei alem\u00e1n pro-neutral de Grecia. A maior parte da cidade foi destru\u00edda por un incendio de orixe desco\u00f1ecida (probabelmente un accidente), en 1917. O fogo tivo como consecuencia a diminuci\u00f3n da metade da poboaci\u00f3n xud\u00eda que emigrou despois de ver as s\u00faas casas e os seus medios de subsistencia destru\u00eddos. Moitos foron a Palestina. Alg\u00fans foron no Expreso do Oriente a Par\u00eds. Inclusive outros foron a Am\u00e9rica.\nGregos \u00e9tnicos exiliados de Esmirna e doutras \u00e1reas da moderna Turqu\u00eda en 1922, seguindo a cat\u00e1strofe da Asia Menor, chegaron a Tesal\u00f3nica e trouxeron con eles o seu car\u00e1cter nacional orixinal.\nVenicelos prohibiu a reconstruci\u00f3n do centro da cidade ata ter arranxada unha planta moderna da cidade.\nA pesar dos esforzos gregos, case t\u00f3dolos habitantes xudeus da cidade foron asasinados no Holocausto durante a ocupaci\u00f3n alem\u00e1 entre 1941 e 1944.\nPatrimonio.\nUn marco e un s\u00edmbolo ben co\u00f1ecidos en Tesal\u00f3nica, son a Torre Branca. Outros monumentos notables son o Arco de Galerio, a igrexa de San Demetrius e os extensos muros da cidade.\nTesal\u00f3nica ten bonitas prazas, como a Praza Aristotelous, Praza Agias Sofias, Praza Nea Panagia e a Praza Navarinou."}
{"id": "17708", "revid": "98629", "url": "https://gl.wikipedia.org/wiki?curid=17708", "title": "Macedonia, Grecia", "text": "A Macedonia grega (en grego \u039c\u03b1\u03ba\u03b5\u03b4\u03bf\u03bd\u03af\u03b1 e en AFI /mace\u00f0o'nia/) \u00e9 a maior e a segunda m\u00e1is populosa rexi\u00f3n de Grecia, formando a parte noroeste daquel pa\u00eds, ou todo o norte, unha vez que a Macedonia oriental est\u00e1 xunta coa Tracia, formando a periferia da Macedonia Oriental e Tracia.\nEsta rexi\u00f3n \u00e9 preto de metade da hist\u00f3rica rexi\u00f3n dos Balc\u00e1ns onde, na antig\u00fcidade, se localizaba o antigo reino de Macedonia. A outra metade est\u00e1 dividida entre a Macedonia (ARIM) e a Bulgaria.\nXeograf\u00eda.\nPeripheries (rexi\u00f3ns administrativas) de Macedonia grega , a maior rexi\u00f3n de Grecia:\nAdemais rexi\u00f3n Macedonia, existe unha pequena rexi\u00f3n aut\u00f3noma, o Monte Athos (Ayion Oros, \"Monte Sagrado\"), un estado mon\u00e1stico baixo a soberan\u00eda grega.\nHimno Macedonia.\n&lt;/table&gt;"}
{"id": "17709", "revid": "17467", "url": "https://gl.wikipedia.org/wiki?curid=17709", "title": "Antiga Rep\u00fablica Iugoslava da Macedonia", "text": ""}
{"id": "17712", "revid": "132", "url": "https://gl.wikipedia.org/wiki?curid=17712", "title": "Periferias da Grecia", "text": ""}
{"id": "17713", "revid": "6574159", "url": "https://gl.wikipedia.org/wiki?curid=17713", "title": "Elecci\u00f3ns municipais na Coru\u00f1a", "text": "Corporaci\u00f3ns democr\u00e1ticas na Coru\u00f1a dende a aprobaci\u00f3n da Constituci\u00f3n de 1978."}
{"id": "17720", "revid": "111586", "url": "https://gl.wikipedia.org/wiki?curid=17720", "title": "Escrita chinesa", "text": "A escrita chinesa \u00e9 un sistema de escrita vello de case 4000 anos. \u00c9 un sistema logogr\u00e1fico que emprega un n\u00famero de signos moi grande, chamados caracteres, que representan palabras ou morfemas individuais. Este sistema serviu como forza unificadora durante a historia da China pois \u00e9 independente das realizaci\u00f3ns orais. Desde a \u00e9pocda dinast\u00eda Quin en diante utilizouse unha lingua escrita padr\u00f3n (nun principio chin\u00e9s cl\u00e1sico e logo chin\u00e9s vern\u00e1culo) como intermediario entre os diferentes dialectos chineses.\nO n\u00famero de caracteres chineses contidos no dicionario Kangxi \u00e9 de aproximadamente 47.035, a\u00ednda que un gran n\u00famero deles sexa usado moi raramente, moitos produto da acumulaci\u00f3n ao longo da historia. Os estudos emprendidos na China mostran que para unha completa alfabetizaci\u00f3n se require un co\u00f1ecemento de entre 3.000 e 4.000 caracteres.\nPadr\u00f3ns escritos.\nA escrita chinesa p\u00f3dese clasificar dentro destes tipos b\u00e1sicos:\nA relaci\u00f3n entre a lingua chinesa falada e a escrita \u00e9 complexa. Esta complexidade viuse agravada polo feito de que as numerosas variedades de chin\u00e9s falado te\u00f1en experimentado s\u00e9culos de evoluci\u00f3n desde, cando menos, finais da dinast\u00eda Han; por\u00e9n, o chin\u00e9s escrito mudou moito menos.\nAt\u00e9 o s\u00e9culo XX, a maior parte dos escritos redix\u00edanse en \"wenyan\", que \u00e9 o que denominamos chin\u00e9s cl\u00e1sico ou literario. A diferenza coas variedades faladas \u00e9 como a que existe entre o lat\u00edn cl\u00e1sico e as linguas romances. Os caracteres m\u00e1is pr\u00f3ximos da lingua oral utiliz\u00e1banse en obras informais, tales como novelas dialogadas.\nDesde o Movemento do catro de maio de 1919, o padr\u00f3n formal do chin\u00e9s escrito mudouse para \"baihua\" ou chin\u00e9s vern\u00e1culo que, a\u00ednda que non se corresponde exactamente coa gram\u00e1tica e vocabulario do mandar\u00edn falado moderno, base\u00e1base moito nel. O termo \"chin\u00e9s escrito padr\u00f3n\" ref\u00edrese actualmente a chin\u00e9s vern\u00e1culo. A\u00ednda que non se escriba apenas en chin\u00e9s cl\u00e1sico, a\u00ednda se ensina en secundaria na China e haise que examinar del para o acceso \u00e1 universidade. \u00c1s veces incl\u00faense formas en chin\u00e9s cl\u00e1sico en obras escritas para lles dar un ton formal ou arcaizante.\nOs caracteres chineses ent\u00e9ndense como morfemas independentes da mudanza fon\u00e9tica. As\u00ed, a\u00ednda que o n\u00famero \"un\" se lea \"yi\" en mandar\u00edn, \"yat\" en canton\u00e9s e \"tsit\" en hokkien, estas formas derivan dunha mesma palabra en chin\u00e9s antigo e a\u00ednda comparten o mesmo car\u00e1cter: \u4e00. Por\u00e9n, as ortograf\u00edas destes dialectos chineses non son id\u00e9nticas. Os vocabularios empregados son tam\u00e9n diferentes. Ademais, a\u00ednda que o vocabulario literario se comparta entre todos os dialectos (cando menos na ortograf\u00eda, lido \u00e9 diferente), os vocabularios coloquiais difiren con frecuencia. O chin\u00e9s escrito coloquial implica normalmente a utilizaci\u00f3n de \"caracteres dialectais\" que poden non ser comprendidos noutros dialectos ou caracteres que se consideran arcaicos en \"baihua\".\nO canton\u00e9s pode ilustrar a complexa interacci\u00f3n entre a lingua chinesa escrita e falada. Os falantes de canton\u00e9s aprenden chin\u00e9s escrito padr\u00f3n na escola, a\u00ednda que a gram\u00e1tica e vocabulario deste estean baseados nos do mandar\u00edn. Na maior\u00eda das s\u00faas comunicaci\u00f3ns escritas, os falantes de canton\u00e9s escriben en chin\u00e9s escrito padr\u00f3n, de maneira que os falantes de mandar\u00edn normalmente poden ler sen m\u00e1is problema. Ademais, cada car\u00e1cter de chin\u00e9s escrito padr\u00f3n ten unha pronuncia cantonesa correspondente, de maneira que todo o escrito pode ser lido en voz alta en canton\u00e9s. E por\u00e9n isto non \u00e9 o mesmo que canton\u00e9s falado. O canton\u00e9s falado coloquialmente mostra unha gram\u00e1tica e vocabulario lixeiramente diferentes que, se se transcriben, resultaralle dif\u00edcil de ler a un mandar\u00edn. O chin\u00e9s escrito padr\u00f3n funciona basicamente como un rexistro diferente para os falantes de canton\u00e9s porque normalmente non escriben tal e como falan. O chin\u00e9s escrito padr\u00f3n lido en voz alta utilizando a pronuncia cantonesa (normalmente coa substituci\u00f3n de palabras coloquiais) serve como un acrolecto que se utiliza nas noticias e outros contextos formais.\nExiste, por\u00e9n, un canton\u00e9s coloquial escrito. O canton\u00e9s goza, entre outras linguas rexionais non mandarinas, dun padr\u00f3n coloquial escrito amplamente utilizado. Isto d\u00e9bese en parte a que Hong Kong, unha cidade moi grande de fala cantonesa, estivo f\u00f3ra do control chin\u00e9s durante m\u00e1is de cen anos, antes de que o Reino Unido a devolvese \u00e1 Rep\u00fablica Popular da China en 1997. Pola contra, as demais linguas rexionais non gozan da existencia de padr\u00f3ns escritos alternativos aceptados por unha maior\u00eda. O canton\u00e9s coloquial escrito f\u00edxose moi popular na prensa, e nos chats e mensaxer\u00eda instant\u00e1nea de Internet. Mesmo as\u00ed, os falantes de canton\u00e9s utilizan chin\u00e9s escrito padr\u00f3n na maior parte das s\u00faas comunicaci\u00f3ns escritas.\nComo noutros aspectos da lingua chinesa, o contraste entre os diferentes padr\u00f3ns escritos non \u00e9 estrito e existe un continuum acept\u00e1bel socialmente de padr\u00f3ns escritos. Por exemplo, ao escribir unha carta de amor informal, p\u00f3dese utilizar \"baihua\" informal. Ao escribir un artigo de prensa, a lingua utilizada \u00e9 diferente e comeza a inclu\u00edr aspectos de \"wenyan\". Ao escribir un documento cerimonial, utilizarase a\u00ednda m\u00e1is \"wenyan\". A lingua utilizada no documento cerimonial pode ser completamente diferente da da carta de amor, mais hai un cont\u00ednuum entre os dous. O \"wenyan\" puro, por\u00e9n, apenas se usa.\nCaracteres chineses.\n\"Artigo principal: Car\u00e1cter chin\u00e9s\nO sistema de escrita chin\u00e9s \u00e9 fundamentalmente logogr\u00e1fico, isto \u00e9, cada car\u00e1cter (grafema) expresa unha parte monosil\u00e1bica dunha palabra ou morfema. A isto contrib\u00fae o feito de que m\u00e1is do 90% dos morfemas chineses son monosib\u00e1licos. A maior\u00eda das palabras modernas, por\u00e9n, son multisil\u00e1bicas e multigr\u00e1ficas. As palabras multisil\u00e1bicas te\u00f1en un logogramo diferente para cada s\u00edlaba.\nA lingua chinesa escrita emprega os caracteres han (\u6f22\u5b57/\u6c49\u5b57 pinyin h\u00e0nz\u00ec), que levan o nome da cultura \u00e1 que se lle atrib\u00faen. Consid\u00e9rase que os caracteres chineses apareceron durante a dinast\u00eda Shang como pictogramas que mostraban obxectos concretos. Os exemplos m\u00e1is antigos aparecen nos \u00f3sos de or\u00e1culo, empregados para a adivi\u00f1aci\u00f3n. Durante as dinast\u00edas Zhou e Han, os caracteres f\u00f3ronse estilizando. Comez\u00e1ronse a utilizar signos abstractos, como os que indican arriba e abaixo, as\u00ed como caracteres combinados. Por exemplo, a palabra \"r\u00e9n\" (in pinyin), que significa \"persoa\", \u00e9 o pictograma dun home; \"confianza\" \u00e9 a combinaci\u00f3n de \"home\" e \"fala/palabra\". Tam\u00e9n se engadiron compo\u00f1entes adicionais, de maneira que moitos caracteres conte\u00f1en un elemento que fornece (daquela, polo menos), unha indicaci\u00f3n da pronuncia, e outro compo\u00f1ente (o chamado \"radical\") que indica a categor\u00eda xeral do significado ao que pertence o car\u00e1cter.\nNas linguas chinesas actuais, a maior\u00eda dos caracteres te\u00f1en unha base fon\u00e9tica m\u00e1is do que logogr\u00e1fica. Un exemplo ser\u00eda o car\u00e1cter para a palabra \u6309 \"\u00e0n\", que significa \"premer\". Cont\u00e9n \u5b89 \"\u0101n\" (paz), que \u00e9 o seu compo\u00f1ente fon\u00e9tico e \u624b \"sh\u01d2u\" (man), que indica que a acci\u00f3n \u00e9 normalmente unha que se realiza utilizando a man. Estes caracteres que te\u00f1en ambos os dous compo\u00f1entes constit\u00faen a maior parte do vocabulario chin\u00e9s.\nMoitos caracteres chineses derivan doutros; como resultado, alg\u00fans dicionarios cl\u00e1sicos conte\u00f1en referencias circulares a palabras con radicais e significados id\u00e9nticos. Por\u00e9n, o uso popular introduciu novos significados nestas palabras redundantes. Hai tam\u00e9n palabras \"emprestadas\" (isto \u00e9, con significados adicionais) porque son semellantes foneticamente a outro concepto sen un car\u00e1cter escrito asignado.\nT\u00e9\u00f1ense desenvolvido moitos estilos de caligraf\u00eda chinesa ao longo da historia, tal como o \"zhuanshu\" (\u7bc6\u66f8, escrita dos selos), caoshu (\u8349\u66f8, escrita da erba), lishu (\u96b8\u66f8, escrita oficial) e kaishu (\u6977\u66f8, escrita padr\u00f3n).\nNo Xap\u00f3n e Corea adopt\u00e1ronse os caracteres Han e integr\u00e1ronse nas linguas respectivas, co que naceron as escritas Kanji e Hanja. No Xap\u00f3n o kanji a\u00ednda fai parte integral do seu sistema de escrita; por\u00e9n, en Corea dimin\u00edu, e non se utiliza en absoluto en Corea do Norte.\nNo campo da internacionalizaci\u00f3n do software e das comunicaci\u00f3ns, o termo CJK incl\u00fae o chin\u00e9s, o xapon\u00e9s e o coreano e CJKV, m\u00e1is raro, tam\u00e9n ao vietnamita. Todas son linguas de dobre byte, xa que te\u00f1en m\u00e1is de 256 caracteres no seu \"alfabeto\". O procesamento inform\u00e1tico dos caracteres chineses implica problemas espec\u00edficos tanto na forma de introducir os caracteres no ordenador como na s\u00faa codificaci\u00f3n, xa que os teclados normais de pouco m\u00e1is de cen teclas non permiten introducir tantos caracteres premendo nunha \u00fanica tecla.\nFormas dos caracteres.\nExisten actualmente dous padr\u00f3ns para os caracteres chineses impresos. Un \u00e9 o dos caracteres chineses tradicionais, empregada en Taiw\u00e1n, Hong Kong e Macau. Outra \u00e9 a dos caracteres chineses simplificados, empregada na China e Singapur e desenvolta polo goberno da Rep\u00fablica Popular da China a mediados do s\u00e9culo XX. Tam\u00e9n se crearon moitas versi\u00f3ns simplificadas derivadas de simplificaci\u00f3ns con certa tradici\u00f3n hist\u00f3rica, a\u00ednda que escuras. En Taiw\u00e1n, empr\u00e9ganse algunhas simplificaci\u00f3ns ao escribir a man mais os caracteres tradicionais son a norma ao imprimir. Ademais, todos os chineses utilizan simplificaci\u00f3ns propias."}
{"id": "17730", "revid": "7592", "url": "https://gl.wikipedia.org/wiki?curid=17730", "title": "George Wells", "text": ""}
{"id": "17731", "revid": "7592", "url": "https://gl.wikipedia.org/wiki?curid=17731", "title": "H. G. Wells", "text": ""}
{"id": "17732", "revid": "5312", "url": "https://gl.wikipedia.org/wiki?curid=17732", "title": "-1", "text": "O ano -1 foi un ano com\u00fan comezado en venres ou s\u00e1bado (as fontes difiren) do calendario xuliano. Tam\u00e9n foi un ano bisesto comezado en xoves do calendario xuliano prol\u00e9ptico. Naquela \u00e9poca, era co\u00f1ecido como o Ano do consulado de Lentulus e Piso (ou, menos frecuentemente, ano 753 Ab urbe condita).\nFoi precedido polo ano -2 e foi sucedido polo ano 1, posto que non houbo ning\u00fan ano cero. Foi o derradeiro ano do s\u00e9culo I a. e. c..\nUsando o calendario holoceno este \u00e9 o ano 10000."}
{"id": "17734", "revid": "1576", "url": "https://gl.wikipedia.org/wiki?curid=17734", "title": "Lugares de Mondariz-Balneario", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mondariz-Balneario"}
{"id": "17735", "revid": "1576", "url": "https://gl.wikipedia.org/wiki?curid=17735", "title": "Lugares de Mora\u00f1a", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mora\u00f1a"}
{"id": "17736", "revid": "1576", "url": "https://gl.wikipedia.org/wiki?curid=17736", "title": "Lugares de Nigr\u00e1n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Nigr\u00e1n"}
{"id": "17737", "revid": "1131", "url": "https://gl.wikipedia.org/wiki?curid=17737", "title": "Lugares de Mos", "text": "Galicia \u2192 Parroquias de Galicia \u2192 Lugares de Galicia \u2192 Lugares de Mos"}
{"id": "17738", "revid": "1576", "url": "https://gl.wikipedia.org/wiki?curid=17738", "title": "Lugares de Oia", "text": "Galicia \u2192 Parroquias de Galicia \u2192 Lugares de Galicia \u2192 Lugares de Oia"}
{"id": "17739", "revid": "1576", "url": "https://gl.wikipedia.org/wiki?curid=17739", "title": "Lugares de Pazos de Borb\u00e9n", "text": "Galicia \u2192 Parroquias de Galicia \u2192 Lugares de Galicia \u2192 Lugares de Pazos de Borb\u00e9n"}
{"id": "17740", "revid": "1576", "url": "https://gl.wikipedia.org/wiki?curid=17740", "title": "Lugares de Poio", "text": "Galicia \u2192 Parroquias de Galicia \u2192 Lugares de Galicia \u2192 Lugares de Poio"}
{"id": "17741", "revid": "1576", "url": "https://gl.wikipedia.org/wiki?curid=17741", "title": "Lugares de Redondela", "text": "Galicia \u2192 Parroquias de Galicia \u2192 Lugares de Galicia \u2192 Lugares de Redondela"}
{"id": "17742", "revid": "1576", "url": "https://gl.wikipedia.org/wiki?curid=17742", "title": "Lugares de Ponte Caldelas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ponte Caldelas"}
{"id": "17743", "revid": "1576", "url": "https://gl.wikipedia.org/wiki?curid=17743", "title": "Lugares de Ponteareas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ponteareas"}
{"id": "17744", "revid": "1576", "url": "https://gl.wikipedia.org/wiki?curid=17744", "title": "Lugares de Portas", "text": "Galicia \u2192 Parroquias de Galicia \u2192 Lugares de Galicia \u2192 Lugares de Portas"}
{"id": "17745", "revid": "1576", "url": "https://gl.wikipedia.org/wiki?curid=17745", "title": "Lugares de Pontecesures", "text": "Galicia \u2192 Parroquias de Galicia \u2192 Lugares de Galicia \u2192 Lugares de Pontecesures"}
{"id": "17746", "revid": "1576", "url": "https://gl.wikipedia.org/wiki?curid=17746", "title": "Lugares de Ribadumia", "text": "Galicia \u2192 Parroquias de Galicia \u2192 Lugares de Galicia \u2192 Lugares de Ribadumia"}
{"id": "17747", "revid": "1576", "url": "https://gl.wikipedia.org/wiki?curid=17747", "title": "Lugares de Rodeiro", "text": "Galicia \u2192 Parroquias de Galicia \u2192 Lugares de Galicia \u2192 Lugares de Rodeiro"}
{"id": "17749", "revid": "56817", "url": "https://gl.wikipedia.org/wiki?curid=17749", "title": "-2", "text": "O ano -2, no calendario astron\u00f3mico, corresponde \u00f3 ano 3 , do calendario gregoriano."}
{"id": "17750", "revid": "56817", "url": "https://gl.wikipedia.org/wiki?curid=17750", "title": "-3", "text": ""}
{"id": "17752", "revid": "181", "url": "https://gl.wikipedia.org/wiki?curid=17752", "title": "Aari", "text": ""}
{"id": "17753", "revid": "22570", "url": "https://gl.wikipedia.org/wiki?curid=17753", "title": "Meditaci\u00f3n", "text": "A meditaci\u00f3n \u00e9 o nome xen\u00e9rico dunha serie de actividades que ensinan diversas relixi\u00f3ns e movementos (por exemplo o Ioga). As definici\u00f3ns e t\u00e9cnicas var\u00edan bastante, mais unha meditaci\u00f3n t\u00edpica comprende 3 etapas: \nA meditaci\u00f3n \u00e9 un t\u00e9cnica de relaxamento na que calamos a mente para ouvirmos a alma (o subconsciente); imaxine un r\u00edo en que a corrente non deixe que vexamos o fondo, o r\u00edo \u00e9 a nosa mente e a corrente son os nosos pensamentos e o fondo \u00e9 o noso verdadeiro eu interior, no cal, s\u00f3 conseguimos entrar en contacto con el cando voltamos para dentro de n\u00f3s mesmos, sendo as\u00ed \u00e9 a trav\u00e9s da meditaci\u00f3n que podemos evolu\u00edrmos espiritualmente e consecuentemente pasamos a nos co\u00f1ecer mellor.\nBeneficios.\nOs beneficios coa pr\u00e1ctica da meditaci\u00f3n son inn\u00fameros, mais podemos destacar principalmente, que \u00e9 o mellor antiestr\u00e9s que existe,pois o estr\u00e9s \u00e9 acumulativo as\u00ed como a meditaci\u00f3n,ent\u00f3n a trav\u00e9s da pr\u00e1ctica diaria, a meditaci\u00f3n baixa o estr\u00e9s deix\u00e1ndonos m\u00e1is calmos. Moitos hospitais utilizan ese tipo de t\u00e9cnica de relaxamento antes das cirurx\u00edas.\nPr\u00e1ctica.\nComo calar a mente? a mente cala se imos deixando que os pensamentos que xorden se dil\u00faan, como se dil\u00faen as ondas que fai unha pedra ao caer na auga.\nExisten moitas t\u00e9cnicas, mais todas levan consigo basicamente a concentraci\u00f3n (na postura, no respiro etc) e o non seguimento dos pos\u00edbeis pensamentos que xorden unha e outra vez, ata que se vai calmando a mente e cala pouco a pouco.\nVolta ao medio.\nNas filosof\u00edas relixiosas do oriente, como sankhya-ioga, brahmanismo, budismo e as s\u00faas variaci\u00f3ns como o budismo tibetano e zen, ben como nas artes marciais como tai chi chuan, a meditaci\u00f3n \u00e9 vista como un estado que supera o intelecto, onde a mente se pon en silencio para dar lugar ao contido espiritual. Ese \"calar a mente\" l\u00e9vanos de volta ao centro real da nosa vida, ao \"medio\", de a\u00ed \"meditar\".\nEn s\u00e1nscrito a meditaci\u00f3n \u00e9 chamada dhyana, obtida polas t\u00e9cnicas de \"dharana\" (concentraci\u00f3n)."}
{"id": "17754", "revid": "98629", "url": "https://gl.wikipedia.org/wiki?curid=17754", "title": "-5", "text": ""}
{"id": "17755", "revid": "98629", "url": "https://gl.wikipedia.org/wiki?curid=17755", "title": "Arte marcial", "text": "Unha arte marcial \u00e9 un conxunto de t\u00e9cnicas, filosof\u00edas e tradici\u00f3ns de combate cuxo obxectivo \u00e9 someter ou defenderse mediante a t\u00e9cnica. Cada arte marcial \u00e9 herdeira dunha determinada tradici\u00f3n e constit\u00fae un todo coherente en que as t\u00e9cnicas son debidamente encadradas por conceptos filos\u00f3ficos e por rituais tradicionais. Os diferentes estilos e escolas de artes marciais excl\u00faen o emprego de armas de fogo e outro armamento moderno. En cada especialidade ou loita, temos a graduaci\u00f3n en niveis de acordo coa evoluci\u00f3n do practicante tanto no campo pr\u00e1ctico (t\u00e9cnicas) como tam\u00e9n no filos\u00f3fico. Case sempre por medio de \"cinto\" ou \"cord\u00f3ns\" con cores variadas, podemos ter a referencia do estadio do disc\u00edpulo/alumno.\nNa actualidade as artes marciais pract\u00edcanse por diferentes raz\u00f3ns, que incl\u00faen a sa\u00fade, a protecci\u00f3n persoal, o desenvolvemento persoal, a disciplina mental e a forxa de car\u00e1cter. Ademais, posto que o significado estrito \u00e9 o de \"artes militares\", apl\u00edcase por extensi\u00f3n a todo tipo de forma de loita corpo a corpo e \u00e1s artes militares hist\u00f3ricas. Por esta asociaci\u00f3n coa loita e coas armas, incl\u00fae co\u00f1ecementos relativos a sistemas que tradicionalmente se consideraron modalidades deportivas (por exemplo, o boxeo, a esgrima, o tiro con arco e a loita libre).\nIntroduci\u00f3n.\nA historia dos sistemas de loita rem\u00f3ntase \u00e1 antig\u00fcidade. Por\u00e9n, non ata o s\u00e9culo XIX cando xorde o concepto moderno de artes marciais. A orixe do concepto de artes marciais est\u00e1 relacionado coa irrupci\u00f3n da idade moderna en extremo oriente no s\u00e9culo XIX. Este fen\u00f3meno supuxo a transformaci\u00f3n das estruturas sociais feudais, o emprego das armas de fogo que fac\u00edan perder vixencia \u00e1s formas tradicionais de loita. O nome marcial, prov\u00e9n de Marte, o deus da guerra romano. As artes marciais orientais, nalg\u00fans casos, practic\u00e1banse en c\u00edrculos pechados ou eran distintivas dunha elite relacionada coa milicia e a nobreza, como foi o caso dos guerreiros samurai, e o seu contido \u00eda moito m\u00e1is al\u00f3 do que constitu\u00eda o adestramento das tropas. Na China de finais do s\u00e9culo XIX v\u00edase \u00e1s artes marciais e \u00f3s seus practicantes con desprezo, debido \u00f3 auxe do confucianismo.\nCando as artes militares tradicionais perderon o seu lugar crucial no dominio da sociedade e a defensa do pa\u00eds, transform\u00e1ronse nunha opci\u00f3n para o desenvolvemento da naci\u00f3n co obxecto de mellorar f\u00edsica e espiritualmente \u00e1 poboaci\u00f3n.\nNa actualidade as artes marciais tradicionais orientais a\u00ednda incl\u00faen a pr\u00e1ctica dun c\u00f3digo \u00e9tico preciso que ten as s\u00faas ra\u00edces no confucianismo chin\u00e9s, o xinto\u00edsmo xapon\u00e9s e a espiritualidade do budismo zen (chan \u79aa). Ademais, algunhas artes marciais, como o tai chi chuan, son unha pr\u00e1ctica para mellorar a sa\u00fade f\u00edsica e mental.\nHistoria.\nExipto, Grecia, \u00c1frica e Roma.\nNon existen documentos que axuden a situar con exactitude cando se orixinaron as artes marciais debido \u00f3 longo proceso que require o desenvolvemento dunha t\u00e9cnica ou escola. Por\u00e9n, p\u00f3dese dicir que o m\u00e9todo de combate m\u00e1is antigo del que se ten co\u00f1ecemento en diferentes civilizaci\u00f3ns \u00e9 a loita tradicional. Nas tumbas de Beni Hassan at\u00f3panse pinturas que datan do s\u00e9culo XXI a. C. Nelas vense loitadores practicando toda unha serie de movementos como lanzamentos e submisi\u00f3ns. Os loitadores de Nubia (\u00c1frica) eran tidos en alta estima pola s\u00faa habilidade. Nas tumbas exipcias de Amarna, que datan do s\u00e9culo XIV a. C., aparecen pinturas que amosan loitadores exipcios practicando a pelexa con bast\u00f3ns curtos, facendo uso de protecci\u00f3ns nos antebrazos. En murais de arte de Mesopotamia aparecen imaxes de persoas practicando a loita.\nOs guerreiros zul\u00fas do sur do continente africano crearon t\u00e1cticas e t\u00e9cnicas para a pelexa con armas como o garrote, a lanza e o escudo. O guerreiro Shaka Zulu (1787-1828) foi quen revolucionou as t\u00e9cnicas de guerra en masa coa adici\u00f3n do \"assagai\" (lanza para apu\u00f1alar, cun mango m\u00e1is curto), as\u00ed como o xeito no que adestrou \u00f3 seu ex\u00e9rcito e as t\u00e1cticas utilizadas contra outras tribos africanas e posteriormente contra os ingleses.\nEn Grecia practic\u00e1banse tres tipos de sistemas de combate que non s\u00f3 eran parte dos xogos de Olimpia sen\u00f3n tam\u00e9n serv\u00edan como m\u00e9todos para manter o estado f\u00edsico dos seus cidad\u00e1ns e preparalos para a guerra. O boxeo, a loita e o pancracio. Todos estes eran m\u00e9todos de combate. En diferentes expresi\u00f3ns art\u00edsticas gregas obs\u00e9rvanse todo tipo de t\u00e9cnicas de pelexa, inclusive o uso de t\u00e9cnicas \"ilegais\" como ataques \u00f3s ollos e trabadelas. En Esparta motivouse a pr\u00e1ctica marcial dende unha idade temper\u00e1.\nNa Roma antiga era frecuente a loita e a pr\u00e1ctica con armas, sobre todo para os espect\u00e1culos como os combates de gladiadores no Coliseo Romano, entre outros. Estes guerreiros eran escravos que deb\u00edan ser eficientes no uso dun gran n\u00famero de armas, as\u00ed como en combate a man. Dous tipos de gladiadores famosos son o tracio e o retiarius.\nA China, Corea e o Xap\u00f3n.\nT\u00e9\u00f1ense referencias sobre as artes marciais chinesas no s\u00e9culo XXII a. C., a\u00ednda que non se ten certeza sobre a s\u00faa antig\u00fcidade real.\nA raz\u00f3n das artes marciais foi o desenvolvemento de m\u00e9todos de defensa e ataque en enfrontamentos de tipo f\u00edsico, preponderando o uso do corpo, pu\u00f1os, mans, c\u00f3bados, xeonllos etc., coa s\u00faa m\u00e1xima expresi\u00f3n nos conflitos b\u00e9licos. A asociaci\u00f3n con m\u00e9todos e filosof\u00edas relixiosas en pa\u00edses como a China, orixinouse a finais da Dinast\u00eda Ming, debido \u00e1 aparici\u00f3n das armas de fogo, o que causou que as t\u00e9cnicas do uso de armas brancas, as\u00ed como a pelexa con armas, comenzaran a esmorecer.\n\u00c9 durante a fin da dinast\u00eda Ming e durante a dinast\u00eda Qin cando as artes marciais chinesas comezan a verse como m\u00e9todos para mellorar a sa\u00fade, combin\u00e1ndose coas pr\u00e1cticas tao\u00edstas \"(daoyin)\" as\u00ed como a crenza de m\u00e9todos para acadar a iluminaci\u00f3n.\nA historia da evoluci\u00f3n das artes marciais no Xap\u00f3n \u00e9 escasa, e os rexistros m\u00e1is antigos prove\u00f1en de fontes chinesas. Na \"Historia do reinado de Wei\" (\"Weizhi\") do ano 297 menci\u00f3nanse a centos de poboaci\u00f3ns que viven en paz nas illas xaponesas. Na \"Historia de Han\" (\"Hou Hanshu\"), f\u00e1lase dun per\u00edodo de gran inestabilidade e guerra.\nA referencia m\u00e1is antiga acerca da pr\u00e1ctica de sumo, poder\u00eda encontrarse no ano -20, pero a primeira menci\u00f3n como arte marcial rexistrouse no ano 720 no \"Nihon soki\"'. Durante a metade do s\u00e9culo XVI, piratas xaponeses atacaron as costas do leste da China, e as t\u00e9cnicas de sabre a d\u00faas mans e a habilidade do tiro con arco demostran o seu alto desenvolvemento t\u00e9cnico. Durante a dinast\u00eda Ming, os piratas xaponeses atacan as costas do este da China, os m\u00e9todos de uso do sabre sementan o terror nas poboaci\u00f3ns chinesas. Os m\u00e9todos dese\u00f1ados por Qi Jiguang foron introducidos no Xap\u00f3n e estes aparecen publicados no \"Heiho hidensho (okugisho)\", un libro de estratexia escrito por Yamamoto Kanasuke no s\u00e9culo XVI. Durante a conquista da China por parte dos manch\u00fas, moitos emigrantes viaxaron ao Xap\u00f3n; entre eles Chen Yuanyun (1587 a 1671) ou Chen Gempin en xapon\u00e9s. De acordo \u00e1 estela \"Kempo Kito-ryu\" (1779) localizada nos precintos da capela Atago (en Toquio) lese \u201cA instruci\u00f3n en \"kempo\" comezou co emigrante Chen Yuanyun\u201d. no s\u00e9culo XIX modif\u00edcanse os sistemas de \"jiu jitsu\", dando lugar \u00f3 \"judo\" de Jigor\u014d Kan\u014d (1860 a 1938), o \"aikid\u014d\" de Morihei Ueshiba (1883 a 1969). Po outra banda, as t\u00e9cnicas de Okinawa son organizadas dando paso \u00e1 creaci\u00f3n do \"karate\" por Gichin Funakoshi (1868 a 1957).\nNa pen\u00ednsula coreana a evidencia m\u00e1is antiga de pr\u00e1ctica marcial aparece en tumbas preto da fronteira nordeste da China baixo o reino de Koguryo (-27 a 668), a cal caeu baixo o control militar chin\u00e9s entre o -108 e o 313.\nNestes frescos vense escenas de loita (\"jueli\" en chin\u00e9s ou \"kajko\" en coreano). O rei Sunjo (1567 a 1608) ordena \u00f3s seus oficiais o estudo do libro escrito polo xeneral chin\u00e9s Qi Jiguang, e a preparaci\u00f3n dun libro similar copiando os m\u00e9todos dos soldados da dinast\u00eda Ming. O rei Jungjo (1776 a 1800) ordena expandir o manual usado polo ex\u00e9rcito, para inclu\u00edr as t\u00e9cnicas de combate dos xaponeses. Este libro tit\u00falase \"Muye Dobo Tongji\" (manual ilustrado de artes marciais). Na introduci\u00f3n deste libro o rei Jungjo escribe que o \u00fanico sistema de combate oficial dende o reinado do rei Kwanhaekun (1608 a 1623) era a pr\u00e1ctica do tiro con arco. Os sistemas de combate coreano como o \"tang soo do\" (man da dinast\u00eda Tang), \"hwa rang do, taekkyon, neikung, kumdo, kuk sool won\" etc. afirman ser totalmente coreanos e con centos de anos de antig\u00fcidade."}
{"id": "17756", "revid": "197", "url": "https://gl.wikipedia.org/wiki?curid=17756", "title": "Muralla de Lugo", "text": "A muralla de Lugo \u00e9 unha fortificaci\u00f3n que data do Imperio Romano situada na cidade de Lugo, en Galicia, sendo a \u00fanica muralla destas caracter\u00edsticas que se conserva no mundo. Comezou a s\u00faa construci\u00f3n probablemente contra o ano 260, ao medrar a importancia de Lucus Augusti como centro de comunicaci\u00f3ns e comercial do norte peninsular. A devandita construci\u00f3n delongouse ata a \u00e9poca de Constantino, rematando sobre o ano 325. Moitos s\u00e9culos m\u00e1is tarde, xa no s\u00e9culo XX, concretamente en 1921, quedou catalogada como Monumento Nacional, e case oitenta anos m\u00e1is tarde, o 30 de novembro de 2000, a UNESCO declarouna Patrimonio da Humanidade.\nO per\u00edmetro da muralla, que forma unha elipse imperfecta, \u00e9 de 2.266 m e a s\u00faa altura var\u00eda entre os 8 e os 12 ou 10 m sendo unha das fortificaci\u00f3ns m\u00e1is grandes do seu tempo. A \u00e1rea que circunscribe \u00e9 de 33,4 hect\u00e1reas. Sobre a muralla o cami\u00f1o de ronda var\u00eda entre os 4, 5 e os 7 m de largo. Na parte exterior da muralla un foxo con forma de V pod\u00eda encherse de auga en caso de perigo. En orixe ti\u00f1a 85 torres, das que se conservan 71 (sesenta de planta circular e once de planta cuadrangular), e a s\u00faa funci\u00f3n era defensiva. O certo \u00e9 que o paso do tempo fixo desaparecer a metade superior en case toda a s\u00faa extensi\u00f3n e, na parte que queda en p\u00e9, tam\u00e9n houbo profundas transformaci\u00f3ns.\nInicialmente a muralla ti\u00f1a cinco portas, mais posteriormente abr\u00edronse outras cinco. Dende o s\u00e9culo XVI xurdiron voces reclamando a reconstruci\u00f3n, e existen textos que falan de \"torres con dous ou tres pisos, grosos vidros brancos nas fiestras das torres e mesmo vestixios de madeiros de cuberta e chemineas\". Hoxe a torre da Mosqueira \u00e9 a \u00fanica mostra daquela descrici\u00f3n. O 6 de outubro de 2007, a Muralla irmandouse coa Gran Muralla Chinesa, nunha cerimonia presidida polo alcalde de Lugo Xos\u00e9 Clemente L\u00f3pez Orozco e o embaixador chin\u00e9s Qui Xiaoqi.\nHistoria.\nA\u00ednda que os romanos fundaron un campamento ao redor do ano 25 a. C., a cidade de \"Lucus Augusti\" fundouse cara ao ano 15 ou 13 a.C., non foi ata os s\u00e9culos III e IV, entre os anos 260 e 325, que constru\u00edron unha barreira defensiva que rodeaba todo o n\u00facleo da cidade. A muralla finalmente acadou unha lonxitude total de 2.266 m, sendo unha das fortificaci\u00f3ns m\u00e1is grandes do seu tempo. Non se co\u00f1ecen os motivos da construci\u00f3n da muralla que puideron ser m\u00faltiples: defensiva, cortaventos, elemento de prestixio, sen esquecer a vertente econ\u00f3mica, facilitando salarios a moitos traballadores de distintos sectores ao longo dos anos.\nC\u00f3mpre destacar que \u00e9 a m\u00e1is completa e mellor preservada mostra de arquitectura militar do Imperio Romano de Occidente. Parece ser que nesta \u00e9poca a muralla non ti\u00f1a a altura que se co\u00f1ece hoxe en d\u00eda, sen\u00f3n que estaba coroada por 85 grandes torres con grandes xanelas, desta coroaci\u00f3n hoxe en d\u00eda s\u00f3 se conserva unha destas torres parcialmente, a co\u00f1ecida como A Mosqueira, que deixou o arquitecto Alejo Andrade Y\u00e1\u00f1ez na reforma xeral feita cara a 1837.\nSemella ademais que a muralla ti\u00f1a ameas entre as torres e estaba rodeada por foxos duns 20 m de largo e 5 m de fondo, complicando a\u00ednda m\u00e1is a tarefa nunha suposta invasi\u00f3n da cidade. Co paso dos s\u00e9culos pouco a pouco as torres f\u00f3ronse deteriorando, sendo eliminadas na reforma de Andrade.\nDescrici\u00f3n.\nDimensi\u00f3ns.\nA muralla rodea todo o recinto hist\u00f3rico da cidade, o que \u00e9 co\u00f1ecido como \"casco vello\", ou \"centro\", polos lucenses. As\u00ed pois ten un per\u00edmetro total de 2.266 m de circunferencias, abarcando un espazo interior de 0,34\u00a0km2 (o que sup\u00f3n por exemplo un pouco menos ca Cidade do Vaticano). A media de espesura dos seus muros \u00e9 4,20 m, mais podendo chegar ata os 7 m nalg\u00fans sitios. A s\u00faa altura oscila entre os 8 m e os 12 m, conserv\u00e1ndose os restos dunha das antigas 85 torres, da que quedan d\u00faas fiestras de medio punto de 1,15 m de largo e 1,43 m de alto unha e 1,53 m a outra. A lonxitude dos muros entre as antigas torres var\u00eda entre os 8,80 m e os 16,40 m.\nMateriais.\nA muralla foi constru\u00edda con laxas de lousa e bloques de granito. As lousas forman o armaz\u00f3n exterior da muralla e os bloques de granito foron empregados sobre todo para reforzar as torres que franqueaban as portas. O n\u00facleo da estrutura \u00e9 un morteiro fabricado con terra, pedra solta e cantos, e cementado con auga.\nTramos.\nO trazado da construci\u00f3n defensiva \u00e9 a\u00ednda hoxe un misterio. Ningu\u00e9n acerta a entender por que deixaron f\u00f3ra importantes n\u00facleos residenciais da antiga cidade \u00e1 vez que protex\u00eda zonas deshabitadas. En xeral a muralla est\u00e9ndese por unha orograf\u00eda irregular, m\u00e1is alta ao noroeste e en descenso cara ao sueste. A forma \u00e9 cuadrangular, con v\u00e9rtices suavizados. Do trazado podemos destacar ademais estes tramos:\nTorre da Mosqueira.\nNeste tramo at\u00f3panse os \u00fanicos restos que quedan das antigas 85 torres da muralla, a Mosqueira. Consiste en dous arcos de medio punto. Estas xanelas, que na antig\u00fcidade estaban en t\u00f3dolos cubos, e ademais de varios pisos de altura, serv\u00edan para favorecer un maior campo visual, o que permit\u00eda controlar os foxos e manter contacto visual coas torres adxacentes. As escaleiras m\u00e1is pr\u00f3ximas para acceder a este tramo son as do Campo Castelo.\nPaseo dos C\u00f3engos.\nDenom\u00ednase as\u00ed ao tramo da muralla que vai dende a porta de Santiago ou Pexigo ata a porta Mi\u00f1\u00e1. As tres torres deste tramo foron derrubadas en 1882 para facer un paseo m\u00e1is amplo, de 7,70 m de largo e 150 m de longo. A denominaci\u00f3n deste tramo v\u00e9n a ra\u00edz dos paseos que frecuentaban os sacerdotes nesta zona antes de acudiren \u00e1 catedral. Este tramo tam\u00e9n \u00e9 denominado coma o paseo de Inverno.\nReduto de Mar\u00eda Cristina.\nEn 1837 constr\u00faese un baluarte defensivo de forma angular con troneiras para situar a artiller\u00eda, entre a porta do bispo Aguirre e a torre da Mosqueira, co gallo das guerras carlistas. Uniu dous tramos que estaban separados por terse constru\u00eddo o castelo medieval sobre a muralla, que foi derrubado en 1757 por orde do bispo frei Francisco Izquierdo, que mandou constru\u00edr no lugar un c\u00e1rcere eclesi\u00e1stico e d\u00faas casas, que se conservan, para alugar e destinar os fondos \u00e1 reparaci\u00f3n do acueduto e das d\u00faas fontes p\u00fablicas que acababa de facer.\nBautizouse de tal xeito en homenaxe \u00e1 ra\u00ed\u00f1a rexente, Mar\u00eda Cristina de Borb\u00f3n. En 1990 achouse un cubo orixinal que se cre formaba parte da porta al\u00ed existente, a principal, chamada \"porta Castelli\".\nAs torres.\nDas 85 torres orixinais, a\u00ednda que algunhas teor\u00edas soste\u00f1en que poder\u00edan ser 86, cons\u00e9rvanse hoxe 71, sendo de planta semicircular ag\u00e1s as que seguen \u00e1 porta Mi\u00f1\u00e1 que foron reconstru\u00eddas con planta rectangular. Deberon estar coroadas por torres de dous pisos con xanelas, quedando como testemu\u00f1a a torre da Mosqueira na que a\u00ednda permanecen alg\u00fans restos. A disposici\u00f3n das torres evitaba a existencia de \u00e1ngulos mortos.\nOs restos da nomeada fan supor que cada unha das torres ti\u00f1a en orixe unha estrutura superior que contaba, polo menos, con dous pisos. Estes pisos ti\u00f1an grandes fiestras onde se estima que se situar\u00edan armas defensivas como b\u00e9stas, onagros ou escorpi\u00f3ns.\nAccesos.\nO paseo superior da muralla \u00e9 totalmente recorrible, sendo moi frecuentado por t\u00f3dolos lucenses, o que sup\u00f3n que a muralla sexa unha r\u00faa m\u00e1is da cidade. Este paseo peonil consta de diversos accesos, todos eles constru\u00eddos a partir do s\u00e9culo XVII, a\u00ednda que existen rastros de dezaseis antigos accesos, que parece ser que se utilizaban antes da construci\u00f3n dos actuais accesos. O primeiro deles foi achado en 1962, totalmente cegado por desperdicios e terra. Coa posta en marcha do Plan Integral da Muralla se rehabilitaron. Hoxe est\u00edmase que hab\u00eda unha escaleira por cada torre.\nS\u00e1bese ademais que as escaleiras non chegaban \u00e1 altura do chan. Para acceder ao primeiro chanzo hab\u00eda que utilizar escadas m\u00f3biles. Isto permit\u00eda, en caso de necesidade, illar a muralla retir\u00e1ndoas. Os accesos que podemos atopar hoxe en d\u00eda son:\nA estrutura defensiva que conformaba a muralla estaba formada polo foxo, a propia muralla e o \"intervallum\". Con todo c\u00f3mpre destacar que o primeiro elemento defensivo era a propia contorna e orograf\u00eda que rodeaban a cidade.\nEstaba sito a uns 5 m das torres e ti\u00f1a unha anchura de 20 metros e unha profundidade de 4. Na actualidade s\u00f3 quedan vestixios do mesmo, sendo documentado en 1987 mediante diferentes estudos arqueol\u00f3xicos. Comprobouse que non era un foxo continuo, sen\u00f3n que estaba formado por diversos tramos independentes con encontros axustados. Ti\u00f1an no fondo unha serie de canles cuxa finalidade est\u00e1 sen definir.\nConstitu\u00eda o espazo entre o paramento da muralla e as edificaci\u00f3ns urbanas, sendo a \u00faltima defensa posible. Percorr\u00eda toda a lonxitude da mesma, como un paseo de rolda inferior, e serv\u00eda para a intendencia da defensa. Co paso do tempo este espazo foi sendo ocupado por edificaci\u00f3ns. A mediados do s\u00e9culo XX hab\u00eda m\u00e1is de 30 edificios *encostados \u00e1 muralla.\nPortas.\nA muralla dispu\u00f1a de seis portas de acceso que correspond\u00edan \u00e1s v\u00edas principais do trazado urbano. Entre 1853 e 1921 abr\u00edronse outras cinco por necesidades da expansi\u00f3n da cidade. Das dez portas existentes, seis son peon\u00eds e catro permiten o tr\u00e1fico rodado, a\u00ednda que a meirande parte do recinto amurallado \u00e9 totalmente peonil.\nAs portas de madeira que permit\u00edan pechar o acceso permaneceron, en mellor ou peor estado, ata o s\u00e9culo XIX. A partir de 1877 desapareceron definitivamente. O control do tr\u00e1nsito mant\u00edvose ata ben entrado o s\u00e9culo XX permanecendo como testemu\u00f1a do mesmo os fielatos en varias das portas. Nelas cobr\u00e1base o imposto e realiz\u00e1base o control das persoas que entraban e sa\u00edan do recinto.\nPortas romanas.\nPorta Castelli.\nEsta porta desapareceu ao derribarse o castelo. \u00c9 posible que fose a porta de entrada ao Foro da cidade romana polo cardo m\u00e1ximo. Menci\u00f3nase como \"Porta Castelli\" en 1120 e Porta do Castelo en 1202. En 1583 o bispo Fernando de Vellosillo contratou a reconstruci\u00f3n co mestre Garc\u00eda S\u00e1nchez, seguindo os planos de Gaspar de Arce Sol\u00f3rzano. Ti\u00f1a ponte levadiza para salvar o foxo. Foi cegada despois de 1662 ao se descubrir que os tratandes de vi\u00f1o o introduc\u00edan por ela sen pagar impostos.\nPorta Mi\u00f1\u00e1.\n\u00c9 a m\u00e1is antiga, de orixe romana con toda certeza, sendo a que se conserva con menos modificaci\u00f3ns. Era a porta que daba sa\u00edda \u00e1 estrada que \u00eda ao Mi\u00f1o, cara a Iria Flavia (Padr\u00f3n). Tam\u00e9n \u00e9 co\u00f1ecida como \"porta do Carme\" (xa que se atopa en fronte da capela que d\u00e1 nome a este c\u00e9ntrico barrio lucense). Tam\u00e9n foi chamada \"Minei\" ou \"Mineana\", por ser a sa\u00edda habitual cara ao r\u00edo Mi\u00f1o.\nSeguindo os canons de Vitruvio, a obra est\u00e1 formada por unha b\u00f3veda de can\u00f3n e un arco de medio punto, protexida exteriormente por d\u00faas torres con perpia\u00f1os de granito e laxe, ademais ten un recinto destinado ao corpo de garda a nivel do adarve, que se comunicaba con outras d\u00faas torres interiores de base rectangular que conformaban a contraporta. Ata o s\u00e9culo XIX utilizouse o oco que corresponder\u00eda \u00e1 maquinaria da reixa de ferro que sub\u00eda e baixaba, como capela dedicada a san Ram\u00f3n, que desapareceu en 1873. A porta \u00eda ser derrubada para constru\u00edr unha nova porta no seu lugar en 1870, mais debido a dificultades econ\u00f3micas ao final librouse da demolici\u00f3n. A porta ten 3,65 m de largo.\nPorta de Santiago.\nTam\u00e9n co\u00f1ecida como do \"Pexigo\" ou \"Pexigu\" (en lat\u00edn: \"Posticu\" ou \"Porticu\"). As s\u00faas dimensi\u00f3ns son 4,15 m de largo e 5,50 m de alto (6,90 m ata o adarve). Foi unha porta particular dos c\u00f3engos para acceder \u00e1s s\u00faas hortas ata 1589. En tempos de pestes era a porta que permanec\u00eda aberta e ti\u00f1a unha ponte levadiza.\nFoi ensanchada en 1759 polo bispo Izquierdo y Tavira para que puidesen pasar carruaxes, sendo decorada na s\u00faa parte interior (xa que era considerada unha porta de sa\u00edda) cunha imaxe do Ap\u00f3stolo Santiago, patr\u00f3n de Galicia e co escudo de armas do propio bispo.\nEntrando ao recinto por esta porta at\u00f3pase de fronte a catedral de Santa Mar\u00eda, podendo subir \u00e1 muralla a trav\u00e9s da rampla adxacente \u00e1 mesma porta. Neste lugar est\u00e1 o conxunto arqueol\u00f3xico da Domus do Mitreo, pod\u00e9ndose ver os alicerces da muralla e o revoco do paramento con morteiro de cal.\nPorta de San Pedro.\nPor esta porta entraban as calzadas XIX e XX procedentes de Asturica Augusta (Astorga) e Bracara Augusta, actual cidade de Braga. Sita no lugar dunha porta romana, era denominada na Idade Media como porta de Sancti Petri. \u00c9 por onde entra o Cami\u00f1o de Santiago na s\u00faa variante do Cami\u00f1o Primitivo. Tam\u00e9n foi co\u00f1ecida como porta Toletana, non se sabe se recibe ese nome por ir \u00e1 Tolda ou polos mercadores castel\u00e1ns que chegaban \u00e1 cidade.\nEst\u00e1 situada nunha vagada e mide 3,70 m de largo e 4,85 m de alto, sendo a altura ata o adarve nese punto de 10,80 m. Est\u00e1 constitu\u00edda por unha b\u00f3veda de medio can\u00f3n e un arco fax\u00f3n. Foi modificada en 1781, pasando a posu\u00edr un corpo interior de garda semellante ao da porta Mi\u00f1\u00e1, utilizado coma capela das Ermidas ata 1860, cando foi derrubada.\nEst\u00e1 decorada na s\u00faa parte exterior co escudo da cidade, coa coroa e os dous le\u00f3ns rampantes, onde ademais se indica nunha inscrici\u00f3n o comezo da reconstruci\u00f3n da porta en 1781. Sobre a coroa do escudo da cidade a xente adoita lanzar moedas que se caen enriba da mesma lles permit\u00eda cumprir un desexo. Atravesando \u00e1 dereita \u00e9ntrase na praza do Canti\u00f1o, onde se atopan unhas escaleiras de acceso ao recinto amurallado.\nPorta Nova.\nEsta porta de orixe romana era a sa\u00edda cara a Brigantium, sendo a principal v\u00eda de comunicaci\u00f3n cara ao norte da cidade ata a apertura da porta de San Fernando en 1854. Xa dende o s\u00e9culo XII esta porta era co\u00f1ecida como a \"Nova\", sendo o seu corpo semellante ao da porta Mi\u00f1\u00e1, no Carme. Tam\u00e9n inclu\u00eda un recinto para o corpo de garda utilizado logo como capela, adicada \u00e1 Santa Mari\u00f1a e \u00e1 Virxe dos Remedios, at\u00e9 1785, ano en que foi eliminada.\nA porta, tal como a co\u00f1ecemos hoxe foi constru\u00edda en 1900. Est\u00e1 situada nunha ladeira e ten 4,60 m de largo por 8 de alto, medindo 8,95 m ata o adarve. Entrando pola porta \u00e1 dereita atopamos unhas escaleiras de acceso \u00e1 muralla, dende onde se pode contemplar unha boa vista da catedral ao lonxe.\nPorta Falsa.\nEsta porta era a utilizada pola gornici\u00f3n romana, sendo co\u00f1ecida no s\u00e9culo XIV como porta do Puxigio, debido \u00e1s s\u00faas reducidas dimensi\u00f3ns, e na \u00e9poca Moderna e Contempor\u00e1nea, das Torres do Conde e da Coru\u00f1a, o que fai que sexa unha das orixinais romanas. Este tipo de portas para a gornici\u00f3n romana eran co\u00f1ecidas coma \"posterulae\", sendo ese o seu \u00fanico uso, sendo a sa\u00edda unha trincheira escavada no terreo.\nDurante a Idade Media foi probablemente clausurada, volvendo reabrirse en 1602, a\u00ednda que ata vinte anos despois non se estabilizar\u00eda esa apertura, debido \u00e1 instalaci\u00f3n nas s\u00faas inmediaci\u00f3ns do Hospital de San Bertomeu, antes situado na praza maior. Por esta porta entraban e sa\u00edan os correos (durante moitos anos foi a m\u00e1is pr\u00f3xima ao cami\u00f1o da Coru\u00f1a, sede da Capitan\u00eda Xeneral e da Audiencia). No s\u00e9culo XX foi aberta para uso exclusivo peonil constru\u00edndo no seu acceso unhas escaleiras.\nEst\u00e1 situada nunha ladeira e as s\u00faas dimensi\u00f3ns son de 3,45 m de largo e 5,65 m, sendo a s\u00faa altura e ata o adarve, de 11,50 m. Entrando pola porta \u00e1 esquerda hai situadas unhas escaleiras de acceso \u00e1 muralla.\nPortas modernas.\nPorta do bispo Aguirre.\nEsta porta, obra de Nemesio Cobreros, foi a cuarta porta aberta no s\u00e9culo XIX na muralla, concretamente no ano 1874. Foi feita para ter un acceso aos camposantos e ao novo Seminario de Lugo que o Concello dedicou ao bispo frei Gregorio Mar\u00eda Aguirre. Para abrir esta nova porta houbo que derrubar d\u00faas torres da muralla, aparecendo nela d\u00faas l\u00e1pidas romanas.\nAo igual que outras portas da muralla est\u00e1 sita nunha ladeira e as s\u00faas dimensi\u00f3ns son de 10 m de largo por 8,15 de alzada, sendo a altura do adarve neste caso de 9 m. Esta porta est\u00e1 dotada de d\u00faas portas que daban acceso a dous cuartos utilizados coma fielatos e dunha placa conmemorativa adicada ao propio bispo. A porta conecta hoxe a praza maior da cidade coa zona de Recatelo e o parque de Rosal\u00eda de Castro a trav\u00e9s da r\u00faa do bispo Aguirre, estando impedido hoxe atravesala con autom\u00f3biles ag\u00e1s certas excepci\u00f3ns.\nPorta do Campo Castelo.\nTam\u00e9n co\u00f1ecida como a \"porta do C\u00e1rcere\", foi aberta, como o seu propio nome indica, para dar acceso ao novo c\u00e1rcere aberto nas inmediaci\u00f3ns, facilitando ao acceso ao xulgado e ao cambio de garda. Ao igual que gran parte das novas portas foi obra de Nemesio Cobreros e data de 1888, o que fai que sexa a terceira porta aberta durante este s\u00e9culo.\nAs s\u00faas dimensi\u00f3ns son de 4,32 m de largo por 7,15 m de alzada, e 8,10 m ata o adarve. Onde se atopaba esta porta antes hab\u00eda unhas escaleiras de acceso, seguramente romanas, o que condicionou as s\u00faas dimensi\u00f3ns, sendo a m\u00e1is pequena das novas abertas. Hoxe \u00e9 completamente peonil, conectando a Estaci\u00f3n de Autobuses coa zona do Campo Castelo, onde se poden atopar unhas escaleiras de acceso \u00e1 muralla.\nPorta da Estaci\u00f3n.\nCoa chegada do ferrocarril a Lugo, foi necesaria a apertura desta nova porta en 1875 para acceder \u00e1 estaci\u00f3n de ferrocarril, obra de Nemesio Cobreros, a\u00ednda que m\u00e1is tarde foi derrubada e constru\u00edda de novo, en 1921, por Luciano Travadelo. Hoxe carece de elementos ornamentais debido \u00e1 crise econ\u00f3mica que padec\u00eda a cidade no momento da s\u00faa apertura, poucos anos despois da Primeira guerra mundial.\nTen 10 m de anchura e 8 de altura, sendo a s\u00faa alzada ata o adarve de 9 m. Esta porta comunica hoxe a r\u00faa Castelao e a praza de Santo Domingo, ao p\u00e9 da Ronda da Muralla. \u00c9 unha das portas que a\u00ednda pode ser atravesada polos veh\u00edculos. Ao cruzarmos a porta \u00e1 dereita podemos atopar unhas escaleiras de acceso \u00e1 muralla, \u00e1 beira de onde antes se atopaba o Gran Teatro de Lugo.\nPorta de San Fernando.\nA s\u00faa forma actual data de 1962, o que a converte na \u00faltima obra de importancia realizada na muralla, obra de Ruperto S\u00e1nchez N\u00fa\u00f1ez, para ampliar unha antiga de 1853. A actual porta ten unha anchura de 12,50 m e unha altura de 7,50 m, gardando unha distancia ata o adarve de 9,65 m, o que a converten na porta m\u00e1is ampla da muralla.\nEsta porta foi constru\u00edda para dotar dun novo acceso da parte norte da cidade ao centro, xa que antes hab\u00eda que utilizar ou a porta Falsa ou a Nova para entrar no recinto, polo que se ti\u00f1a que tomar un desv\u00edo. Coa construci\u00f3n desta porta tam\u00e9n se constru\u00edron as r\u00faas de San Fernando, San Marcos e da Ra\u00ed\u00f1a, conectando as c\u00e9ntricas prazas de Ferrol, Santo Domingo e Maior. Por esta porta acc\u00e9dese dende a Avenida da Coru\u00f1a \u00e1 praza de Ferrol, onde se atopa a igrexa de San Froil\u00e1n, patr\u00f3n da cidade. Hoxe en d\u00eda \u00e9 totalmente transitable tanto por pe\u00f3ns coma por veh\u00edculos.\nPorta do bispo Odoario.\nDebido \u00e1 construci\u00f3n desta porta a muralla foi declarada Monumento Nacional. O oco da porta foi aberto en 1921 como acceso ao Hospital de Santa Mar\u00eda, cando o alcalde \u00c1nxel L\u00f3pez P\u00e9rez ordenou dinamitar a muralla sen permiso. Por\u00e9n, foi denunciado por unhas veci\u00f1os da cidade, suceso que ocasionou a declaraci\u00f3n da muralla coma monumento protexido para que non se puidesen facer xa m\u00e1is modificaci\u00f3ns na estrutura.\nA construci\u00f3n desta \u00faltima porta aberta na muralla rematou en 1928. O proxecto \u00e9 de Ramiro Sainz, modificado por Ricardo Garc\u00eda Puig. As s\u00faas dimensi\u00f3ns son de 12 m de largo por 9,10 m de alto, o que fai que sexa a porta m\u00e1is alta. A s\u00faa altura ata o adarve \u00e9 de 10 m.\nPoternas.\nUnha poterna \u00e9 unha porta estreita de pequeno tama\u00f1o, que adoita atoparse elevada e de dif\u00edcil acceso, e en ocasi\u00f3ns utiliz\u00e1base como porta falsa para poder entrar ou sa\u00edr en caso de asedio. As sete poternas da Muralla de Lugo (que se atopan sempre colocadas preto dunha torre, para facilitaren a s\u00faa defensa) son:\nPorta falsa.\nPara o urbanismo romano unha porta falsa era a que se emprazaba ao xeito dunha poterna. Esta porta pola s\u00faa situaci\u00f3n, m\u00e1is semellante \u00e1s das poternas da muralla c\u00e1 das portas principais, recibiu este nome cando por necesidades de comunicaci\u00f3n foi ampliada no s\u00e9culo XVIII. O nome que recibe lembra a\u00ednda a s\u00faa forma orixinal. A s\u00faa localizaci\u00f3n preto da torre coincide co das outras seis poternas da muralla de Lugo. A ampliaci\u00f3n cons\u00e9rvase en bo estado.\nPoterna de Barras.\nSita en fronte da actual Delegaci\u00f3n de Fomento, esta poterna comunicaba o que hoxe se co\u00f1ece como Cami\u00f1o das Est\u00e1ntigas cos cami\u00f1os exteriores da cidade que acced\u00edan ao campo de Marte e o seu templo dende o oeste. Na actualidade est\u00e1 habilitada e reformada en lenzo exterior da muralla e d\u00e1 entrada a un habit\u00e1culo abovedado que garda un transformador da compa\u00f1\u00eda el\u00e9ctrica. Seguramente esta habitaci\u00f3n permit\u00eda a existencia dun corpo de garda para a protecci\u00f3n da poterna. \u00c9 a mellor conservada na actualidade.\nPoterna do Hospital.\nSita en fronte do Hospital de Santa Mar\u00eda, esta poterna comunicaba un decumano da zona norte da cidade cun dos cami\u00f1os que acced\u00edan \u00e1 ribeira do r\u00edo Mi\u00f1o e a actual zona de San L\u00e1zaro. Na actualidade at\u00f3pase tapiada no lenzo exterior da muralla pero a\u00ednda se observa o arco de medio punto que forma.\nPoterna de Recatelo.\nSituada preto da r\u00faa Vilalba, en fronte ao barrio de Recatelo. Esta poterna comunicaba un cardo da cidade e o barrio sur f\u00f3ra das murallas que hoxe recibe o nome de barrio de Recatelo. Na actualidade at\u00f3pase tapiada no lenzo exterior da muralla pero a\u00ednda se observa o arco de medio punto que formaba. No s\u00e9culo XIX a\u00ednda deb\u00eda de estar en uso xa que nos planos desta \u00e9poca se graf\u00eda a r\u00faa interior que dende a actual r\u00faa Cregos acced\u00eda \u00e1 poterna.\nPoterna da Chanca.\nSituada en fronte do \"Convento de las Hermanitas\", esta poterna comunicaba o cami\u00f1o que proced\u00eda dende a ponte romana sobre o r\u00edo Chanca co decumano m\u00e1ximo no interior da cidade. Na actualidade at\u00f3pase tapiada no lenzo exterior da muralla pero a\u00ednda \u00e9 observable o arco de medio punto que formaba. No s\u00e9culo XIX deb\u00eda de estar en uso xa que nos planos desta \u00e9poca se graf\u00eda a r\u00faa interior que dende a actual r\u00faa Progreso acced\u00eda \u00e1 poterna e ao cami\u00f1o cara ao r\u00edo Chanca. Existe memoria hist\u00f3rica da s\u00faa utilizaci\u00f3n ata principios do s\u00e9culo XX.\nPoterna da Estaci\u00f3n.\nSituada na actual porta da Estaci\u00f3n, acced\u00edase a ela por un decumano da cidade e permit\u00eda a sa\u00edda \u00e1 zona leste que non foi edificada. No s\u00e9culo XIX a\u00ednda deb\u00eda de estar en uso xa que nos planos desta \u00e9poca se graf\u00eda a r\u00faa interior que dende a actual praza de San Domingos acced\u00eda \u00e1 poterna e ao cami\u00f1o cara ao r\u00edo Chanca. Foi substitu\u00edda pola porta da Estaci\u00f3n no ano 1875.\nPoterna da Xunta.\nSituada en fronte da actual Delegaci\u00f3n da Xunta de Galicia. No s\u00e9culo XIX estaba a\u00ednda en uso, xa que nos planos desta \u00e9poca se graf\u00eda a poterna que dende o actual canell\u00f3n do Pazo de San Marcos acced\u00eda ao cami\u00f1o cara ao exterior da cidade. Das seis poternas orixinais da muralla \u00e9 a \u00fanica que aparece derrubada, xunto \u00e1 actual porta Falsa, tam\u00e9n en mal estado, no plano debuxado por Coello de Portugal en 1861."}
{"id": "17757", "revid": "89787", "url": "https://gl.wikipedia.org/wiki?curid=17757", "title": "Karate", "text": "Karate (en ), ou karatedo (), \u00e9 unha arte marcial xaponesa e un deporte de combate orixinario de Okinawa, que se desenvolveu con base na arte marcial nativa da rexi\u00f3n baixo as influencias do chuan fa, de orixe chinesa, e das escolas xaponesas tradicionais de arte marcial, chamadas koryu, que practicaban loita desarmada e armada, principalmente con espadas. Neste proceso, cando a influencia xaponesa se tornou preponderante, f\u00f3ronse incorporando m\u00e1is caracter\u00edsticas do c\u00f3digo de conduta dos samurais, o Budo.\nA influencia chinesa foi maior nun primeiro estadio de desenvolvemento, cambiando un paradigma primitivo dunha loita simple con agarramento e proxecci\u00f3ns, con m\u00e1is \u00e9nfase nos golpes traum\u00e1ticos, e f\u00edxose sentir nas t\u00e9cnicas dos estilos m\u00e1is flu\u00eddos e pragm\u00e1ticos da China meridional. Despois, en raz\u00f3n do cambio do escenario xeopol\u00edtico, comezou o tempo de predominio das disciplinas de combate do Xap\u00f3n e, nese per\u00edodo, o m\u00e1is com\u00fan era simplificar a\u00ednda m\u00e1is os movementos de orixe do \"chuan fa\", fac\u00e9ndoos m\u00e1is directos e renunciando a aquilo que non fose \u00fatil, como movementos acrob\u00e1ticos ou que eran executados m\u00e1is por raz\u00f3ns est\u00e9ticas.\nO repertorio de t\u00e9cnicas do karate re\u00fane principalmente golpes contundentes (\"atemi waza\"), como patadas, sopapos, xeonlladas etc., executados todos coas mans desarmadas. Por\u00e9n, t\u00e9cnicas de proxecci\u00f3n, inmobilizaci\u00f3n e bloqueos (\"nage waza\", \"katame waza\", \"uke waza\") tam\u00e9n poden ser ensinadas, con maior ou menor importancia dependendo de onde se practica e quen \u00e9 o instrutor.\n\"Grosso modo\", p\u00f3dese afirmar que a evoluci\u00f3n desta arte marcial foi conducida por grandes mestres, que a formaron e asentaron seus principios, rematando no karate moderno. O paradigma tradicional de ensino era da maneira xaponesa, con base nos \"kata\" (secuencia de t\u00e9cnicas, simulando loita con varias aplicaci\u00f3ns pr\u00e1cticas). Mais o modelo que se fixou e rixe ata hoxe bas\u00e9ase en tres piares: \"kihon\" (t\u00e9cnicas b\u00e1sicas), \"kata\" e \"kumite\" (enfrontamento en si, que pode ser simple simulacro ou darse de forma deportiva e competitiva ou m\u00e1is pr\u00f3xima \u00e1 realidade).\nExisten moitos estilos e escolas de karate, e iso foi resultado do seu proceso de desenvolvemento. Aconteceu que, no albor desta arte marcial, era practicada segundo tres estilos distintos: Naafadii, Suidi e Tumaidi, practicados respectivamente nas tres cidades da maior illa do arquip\u00e9lago de Okinawa, coas s\u00faas idiosincrasias, que os tornaban m\u00e1is ou menos diferentes. Despois, esta circunstancia acentuouse no que acabou resultando en practicamente incont\u00e1beis variaci\u00f3ns e (sub)variaci\u00f3ns.\nO estadio da transici\u00f3n entre os s\u00e9culos XX e XXI revela que a maior\u00eda das escolas de karate deu \u00e9nfase \u00e1 evoluci\u00f3n do condicionamento f\u00edsico, desenvolvendo velocidade, flexibilidade e capacidade para participar en competici\u00f3ns de deporte de combate, quedando relegada a aquelas poucas escolas tradicionalistas a pr\u00e1ctica de exercicios m\u00e1is rigorosos, que te\u00f1an como obxectivo desenvolver a resistencia dos membros, e de probas de rompemento de t\u00e1boas de madeira, ladrillo ou xeo. Basicamente, existen d\u00faas tendencias: unha que desexa preservar os caracteres marcial e filos\u00f3fico do karate, e outra na que as caracter\u00edsticas deportiva e l\u00fadica son meirandes e importantes.\nDurante as d\u00faas primeiras d\u00e9cadas do s\u00e9culo XX, o proceso de segmentaci\u00f3n do karate en diversas escolas distintas f\u00edxose definitivo, aparecendo diversas asociaci\u00f3ns, ata unhas dentro doutras, coa intenci\u00f3n de difundir o seu modo peculiar de entender e ensinar as t\u00e9cnicas, a pesar de posu\u00edren todas elas semellanzas e case as mesmas orixes. Tal circunstancia foi combatida por grandes mestres, mais acabou quedando e xerou como consecuencia a falta de estandarizaci\u00f3n e entendemento entre as moitas entidades e practicantes. De a\u00ed, a\u00ednda que aceptado mundialmente como deporte, ata clasificado como deporte ol\u00edmpico e estando presente nos Xogos Panamericanos, non hai un sistema unificado de valoraci\u00f3n para as competici\u00f3ns, ocasionando moita dificultade para a s\u00faa aceptaci\u00f3n coma deporte de competici\u00f3n nos Xogos Ol\u00edmpicos.\nA pesar da enorme fragmentaci\u00f3n, os moitos estilos buscan a\u00ednda seguir un modelo pedag\u00f3xico relativamente com\u00fan. E neste \u00e1mbito, dist\u00ednguese o simple practicante daquel estudoso dedicado, chamado \"karateka\", porque este busca desenvolver disciplina, filosof\u00eda e \u00e9tica, al\u00e9n de s\u00f3 aprender os golpes. Aquel karateka que alcanza o grao de cinto negro ch\u00e1mase \"sensei\". E os lugares de aprendizaxe son chamados \"dojo\", sendo estes case sempre afiliados a alg\u00fan estilo.\nHistoria.\nAntecedentes.\nNo arquip\u00e9lago de Okinawa, unha rexi\u00f3n localizada a medio cami\u00f1o entre a China e o Xap\u00f3n, na parte setentrional do Mar da China, xurdiu o Reino de Lequias. No proceso de xurdimento deste reino, entre os anos de 1322 e 1429, houbo un per\u00edodo denominado \"Sanzan jidai\" (, per\u00edodo dos tres montes), cando que se debateron tres reinos polo control total da rexi\u00f3n: Hokuzan (, Monte setentrional), Chuzan (, Monte central) e Nanzan (, Monte meridional). Quen sa\u00edu vitorioso foi o Reino de Chuzan, que era o m\u00e1is forte economicamente, inaugurando a primeira Dinast\u00eda Sho: Sho Hashi.\nPor\u00e9n, por causa da s\u00faa posici\u00f3n xeogr\u00e1fica, a rexi\u00f3n sempre despertou a cobiza da China e do Xap\u00f3n, que non aforraron esforzos para estenderen as s\u00faas influencias (culturais e econ\u00f3micas).\nDespois da unificaci\u00f3n do reino, nun primeiro per\u00edodo, a China foi m\u00e1is eficaz para conseguir os seus intereses e estender a s\u00faa influencia sobre a rexi\u00f3n, que se consolidou en varios aspectos, proxect\u00e1ndose dende a estrutura administrativa do pa\u00eds ata os costumes. Neste escenario, migraron ou simplemente chegaron ao pa\u00eds, de entre os diversos tipos de persoas, alg\u00fans practicantes e mestres de artes marciais.\nPor outro lado, a\u00ednda que existise forte influencia chinesa, a sociedade okinawana e a xaponesa posu\u00edan alg\u00fans puntos converxentes, coma era o caso de existiren en ambas unha caste de guerreiros: no Xap\u00f3n, samurai; en Okinawa, peichin. Para estas clases sociais o seu modelo de vida esix\u00eda que desempe\u00f1asen certas funci\u00f3ns, sendo unha delas o perfeccionamento das su\u00e1s habilidades de loita, que eran transmitidos basicamente dentro do clan ou da familia.\n\u00c9 correcto, por tanto, afirmar que houbo o troco de co\u00f1ecementos, a\u00ednda que moi discreto, entre a poboaci\u00f3n aut\u00f3ctona e os dominadores for\u00e1neos. Tal troco aconteceu para atender exactamente as necesidades e os intereses de ambos os grupos.\nEntrementres, o dominio xapon\u00e9s consolidouse cun duro golpe para o pobo okinawano cando, en 1609, o clan samurai de Satsuma, coa aprobaci\u00f3n do emperador do Xap\u00f3n, subxugou a rexi\u00f3n e engandiu ao imperio nip\u00f3n o Reino de Lequias. Nesta invasi\u00f3n, os samurais encontraron pouca ou ningunha resistencia, porque, dadas as circunstancias, o rei local declarara que a vida era o m\u00e1is importante tesouro e recomendou que a poboaci\u00f3n das illas non protestase ou contestase a agresi\u00f3n estranxeira. \nTrala invasi\u00f3n, Lequias a\u00ednda permanecera na situaci\u00f3n de estado m\u00e1is ou menos aut\u00f3nomo, pero, ao contrario do escenario anterior, baixo o control e a influencia do Xap\u00f3n, que se tornaba paulatinamente preponderante, pois os samurais impu\u00f1an os seus propios pensamentos. Desta \u00e9poca, inclusive, data a introduci\u00f3n do estilo Jigen-ryu, de kenjutsu.\nMans de Okinawa.\nO momento exacto de aparici\u00f3n do karate p\u00e9rdese no tempo e na mestura de lendas e relatos hist\u00f3ricos. No \u00e1mbito das lendas, c\u00f3ntase que certo samurai, chamado ora Minamoto no Tametomo, ora Chinzei Hachiro Tametomo, a mediados do s\u00e9culo XII, despois da malograda sorte na Rebeli\u00f3n Hogen, procurar\u00eda refuxio en Okinawa. Durante a s\u00faa estad\u00eda na rexi\u00f3n, o samurai ensinar\u00eda t\u00e9cnicas de combate aos nobres locais e estas t\u00e9cnicas, ou polo menos parte delas, acabaron por evolucionar e se desenvolver nunha arte marcial, chamada \"tuidi\" e despois \"karate\".\nOutra hip\u00f3tese apunta cara a unha modalidade de combate desarmado, denominada \"mut\u014d\", orixinaria de Okinawa, que a\u00ednda hoxe \u00e9 unha importante manifestaci\u00f3n da cultura local, mais que exist\u00eda moito antes das loitas chino-xaponesas e era practicada, como a\u00ednda \u00e9, de forma trivial pola poboaci\u00f3n. Esta loita asem\u00e9llase m\u00e1is \u00f3 sumo, pero tam\u00e9n pos\u00fae caracter\u00edsticas do jujitsu e do aikido.\nDe forma distinta do que \u00e9 o karate contempor\u00e1neo, o combate en \"mut\u014d\" real\u00edzase con empurr\u00f3ns ao inicio e, despois, s\u00e9guese con t\u00e9cnicas de derrubamento e luxaci\u00f3n. Venc\u00eda aquel que derrubase ou sometese ao contrario. Era unha pr\u00e1ctica cuxo principal obxectivo era o entretemento, mais que, segundo alg\u00fans autores e mestres, ser\u00eda a semente do karate, que foi ent\u00f3n paulatinamente sendo moldeado e modificado so a influencia do boxeo chin\u00e9s do Sur.\nAlg\u00fans argumentan que o embri\u00f3n ser\u00eda unha lei que o Rei Sho Hashi, non moito despois da unificaci\u00f3n do reino, promulgou e que prohibiu a posesi\u00f3n de calquera arma por parte da poboaci\u00f3n civil, katana gari (), co obxectivo de conter eventuais sentimentos de revolta. Este acontecemento \u00e9 de feito importante, mais non pode dar total sustentaci\u00f3n a esta idea, porque a caste guerreira mantivo os seus privilexios e costumes, ata para poder continuar desempe\u00f1ando as s\u00faas funci\u00f3ns no reino e perante a sociedade en xeral. Nin mesmo a restrici\u00f3n ao uso de armas imposta polos samurais de Satsuma foi ampla ata o punto de coutar as prerrogativas dos guerreiros de Okinawa, exactamente polos mesmos motivos, de que os nobres deber\u00edan continuar en s\u00faas funci\u00f3ns propias.\nS\u00e1bese de certo que, a mediados do s\u00e9culo XVII, xa estaba estabelecida unha arte marcial en Okinawa sen armas, co\u00f1ecida como \"te\" ou \"ti\" (en uchinaguchi), adestrada polos nobres guerreiros, por causa das s\u00faas obrigas militares. A existencia desta arte marcial queda demostrada pola existencia, xa naquel per\u00edodo, de tres variantes m\u00e1is ou menos semellantes mais diferenciadas, Naha-te, Tomari-te e Shuri-te, que se formaron respectivamente nas tres cidades que lles prestaron os nomes.\nOs nobres do Reino de Lequias ensinaban artes marciais que empregaban armas ou non, nun modelo moi pr\u00f3ximo do xapon\u00e9s que eventualmente xerou escolas familiares. Foi tam\u00e9n resultado deste modelo o desenvolvemento do kobudo, que era a denominaci\u00f3n dos estilos, mais que acabou por designar s\u00f3 as t\u00e9cnicas de combate con armas. Ocorre, por\u00e9n, que orixinalmente no kobudo de Okinawa a parte de loita sen armas era nomeada \"toshu\" (), \"toshukuken\" () ou \"toshujutsu\" ().\nO que moi probabelmente sucedeu como consecuencia da prohibici\u00f3n de levar de armas foi que os nobres de Okinawa perfeccionaron o combate con armas, adaptando outros obxectos, coma o eku (remo), a \"tonfa\" e o \"nunchaku\", que eran orixinalmente instrumentos de traballo, para manexo de mu\u00ed\u00f1o e debaga de grans e arroz. Nalg\u00fan momento do s\u00e9culo XVII a loita desarmada pasou a ser chamada \"Okinawa-te\" ou \"Uchinaadi\" (), que significa \"man de Okinawa\". Nesta \u00e9poca, xurdiu a figura de Matsu Higa, nobre local, que alcanzou moita sona a causa das s\u00faas habilidades en loita, algunhas das cales ser\u00edan aprendidas de loitadores chineses de wushu. Crese que Sensei Higa fose, dentro de seu estilo propio, o primeiro a estabelecer un conxunto formal de t\u00e9cnicas e chamalo \"ti\".\nNun proceso cultural e evolutivo asemellado ao que suced\u00eda no resto do Xap\u00f3n, os mestres guerreiros constru\u00edan as s\u00faas t\u00e9cnicas e os seus instrumentos de guerra adaptados \u00e1s s\u00faas necesidades. Coma os samurais formaron o jujitsu, que era adecuado \u00e1s s\u00faas necesidades de loita desarmada e usando armadura, os \"peichin\" fix\u00e9rono en Okinawa. Varios elementos entraron na composici\u00f3n daquilo que pasou a ser chamado \"Tode\" ou \"Todi\" (, man chinesa), pois, nalg\u00fan momento do s\u00e9culo XVIII ou entre os s\u00e9culos XVII e XVIII, o que foi m\u00e1is influente foron os estilos meridionais de chuan fa. En todo caso, p\u00f3dese afirmar seguramente que no Reino de Lequias desenvolv\u00edase un produto de formaci\u00f3n ecl\u00e9tica, polo que pode ser notado no establecemento dun c\u00f3digo moral, moi pr\u00f3ximo daqueles de orixe xaponesa, composto polos principios de compaix\u00f3n, dedicaci\u00f3n e perfeccionamento.\nDestacaron m\u00e1is os estilos de Shuri, por ser o estilo da capital do reino, e de Naha, por ser cidade portuaria e m\u00e1is importante sitio mercantil. Non obstante, a\u00ednda que tivese menor importancia no escenario da \u00e9poca, por ser principalmente unha cidade de traballadores, pescadores e labradores, Tomari, debido exactamente as s\u00faas caracter\u00edsticas, desenvolveu o estilo peculiar e moitas veces erradamente confundido co estilo de Shuri.\nNa li\u00f1axe do estilo Shuri-te, caracterizado polas posturas naturais e por movementos de desprazamento e de golpes en li\u00f1a recta, segu\u00edronse a \"sensei\" Higa, m\u00e1is ou menos nunha secuencia de instrutor e alumno, os mestres Peichin Takahara, Kanga Sakukawa e Sokon Matsumura. Mestre Sakukawa, por suxesti\u00f3n de Peichin Takahara, foi aprender co chin\u00e9s Kushanku, mestre de \"wushu\" e, despois, directamente naquel pa\u00eds.\nMentres tanto, en Tomari, o estilo da urbe adquir\u00eda unha caracter\u00edstica m\u00e1is acrob\u00e1tica. Os principais representantes da rexi\u00f3n foron os mestres Karyu Uku e Kishin Teryua, que deixar\u00edan a s\u00faa arte a Kosaku Matsumora. En Naha, o \"Ti\" evolucionaba nunha direcci\u00f3n diversa, con movemento de extrema contracci\u00f3n, golpes de curto alcance e perfeccionamento do corpo para recibir golpes e t\u00e9cnicas de respiraci\u00f3n (\"ibuki\").\nSo as mans de Sokon Matsumura, o \"todi\" pasou a ter un adestramento m\u00e1is formalizado coa compilaci\u00f3n dunha serie m\u00e1is ou menos pechada de exercicios (\"kata\") e, o m\u00e1is importante, rompeuse a barreira das clases sociais. Con Matsumura, que formaba parte da elite guerreira e da corte do Rei Sho Ko e sucesores, o \"Todi\", practicado polas clases traballadoras e polos guerreiros, pasou a ser unha arte militar reco\u00f1ecida.\nPor esa \u00e9poca, ficaron famosas, e case lendarias, as historias sobre as proezas dos guerreiros de Okinawa, coma un conto do mestre de \"Tomari-te\", Kosaku Matsumora, que desarmado derrotou un samurai. As\u00ed, o \"Todi\" era co\u00f1ecido tam\u00e9n por \"shinpi tode\" (, misteriosa man chinesa) ou \"reimyo tode\" (, milagrosa man chinesa).\nArte das mans baldeiras.\nPolo fin do s\u00e9culo XIX, o adestramento de \"tode\" a\u00ednda era unha pr\u00e1ctica restrinxida a poucos, basicamente pola s\u00faa orixe como disciplina dos nobres guerreiros, do mesmo xeito que suced\u00eda \u00e1s artes marciais do resto do Xap\u00f3n. Mesmo que existisen moitas semellanzas entre os estilos, o paradigma de transmisi\u00f3n era de mestre cara a un c\u00edrculo estrito de alumnos.\nMentres tanto, o escenario pol\u00edtico mudou por causa da anexi\u00f3n completa do Reino de Lequias polo Xap\u00f3n, en 1875, transformando o vello reino na provincia de Okinawa. Por\u00e9n, o que poder\u00eda ser un rev\u00e9s tornouse nunha oportunidade, pois a pol\u00edtica imperial determinou que a rexi\u00f3n deber\u00eda ser incorporada definitivamente ao pa\u00eds, absorbendo a s\u00faa aristocracia e considerando a s\u00faa poboaci\u00f3n como s\u00fabditos nativos do emperador. Este acontecemento, a pesar de non significar incorporaci\u00f3n inmediata, polo menos formalmente eliminou as barreiras culturais que exist\u00edan antes.\nNesas circunstancias, Anko Itosu, que aprendera artes marciais con Matsumura e tam\u00e9n servira como secretario do rei de Okinawa, empezou a usar a s\u00faa influencia para tentar difundir o \"tode\" entre a poboaci\u00f3n, porque el cr\u00eda que a disciplina dos guerreiros poder\u00eda ser un valioso instrumento de formaci\u00f3n f\u00edsica, intelectual e c\u00edvica.\nD\u00faas cousas dificultaban a aceptaci\u00f3n e a difusi\u00f3n do \"tode\": primeiro o seu nome, que fac\u00eda alusi\u00f3n \u00e1 China, e segundo o seu modelo de adestramento, que fora feito para atender as necesidades dos guerreiros locais.\nItosu adoptou medidas para eliminar estes atrancos. Logo, el coidou de empregar o nome que era utilizado polas vellas escolas, os \"kobudo\", para designar as s\u00faas t\u00e9cnicas de loita sen armas. Desta maneira, non se escrib\u00eda \"Tode\" () co logograma \"to\" (), cuxa acepci\u00f3n inmediata \u00e9 \u00e1 Dinast\u00eda Tang, sen\u00f3n co \"to\" (), \"baleiro\". Con isto, vis\u00e1base diminu\u00edr as resistencias no resto do Xap\u00f3n, porque calquera cousa conectada \u00e1 China non era vista con bos ollos, por conta das tensi\u00f3ns pol\u00edticas que sempre existiron entre os dous pa\u00edses. Por outro lado, \"tode\" tam\u00e9n era unha das denominaci\u00f3ns do jujitsu, o que implicaba maior aproximaci\u00f3n entre os guerreiros de Okinawa e do Xap\u00f3n, ambos chamados bushi.\nCanto ao m\u00e9todo de adestramento vixente \u00e1 \u00e9poca, a pr\u00e1ctica com\u00fan era a repetici\u00f3n continuada dos \"kata\", ou sexa, o alumno deber\u00eda repetir cada movemento das formas estabelecidas ata se tornaren movementos autom\u00e1ticos. O mestre xulgaba que este modelo non ser\u00eda o m\u00e1is adecuado, principalmente para os nenos. Ent\u00f3n, simplificou o adestramento a unidades fundamentais, os \"kihon\", que son as t\u00e9cnicas comprendidas en si mesmas, unha pu\u00f1ada, unha desviaci\u00f3n, unha postura, e compilou unha serie de \"kata\" chamada \"Pinan\", con t\u00e9cnicas m\u00e1is simples e que pasar\u00edan a formar a primeira serie de t\u00e9cnicas.\nEsa mudanza resultou na diminuci\u00f3n, ou eliminaci\u00f3n nalg\u00fans casos, de t\u00e1cticas de loita, mais reforzou o car\u00e1cter deportivo e en beneficio da sa\u00fade: deuse maior importancia \u00e1 postura, mobilidade, flexibilidade, tensi\u00f3n, respiraci\u00f3n e relaxaci\u00f3n. \nPor\u00e9n, a denominaci\u00f3n karate ( tornouse co\u00f1ecida e popular por causa do mestre Hanashiro Chomo, do estilo Shuri-te, que nunha publicaci\u00f3n titulada \"Karate Kumite\" usouna en lugar da escrita co kanji \"\" , que se refer\u00eda m\u00e1is \u00e1 Dinast\u00eda Tang e a China.\nA pesar dos esforzos feitos, o karate non era moi popular f\u00f3ra de Okinawa. Non obstante, de modo fortu\u00edto, houbo un acontecemento que axudou a tornar o karate co\u00f1ecido f\u00f3ra do Xap\u00f3n. En 1898, Hawai foi anexado polos Estados Unidos e, en 1900, habitantes de Okinawa mud\u00e1ronse cara a al\u00ed.\nO karate tornouse deporte oficial en 1902, que \u00e9 o punto en que se perfecciona a transici\u00f3n de arte marcial a disciplina f\u00edsica, deixando ser visto s\u00f3 como medio de defensa persoal.\nComo resultado de seu progreso, Anko Itosu cre ser pos\u00edbel exportar o karate cara o resto do Xap\u00f3n e, no comezo do s\u00e9culo XX, int\u00e9ntao mais non consegue o \u00e9xito pretendido.\nParalelos a eses eventos, outro influente mestre, Kanryo Higashionna, promov\u00eda outras mudanzas. El desenvolv\u00eda un estilo particular que mesturaba t\u00e9cnicas suaves, como desv\u00edos e proxecci\u00f3ns, coas t\u00e9cnicas contundentes. Foron disc\u00edpulos seus Chojun Miyagi e Kenwa Mabuni. A exemplo do mestre Itosu, Higashionna conseguiu fomentar neles os valores que levaron ata as mudanzas futuras que tornar\u00edan o karate m\u00e1is acept\u00e1bel no Xap\u00f3n.\nTendo fama de ser un estilo de loita eficaz, fama que xa hab\u00eda moito corr\u00eda polo Xap\u00f3n, a\u00ednda era pouco co\u00f1ecido. Non se sab\u00eda realmente moito desa loita que matou moitas persoas, sobre as s\u00faas caracter\u00edsticas, f\u00f3ra os practicantes de Okinawa e alg\u00fans poucos f\u00f3ra dese c\u00edrculo a\u00ednda pequeno e pechado.\nAlg\u00fans factores contribu\u00edron, mentres, na divulgaci\u00f3n do karate. Un deses factores foi a mentalidade corrente da \u00e9poca que, mesmo co proceso de espallamento dos costumes occidentais iniciado coa Restauraci\u00f3n Meiji, a\u00ednda era moi pr\u00f3xima \u00e1 figura do guerreiro, non sendo raro o lance de desaf\u00edos a loitadores ou mesmo a unha casa, familia ou cidade. Non se pode esquecer, con todo, que iso non se deba por bravata sen\u00f3n por orgullo das s\u00faas tradici\u00f3ns e para homenaxear os seus mestres. Era com\u00fan a pr\u00e1ctica de dojo yaburi (desaf\u00edo ao dojo).\nAo redor de 1906 chegou a Okinawa un practicante de jujitsu (ou de judo, segundo algunhas fontes) que desafiou a todos da illa a medir forzas con el, para probar que seu estilo era superior aos do Xap\u00f3n e da rexi\u00f3n. No d\u00eda da loita, posto que fose xa vello (con m\u00e1is ou menos setenta anos), no medio de varios loitadores, o mestre Anko Itosu non quixo deixar sen resposta o convite e foi ver o desafiador, que interpelou o mestre, dicindo \"que honra haber\u00eda de ga\u00f1ar a un anci\u00e1n?\", mais mesmo as\u00ed aceptou o combate co vello, por respecto a el. A loita foi decidida con s\u00f3 un golpe do anci\u00e1n.\nTalvez m\u00e1is importante para a fama da eficiencia do karate foi un desaf\u00edo que encarou o mestre Choki Motobu. Chegou ao Xap\u00f3n un nav\u00edo ruso, co loitador de sambo Kinteru, cun porte f\u00edsico moi grande (case 2 m de altura) e capaz de fincar un cravo na madeira coas mans. O obxectivo do loitador era divulgar s\u00faa modalidade de loita e, para iso, fac\u00eda demostraci\u00f3ns p\u00fablicas, que inclu\u00edan proezas, coma enrodelar unha barra de ferro nos brazos e romper t\u00e1boas. O loitador fixo un desaf\u00edo a todo o pa\u00eds\nA nova chegou a Okinawa, sendo o desaf\u00edo aceptado polos irm\u00e1n Motobu, descendentes da casa real e notorios expertos en artes marciais (Karate, Kobudo e Udundi). Dirix\u00edronse ata o Xap\u00f3n. No d\u00eda do evento, a loita foi decidida con s\u00f3 un golpe na rexi\u00f3n do plexo cel\u00edaco. A vitoria foi considerada tan sorprendente e despertou o interese polo karate.\nCami\u00f1o das mans baldeiras.\nOs esforzos do mestre Itosu non tiveron os efectos anhelados, mais continuaron polas mans dos seus alumnos, que crearon outros estilos, m\u00e1is novos e m\u00e1is adecuados para divulgar a modalidade.\nA nova xeraci\u00f3n uniu forzas. O Mestre Kenwa Mabuni sistematizou os estilos Naha-te e Shuri-te nunha \u00fanica vertente, a cal chamou Shito-ryu e pretende preservar as \"kata\" nas s\u00faas formas tradicionais. Mestre Choshin Chibana, \u00e1 s\u00faa vez, compilou o seu co\u00f1ecemento nunha escola chamada Kobayashi-ryu, que pretende preservar as exactas formas por el aprendidas dos famosos mestres Matsumura e Itosu.\nNon obstante, quen tivo m\u00e1is \u00e9xito na divulgaci\u00f3n do karate no Xap\u00f3n foi mestre Gichin Funakoshi, que aproveitou o interese despertado principalmente despois da vitoria do mestre Choki Motobu sobre o loitador ruso. Mais con isto non se pode esquecer que foron de fundamental importancia os esforzos conxugados doutros grandes mestres, coma Mabuni, Miyagi, Motobu etc., porque crearon as condici\u00f3ns necesarias para o \u00e9xito da tarefa.\nO karate popularizouse no Xap\u00f3n e introduciuse nas escolas secundarias antes da segunda guerra mundial.\nComo moitas das artes marciais practicadas no Xap\u00f3n, o karate fixo a s\u00faa transici\u00f3n cara o karate-do no inicio do s\u00e9culo XX. O \"do\" en karate-do significa cami\u00f1o, palabra que \u00e9 an\u00e1loga ao familiar concepto de \"tao\". Como foi adoptado na moderna cultura xaponesa, o karate est\u00e1 imbu\u00eddo de certos elementos do budismo zen, sendo a pr\u00e1ctica do karate algunhas veces chamada \u201czen en movemento\u201d. As clases frecuentemente comezan e terminan con curtos per\u00edodos de meditaci\u00f3n. Tam\u00e9n a repetici\u00f3n de movementos, executados no kata, \u00e9 consistente coa meditaci\u00f3n zen pretendendo maximizar o autocontrol, a atenci\u00f3n, a forza e velocidade, mesmo en condici\u00f3ns adversas. Profesores de karate difiren moito na maneira en que reco\u00f1ecen a influencia do zen nesta arte marcial.\nA modernizaci\u00f3n e sistematizaci\u00f3n do karate no Xap\u00f3n tam\u00e9n inclu\u00edu a adopci\u00f3n do uniforme branco (dogi ou keikogi) e de cintos de cores indicadoras do estadio alcanzado polo alumno, ambos creados e popularizados por Jigoro Kano, fundador do judo.\n\u00c9tica.\nO karate dende o seu nacemento, por estar relacionado coa caste guerreira, absorbeu principios morais. Eran necesarias normas de respecto e disciplina porque eran \u00fatiles no ambiente militar. Conforme evolucionaba o karate, un c\u00f3digo de conduta tomaba forma paulatinamente. A\u00ednda no s\u00e9culo XVII, ou no XVIII, Peichin Takahara, que al\u00e9n de guerreiro era relixioso, fixo asentar tres piares \u00e9ticos. Eses tres principios son de inspiraci\u00f3n tao\u00edsta, polo que xa naquel momento v\u00edase a disciplina militar como paradigma, un modo de vida, que poder\u00eda ser usado para formar un cidad\u00e1n mellor.\nO mestre Takahara enumerou:\nEstilos.\nPor causa do seu proceso de desenvolvemento, que foi moi ecl\u00e9tico e recibiu as m\u00e1is diversas influencias, o karate nunca foi unha arte marcial uniforme, adestrada e ensinada dun xeito s\u00f3. Mesmo cando non se trataba dun deporte dividido en varias escolas, xa se mostraba ramificado en tres estilos distinguidos, Naha-te, Tomari-te e Shuri-te, que son reco\u00f1ecidos como os tres estilos cl\u00e1sicos e primordiais.\nDe feito, os tres estilos primordiais non eran estilos formais, mais contaban s\u00f3 con grandes mestres que lles daban relevancia. No s\u00e9culo XIX, os estilos Shuri e Tomari acaban por se mesturar e converxer no estilo Shorin-ryu. O estilo Naha evoluciona para o que se chamaba estilo Shorei-ryu. Estes dous tam\u00e9n son considerados estilos cl\u00e1sicos, dos cales todos os demais, en todo ou en parte, evolucionaron.\nPara diferenciar un estilo doutro, o karate seguiu m\u00e1is ou menos o modelo adoptado no resto do Xap\u00f3n: cada estilo identif\u00edcase por un nome maila part\u00edcula ryu (). Outro caso pode ocorrer cando se produce unha subdivisi\u00f3n, que pode darse co xurdimento dunha li\u00f1axe que pregoa determinada marca diferencial. Nesta hip\u00f3tese, ocorre a adici\u00f3n da part\u00edcula ha () mailo nome do estilo orixinal anteposto. Acontece, por\u00e9n, que isto non \u00e9 unha regra r\u00edxida que todos seguen, pois pode haber unha li\u00f1axe dun estilo que usa a part\u00edcula ryu, coma son os casos das varias escolas directamente orixinadas do estilo Shorin-ryu.\nUnha \u00faltima hip\u00f3tese \u00e9 a das entidades que usan o sufixo kan (: edificio, casa), que poden ser un estilo ou unha simple li\u00f1axe derivada. Moitas veces, orix\u00ednanse como tributos a mestres moi graduados e, algunhas veces, acaban transform\u00e1ndose en estilos propiamente ditos, como foi o caso do estilo Shotokan, que tam\u00e9n \u00e9 derivado do estilo Shorin.\nNo comezo do s\u00e9culo XX, hab\u00eda en Okinawa xa unha variedade de estilos de karate, que xurdiron cando os disc\u00edpulos dos \u00faltimos mestres ligados \u00e1 caste dos peichin (Itosu, Matsumora, Higaonna etc.) comezaron a recibir alumnos independente das s\u00faas orixes. Isto foi efecto das mudanzas feitas polo mestre Itosu, que integrou o karate no sistema educativo de Okinawa. Hab\u00eda, a\u00ednda de informalmente, os \"dojo\" dos mestres Kenwa Mabuni, Chojun Miyagi, Gichin Funakoshi, entre outros.\nNaquel momento, a despeito de haber distinguidas escolas, nas cales ensinaban os respectivos mestres segundo s\u00faa propia visi\u00f3n e obxectivos, non se pod\u00eda dicir que non exist\u00eda unidade do karate, pois os alumnos e os mestres frecuentaban \u00e1s veces as escolas uns dos outros. Esta situaci\u00f3n mudou efectivamente a partir do fin da d\u00e9cada de 1930, cando a Butoku-kai demandou que varias entidades que ensinaban karate se rexistraran, co prop\u00f3sito de obteren reco\u00f1ecemento oficial do goberno do pa\u00eds.\nA conxuntura pol\u00edtica mudou drasticamente despois da segunda guerra mundial, pech\u00e1ndose a Butoku-kai. Por esta \u00e9poca tam\u00e9n os mestres pioneiros na divulgaci\u00f3n do karate ou estaban mortos ou xa ti\u00f1an unha idade moi avanzada, ou, a\u00ednda, xa sufriran moitos trastornos consecuencia da guerra, o que lles privou de forzas, para manter a relativa unidade e convivencia harmoniosa entre as diversas entidades e escolas de karate. A esta circunstancia sum\u00e1ronse as diverxencias ideol\u00f3xicas e pol\u00edticas.\nAo redor da metade do s\u00e9culo XX, xa exist\u00edan moitos estilos. Pero este proceso de fragmentaci\u00f3n non se extinguiu, a pesar de diminu\u00edr moito o ritmo. Disensi\u00f3ns internas, mesmo nos estilos cl\u00e1sicos, levaron ao xurdimento doutros estilos ou li\u00f1axes distinguidas dun mesmo estilo, algunhas avogando que ser\u00edan as verdadeiras herdeiras das tradici\u00f3ns e t\u00e9cnicas correctas.\nNa d\u00e9cada de 1970, naceu a Federaci\u00f3n Mundial de Karate, que reuniu a principal entidade xaponesa e outras entidades non xaponesas. Esta organizaci\u00f3n enumera s\u00f3 os estilos Goju-ryu, Shito-ryu, Shotokan e Wado-ryu, como oficialmente reco\u00f1ecidos.\nT\u00e9cnicas.\nNalg\u00fan momento antes do s\u00e9culo XVIII, dispu\u00f1an do Bubishi. O libro foi levado a Okinawa dende a China, mais non se pode identificar quen nin cando o fixo, sendo certa soamente a s\u00faa presenza na rexi\u00f3n. Hai dous libros co mesmo nome: un que \u00e9 un compendio militar chin\u00e9s Wubeizhi, que \u00e9 unha obra grandiosa sobre a arte da guerra, cuxa creaci\u00f3n \u00e9 atribu\u00edda ao xeneral Mao Yuanyi, e outro, que \u00e9 sobre artes marciais, acupuntura e outros asuntos m\u00e1is ou menos relacionados. Foi este segundo libro o que chegou a Okinawa. S\u00e1bese tam\u00e9n que o libro foi reproducido manualmente e que probabelmente cada posuidor ter\u00eda glosado a s\u00faa copia.\nO Bubishi de Okinawa era unha obra secreta, transmitida moi reservadamente dos mestres a moi poucos alumnos, soamente aqueles reputados coma os m\u00e1is dignos e capaces de gardar os segredos e transmitilos a quen tam\u00e9n o merecese. O contido do libro era sobre os golpes mais tam\u00e9n sobre anatom\u00eda e sobre os principios de uso da enerx\u00eda ki. O libro est\u00e1 dividido por temas, ten unha parte que conta sobre as orixes do estilo Bai he quan, de chuan fa, e na parte sobre as t\u00e9cnicas das artes marciais mostra movementos t\u00edpicos do estilo.\nS\u00edlabo.\nO conxunto de t\u00e9cnicas do karate abrangue todos os tipos de golpes, desde aqueles m\u00e1is com\u00fans e visados nas competici\u00f3ns, como xutes e pu\u00f1azos, ata lanzamentos e inmobilizaci\u00f3ns. De modo did\u00e1ctico, hai dous grandes grupos: as t\u00e9cnicas duras, que son os golpes de impacto, e as t\u00e9cnicas suaves, que son o resto das t\u00e9cnicas, como desprazamento, desv\u00edos, ca\u00eddas etc. Ocorre, con todo, que s\u00f3 os estilos tradicionais aplican todo o contido, pois os modernos dan m\u00e1is importancia aos golpes que poden ser usados en competici\u00f3ns. En teor\u00eda, calquera estilo de karate deber\u00eda ensinar todo o contido.\nAdestramento.\nAta as mudanzas no m\u00e9todo de ensino feitas polo mestre Itosu, o karate era transmitido por medio da repetici\u00f3n dos kata, as\u00ed como suced\u00eda coas outras artes marciais do Xap\u00f3n, coma kenjutsu ou jujitsu. Antes disto, cando un mestre admit\u00eda que transmitira todos os seus co\u00f1ecementos implicaba todos os kata e os seus significados, al\u00e9n dos co\u00f1ecementos que tornaban \u00fatiles as aplicaci\u00f3ns pr\u00e1cticas deles, coma anatom\u00eda e puntos de presi\u00f3n.\nDespois de tales cambios, a \u00e9nfase do adestramento pasou a ser dada sobre os kihon, que son movementos m\u00e1is simples e, por isto mesmo, m\u00e1is doados de aprender. Empezouse tam\u00e9n a dar importancia \u00f3 condicionamento f\u00edsico mais con foco na sa\u00fade en vez do foco no campo de batalla, que era feito por medio das t\u00e9cnicas chamadas hojo undo e que ficaron restrinxidas \u00f3s estilos tradicionais.\nKihon.\nKihon \u00e9 o termo que se refire aos principios e t\u00e9cnicas elementais das artes marciais do Xap\u00f3n, que son exactamente os movementos e posturas b\u00e1sica e que son repetidas, de modo r\u00e1pido ou lento, ata ser comprendido polo practicante.\nKata.\nKata \u00e9 unha forma de loita estilizada contra un ou m\u00e1is adversarios, que \u00e9 executada nun arquetipo especificado de desprazamento.\nKumite.\nOs estilos tradicionais de karate prohiben a execuci\u00f3n de combate como forma de adestramento, porque existen t\u00e9cnicas perigosamente mortais. Non obstante, durante o primeiro cuarto do s\u00e9culo XX, alg\u00fans mestres entend\u00edan que as t\u00e9cnicas s\u00f3 ter\u00edan valor no caso de que fosen postas e probadas na pr\u00e1ctica, polo que o adestramento con loita foi incorporado \u00f3 m\u00e9todo de ensino. De calquera forma, viuse que ser\u00eda imprescind\u00edbel un maior control na execuci\u00f3n dos golpes, permit\u00edndose que un alumno adestrase desta maneira cando co\u00f1ecese profundamente as t\u00e9cnicas dos \"kihon\" e \"kata\".\nCoa finalidade pedag\u00f3xica, estabelec\u00e9ronse alg\u00fans tipos distinguidos de \"kumite\", como forma de loita preparada en disposici\u00f3ns fixas, \u00e9 dicir, con movementos de ataque e defensa, que deber\u00edan ser executados nunha orde correcta. O \"kumite\" foi a\u00ednda incorporado como forma recreativa e nas competici\u00f3ns.\nRangos.\nTradicionalmente non se usaba ning\u00fan sistema de graduaci\u00f3n ou entrega de ning\u00fan t\u00edtulo aos alumnos. Quen defin\u00eda o nivel de aprendizado era o propio mestre, conforme \u00e1s habilidades demostradas. A calquera tempo, un mestre poder\u00eda testificar que o seu alumno xa conseguira aprender todos os co\u00f1ecementos da s\u00faa escola, cando o alumno ser\u00eda reco\u00f1ecido coma mestre tam\u00e9n.\nNalg\u00fan momento, so influencia da cultura xaponesa, alg\u00fans pasaron a atribu\u00edr graos, nun sistema de tres niveis: inicial, intermedio e final. Eventualmente, alg\u00fans mestres tam\u00e9n adoptaron o sistema de Menkyo, m\u00e1is ou menos parecido ao sistema de tres niveis, mais posu\u00eda un car\u00e1cter m\u00e1is formal.\nCando volveu da s\u00faa viaxe a Toquio e tralo contacto m\u00e1is pr\u00f3ximo con Jigoro Kano, o mestre Gichin Funakoshi levou \u00e1 s\u00faa terra o modelo de rangos en uso no instituto Kodokan, o sistema Dankyuisei, con cintos colorados, para indicar o grao de co\u00f1ecemento do alumno. Este sistema foi adaptado do xogo de taboleiro Go polo mestre Kano. E Funakoshi adaptouno para o seu dojo.\nDeporte.\nO karate tam\u00e9n pode ser practicado como un deporte competitivo, a\u00ednda que non pos\u00faa status de deporte ol\u00ecmpico coma o Judo e o Taekwondo. Isto d\u00e9bese ao feito de que non hai unha organizaci\u00f3n centralizadora para o karate, as\u00ed como non existen regras uniformes entre os diversos estilos. A competici\u00f3n pode ser tanto de \"kumite\" coma de \"kata\" e os competidores poden participar individualmente ou en grupo.\nNa competici\u00f3n de \"kata\", os puntos son concedidos por cinco xu\u00edces, de acordo coa calidade da actuaci\u00f3n do atleta de maneira an\u00e1loga \u00e1 ximnasia ol\u00edmpica. Son criterios para unha boa actuaci\u00f3n a correcta execuci\u00f3n dos movementos e a interpretaci\u00f3n persoal do \"kata\" a trav\u00e9s da variaci\u00f3n de velocidade dos movementos (\"bunkai\"). Cando o \"kata\" \u00e9 executado en grupo (usualmente de tres atletas) tam\u00e9n \u00e9 importante a sincronizaci\u00f3n dos movementos entre os compo\u00f1entes do grupo.\nNo \"kumite\" dous opo\u00f1entes enfr\u00f3ntanse por per\u00edodos de dous a cinco minutos. Os puntos son concedidos tanto pola t\u00e9cnica canto pola localizaci\u00f3n dos golpes. As t\u00e9cnicas permitidas e os puntos permisibles de seren atacados var\u00edan de estilo a estilo. Al\u00e9n disto o \"kumite\" pode ser de semi-contacto (como no Shotokan) como de contacto directo (como no Kyokushinkai)."}
{"id": "17758", "revid": "23204", "url": "https://gl.wikipedia.org/wiki?curid=17758", "title": "Prefectura de Okinawa", "text": "A prefectura de Okinawa (en ; ) \u00e9 a prefectura localizada m\u00e1is ao sur do Xap\u00f3n. Consta de 169 illas que forman o arquip\u00e9lago Ryukyu, nunha cadea de illas de 1000\u00a0km de lonxitude, que se estende de suroeste, de Ky\u016bsh\u016b ata Taiw\u00e1n, a\u00ednda que as illas m\u00e1is ao norte fagan parte da prefectura de Kagoshima. A capital de Okinawa, Naha, est\u00e1 localizada na parte meridional da maior e m\u00e1is poboada illa do arquip\u00e9lago: Okinawa Honto. As disputadas illas Senkaku son, en teor\u00eda, administradas como parte da provincia.\nHistoria.\nDebido \u00e1 s\u00faa posici\u00f3n estrat\u00e9xica entre Indonesia, Polinesia, a China, Corea e o Xap\u00f3n, tornouse un posto comercial. Relatos antigos apuntan comerciantes e representantes okinawanos nas cortes imperiais da China e do Xap\u00f3n.\nAntes dividida en feudos, foi unificada por Sho Hashi, que se tornou rei, designando o castelo de Shuri como centro administrativo.\nInvadida polo clan feudal de Satsuma, da actual Ky\u016bsh\u016b, perdeu a independencia e o dereito de portar armas. Dise que o Karate, como arte marcial, naceu nesta \u00e9poca.\nXeograf\u00eda.\nPr\u00f3xima aos tr\u00f3picos, ten clima temperado onde se cultiva cana de azucre, banana, pi\u00f1a, pataca doce etc.\nBases das Forzas dos Estados Unidos.\nDez por cento de todo territorio da prefectura de Okinawa, dezaoito por cento de superficie de Okinawa Honto oc\u00fapase.\nTurismo.\nNa s\u00faa culinaria, diferente doutras rexi\u00f3ns xaponesas onde o peixe \u00e9 ingrediente case exclusivo, utiliza tam\u00e9n, frecuentemente, a carne de porco e cabrito."}
{"id": "17759", "revid": "98629", "url": "https://gl.wikipedia.org/wiki?curid=17759", "title": "Judo", "text": "O judo (en ) \u00e9 unha arte marcial, un deporte e unha filosof\u00eda con orixe no Xap\u00f3n. O judo foi creado a partir dalgunhas escolas cl\u00e1sicas de jujutsu por Jigoro Kano (\u5609\u7d0d\u6cbb\u4e94\u90ce) en 1882. O termo xapon\u00e9s pode ser traducido como \"Cami\u00f1o da flexibilidade\", influ\u00edndo no desenvolvemento f\u00edsico, mental e emocional a trav\u00e9s da pr\u00e1ctica.\nA pesar de ser unha arte marcial completa, o judo tam\u00e9n se practica como deporte oficial dos Xogos Ol\u00edmpicos dende 1964 na competici\u00f3n masculina e dende 1992 na feminina. No Occidente, o aspecto deportivo do judo \u00e9 probabelmente o m\u00e1is difundido.\nNa forma deportiva, homes e mulleres combaten separadamente (a pesar de moitas veces adestraren xuntos), e os atletas son divididos por clases de idade e categor\u00eda de peso, inclu\u00edndo unha clase libre na que poden participar todos os pesos.\nO judo \u00e9 practicado sobre esteiras especiais chamadas \"tatamis\" que poden ser de palla de arroz cuberta por lona de algod\u00f3n ou sint\u00e9ticas fabricadas a partir de pol\u00edmeros de caucho. Os practicantes, chamados \"judokas\", visten un equipamento de algod\u00f3n branco, composto por unha chaqueta, un pantal\u00f3n e un cinto. A cor do cinto indica a graduaci\u00f3n do judoka.\nNunha competici\u00f3n de judo, dous judokas enfr\u00f3ntanse sobre a esteira mentres un \u00e1rbitro os aval\u00eda, e os puntos e as penalizaci\u00f3ns dos atletas son rexistrados nun panel. O \"ippon\" \u00e9 o \"K.O.\" do judo. Un golpe bo, m\u00e1is ou menos perfecto, ch\u00e1mase \"waza-ari\" e vale medio punto. Dous garanten unha vitoria. A loita pode ser decidida pola acumulaci\u00f3n de puntos menores, coma o \"yuko\" ou o \"koka\". Calquera falta (\"keikoku\" e \"shido\") cometida por un dos loitadores durante un combate (\"shiai\") aumenta a puntuaci\u00f3n do opo\u00f1ente. Se a falta for grave, coma o \"hansoku-make\", o \u00e1rbitro declara a vitoria do ofendido.\nHistoria.\nDesenvolvemento.\nA sociedade feudal do Xap\u00f3n estaba dividida en clases, coma as dos guerreiros, agricultores ou comerciantes. Nese ambiente, a clase guerreira ocup\u00e1base, entre outras tarefas, da seguridade interna e externa, polo que se deti\u00f1a en estudar as varias modalidades de combate, con e sen armas. Xurdiron ent\u00f3n diversas modalidades de loita, \"kenjutsu\" (arte da espada), \"iaijutsu\" (arte de sacar a espada), \"naginatajutsu\" (arte da lanza \"naginata\") e outras. Nese momento xurdiu o \"j\u016bjutsu\", ou \"arte suave\", que durante a historia do Xap\u00f3n recibiu moitos e variados nomes, coma \"wajutsu\", \"kumiuchi\", \"yawara\", \"taijutsu\" etc., todos para se referir \u00e1 loita desarmada contra un ou m\u00e1is opo\u00f1entes, que portasen armas ou non, e que era chamada \"arte suave\" porque se practicaba sen armas, \u00e9 dicir sen a rixidez das armas.\nO \"j\u016bjutsu\" desenvolveuse como unha das artes que os samurais deb\u00edan dominar, porque no campo de batalla un guerreiro pod\u00eda verse sen a s\u00faa espada, e deber\u00eda ser capaz de seguir loitando co inimigo. Os samurais estaban sempre baixo o mando dun xefe, un \"daimy\u014d\", o que deu lugar a que, as\u00ed como exist\u00edan varios xefes, chegasen a existir varias familias ou clans. E neses clans todas as artes marciais evolucionaron de forma m\u00e1is ou menos independente, nacendo as\u00ed as varias escolas, ou \"kory\u016b\" (, escola vella), que ensinaban todas as formas de combate.\nPor un longo tempo a historia do Xap\u00f3n estivo marcada pola dominaci\u00f3n dos samurais, e a historia do judo comeza exactamente cando o Xap\u00f3n est\u00e1 nun intenso proceso de cambio, a Era Meiji, na que Jigoro Kano, o seu creador, naceu e creceu. A historia do judo como arte marcial ou deporte vai relacionada coa historia do mestre Kano. Ambos son froito da s\u00faa sociedade e do seu tempo, o auxe da Era Meiji.\nCando o neno Jigoro Kano ingresou na escola, o ambiente que atopou foi de rivalidade entre os alumnos, o que acabou motiv\u00e1ndoo a buscar unha forma de defensa. Ese ambiente hostil atopouno outra vez cando ingresou na universidade, pois, a\u00ednda que estivese en proceso de franca modernizaci\u00f3n, a mentalidade guerreira era moi forte na sociedade xaponesa, pero moitos esquec\u00edan os valores de honra e disciplina que limitaban esa agresividade.\nResolto a ir buscar un instrutor de \"j\u016bjutsu\", Kano non obtivo \u00e9xito nas primeiras tentativas, porque coa ca\u00edda do Shogunato Tokugawa, durante a Restauraci\u00f3n Meiji de 1868, o prestixio das artes marciais diminu\u00edra nun pa\u00eds que vi\u00f1a valorando os costumes occidentais m\u00e1is c\u00f3s seus propios. Os vellos mestres, despois de perderen a s\u00faa funci\u00f3n de guerreiros, foron obrigados a deixar de ensinar e dedicarse a outras actividades para sobrevivir. Alg\u00fans simplemente desistiron e abandonaron completamente os valores e o modo de vida tradicional.\nNakai Umenari, un soldado retirado co\u00f1ecido do pai de Kano, acordou amosarlle os \"kata\", pero non coa intenci\u00f3n de ensinar. O vixilante da casa de seu pai, Ryuji Katagiri, era tam\u00e9n co\u00f1ecedor de \"jujutsu\", por\u00e9n non estaba disposto a ensinar esta arte marcial, se non era para un uso coherente e porque tam\u00e9n consideraba ao mozo Kano moi inmaturo. Imai Genshiro, do estilo ), que frecuentaba a residencia da familia Kano, tam\u00e9n o rexeitou.\nDespois dalg\u00fans anos de insistente busca, Jigoro Kano co\u00f1eceu a Teinosuke Yagi, que fora profesor do estilo Tenjin Shiny\u014d-ry\u016b (), de jujutsu, pero que xa non ensinaba. A\u00ednda as\u00ed, en 1877, Yagi consentiu en presentarlle o mestre Hachinosuke Fukuda, tam\u00e9n do estilo \"Tenjin Shiny\u014d-ry\u016b\", que ti\u00f1a un pequeno doj\u014d onde ensinaba a unha clase de cinco alumnos.\nO estilo \"Tenjin Shiny\u014d-ry\u016b\" era co\u00f1ecido pola s\u00faa eficacia e a \u00e9nfase na combinaci\u00f3n de t\u00e9cnicas de pu\u00f1adas e patadas con t\u00e9cnicas de inmobilizaci\u00f3n, e polos medios de manexo \u00f3seo. Dic\u00edase que o fundador deste estilo perfeccionouno con loitas de r\u00faa. A mediados de maio de 1879 o mestre Fukuda faleceu, s\u00f3 catro d\u00edas despois dunha demostraci\u00f3n ao expresidente dos EUA.\nSent\u00edndose carente de co\u00f1ecementos, Kano continuou o seu adestramento en \"Tenjin Shiny\u014d-ry\u016b\" co mestre Masamoto Iso, fillo do fundador do estilo, o mestre Mataemon Iso. En 1881, o mestre Masamoto morreu e Kano quedou unha vez m\u00e1is sen instrutor. Neste escenario, foi practicar o estilo Kit\u014d-ry\u016b () co mestre Tsunetoshi Iikubo que, diferente do pragmatismo do \"Tenjin Shiny\u014d-ry\u016b\", era dunha escola m\u00e1is filos\u00f3fica e que daba m\u00e1is importancia aos golpes de lanzamento. Outra caracter\u00edstica do estilo era o emprego do \"ki\", unha enerx\u00eda (et\u00e9rea) que existe en todo aquilo do que se pode facer uso durante unha loita.\nKano comezou unha busca para elaborar un principio unificador das t\u00e9cnicas que aprendera. As\u00ed, formulou o concepto da m\u00e1xima eficiencia co menor gasto de enerx\u00eda, porque s\u00f3 aquelas t\u00e9cnicas que preservasen ao m\u00e1ximo o loitador e que realmente funcionasen, deber\u00edan ser parte das ensinanzas da s\u00faa futura escola; para el unha persoa non deber\u00eda esgotarse para se librar dunha agresi\u00f3n, ao contrario, deber\u00eda empregar o m\u00e1ximo da enerx\u00eda allea en favor seu.\nO \"doj\u014d\" de Jigoro Kano, que foi aberto en 1882, recibir\u00eda o nome de Kodokan, no Templo Eishoji. Por\u00e9n, Kano non cr\u00eda que o seu estilo de jujutsu estivese completo e acabado. A base ficaba asentada nos dous estilos que m\u00e1is practicou, pero recibir\u00eda influencia doutros estilos e doutras formas de loita, coma o sumo, o aikido e mailo karate.\nTras a inauguraci\u00f3n do instituto Kodokan, o mestre continuou a practicar judo cos seus mellores alumnos, coa intenci\u00f3n de mellorar as s\u00faas propias habilidades e en consecuencia facer que a arte marcial medrase en calidade. O mestre Kano estudaba e adestraba con toda a s\u00faa dedicaci\u00f3n, emporiso, el cr\u00eda que a pr\u00e1ctica dun deporte coma o judo deber\u00eda ser a \u00fanica actividade dunha persoa, para contribu\u00edr \u00e1 s\u00faa formaci\u00f3n.\nAo resultado das s\u00faas investigaci\u00f3ns e adestramento nas artes marciais, chamouno \"j\u016bd\u014d\", substitu\u00edndo a part\u00edcula \"jutsu\", que significa \"arte\" ou \"profesi\u00f3n\", pola part\u00edcula \"do\", que significa \"cami\u00f1o\". Acontece, por\u00e9n, que o termo \"judo\" non \u00e9 creaci\u00f3n de Kano, porque esta denominaci\u00f3n, dadas \u00e1s t\u00e9cnicas de combate sen armas, xa era utilizada orixinalmente polo estilo Jikishin-ryu e co significado moi pr\u00f3ximo ao pretendido, que era o de facer da arte marcial un instrumento de evoluci\u00f3n persoal. Antes, as artes marciais eran vistas s\u00f3 como instrumento de loita, de guerra, pero non era ese soamente o seu obxectivo, pois para el deber\u00edan ser un modo de evoluci\u00f3n persoal e f\u00edsico.\nO repertorio de t\u00e9cnicas quedou asentado en tres grandes conxuntos: t\u00e9cnicas de proxecci\u00f3n ou lanzamento (\"nage waza\"), t\u00e9cnicas de chan (\"katame waza\" e \"ne waza\") e t\u00e9cnicas de pancadas (\"atemi waza\"). As t\u00e9cnicas de lanzamento vi\u00f1eron do estilo \"Kit\u014d-ry\u016b\", que tam\u00e9n contribu\u00edu coas noci\u00f3ns de tempo e uso de enerx\u00eda. Do \"Tenjin Shiny\u014d-ry\u016b\" vi\u00f1eron as t\u00e9cnicas de control en chan e de pu\u00f1azos e patadas, de onde ve\u00f1en a\u00ednda a idea da pr\u00e1ctica repetida dos \"kata\" e as loitas con seguridade (\"randori\").\nComo o mestre era profesional da educaci\u00f3n, utilizou ese co\u00f1ecemento para estruturar as clases e o proceso de aprendizaxe do judo, e tam\u00e9n para transformar unha arte marcial, enfocada s\u00f3 \u00e1 guerra e a seguridade, nunha disciplina moral, un deporte e mais un instrumento educativo. Tam\u00e9n cambiou a \u00e9tica combativa: a demostraci\u00f3n p\u00fablica das habilidades de loita pasou a ser vergo\u00f1enta, pois todo co\u00f1ecemento s\u00f3 \u00e9 \u00fatil se axudar a comunidade e axudar un compa\u00f1eiro nos seus estudos, e xamais deber\u00eda ser usado de forma ego\u00edsta ou por mera xactancia.\nXunto co instituto, medraron o reco\u00f1ecemento e a influencia do judo. De feito, o instituto Kodokan non foi aberto co fin espec\u00edfico de ser un centro de formaci\u00f3n e perfeccionamento s\u00f3 de judo, sen\u00f3n, antes de todo, era un lugar de formaci\u00f3n xeral e de recreaci\u00f3n.\nO 11 de xu\u00f1o de 1886, a Academia Nacional de Polic\u00eda, coa intenci\u00f3n de resolver o debate sobre cal ser\u00eda a escola de arte marcial encargada do adestramento da forza policial, realizou un torneo de jujutsu no que o Kodokan loitou coa tradicional escola Totsuka. De todos os combates, os alumnos do Instituto Kodokan conseguiron vencer doce, perder dous e empatar un.\nEn maio de 1922, realizouse unha gran exhibici\u00f3n de artes marciais, na que estiveron alg\u00fans representantes do karate de Okinawa, que xa ouviran falar desa arte marcial e mesmo xa tiveran correspondencia co mestre Gichin Funakoshi, convid\u00e1ndoo para ensinar, mais foi soamente nese evento cando Jigoro Kano o co\u00f1eceu. Funakoshi ti\u00f1a como obxectivo divulgar a arte marcial de Okinawa no resto do pa\u00eds.\nAs t\u00e9cnicas mostradas nesa ocasi\u00f3n, movementos de ataque e desv\u00edo moi veloces e flu\u00eddos, provocaron boa impresi\u00f3n no mestre Kano, polo que convidou o mestre de karate para que fose dar algunhas clases no Kodokan. Desa experiencia de influencia mutua foron incorporadas no judo t\u00e9cnicas do karate nalg\u00fans \"kata\", mais o \"kata\" m\u00e1is afectado foi o \"Kime-no-kata\", ou forma de resoluci\u00f3n, no que est\u00e1n compilados moitos golpes de autodefensa e de loita real, con enfoque en chimpar ao opo\u00f1ente.\nUn dos moitos practicantes de judo foi Kenji Tomiki, que empezou a adestrar ao redor de 1910 e obtivo o 1\u00ba dan en 1919. A partir de a\u00ed foi destacando cada vez m\u00e1is, at\u00e9 obter o 4\u00ba dan en 1922. En 1926, por consello do mestre Kano, Tomiki foi estudar aikido con Morihei Ueshiba, obtendo por fin o 8\u00ba dan en 1940.\nEntrementres, en 1930, o mestre Kano viu o adestramento de aikido e quedou moi impresionado coa s\u00faa disciplina e a s\u00faa t\u00e9cnica. Ent\u00f3n, mandou dous alumnos seus para adestrar e estudar o aikido no seu nome. Como resultado do intercambio entre estas artes marciais, creouse o kata \"Kodokan goshin-jutsu\", composto por t\u00e9cnicas de autodefensa, enfocadas a desarmar e someter o contrario.\nEntrada nas escolas.\nEn 1897, Jigoro Kano foi nomeado director da Escola de Formaci\u00f3n Avanzada de Profesores, onde formaba os futuros educadores do Xap\u00f3n, e nesa tarefa esforzouse en proporcionar unha educaci\u00f3n da m\u00e1is alta calidade, invitando regularmente a instrutores superiores de judo, kendo e nataci\u00f3n \u00e1 escola como medio de mellorar a educaci\u00f3n f\u00edsica. Con esa idea, tam\u00e9n fixo unha petici\u00f3n ao Ministerio de Educaci\u00f3n para estender o per\u00edodo educativo do profesorado de 3 a 4 anos.\nTraballando como educador, o mestre Kano foi un promotor incansable da educaci\u00f3n f\u00edsica para os alumnos, pois cr\u00eda na idea de que as forzas tanto f\u00edsicas coma mentais son compo\u00f1entes importantes na formaci\u00f3n da persoa, do que el mesmo daba o exemplo. Co obxectivo de aumentar a forza f\u00edsica, mellorar o car\u00e1cter, e contribu\u00edr ao desenvolvemento da s\u00faa arte marcial, Jigoro adestrara a moitos do mesmo xeito que no Kodokan. Tam\u00e9n estudou o tema incesantemente, ao punto de realizar sesi\u00f3ns de adestramento de loita contra 30 judokas. Como os alumnos que estudaran con el eran activos en diversas partes do pa\u00eds, o judo pasou a ser reputado como unha forma excelente de promover e axudar na educaci\u00f3n das persoas, sendo adoptado por moitas escolas.\nEspallamento.\nNoutras partes do mundo.\nEn paralelo aos esforzos de divulgaci\u00f3n do judo como instrumento educativo, tam\u00e9n se gastou moito tempo e enerx\u00eda para mostrar o judo noutros pa\u00edses. Con esa finalidade, Jigoro Kano viaxou por Europa en 1889 e amosou a s\u00faa arte. Mesmo cando era ridiculizado ou subestimado, o mestre aproveitaba a situaci\u00f3n negativa para mostrar todo o potencial do judo, \u00e1s veces utilizando a propia persoa que fixera comentarios xocosos. Nin mesmo a Primeira guerra chino-xaponesa foi unha adversidade, polo contrario, Kano aproveitou a oportunidade para levar o judo at\u00e9 a China e para levar estudantes chineses ao Xap\u00f3n, para practicar judo.\nAl\u00e9n diso, foron enviados varios dos mellores alumnos do Kodokan para axudar na divulgaci\u00f3n da arte marcial, como foi o caso do Conde Koma, que pasou polas Am\u00e9ricas e se radicou no Brasil, onde os seus esforzos tiveron moito \u00e9xito e conseguiron at\u00e9 xerar artes marciais derivadas directamente, coma o Jiu-jitsu brasileiro.\nConforme a fama do Instituto Kodokan crec\u00eda, alg\u00fans estranxeiros, que ti\u00f1an o\u00eddo falar sobre o asunto, que chegaban ao Xap\u00f3n procuraban comezar a practicar o judo ou, se xa adestraban noutros sitios e pa\u00edses, buscaban algunha forma de perfeccionaren os seus co\u00f1ecementos.\nDeporte ol\u00edmpico.\nEn 1909, Jigoro foi convidado polo embaixador xapon\u00e9s en Francia para ser membro do Comit\u00e9 Ol\u00edmpico Internacional, pois o mesmo Bar\u00f3n de Coubertin, creador dos Xogos Ol\u00edmpicos modernos, pedira ao embaixador que atopase unha persoa apropiada.\nEn 1911, como resultado dos esforzos de preparaci\u00f3n do Xap\u00f3n para a primeira participaci\u00f3n nos Xogos Ol\u00edmpicos de 1912, foi fundada a Asociaci\u00f3n Atl\u00e9tica Nacional do Xap\u00f3n, con Jigoro Kano como presidente. Nese posto, traballou para reunir un equipo xapon\u00e9s e convidou atletas de todo o pa\u00eds.\nO judo entrou como deporte de competici\u00f3n nos Xogos Ol\u00edmpicos de 1964.\nGraduaci\u00f3n (cintos).\nSendo un educador, Kano comprend\u00eda que o modelo tradicional de graos non ser\u00eda o m\u00e1is adecuado. As\u00ed, elaborou o sistema de cores con varios niveis, que foi unha adaptaci\u00f3n do sistema Dan-i, no que os alumnos m\u00e1is novos (\"mudansha\") con nivel inferior (\"Kyu\") reciben cintos de diferentes cores.\nT\u00e9cnicas.\nO judo, a pesar de ser unha forma nova de arte marcial, a\u00ednda ten moita influencia das escolas tradicionais, polo que todo o seu contido t\u00e9cnico foi reunido e sistematizado nos \"kata\", que son unha forma secuencial de movementos e te\u00f1en a finalidade de desenvolver e fixar os conceptos e t\u00e9cnicas. Mesmo non sendo unha forma de loita combinada, ten o prop\u00f3sito de preparar o practicante para un escenario real de combate. Os kata do judo son: \u2014 e \u2014, , , , , , .\nO mestre Jigoro Kano, non satisfeito co modo tradicional de ensinar as artes marciais, baseado principalmente no condicionamento f\u00edsico e na repetici\u00f3n das formas preestabelecidas das t\u00e9cnicas, quer\u00eda un modelo secuencial que tivese en conta a evoluci\u00f3n gradual do alumno, desde un nivel m\u00e1is b\u00e1sico ata os m\u00e1is complexos, e elaborou un novo esquema pedag\u00f3xico, chamado . \u00c9 un paradigma en que son organizadas as varias t\u00e9cnicas conforme a s\u00faa natureza e o seu grao de complexidade. Serve tam\u00e9n para introducir os \"kata\" como forma de facelos m\u00e1is comprens\u00edbeis.\nAo contrario do que poidan demostrar as competici\u00f3ns de judo nos campionatos nacionais e mundiais, e tam\u00e9n nos Xogos Ol\u00edmpicos, o judo \u00e9 unha arte marcial bastante completa, con todos os tipos de t\u00e9cnicas e golpes, que son adestradas nos m\u00e1is variados xeitos e simulando as m\u00e1is diversas situaci\u00f3ns de loita ou de ameaza. E, a despeito de non ser unha modalidade que use armas como instrumentos, son ensinadas t\u00e9cnicas adecuadas para lidar con elas, sexan armas tradicionais, coma espadas e coitelos, sexan armas de fogo.\nAdecuando a natureza dos golpes e os seus eventuais resultados nos adversarios, algunhas t\u00e9cnicas foron clasificadas como prohibidas, ou , e non son permitidas nas competici\u00f3ns. Foi feito as\u00ed porque o judo, m\u00e1is que ensinar a defenderse, pretende ensinar honra e respecto \u00e1s persoas. Con ese mesmo esp\u00edrito, outras t\u00e9cnicas tam\u00e9n consideradas moi perigosas, coma as patadas, foron amais de prohibidas reservadas ao adestramento dos m\u00e1is avanzados e considerados respons\u00e1beis.\nDesde que foi formalmente compilado polo seu creador, a\u00ednda que se saiba que o perfeccionou ata o seu pasamento, o judo evolucionou conforme medraba e predominaba o aspecto deportivo. Debido a iso, as t\u00e9cnicas de proxecci\u00f3n e inmobilizaci\u00f3n pasaron a sobresa\u00edr sobre as demais, por canto son as t\u00e9cnicas analizadas e puntuadas nas competici\u00f3ns. Paulatinamente, outras t\u00e9cnicas foron engadidas \u00e1 listaxe das t\u00e9cnicas prohibidas.\nCompetici\u00f3ns.\nAs competici\u00f3ns son unha caracter\u00edstica presente desde a aparici\u00f3n da arte marcial, que sempre deu moita importancia ao aspecto did\u00e1ctico e deportivo. A principal finalidade da s\u00faa existencia \u00e9 promover e incentivar o practicante individual no seu perfeccionamento, estimul\u00e1ndoo por medio das disputas con outros practicantes e pola entrega de galard\u00f3n.\nCategor\u00edas.\nAs competici\u00f3ns son organizadas con disputas en sete categor\u00edas de peso, separadas esas categor\u00edas para homes e mulleres. Nalgunhas competici\u00f3ns tam\u00e9n pode haber as sete categor\u00edas oficiais maila absoluta, na cal atletas de calquera peso poden participar sen ningunha restrici\u00f3n.\nRegras.\nDe modo xeral, a loita ser\u00e1 dirixida por un \u00e1rbitro e dous xu\u00edces baixo a supervisi\u00f3n da comisi\u00f3n de arbitraxe. O \u00e1rbitro conduce a loita, que ten a \u00e1rea de competencia medindo entre 14 m x 14 m e 16 m x 16 m, cuberta por tatamis, e ter\u00e1 unha divisi\u00f3n en d\u00faas zonas, marcada por cores distinguidas: unha de loita e outra de seguranza. A zona interior ser\u00e1 chamada a zona de competici\u00f3n, co m\u00ednimo de 8 m x 8 m ou m\u00e1ximo de 10 m x 10 m. A zona f\u00f3ra, de seguridade, 3 m.\nConcl\u00faese o combate cando un dos competidores consegue atinxir a puntuaci\u00f3n m\u00e1xima, o que pode acontecer se for executado un golpe perfecto, chamado \"ippon\", cando algu\u00e9n consegue sumar varios puntos at\u00e9 algo equivalente ao \"ippon\", ou se un dos loitadores for inmobilizado por certo per\u00edodo de tempo. Pode ocorrer que a loita termine coa descualificaci\u00f3n dun dos competidores, situaci\u00f3n que acontece cando algu\u00e9n acumular catro castigos ou for descualificado directamente, por motivo de falta grave.\nTam\u00e9n a loita pode conclu\u00edr ao acabar o tempo regulamentario. Nestes casos, aquel que obtiver a maior cantidade de puntos \u00e9 declarado vencedor. Cando, con todo, ao acabar o tempo regulamentario os competidores seguen empatados, eng\u00e1dese m\u00e1is un novo per\u00edodo de tempo no cal aquel que conseguir executar calquera golpe, independentemente do seu valor, ser\u00e1 declarado vencedor. Se mesmo as\u00ed, persiste o empate, a loita \u00e9 decidida por arbitraxe, sendo o ga\u00f1ador aquel que recibe m\u00e1is votos, sinalizados con bandeiras nas mans dos \u00e1rbitros e xu\u00edces.\n\u00c9tica.\nO judo foi concibido para ser m\u00e1is do que unha modalidade deportiva ou unha arte marcial. Deste xeito, ten o seu propio c\u00f3digo de principios morais, que debe ser seguido polos practicantes durante os adestramentos e f\u00f3ra tam\u00e9n. Esp\u00e9rase que un adepto cultive a amizade, respectando todo e todos de modo certo e simple."}
{"id": "17760", "revid": "23204", "url": "https://gl.wikipedia.org/wiki?curid=17760", "title": "Dan (artes marciais)", "text": "Dan \u00e9 unha graduaci\u00f3n utilizada nas artes marciais xaponesas. Chegar ao nivel de dan significa superar o nivel de kyu; a partir de a\u00ed o practicante usa cinto negro, e xeralmente pode tornarse instrutor. En aikido, \u00e9 o momento a partir do cal \u00e9 permitido o uso de hakama para os homes (as mulleres tradicionalmente xa poden usalo a partir do 2\u00bakyu).\nHai diferentes niveis de dan, usualmente de primeiro ata noveno ou d\u00e9cimo dan. Os niveis m\u00e1is baixos normalmente poden ser conseguidos a trav\u00e9s de exames ou competici\u00f3ns; os m\u00e1is altos, por\u00e9n, requiren d\u00e9cadas de experiencia e contribuci\u00f3n para a arte, a trav\u00e9s de actividades de instruci\u00f3n, investigaci\u00f3n ou a publicaci\u00f3n de traballos escritos. Esas graduaci\u00f3ns s\u00f3 poden ser conferidas polos representantes xerarquicamente m\u00e1is elevados dun determinado \"dojo\" ou organizaci\u00f3n.\nO nivel m\u00e1is alto, de d\u00e9cimo dan, \u00e9 \u00e1s veces reservado para o fundador dunha arte, e s\u00f3 el pode conferir outros d\u00e9cimos dans. Por causa diso, nalgunhas artes marciais, este nivel tornase extinto despois da morte do seu fundador.\nEn xapon\u00e9s, os graos son chamados:"}
{"id": "17762", "revid": "289", "url": "https://gl.wikipedia.org/wiki?curid=17762", "title": "Iudo", "text": ""}
{"id": "17763", "revid": "54334", "url": "https://gl.wikipedia.org/wiki?curid=17763", "title": "Samurai", "text": "Os samurais serv\u00edan como soldados da aristocracia do Xap\u00f3n entre 1100 e 1867. Coa era Meixi os samurais chegaron ao seu final. A s\u00faa principal caracter\u00edstica era a gran disciplina, lealdade e mais s\u00faa grande habilidade coa catana.\nCaracter\u00edsticas.\nUn termo m\u00e1is apropiado para Samurai (\u4f8d, \u3055\u3080\u3089\u3044) \u00e9 bushi (\u6b66\u58eb) (literalmente \"guerreiro ou home de armas\") que era usado durante o per\u00edodo Edo. Por\u00e9n, o termo \"Samurai\" ref\u00edrese normalmente \u00e1 nobreza guerreira e non por exemplo \u00e1 infantar\u00eda alistada. Un samurai sen ligaz\u00f3ns a un clan ou daimy\u014d era chamado R\u014dnin (literalmente \"home-oa\"). R\u014dnin son tam\u00e9n samurais que largaron a s\u00faa honra ou aqueles que non cumpriron co seppuku, que significa dividir a barriga, de modo a rep\u00f3r a honra do seu clan ou familia. Samurais ao servizo do han eran chamados \"hanshi\".\nEra esperado dos Samurai que non fosen analfabetos sen\u00f3n cultos ata un nivel b\u00e1sico, e ao longo do tempo, durante a era Tokugawa (tam\u00e9n chamada de per\u00edodo Edo), perderon gradualmente a s\u00faa funci\u00f3n militar.\nPolo fin da era Tokugawa, os samurai eran bur\u00f3cratas aristocr\u00e1ticos ao servizo dos daimyo, coas s\u00faas espadas servindo para fins cerimoniais. Coas reformas da era Meixi, nos finais do s\u00e9culo XIX, a clase dos samurai foi abolida e foi establecido un ex\u00e9rcito nacional ao estilo occidental. O r\u00edxido c\u00f3digo samurai, chamado bushido, a\u00ednda sobrevive, por\u00e9n, na actual sociedade xaponesa, tal como moitos outros aspectos do seu modo de vida."}
{"id": "17764", "revid": "289", "url": "https://gl.wikipedia.org/wiki?curid=17764", "title": "Filosof\u00eda budista", "text": ""}
{"id": "17765", "revid": "1746", "url": "https://gl.wikipedia.org/wiki?curid=17765", "title": "Era Meiji", "text": "A Era Meiji (\u660e\u6cbb, \u3081\u3044\u3058) no Xap\u00f3n, que comezou no 1868 con (1852-1912) - Mutsuhito para os occidentais - \u00e9 marcada pola supresi\u00f3n do feudalismo a trav\u00e9s dunha serie de mudanzas que visaban adotar t\u00e9cnicas da Revoluci\u00f3n Industrial. Entre as mudanzas m\u00e1is importantes temos: a extinci\u00f3n dos feudos e dos privilexios persoais a trav\u00e9s da reforma agraria e da reformulaci\u00f3n da lexislaci\u00f3n do imposto territorial rural; criaci\u00f3n de universidades; formaci\u00f3n dun gabinete parlamentario (1885); e a promulgaci\u00f3n da constituci\u00f3n (1889), que instaurou a monarqu\u00eda constitucional.\nOs partidarios do antigo r\u00e9xime rebel\u00e1ronse (1874-1877) contra a perda de poder, o que esixiu grandes gastos militares. A consecuente situaci\u00f3n de inflaci\u00f3n e a pol\u00edtica deflacionaria adoptada polo goberno caracterizaron un per\u00edodo de crise no Xap\u00f3n, en especial no sector rural. Unha das soluci\u00f3ns adoptadas foi a emigraci\u00f3n, ata ent\u00f3n prohibida. \nCoa morte de Mutsuhito, seu fillo e sucesor Yoshihito inaugurou a Era Taisho que durou ata 1926."}
{"id": "17767", "revid": "289", "url": "https://gl.wikipedia.org/wiki?curid=17767", "title": "Era Meixi", "text": ""}
{"id": "17768", "revid": "22570", "url": "https://gl.wikipedia.org/wiki?curid=17768", "title": "Per\u00edodo Kamakura", "text": "O per\u00edodo Kamakura (\u938c\u5009\u6642\u4ee3, \u304b\u307e\u304f\u3089\u3058\u3060\u3044, Kamakura jidai) iniciase trala derrota do clan Taira (\u5e73) polos Minamoto (\u6e90) na guerra de Gen-Pei (\u6e90\u5e73), o per\u00edodo co\u00f1ecido como \"Kamakura\", o primeiro dos tres grandes per\u00edodos do xogunato xapon\u00e9s (\u5c06\u8ecd, xog\u00fan = xeneral). Este xogunato Kamakura durou de 1185 ata 1333. O emperador asume funci\u00f3n decorativa (en Quioto), cabendo ao xog\u00fan toda a administraci\u00f3n do pa\u00eds, baseado nun sistema feudal, coa capital na cidade de Kamakura. En 1192, o xog\u00fan Minamoto no Yoritomo \u00e9 nomeado polo emperador \"seii-taixog\u00fan\" (\u5f81\u5937\u5927\u5c06\u8ecd, xeneral\u00edsimo combatente dos b\u00e1rbaros) e os seus descendentes ser\u00edan alzados ao posto de xog\u00fan, nun r\u00e9xime co\u00f1ecido como bakufu (\u5e55\u5e9c, goberno da tenda). A partir dese per\u00edodo, todos os xog\u00fan son considerados descendentes dos pr\u00edncipes do clan Minamoto, fillos do emperador Seiwa, sendo t\u00edtulo hereditario.\nA Era Kamakura, liderada por samurais, caracterizouse polo xurdimento de novas tendencias relixiosas e polas intensa busca de apoio espiritual, levando o budismo ao pobo. Ata a Era Heian (794~1192), esa forma de relixi\u00f3n era practicada case que exclusivamente polos nobres. Coa popularizaci\u00f3n da crenza budista xurdiron varias seitas denominadas \"Novo Budismo de Kamakura\".\nA aparici\u00f3n de novas seitas foi impulsado pola idea de fin do mundo (\u672b\u6cd5\u601d\u60f3, mapp\u014d shis\u014d) que se espallou a fins da Era Heian, provocada pola inestabilidade social \u2013 consecuencia da guerra entre os clans Taira e Minamoto \u2013, a miseria e as calamidades.\nOs monxes Eisai (1141~1215) e D\u014dgen (1200~1253) estudaron na China (Dinast\u00eda Sung) a seita Zen, que prega a meditaci\u00f3n para acadar o nirvana e, cando volveron ao Xap\u00f3n, fundaron respectivamente as seitas Rinzai-sh\u016b e S\u014dt\u014d-sh\u016b.\nShinran (1173~1262), disc\u00edpulo do monxe H\u014dnen (1133~1212), fundou a seita J\u014ddo-shin-sh\u016b e, na \u00e9poca do ataque dos mongois, o monxe Nichiren (1222~1282) fundou a seita Nichiren-sh\u016b, que pregaba pola salvaci\u00f3n da alma e do pa\u00eds.\nTodas esas novas seitas te\u00f1en en com\u00fan a simplicidade e a ausencia de pr\u00e1ctica asc\u00e9tica rigorosa, facendo posible para calquera persoa o seu exercicio."}
{"id": "17776", "revid": "85894", "url": "https://gl.wikipedia.org/wiki?curid=17776", "title": "Silva, Silva, Pol", "text": "Silva \u00e9 un lugar da parroquia de Silva no concello de Pol, na Comarca de Meira.\nNa propia Silva non quedan m\u00e1is restos hist\u00f3ricos que a igrexa de Silva, o cemiterio de Silva, e un cruceiro do adro, tendo desaparecido a casa reitoral a finais do s\u00e9culo XX."}
{"id": "17777", "revid": "98629", "url": "https://gl.wikipedia.org/wiki?curid=17777", "title": "Silva", "text": "O termo silva p\u00f3dese referir a:"}
{"id": "17778", "revid": "22570", "url": "https://gl.wikipedia.org/wiki?curid=17778", "title": "Forza de Coriolis", "text": "Nun sistema de referencia que se atope en rotaci\u00f3n uniforme, os corpos en movemento, tal como os ve un observador dentro dese sistema de referencia, aparecen suxeitos a unha forza perpendicular \u00e1 direcci\u00f3n do seu movemento. Esta forza \u00e9 chamada Forza de Coriolis, en homenaxe ao enxe\u00f1eiro franc\u00e9s Gustave-Gaspard Coriolis.\nHistoria.\nNo final do s\u00e9culo XVIII e inicio do s\u00e9culo XIX, a mec\u00e1nica co\u00f1eceu grandes desenvolvementos te\u00f3ricos. Como enxe\u00f1eiro, Coriolis interesouse en tornar a mec\u00e1nica te\u00f3rica aplicable na comprensi\u00f3n e no desenvolvemento de m\u00e1quinas industriais. No seu artigo \"Sur les \u00e9quations du mouvement relatif des syst\u00e8mes de corps\" (1835), Coriolis define matematicamente a forza que, m\u00e1is tarde, levar\u00eda o seu nome. Neste artigo, a forza de Coriolis aparece como un compo\u00f1ente suplementario da forza centr\u00edfuga, sentida por un corpo en movemento relativo a un sistema de referencia en rotaci\u00f3n, como acontece, por exemplo, nas engrenaxes dunha m\u00e1quina.\nO argumento de Coriolis base\u00e1base na an\u00e1lise do traballo e da enerx\u00eda potencial e cin\u00e9tica nos sistemas en rotaci\u00f3n. Hoxe en d\u00eda, a demostraci\u00f3n m\u00e1is utilizada para ensinar a forza de Coriolis bota man da cinem\u00e1tica.\nFoi no final do s\u00e9culo XIX cando a forza de Coriolis fixo a s\u00faa aparici\u00f3n na literatura meteorol\u00f3xica e oceanogr\u00e1fica. O termo \"forza de Coriolis\" apareceu no comezo do s\u00e9culo XX.\nRepresentaci\u00f3n matem\u00e1tica.\nA forza de Coriolis formula_1 \u00e9 perpendicular ao eixo de rotaci\u00f3n do sistema de referencia e ao vector da velocidade do corpo en movemento. Se o corpo se afasta do eixo de rotaci\u00f3n, formula_1 se exerce no sentido contrario da rotaci\u00f3n. Se o corpo se aproxima o eixo de rotaci\u00f3n, formula_1 se exerce no mesmo sentido que a rotaci\u00f3n.\nRepresentaci\u00f3n vectorial.\nP\u00f3dese representar formula_1 como un produto vectorial utiliz\u00e1ndose formula_5 o vector unitario paralelo ao eixo de rotaci\u00f3n:\nP\u00f3dese, ademais, multiplicar a velocidade angular formula_7 con formula_5, o que produce o vector formula_9. O vector formula_9 describe as\u00ed a direcci\u00f3n e a velocidade angular. Coa masa \"m\" e mailo vector velocidade formula_11 a ecuaci\u00f3n transf\u00f3rmase ent\u00f3n en:\nForza de Coriolis e forza centr\u00edfuga.\nEn mec\u00e1nica cl\u00e1sica, cualif\u00edcase a forza de Coriolis ficticia, ou inercial, debido ao feito de que existe soamente nun sistema de referencia acelerado, no caso nun movemento circular que \u00e9 sometido a unha aceleraci\u00f3n centr\u00edpeta, e non nun sistema de referencia en repouso ou en movemento rectil\u00edneo uniforme. Neste caso, a forza de Coriolis apar\u00e9ntase \u00e1 forza centr\u00edfuga, e como a forza centr\u00edfuga, a forza de Coriolis manif\u00e9stase soamente en referenciais en rotaci\u00f3n. por\u00e9n, a forza de Coriolis depende da velocidade do corpo en movemento, e \u00e9 nula, por definici\u00f3n, no caso dun corpo imoble nun sistema de referencia en rotaci\u00f3n. A forza centr\u00edfuga, pola s\u00faa vez, depende da \"posici\u00f3n\" do corpo en relaci\u00f3n ao centro de rotaci\u00f3n. P\u00f3dese as\u00ed dicir que a forza centr\u00edfuga e o compo\u00f1ente est\u00e1tico da forza inercial se manifesta no sistema de referencia en rotaci\u00f3n, en canto que a forza de Coriolis \u00e9 o compo\u00f1ente din\u00e1mico.\nO concepto de forza ficticia trae a cuesti\u00f3n \"que \u00e9 unha forza \"verdadeira\"\"? As forzas ficticias non existen na relatividade xeral, un argumento que pode simplificar radicalmente esta cuesti\u00f3n ao lembrar que o sistema de referencia en repouso ou en movemento rectil\u00edneo uniforme (en relaci\u00f3n \u00e1s \"estrelas fixas\") \u00e9 un concepto esencialmente newtoniano que foi reclasificado ao nivel de aproximaci\u00f3n \u00fatil pola mec\u00e1nica relativista.\nEfectos.\nA forza de Coriolis d\u00e1 orixe a diversos fen\u00f3menos na superficie da Terra: influencia o movemento das masas de ar, desv\u00eda a traxectoria de proxect\u00eds de longo alcance e causa unha modificaci\u00f3n no plano do movemento dun p\u00e9ndulo, como demostrou Foucault na s\u00faa experiencia do p\u00e9ndulo de Foucault en 1851 no Panth\u00e9on.\nUnha experiencia colocando en evidencia a forza de Coriolis pode ser feita como segue: \nDa mesma forma, atribuise \u00e1 forza de Coriolis alteraci\u00f3ns na rotaci\u00f3n da Terra causadas, por exemplo, por terremotos.\nNotas.\nSobre os traballos orixinais de Coriolis que levaron \u00e1 comprensi\u00f3n da forza de Coriolis:\nSobre a Historia dos feitos:"}
{"id": "17779", "revid": "56817", "url": "https://gl.wikipedia.org/wiki?curid=17779", "title": "-6", "text": ""}
{"id": "17780", "revid": "56817", "url": "https://gl.wikipedia.org/wiki?curid=17780", "title": "Momento", "text": "Momento p\u00f3dese referir a:\n1.- En F\u00edsica a palabra momento \u00fasase para seis conceptos distintos, que se agrupan en dous contextos:\n2.- En matem\u00e1ticas, o Momento \u00e9 unha ampliaci\u00f3n do concepto f\u00edsico de \"momento\".\n3.- momento pode significar tam\u00e9n un \"Intre de tempo\"."}
{"id": "17781", "revid": "289", "url": "https://gl.wikipedia.org/wiki?curid=17781", "title": "Par motor", "text": ""}
{"id": "17792", "revid": "15490", "url": "https://gl.wikipedia.org/wiki?curid=17792", "title": "Ab urbe condita libri", "text": "Ab urbe condita libri CXLII (\"Dende a fundaci\u00f3n de Roma, 142 libros\" ou \"Dende a fundaci\u00f3n da Cidade\") \u00e9 unha grande obra de Tito Livio que narra, segundo o esquema dos anais, a historia de Roma desde a chegada de Eneas a Italia at\u00e9 os funerais de Druso, de Augusto, no 9 a.C. O plano era, probabelmente, chegar aos 150 libros, coa morte do emperador.\nA expresi\u00f3n AUC, \"ab urbe condita\" utiliz\u00e1base para datar a partir da fundaci\u00f3n da cidade de Roma.\nConservaci\u00f3n.\n\"Ab urbe condita\" publicouse por grupos separados de libros, cinco (p\u00e9ntalos) ou dez (d\u00e9cadas), o que contribu\u00edu para a dispersi\u00f3n, pois s\u00f3 se conservaron 35 para a posteridade:\nDo resto da obra s\u00f3 se co\u00f1ecen resumos (\"Periochae\") compilados nos s\u00e9culos III-IV para uso escolar, ep\u00edtomes de Floro, Ampleio e Orosio e recompilaci\u00f3ns de extractos, que xa cedo substitu\u00edron \u00e1 obra xeral por seren moito m\u00e1is breves e manex\u00e1beis.\nA obra tivo grande relevancia durante a Idade Media e m\u00e1is tarde. Para o fundador do m\u00e9todo cr\u00edtico filol\u00f3xico, B.G. Neibhur, as Historias (como \u00e1s veces se co\u00f1ece tam\u00e9n) mostran a riqueza da linguaxe en acepci\u00f3ns lexicol\u00f3xicas, innovaci\u00f3ns sint\u00e1cticas e tons po\u00e9ticos, ao tempo que transmiten a serena conciencia da grandeza de Roma.\nHistoriograf\u00eda.\n\"Ab urbe condita\" as\u00f3ciase \u00e1s teor\u00edas ret\u00f3rico-art\u00edsticas isocr\u00e1ticas difundidas en Roma por Cicer\u00f3n. Para Tito Livio, a historia \u00e9 deleite e instruci\u00f3n. Por outra banda, imita a historiograf\u00eda dram\u00e1tica hel\u00e9nica: modifica ou retoca os datos das fontes orixinais (Polibio, por exemplo, sobre a expansi\u00f3n romana no oriente grego); narra asedios, batallas ou di\u00e1logos reconstruindo narrativamente e alterando a realidade hist\u00f3rica..\nA obra \u00e9 rica en discursos directos e indirectos, o que mostra o escaso interese pola confirmaci\u00f3n e o rigor. A historiograf\u00eda de Livo pretende exaltar os grandes valores \u00e9ticos, relixiosos e patri\u00f3ticos da antiga Roma mediante a descrici\u00f3n de personalidades relevantes polas s\u00faas ideas morais."}
{"id": "17793", "revid": "98629", "url": "https://gl.wikipedia.org/wiki?curid=17793", "title": "Semana", "text": "A semana \u00e9 un per\u00edodo de tempo de sete d\u00edas consecutivos. Este per\u00edodo corresp\u00f3ndese coa cuarta parte dun ciclo lunar, de 28 d\u00edas, que desde antigo serviu como base para o calendario lunar.\nNomenclatura.\nEn lingua galega hai d\u00faas formas para denominar os sete d\u00edas da semana. Dunha banda cons\u00e9rvase a asociaci\u00f3n de cada d\u00eda cun dos planetas (que eran deuses pag\u00e1ns), ag\u00e1s o domingo (\"Domenicus dies\", d\u00eda do Se\u00f1or, de orixe cristi\u00e1) e mais o s\u00e1bado, (\"Sabbatum\", \u201cd\u00eda do sab\u00e1\u201d, que ten orixe xudaica) e coincide coa nomenclatura noutras linguas romances. Doutra banda cons\u00e9rvase a nomenclatura imposta a partir do s\u00e9culo VI pola Igrexa cat\u00f3lica cun papel destacado de S. Marti\u00f1o de Dumio, nomenclatura que combateu os nomes pag\u00e1ns, mais a campa\u00f1a s\u00f3 tivo \u00e9xito no continente europeo en Portugal e Galiza, onde se adoptaron as formas baseadas na forma \"feira\" (d\u00eda de festa, \"d\u00eda santo\" en lat\u00edn).\nEstrutura.\nNos pa\u00edses tradicionalmente crist\u00e1ns obs\u00e9rvase o descanso laboral no domingo, nos musulm\u00e1ns no venres e nos xudeus (e polo tanto en Israel) no s\u00e1bado. En case todos os pa\u00edses do mundo a semana comeza o luns/ na segunda feira, ag\u00e1s en Portugal e nalg\u00fans pa\u00edses anglosax\u00f3ns (como os Estados Unidos), onde a semana comeza o domingo."}
{"id": "17807", "revid": "25871", "url": "https://gl.wikipedia.org/wiki?curid=17807", "title": "Milenio", "text": "Un milenio \u00e9 unha unidade de tempo equivalente a un per\u00edodo de 1000 anos, equivalente a 10 s\u00e9culos ou 100 d\u00e9cadas."}
{"id": "17808", "revid": "43327", "url": "https://gl.wikipedia.org/wiki?curid=17808", "title": "Minuto (hom\u00f3nimos)", "text": "Un minuto \u00e9:\nO s\u00edmbolo para un minuto de tempo (ou de ascensi\u00f3n recta) \u00e9 min.\nO s\u00edmbolo para un minuto de arco \u00e9 o car\u00e1cter (\u2032). As\u00ed, 15 minutos p\u00f3dense p\u00f3r 15\u2032.\nUn minuto de arco da Terra no ecuador \u00e9 aproximadamente unha milla n\u00e1utica.\nProbablemente, a divisi\u00f3n da hora en 60 minutos sexa debido \u00e1 influencia dos babilonios, que usaban un sistema num\u00e9rico de base-60 ."}
{"id": "17821", "revid": "25871", "url": "https://gl.wikipedia.org/wiki?curid=17821", "title": "Boado, Xinzo de Limia", "text": "San Pedro de Boado \u00e9 unha das 22 parroquias do concello ourens\u00e1n de Xinzo de Limia na comarca da Limia. No ano 2022 ti\u00f1a 104 habitantes, dos cales 49 eran homes e 55 mulleres.\nEconom\u00eda.\nAs s\u00faas actividades econ\u00f3micas principais son a gander\u00eda (vac\u00fan), a agricultura (trigo, pataca e produtos da horta). Tam\u00e9n hai outros servizos como a fontaner\u00eda, mec\u00e1nica, e sector servizos.\nTop\u00f3nimo.\nHai varias teor\u00edas sobre a orixe do top\u00f3nimo \"Boado\". Pode provir da palabra c\u00e9ltica \"bed/bud\", que significaba \"auga parada, charca, fonte\", pola s\u00faa proximidade \u00e1 Lagoa de Antela. Tam\u00e9n \u00e9 posible que prove\u00f1a do \u00e1rabe \"ouadi\" (\"r\u00edo\"), ou do lat\u00edn \"uadum\" (\"fonte\"), dado o feito de que en Boado existen m\u00e1is de vinte fontes.\nFestas.\nO patr\u00f3n da parroquia \u00e9 San Pedro, que se celebra a \u00faltima fin de semana do mes de xu\u00f1o, mais tam\u00e9n se celebran misas e festas por Ramos, polo magosto e polo Entroido."}
{"id": "17824", "revid": "1131", "url": "https://gl.wikipedia.org/wiki?curid=17824", "title": "Regato de Sa\u00edmes", "text": "O regato de Sa\u00edmes \u00e9 un afluente do r\u00edo Ulla.\nPercorrido.\nNace na parroquia de Branz\u00e1 (Arz\u00faa). Discorre polos lugares de Remesil e Trasbar, na parroquia de Dombod\u00e1n. Tras recibir as augas do rego da Ufa, que v\u00e9n separando as parroquias de Turces (Touro) e Branz\u00e1 (Arz\u00faa), segue de fronteira entre estes concellos.\nDesemboca no r\u00edo Ulla \u00e1 altura da Pena da Vella. Por\u00e9n esta desembocadura foi modificada trala construci\u00f3n dun encoro un quil\u00f3metro m\u00e1is abaixo.\nNo inverno adoita desbordarse nos Prados de Sa\u00edmes, de onde colle o nome. No lugar das Hortas, preto do monte dos Mu\u00ed\u00f1os, forma a fervenza das Hortas, de 32 metros de ca\u00edda."}
{"id": "17826", "revid": "23204", "url": "https://gl.wikipedia.org/wiki?curid=17826", "title": "1884", "text": "Outros.\nArquitectura.\nHistoria ano a ano"}
{"id": "17830", "revid": "22570", "url": "https://gl.wikipedia.org/wiki?curid=17830", "title": "Neot\u00e9rico", "text": "Cicer\u00f3n denominou neot\u00e9ricos a un grupo vago de poetas latinos que atopaban a s\u00faa inspiraci\u00f3n na obra dos autores gregos alexandrinos, como Cal\u00edmaco ou Te\u00f3crito. Usaban construci\u00f3ns r\u00edxidas, xogaban cos x\u00e9neros e utilizaban xogos de palabras e alusi\u00f3ns complexas.\nOs autores que reciben esta denominaci\u00f3n son:\nO termo empregouse no s\u00e9culo XVII para describir a autores que recorr\u00edan aos cl\u00e1sicos na procura de ideas. Hoxe en d\u00eda non se usa con este sentido."}
{"id": "17831", "revid": "1131", "url": "https://gl.wikipedia.org/wiki?curid=17831", "title": "Fervenza das Hortas", "text": "A fervenza das Hortas ou fervenza de Santa Marta \u00e9 unha fervenza do regato de Sa\u00edmes, ou r\u00edo de Santa Marta. Ten unha ca\u00edda duns 32 metros. Est\u00e1 situada no lugar das Hortas, na parroquia de Dombod\u00e1n (Arz\u00faa). Xorde pouco antes da confluencia co r\u00edo Ulla e fai de fronteira natural entre os concellos de Arz\u00faa e Touro. Acc\u00e9dese a ela polo cami\u00f1o dos Pombos, baixando polo monte dos Mu\u00ed\u00f1os."}
{"id": "17832", "revid": "89787", "url": "https://gl.wikipedia.org/wiki?curid=17832", "title": "Historia de Toquio", "text": "A Historia of Tokio narra o crecemento do centro urbano m\u00e1is grande do Xap\u00f3n. A parte oriental de Tokio ocupa unha importante \u00e1rea na rexi\u00f3n de Kanto, que xunto coa hoxe en d\u00eda prefectura de Saitama, a cidade de Kawasaki e a parte oriental de Yokohama conformaban a antiga provincia de Musashi. Esta foi unha das provincias baixo o sistema \"ritsury\u014d\".\nEdo.\nA\u00ednda que dende o s\u00e9culo VII hai constancia de templos na zona (Senso-ji, 628; Kanda Miyojin, 830), non \u00e9 ata 1180 cando comeza a existencia dunha pequena aldea de pescadores \u00f3 car\u00f3n da residencia do clan Edo no alto dun outeiro preto da desembocadura do r\u00edo Sumida. A aldea ch\u00e1mase tam\u00e9n Edo (\"porta do esteiro ou enseada\"), pois o mar chegaba naquel tempo a lamber as ladeiras do outeiro (a enseada Hibiya).\nNo entanto, non ser\u00e1 ata 1457 que, da man do guerreiro Ota Dokuan, se constr\u00fae un castelo e fortaleza no outeiro, pola s\u00faa estrat\u00e9xica posici\u00f3n dominante do delta do Sumida. Edo comeza oficialmente a s\u00faa andaina.\nCapital dos Tokugawa.\nPero vai ser coa toma do lugar por Ieyasu Tokugawa en 1590 cando a sorte de Edo cambie radicalmente. Pouco despois, en 1603, os Tokugawa conseguen o poder efectivo sobor do Xap\u00f3n e Ieyasu decide traslada-la corte a Edo. Dun d\u00eda para outro a aldea conv\u00e9rtese en capital: reconstr\u00faese e ampl\u00edase a fortaleza (muros cicl\u00f3peos, ramplas de vinte metros, fosos); fanse grandes obras de desecamento de zonas pantanosas e canais de comunicaci\u00f3n e transporte; constr\u00faense amplos barrios para as residencias dos se\u00f1ores da corte (uns 300 daimyos con as s\u00faas familias e samurais)\n\u00c1 parte do enorme complexo do castelo, o centro neur\u00e1lxico da cidade \u00e9 o Nihonbashi (literalmente \"ponte do Xap\u00f3n\"), ao leste daquel, sobor dunha canle que o cumunicaba co Sumida.\nComo o seu nome anuncia, \u00e9 tam\u00e9n o centro simb\u00f3lico do pa\u00eds, punto de arrInque de todas as grandes rutas (Tokkaido cara ao sur, ata Kyoto e Osaka, a m\u00e1is importante). A ambos os lados da ponte a actividade \u00e9 sempre fren\u00e9tica en torno a mercados e muelles.\nA pesar dos frecuentes incendios (\"flores de Edo\") e terremotos, a cidade capital dos Tokugawa vai desenvolverse enormemente ata se converter quizais na maior do mundo cara ao final do s\u00e9culo XVIII, cunha poboaci\u00f3n dun mill\u00f3n de habitantes.\nRestauraci\u00f3n Meiji: Toquio.\nEn 1868, a dinast\u00eda Meiji restaura o poder imperial e decide que Edo sexa a s\u00faa capital (substitu\u00edndo a Kioto), co nome de Toquio (\"capital do leste\"). Unha nova era comeza para o Xap\u00f3n, a da fin do illamento e apertura comercial ao resto do mundo. En Toquio constr\u00faese o palacio imperial no suroeste do recinto do castelo (1888) e, paradoxicamente, d\u00e1se unha pequena decadencia pola desaparici\u00f3n dos daymios. Tam\u00e9n xorde o ferrocaril e a industrializaci\u00f3n. O barrio de Ginza, actual centro comercial da cidade ao sueste do palacio, constr\u00faese nestes anos en ladrillo tralo incendio de 1872.\nEn setembro de 1923 gran parte da cidade \u00e9 destru\u00edda por un catastr\u00f3fico terremoto. Por\u00e9n, coma en ocasions anteriores, reconstr\u00faese deseguida \u00e9 ren\u00f3vase segundo modelos occidentais co ancheamento xeneralizado de r\u00faas. Segue unha grande expansi\u00f3n e nova destruci\u00f3n polos bombardeos da segunda guerra mundial. Volta ao mesmo: reconstruci\u00f3n e o maior desenvolvemento da s\u00faa historia coa expansi\u00f3n da econom\u00eda xaponesa nas d\u00e9cadas dos cincuenta e sexenta. O coraz\u00f3n da cidade e da metr\u00f3poles vaise desprazando cara ao oeste do castelo, ao barrio de Shinjuku ( a s\u00faa estaci\u00f3n \u00e9 a de maior tr\u00e1nsito diario do mundo)"}
{"id": "17844", "revid": "23204", "url": "https://gl.wikipedia.org/wiki?curid=17844", "title": "Hiparco", "text": "Hiparco (en grego Hipparkhos), nado en Nicea (Bitinia) cara ao -194 e finado cara ao -120, foi un astr\u00f3nomo, construtor, cart\u00f3grafo e matem\u00e1tico grego.\nTraxectoria.\nHiparco viviu en Alexandr\u00eda e en Rodas a partir dos 30 anos e adicouse ao estudo das estrelas ata a s\u00faa morte.\nUsou e introduciu na Grecia a divisi\u00f3n da circunferencia en 360\u00ba, dos babil\u00f3nicos, en vez da divisi\u00f3n grega en 60 graos. Estudou tam\u00e9n as funci\u00f3ns trigonom\u00e9tricas, sendo por alg\u00fans considerado o criador da trigonometr\u00eda. Dividindo o di\u00e1metro do c\u00edrculo en 120 partes, determinou, polo c\u00e1lculo, e non s\u00f3 por aproximaci\u00f3ns, o valor das cordas con relaci\u00f3n \u00e1s diversas partes do di\u00e1metro.\nConstru\u00edu a dioptra ou bast\u00f3n de Tiago, unha regra graduada, con gu\u00eda e un cursor, usada para medir \u00e1ngulos.\nEstableceu unha t\u00e1boa de cordas para facilitar os c\u00e1lculos astron\u00f3micos e desenvolveu un m\u00e9todo para a soluci\u00f3n dos tri\u00e1ngulos esf\u00e9ricos. Na xeometria plana, elaborou un teorema co\u00f1ecido como o teorema de Tolomeo. Atrib\u00faese tam\u00e9n a invenci\u00f3n da esfera armilar ou astrolabio esf\u00e9rico.\nHiparco tam\u00e9n elaborou unha t\u00e1boa de ascensi\u00f3n dos signos, estudou a determinaci\u00f3n da hora nocturna, mediu as dimensi\u00f3ns de distancias do Sol e da L\u00faa.\nPor volta de 128 a. C., escribiu \"Sobre a posici\u00f3n dos puntos de Equinoccio e de Solsticio\", onde comparou as s\u00faas observaci\u00f3ns coas do estudoso Timoc\u00e1rides. Neste estudo verificou que as posici\u00f3ns estelares non son fixas.\nEscribiu tam\u00e9n \"Sobre a duraci\u00f3n do ano\" onde dixo que os equinoccios se deslocan sobre a ecl\u00edptica, nunha velocidade de 1/100 de grao por ano e que este movemento acontece en volta dos p\u00f3los da ecl\u00edptica. Definiu con maior precisi\u00f3n o ano sideral e ano tr\u00f3pico.\nA s\u00faa \u00faltima obra foi o \"Cat\u00e1logo das estrelas fixas\", onde describe a forma das constelaci\u00f3ns e enumera 850 estrelas visibles divid\u00edndoas en seis grandes grupos ou magnitudes segundo a luminosidade, este sistema utilizouse durante 1800 anos, informando das s\u00faas coordenadas ecl\u00edpicas, sendo que unha delas, a lonxitude, variaba debido \u00e1 precesi\u00f3n dos equinocios.\nHiparco inventou a proxecci\u00f3n estereogr\u00e1fica e ideou unha rede fundamental, en que toda a Terra estar\u00eda representada graficamente e calquera punto puidese ser atopado co uso da latitude e da lonxitude.\nPor ter idealizado a comparaci\u00f3n de posici\u00f3ns estelares en diferentes \u00e9pocas Hiparco \u00e9 o iniciador de m\u00e9todos que foron usados nos 2000 anos seguintes.\nPerd\u00e9ronse case todas as s\u00faas obras. O que hoxe se sabe sobre Hiparco adv\u00e9n de historiadores ou outros astr\u00f3nomos. O seu \u00fanico traballo que sobreviviu ao tempo \u00e9 un comentario sobre \"Fen\u00f3menos\", un tratado de astronom\u00eda escrito por Eudoxio de Cnido, contempor\u00e1neo de Plat\u00f3n. O comentario a un poema astron\u00f3mico de Arato de Solos, unha descrici\u00f3n de constelaci\u00f3ns. Fora dese traballo menor, o \u00fanico co\u00f1ecemento que se ten da obra de Hiparco est\u00e1 en escritos posteriores, especialmente nos de Estrab\u00f3n e de Tolomeo, en concreto no \"Almaxesto\".\nTampouco se encontrou o lugar en que fundou un observatorio, en Rodas; mais s\u00e1bese con certeza que desenvolveu al\u00ed importantes actividades de 128 a 127 a.C.\nSegundo os historiadores, dedicouse ata o final da s\u00faa vida ao estudo da l\u00faa e elaborou a previsi\u00f3n dos eclipses futuros, por 600 anos."}
{"id": "17845", "revid": "54334", "url": "https://gl.wikipedia.org/wiki?curid=17845", "title": "Camelo", "text": "O camelo (\"Camelus\") \u00e9 un x\u00e9nero de ungulados artiod\u00e1ctilos (de n\u00famero impar de dedos) que cont\u00e9n d\u00faas especies: o dromedario (\"Camelus dromedarius\"), dunha xiba e o camelo bactriano (\"Camelus bactrianus\"), de d\u00faas xibas. Ambos os dous son nativos de \u00e1reas secas e des\u00e9rticas da Asia e do norte de \u00c1frica. O nome camelo () ven do grego \"kamelos\" a partir do hebraico \"gamal\" 'camelo'.\nOs humanos te\u00f1en domesticado camelos desde hai milleiros de anos. Tanto o dromedario como o camelo bactriano \u00fasanse para obtenci\u00f3n de leite, carne e como animais de carga - o dromedario no norte da \u00c1frica e Oriente Medio e o camelo bactriano na Asia central. Ademais a s\u00faa pel util\u00edzase para facer coiro e la.\nMesmo existindo arredor de 13 mill\u00f3ns de dromedarios hoxe en d\u00eda, est\u00e1n extintos como animais salvaxes. Hai, por\u00e9n, unha poboaci\u00f3n salvaxe consider\u00e1bel de ao redor do mill\u00f3n de exemplares que viven nos desertos da Australia central, descendentes de individuos que foron levados no s\u00e9culo XIX e foron abandonados na primeira metade do s\u00e9culo XX, ao aumentar o uso de veh\u00edculos de motor para transportar cargas.\nO camelo bactriano pos\u00fae preto de 1,4 mill\u00f3ns de individuos, a maior\u00eda domesticados. Hai uns 1.000 camelos salvaxes no deserto de Gobi e pequenos grupos en Ir\u00e1n, Afganist\u00e1n, Turqu\u00eda e Rusia.\nAmbos os dous son animais herb\u00edvoros. Poden tomar case 120 litros de auga dunha soa vez que almacena ao igual que o alimento na s\u00faa xiba e que lle permiten aguantar semanas sen beber e sen comer.\nEspecies.\nExisten tres especies de camelos actuais e outras tres f\u00f3siles:\nSegundo estudos de ADN mitocondrial, \"Camelus ferus\" e \"Camelus bactrianus\" diverxeron dun antergo com\u00fan hai uns 700\u00a0000 anos, no Plistoceno.\nBiolox\u00eda.\nSon ruminantes sen cornos, sen foci\u00f1o, cos orificios nasais formando aberturas oblicuas, o beizo superior dividido e mov\u00edbel por separado e extens\u00edbel, sen pezu\u00f1os con dous dedos diferenciados, o abdome elevado e as patas longas e delgadas. Almacena graxa na xiba, que adoita caer cara a un costado se se atopar sen reservas.\nA s\u00faa esperanza de vida est\u00e1 arredor duns 40 ou 50 anos. Un camelo adulto mide 1,85\u00a0m \u00e1 altura dos ombreiros e 2,15\u00a0m na xiba, que sobresae uns 75\u00a0cm. Os camelos poden correr a 65\u00a0km/h en carreiras curtas e manter unha velocidade de 40\u00a0km/h.\nOs camelos macho te\u00f1en un \u00f3rgano chamado doula no seu pescozo que \u00e9 un saco inch\u00e1bel que protr\u00fae da s\u00faa boca cando est\u00e1 en celo, para impor a dominancia e atraer as femias. Semella unha longa lingua rosada e inchada que sae por un lado da s\u00faa boca.\nA familia dos camelos \u00e9 orixinaria de Am\u00e9rica e migrou a Eurasia e \u00c1frica grazas \u00e1s glaciaci\u00f3ns. Isto comprobouse mediante o amplo rexistro f\u00f3sil dos cam\u00e9lidos en Am\u00e9rica. O f\u00f3sil de cam\u00e9lido m\u00e1is antigo atopouse en Kansas, a mediados dos anos 1930.\nDistribuci\u00f3n e n\u00famero.\nEn 2010 exist\u00edan aproximadamente catorce mill\u00f3ns de camelos, sendo o 90 % dromedarios. Os dromedarios est\u00e1n entre os animais dom\u00e9sticos, a maior\u00eda no Corno de \u00c1frica, o Sahel, o Magreb, Oriente Medio e Asia meridional. A rexi\u00f3n do Corno ten a maior poboaci\u00f3n de camelos do mundo, pois os dromedarios constit\u00faen unha importante parte da vida n\u00f3made. Proporcionan aos pobos n\u00f3mades de Somalia e Etiop\u00eda leite, comida e transporte.\nO camelo bactriano estaba reducido en 2010 a un n\u00famero estimado de 1,4 mill\u00f3ns de animais, a maior\u00eda domesticados. Os \u00fanicos camelos verdadeiramente salvaxes son os camelos bactrianos salvaxes, dos que aproximadamente sobreviven uns 1400 nos desertos do Gobi e Taklamakan na China e Mongolia.\nA maior poboaci\u00f3n de camelos salvaxes est\u00e1 en Australia, con arredor de 700\u00a0000 dromedarios salvaxes en partes centrais de Australia, descendentes dos que se introduciron como m\u00e9todo de transporte no s\u00e9culo XIX e comezos do XX. Esta poboaci\u00f3n medra sobre un 8 % cada ano. Os representantes do goberno australiano sacrificaron m\u00e1is de cen mil destes animais en parte a causa de que os camelos empregan demasiados dos recursos limitados necesarios para as granxas de ovellas.\nUnha pequena poboaci\u00f3n de camelos sobrevive no suroeste dos Estados Unidos tras seren importados no s\u00e9culo XIX como parte dun experimento da U.S. Camel Corps. Cando o proxecto rematou, foron empregados como animais de tiro en minas, escaparon ou foron liberados. Vinte e cinco camelos foron levados ao Canad\u00e1 durante a febre do ouro."}
{"id": "17846", "revid": "1131", "url": "https://gl.wikipedia.org/wiki?curid=17846", "title": "Deserto de Gobi", "text": "O deserto do Gobi \u00e9 unha vasta rexi\u00f3n des\u00e9rtica comprendida entre o norte da China e o sur da Mongolia. A cunca des\u00e9rtica est\u00e1 delimitada polas monta\u00f1as Altai, a estepa de Mongolia, a meseta do T\u00edbet e a chaira do norte da China. O nome \"Gobi\" significa \"deserto\" en mongol.\n\u00c9 o deserto areento m\u00e1is setentrional de todos, no que viven alg\u00fans animais raros tales como o camelo bactriano (de d\u00faas corcovas) e o rar\u00edsimo cabalo de Przewalski.\nO Gobi est\u00e9ndese sobre 1.600\u00a0km do suroeste ao nordeste e sobre 800\u00a0km do norte ao sur. A s\u00faa superficie estimase en 1\u00a0300\u00a0000\u00a0km\u00b2, o que o fai o un dos m\u00e1is grandes desertos do mundo. Contrariamente \u00e1s imaxes frecuentemente asociadas aos desertos, o Gobi non est\u00e1 recuberto de area sen\u00f3n sobre todo de pedras.\nO deserto de Gobi \u00e9 co\u00f1ecido no mundo da Paleontolox\u00eda pola riqueza e calidade dos seus restos f\u00f3seis, entre os que foron descritas pola primeira vez moitas especies de dinosauros.\nClima.\nO clima do Gobi presenta importantes variaci\u00f3ns segundo a estaci\u00f3n. Entre a noite e mailo d\u00eda, p\u00f3dese observar unha amplitude t\u00e9rmica de 32\u00a0\u00b0C.\nEcorrexi\u00f3ns.\nO Gobi pode ser dividido en varias rexi\u00f3ns :"}
{"id": "17847", "revid": "1131", "url": "https://gl.wikipedia.org/wiki?curid=17847", "title": "Illa da Altura", "text": "A illa da Altura \u00e9 unha insua formada pola construci\u00f3n do encoro de Portodemouros no r\u00edo Ulla.\nCaracter\u00edsticas.\nCunha extensi\u00f3n de 58,14 hect\u00e1reas, \u00e9 unha das illas meirandes da Galicia interior. Pertence \u00e1 parroquia de Beigondo do concello de Santiso e est\u00e1 rodeada toda ela polo brazo do encoro correspondente ao r\u00edo Iso. S\u00f3 cando o nivel da auga baixa, cr\u00e9ase un istmo desde a veci\u00f1a parroquia de Vi\u00f1\u00f3s (Arz\u00faa).Ten unha altura de 81 metros sobre a cota m\u00e1xima do encoro, o que sup\u00f3n unha elevaci\u00f3n m\u00e1xima de 325 metros sobre o nivel do mar. O seu territorio est\u00e1 a monte, non suxeito \u00e1 explotaci\u00f3n agropecuaria."}
{"id": "17850", "revid": "23204", "url": "https://gl.wikipedia.org/wiki?curid=17850", "title": "Terminolox\u00eda", "text": "Terminolox\u00eda, en sentido amplo, ref\u00edrese simplemente ao uso e estudo de termos, ou sexa, especificar as palabras simples e compostas dunha lingua que se usan xeralmente en contextos espec\u00edficos.\nTerminolox\u00eda tam\u00e9n se refire a unha disciplina m\u00e1is formal que estuda sistematicamente a rotulaci\u00f3n e a designaci\u00f3n de conceptos particulares a un ou varios asuntos ou campos de actividade humana, por medio de investigaci\u00f3n e an\u00e1lise dos termos en contexto, coa finalidade de documentar e promover o seu uso correcto. Este estudo pode ser limitado a unha lingua ou pode cubrir m\u00e1is dunha lingua ao mesmo tempo (terminolox\u00eda multiling\u00fce, biling\u00fce, triling\u00fce etc).\nConcepto.\nNas linguas hai amplas secci\u00f3ns do l\u00e9xico exclusivamente denotativas. A s\u00faa estruturaci\u00f3n non responde a criterios ling\u00fc\u00edsticos, sen\u00f3n que son os mesmos obxectos \u00f3s que fan referencia os que impo\u00f1en esa mesma estruturaci\u00f3n. Non son campos sem\u00e1nticos, posto que non organizan significados ling\u00fc\u00edsticos sen\u00f3n obxectos (realidades). A palabra \u00e9 nestes casos un substituto endosado \u00e1 realidade.\nO termo \u00e9 un voc\u00e1bulo ling\u00fc\u00edstico especial xa que carece do que Saussure chamou, como compo\u00f1ente do signo ling\u00fc\u00edstico, significado: o significante refire directamente a realidade, de a\u00ed que sexan voc\u00e1bulos puramente denotativos onde a connotaci\u00f3n non ten cabida. Noutras palabras, na terminolox\u00eda non cabe que aqueles que participan no acto de fala te\u00f1an unha idea propia e persoal (connotaci\u00f3n do signo ling\u00fc\u00edstico) do significado da palabra, pois tal significado \u00e9 puramente denotativo, exactamente igual \u00e1 realidade extraling\u00fc\u00edstica: cando un cient\u00edfico ou un alumno pronuncian a palabra \"mitocondria\", ese significante non se refire \u00e1 imaxe mental que eles se fan dunha mitocondria, sen\u00f3n \u00f3 que a mitocondria \u00e9 na realidade extraling\u00fc\u00edstica.\nA disciplina da terminolox\u00eda bas\u00e9ase nos seus propios principios te\u00f3ricos e consiste fundamentalmente nos aspectos seguintes:\nTipos de terminolox\u00eda.\nDist\u00ednguese entre dous tipos de terminolox\u00eda:\nA terminolox\u00eda \"ad hoc\" prevalece na traduci\u00f3n, onde se require a traduci\u00f3n dun termo espec\u00edfico (ou grupo deles) rapidamente para resolver un problema de traduci\u00f3n concreto.\nA terminolox\u00eda como disciplina.\nComo disciplina, a terminolox\u00eda est\u00e1 relacionada coa traduci\u00f3n e a neolox\u00eda, e con frecuencia est\u00fadase conxuntamente con esta nas universidades e facultades de traduci\u00f3n (por exemplo, na de Vigo). As s\u00faas principais figuras (segundo cadans\u00faas escolas e \u00e9pocas) son o enxe\u00f1eiro austr\u00edaco Eugen W\u00fcster (da Escola de Viena), a belga Rita Temermann (da escola sociocognitiva) ou a catal\u00e1 Teresa Cabr\u00e9.\nTipolox\u00eda.\nA terminolox\u00eda tam\u00e9n se define polo contexto, o estudo de termos relacionado fundamentalmente coa s\u00faa organizaci\u00f3n polo contexto en que se usan. Estes contextos poden inclu\u00edr:"}
{"id": "17851", "revid": "98629", "url": "https://gl.wikipedia.org/wiki?curid=17851", "title": "1882", "text": "Outros.\nCreaci\u00f3ns.\nHistoria ano a ano"}
{"id": "17853", "revid": "262", "url": "https://gl.wikipedia.org/wiki?curid=17853", "title": "Iota subscrito", "text": ""}
{"id": "17854", "revid": "27249", "url": "https://gl.wikipedia.org/wiki?curid=17854", "title": "Coronis", "text": ""}
{"id": "17855", "revid": "5863", "url": "https://gl.wikipedia.org/wiki?curid=17855", "title": "Antonimia", "text": "A antonimia \u00e9 a relaci\u00f3n entre d\u00faas palabras que te\u00f1en significados opostos, como \"grande\" ou \"pequeno.\"\nOs campos sem\u00e1nticos organ\u00edzanse mediante diversos tipos de relaci\u00f3ns entre os significados dos lexemas. Dentro dos tipos de relaci\u00f3ns coas que se organizan (relaci\u00f3ns de incompatibilidade, relaci\u00f3ns de inclusi\u00f3n e relaci\u00f3ns entre significantes e significados), \u00e1 hora de definir antonimia inter\u00e9sanos a primeira: relaci\u00f3ns de incompatibilidade.\nEntendemos por incompatibilidade a relaci\u00f3n establecida entre significados ling\u00fc\u00edsticos pola cal un termo sup\u00f3n a exclusi\u00f3n do outro.\nNon hai que confundir a incompatibilidade co significado diferente, as\u00ed:\nHai cinco clases de relaci\u00f3ns de incompatibilidade, destas, as tres primeiras consid\u00e9ranse antonimia:"}
{"id": "17856", "revid": "5863", "url": "https://gl.wikipedia.org/wiki?curid=17856", "title": "Relaci\u00f3n de inclusi\u00f3n", "text": "Os campos sem\u00e1nticos organ\u00edzanse mediante diversos tipos de relaci\u00f3ns entre os significados dos lexemas:\nAs relaci\u00f3ns de inclusi\u00f3n implican que os significados completo de varios signos ling\u00fc\u00edsticos estas inclu\u00eddos dentro do significado doutro signo ling\u00fc\u00edstico. Deste xeito \u00f3 voc\u00e1bulo que incl\u00fae (por exemplo, a palabra \"\u00e1rbore\") o significado completo dunha ou varias palabras (\"carballo, maceira, faia...\") ch\u00e1maselle hiper\u00f3nimo. As palabras inclu\u00eddas te\u00f1en d\u00faas posibles denominaci\u00f3ns:\n\u00c1 condici\u00f3n que pos\u00faen os hiper\u00f3nimos ch\u00e1maselle hiperonimia; \u00e1 dos hip\u00f3nimos, hiponimia; \u00e1 dos cohip\u00f3nimos, cohiponimia.\nOutra relaci\u00f3n de inclusi\u00f3n b\u00e1sica \u00e9 a meronimia."}
{"id": "17857", "revid": "7592", "url": "https://gl.wikipedia.org/wiki?curid=17857", "title": "Hiper\u00f3nimo", "text": ""}
{"id": "17858", "revid": "5312", "url": "https://gl.wikipedia.org/wiki?curid=17858", "title": "1888", "text": "1888 (MDCCCLXXXVIII) foi un ano bisesto comezado en domingo segundo o calendario gregoriano. A este ano corresp\u00f3ndelle o n\u00famero romano con maior cantidade de caracteres."}
{"id": "17859", "revid": "7592", "url": "https://gl.wikipedia.org/wiki?curid=17859", "title": "Hip\u00f3nimo", "text": ""}
{"id": "17860", "revid": "7592", "url": "https://gl.wikipedia.org/wiki?curid=17860", "title": "Cohip\u00f3nimo", "text": ""}
{"id": "17863", "revid": "262", "url": "https://gl.wikipedia.org/wiki?curid=17863", "title": "Crase", "text": ""}
{"id": "17865", "revid": "5863", "url": "https://gl.wikipedia.org/wiki?curid=17865", "title": "Polisemia", "text": "Os campos sem\u00e1nticos organ\u00edzanse mediante diversos tipos de relaci\u00f3ns entre os significados dos lexemas (ou unidades ling\u00fc\u00edsticas):\nComo a homonimia, a polisemia est\u00e1 ligada \u00e1 evoluci\u00f3n hist\u00f3rica das linguas e implica a atribuci\u00f3n de varios significados a un s\u00f3 significante.\nA polisemia sup\u00f3n que un \u00fanico significante adquiriu, \u00f3 longo de varias etapas evolutivas da lingua, distintas significaci\u00f3ns que, dalg\u00fan xeito, est\u00e1n emparentadas: \"Desmontar\" significa por unha banda 'facer que algu\u00e9n baixe dunha cabaler\u00eda ou, por extensi\u00f3n, do sitio en que est\u00e1 montado'; pero tam\u00e9n significa 'botar abaixo, desacreditar, demostra-la falsidade dunha teor\u00eda, hip\u00f3tese, argumentaci\u00f3n'.\nEn contraposici\u00f3n coa homograf\u00eda, a polisemia prod\u00facese pola evoluci\u00f3n sem\u00e1ntica diverxente dunha mesma forma etimol\u00f3xica, mentres que a homograf\u00eda xorde coa evoluci\u00f3n formal converxente de dous ou m\u00e1is \u00e9timos distintos. As\u00ed, mentres os dous significados ou acepci\u00f3ns de \"desmontar\" proceden dunha mesma orixe latina, no caso de \"cantaba\" existen dous \u00e9timos diferentes: \"cantabam\" para a primeira persoa e \"cantabat\" para a terceira, que evolucionaron e converxeron nunha forma coincidente."}
{"id": "17866", "revid": "22570", "url": "https://gl.wikipedia.org/wiki?curid=17866", "title": "Homonimia", "text": "De modo xeral, a homonimia \u00e9 un fen\u00f3meno ling\u00fc\u00edstico consistente na identidade f\u00f3nica ou gr\u00e1fica de dous morfemas que non te\u00f1en o mesmo sentido.\nOs campos sem\u00e1nticos organ\u00edzanse mediante diversos tipos de relaci\u00f3ns entre os significados dos lexemas:\nComo a homonimia, a polisemia est\u00e1 ligada \u00e1 evoluci\u00f3n hist\u00f3rica das linguas e implica a atribuci\u00f3n de varios significados a un s\u00f3 significante.\nA homonimia orix\u00ednase pola coincidencia nun estado de lingua de varios significantes que presentan significados diferentes e que non te\u00f1en ning\u00fan tipo de proximidade ou parentesco:\nDist\u00ednguense dous tipos de homonimia: absoluta e parcial. Na parcial os significantes poden non ser id\u00e9nticos en canto a s\u00faa fon\u00e9tica:\nHom\u00f3grafos.\nOs hom\u00f3grafos (do grego \"homos\", igual; e \"grafos\", escritura) son palabras que se escriben de forma id\u00e9ntica pero te\u00f1en diferentes significados.\nPor exemplo, a palabra \"banco\" pode referirse a unha instituci\u00f3n bancaria ou a un grupo de peixes, ou\nSede: Lugar onde ten a s\u00faa residencia principal unha entidade, sociedade, organismo.\nSede: Necesidade de tomar l\u00edquidos.\nHom\u00f3fonos.\nOs hom\u00f3fonos (do grego \"homos\", igual; e \"fonos\", son) son palabras que se pronuncian e se oen igual pero que se escriben distinto e te\u00f1en significados diferentes:\nVaca: Femia do touro.\nBaca: Soporte na parte superior dos coches en que se colocan as equipaxes."}
{"id": "17867", "revid": "1822", "url": "https://gl.wikipedia.org/wiki?curid=17867", "title": "Eufemismo", "text": "Un eufemismo \u00e9 un recurso ling\u00fc\u00edstico consistente en evitar nun acto de fala a palabra con que se designa algo noxento, molesto ou inoportuno, substitu\u00edndoa por outra expresi\u00f3n m\u00e1is agradable que non achega \u00e1 mente as connotaci\u00f3ns do voc\u00e1bulo orixinario.\nO eufemismo cons\u00e9guese mediante a pseudosinonimia, a equivalencia (sinonimia entre voc\u00e1bulo e locuci\u00f3n) e as relaci\u00f3ns de inclusi\u00f3n (hiponimia, hiperonimia, cohiponimia).\nCausas do eufemismo.\nAs causas polas que se produce o eufemismo son:"}
{"id": "17868", "revid": "5312", "url": "https://gl.wikipedia.org/wiki?curid=17868", "title": "Disfemismo", "text": "O disfemismo \u00e9 o proceso contrario \u00f3 eufemismo, que se pode achar nos actos concretos de fala, consistente en designar mediante unha palabra ou expresi\u00f3n pexorativa. Proc\u00e9dese substitu\u00edndo os termos adecuados socialmente por expresi\u00f3ns pseudosinon\u00edmicas ou equivalentes tomadas de rexistros pouco procedentes (morrer / palmar, espichar; cabeza / testa, cachola; camarada / t\u00edo, meu). O disfemismo \u00e9 o esforzo para liberarse da disposici\u00f3n respectuosa que, en xeral, predomina na sociedade actual.\nO disfemismo cons\u00e9guese mediante a pseudosinonimia, a equivalencia (sinonimia entre voc\u00e1bulo e locuci\u00f3n) e as relaci\u00f3ns de inclusi\u00f3n (hiponimia, hiperonimia, cohiponimia)."}
{"id": "17870", "revid": "7596", "url": "https://gl.wikipedia.org/wiki?curid=17870", "title": "Explicaci\u00f3n", "text": "Os dicionarios definen o termo explicar como declarar ou expor calquera materia, doutrina ou texto dif\u00edcil, con palabras moi claras para facelos perceptibles.\nCaracter\u00edsticas.\nO primeiro comentario que suxire dita definici\u00f3n ref\u00edrese \u00e1 aparici\u00f3n da palabra \u2018expor\u2019. De feito, explicar e expor son dous verbos que expresan conceptos relacionados estreitamente; ata o punto de que a mi\u00fado se empregou explicaci\u00f3n e exposici\u00f3n para facer referencia a unha mesma clase de secuencias. Pero non son o mesmo. Expo\u00f1er equivale a informar, \u00e9 dicir, transmitir datos cun alto grao de organizaci\u00f3n e xerarquizaci\u00f3n; mentres que explicar \u00e9 unha actividade que, partindo dunha base expositiva ou informativa necesariamente existente, se realiza con necesidade demostrativa.\nA finalidade ou a intenci\u00f3n da explicaci\u00f3n \u00e9 outra cuesti\u00f3n a tratar. Da definici\u00f3n previa de \u2018explicar\u2019 (expor... con palabras moi claras...) ded\u00facese que a finalidade da explicaci\u00f3n \u00e9 facilitar a comprensi\u00f3n ou o co\u00f1ecemento do texto ou materia. Est\u00e1 claro, logo, que as secuencias explicativas non se limitan a informar ou expor, sen\u00f3n que queren facer comprender, pois a explicaci\u00f3n \u00e9 o texto did\u00e1ctico por excelencia.\nTam\u00e9n conv\u00e9n sinalar que a explicaci\u00f3n non pretende transmitir convicci\u00f3ns nin condutas. A diferenza da argumentaci\u00f3n, que emprega estratexias ret\u00f3ricas adecuadas para convencer a algu\u00e9n da bondade dunha tese, a explicaci\u00f3n \u00e9 neutra e obxectiva e nela non hai vontade de persuadir, sen\u00f3n de facilitar os elementos necesarios para a doada comprensi\u00f3n.\nAlg\u00fans estudosos defenden a existencia da explicaci\u00f3n como prototipo de secuencia textual, do mesmo xeito que a argumentaci\u00f3n, exposici\u00f3n, narraci\u00f3n e descrici\u00f3n, mais existe unha dificultade: a chamada heteroxeneidade conceptual, \u00e9 dicir. A presenza de diferentes tipos de secuencias nun mesmo texto, pois a explicaci\u00f3n aparece a mi\u00fado compartindo espazo textual coa narraci\u00f3n, descrici\u00f3n e argumentaci\u00f3n. Nestes casos, a finalidade con que se escribiu o texto diranos se a secuencia dominante \u00e9 explicativa ou se serve de apoio a outra secuencia dominante."}
{"id": "17871", "revid": "7592", "url": "https://gl.wikipedia.org/wiki?curid=17871", "title": "Cohiponimia", "text": ""}
{"id": "17872", "revid": "7592", "url": "https://gl.wikipedia.org/wiki?curid=17872", "title": "Hiponimia", "text": ""}
{"id": "17873", "revid": "7592", "url": "https://gl.wikipedia.org/wiki?curid=17873", "title": "Hiperonimia", "text": ""}
{"id": "17874", "revid": "23204", "url": "https://gl.wikipedia.org/wiki?curid=17874", "title": "Ret\u00f3rica", "text": "Lausberg, no seu \"Manual de Ret\u00f3rica Literaria\", define a ret\u00f3rica como a arte ou a t\u00e9cnica que consiste na sistematizaci\u00f3n e explicitaci\u00f3n do conxunto de instruci\u00f3ns ou regras que permiten a construci\u00f3n dunha clase de discursos que son codificados para influ\u00edr persuasivamente no receptor. Debemos ademais de entender por ret\u00f3rica a ciencia que se ocupa do estudo de ditos recursos nos seus diferentes aspectos.\nA ret\u00f3rica como ciencia atende tanto \u00e1 organizaci\u00f3n textual como \u00e1s relaci\u00f3ns que dita organizaci\u00f3n pos\u00fae co relator, o p\u00fablico, o referente e o contexto comunicativo. Esta realidade fai necesario distinguir entre o texto ou discurso ret\u00f3rico, por unha banda, e o feito ret\u00f3rico, pola outra:\nHistoricamente, a ret\u00f3rica \u00e9 a disciplina cl\u00e1sica do discurso, e ten, ademais, unha funci\u00f3n pragm\u00e1tica: convencer \u00f3 interlocutor de que unha causa \u00e9 xusta. Mais a ret\u00f3rica evolucionou moito desde Arist\u00f3teles. Hoxe en d\u00eda, desde unha perspectiva estil\u00edstica, ling\u00fc\u00edstica e semi\u00f3tica, obs\u00e9rvase un renovado interese, que pretende a consecuci\u00f3n dunha ret\u00f3rica xeral que te\u00f1a como obxecto todo texto, as estruturas extratextuais asociadas, a explicaci\u00f3n da complexa produci\u00f3n do discurso e o seu tratamento art\u00edstico.\nSe s\u00f3 nos preocupa o texto literario, a disciplina que se basea na adecuaci\u00f3n do instrumental ret\u00f3rico para o estudo literario e do feito literario como fen\u00f3meno de produci\u00f3n e recepci\u00f3n social, denom\u00ednase po\u00e9tica."}
{"id": "17875", "revid": "22570", "url": "https://gl.wikipedia.org/wiki?curid=17875", "title": "Intelectio", "text": "Primeir\u00edsima e necesaria etapa do proceso ret\u00f3rico de construci\u00f3n dun discurso, a\u00ednda que non \u00e9 unha operaci\u00f3n constitu\u00ednte do mesmo, sen\u00f3n previa a el, de a\u00ed que este aspecto fose pouco tratado na tradici\u00f3n ret\u00f3rica. Nesta etapa o relator examina aquilo que desexa comunicar, o seu grao de verosimilitude, se o asunto \u00e9 xeral ou concreto, se crea ou non controversia etc.\nAs etapas da ret\u00f3rica para a construci\u00f3n do discurso son: Intelectio, inventio, dispositio e elocutio."}
{"id": "17879", "revid": "25871", "url": "https://gl.wikipedia.org/wiki?curid=17879", "title": "Estil\u00edstica", "text": "Inda que a noci\u00f3n de estilo estaba xa configurada en manuais con indicaci\u00f3ns pr\u00e1cticas sobre como escribir ben no s\u00e9culo XVIII, a primeira estil\u00edstica, a de Charles Bally (1905) rexeita esta concepci\u00f3n e prop\u00f3n unicamente unha estil\u00edstica descritiva do sistema ling\u00fc\u00edstico, non das obras literarias.\nDespois de ser publicada a estil\u00edstica ling\u00fc\u00edstica de Bally, aparece a estil\u00edstica literaria de Leo Spitzer, que procura os trazos peculiares, os estilemas, da lingua literaria, consider\u00e1ndoos como desv\u00edos da norma est\u00e1ndar.\nXorde ent\u00f3n a diferenciaci\u00f3n entre estil\u00edstica ling\u00fc\u00edstica (preoc\u00fapase polos trazos espec\u00edficos do sistema de cada idioma para definir desde eles o esp\u00edrito da comunidade nacional que os produciu) e estil\u00edstica literaria (atende \u00f3s trazos peculiares do estilo dun creador)."}
{"id": "17880", "revid": "1822", "url": "https://gl.wikipedia.org/wiki?curid=17880", "title": "Estilema", "text": "Un estilema \u00e9 unha construci\u00f3n formal peculiar que \u00e9 recorrente nun autor, permitindo \u00e1s veces reco\u00f1ecelo, e caracter\u00edstica da s\u00faa linguaxe, da s\u00faa escrita literaria."}
{"id": "17881", "revid": "111586", "url": "https://gl.wikipedia.org/wiki?curid=17881", "title": "Inventio", "text": "Inventio \u00e9 a segunda etapa do proceso ret\u00f3rico de construci\u00f3n dun discurso consistente en achar os elementos referenciais do mesmo. \u00c9 o primeiro bosquexo estrutural, nel local\u00edzanse os conceptos que han ser inclu\u00eddos en cada unha das partes.\nAs etapas da ret\u00f3rica para a construci\u00f3n do discurso son: Intelectio, inventio, dispositio e elocutio.\nHistoria.\nA cr\u00edtica m\u00e1is antiga da ret\u00f3rica \u00e9 que non trata un tema espec\u00edfico, isto \u00e9, que un orador pode dar un discurso sobre calquera tema e non sendo o contido o que importa, sen\u00f3n como un orador usa o idioma. Esa \u00e9 unha das raz\u00f3ns poas que Plat\u00f3n atacou esta pr\u00e1ctica, baleira na s\u00faa opini\u00f3n.\nArist\u00f3teles respondeu \u00e1 cr\u00edtica argumentando que raz\u00f3n e ret\u00f3rica van xuntas, argumentando que a raz\u00f3n dial\u00e9ctica \u00e9 a ferramenta para atopar verdades universais e a ret\u00f3rica \u00e9 a ferramenta para aclaralas e transmitilas aos demais. A inventio serve ao orador a constru\u00edr argumentos utilizando un sistema. Os ret\u00f3ricos romanos Cicer\u00f3n e Quintiliano dedicaron tempo a formular a teor\u00eda detr\u00e1s da ret\u00f3rica dos argumentos. A inventio constar\u00eda de tres partes:\nAcepci\u00f3n xacobea.\nInventio, do lat\u00edn \"inventionem\" (nominativo \"inventio\"), e este das ra\u00edces indoeuropeas ou pre-indoeuropeas \"*en\" e \"*gwa\" para 'vir' \u00e9 significa \"atopar\", e \u00e9 a palabra m\u00e1is empregada para referirse aos feitos que levaron ao achado do sepulcro do Ap\u00f3stolo Santiago en Galiza nos anos 820-830."}
{"id": "17882", "revid": "22570", "url": "https://gl.wikipedia.org/wiki?curid=17882", "title": "Dispositio", "text": "A dispositio \u00e9 a terceira etapa do proceso ret\u00f3rico de construci\u00f3n dun discurso consistente en organizar, en transformar en materia textual a estrutura conceptual elaborada na inventio.\nAs etapas da ret\u00f3rica para a construci\u00f3n do discurso son: Intelectio, inventio, dispositio e elocutio."}
{"id": "17883", "revid": "85894", "url": "https://gl.wikipedia.org/wiki?curid=17883", "title": "Elocutio", "text": "\u00daltima etapa do proceso ret\u00f3rico de construci\u00f3n dun discurso consistente na verdadeira elaboraci\u00f3n do texto: el\u00edxense as palabras a empregar, disp\u00f3\u00f1ense as mesmas en frases, cons\u00e9guese un texto coherente... Procede nesta fase a preocupaci\u00f3n polas figuras estil\u00edsticas.\nAs etapas da ret\u00f3rica para a construci\u00f3n do discurso son: Intelectio, inventio, dispositio e elocutio."}
{"id": "17884", "revid": "56817", "url": "https://gl.wikipedia.org/wiki?curid=17884", "title": "Memoria (ret\u00f3rica)", "text": "En ret\u00f3rica, logo da elaboraci\u00f3n do discurso, in\u00edciase a preparaci\u00f3n da exposici\u00f3n oratoria que o relator realizar\u00e1. Denom\u00ednase memoria a esa preparaci\u00f3n, pois consiste en que o relator aprenda o discurso constru\u00eddo mediante a \"intelectio\", \"inventio\", \"dispositio\" e \"elocutio\" (etapas do proceso ret\u00f3rico de construci\u00f3n dun discurso).\nLogo da memoria, in\u00edciase o acto expositivo oratorio ante o auditorio, denominado \"actio\" ou \"pronuntiatio\", que se desenvolve en catro fases: \"exordium\" (presentaci\u00f3n), \"narratio\" (exposici\u00f3n), \"argumentatio\" (argumentaci\u00f3n) e \"peroratio\" (conclusi\u00f3n con finalidade conativa)."}
{"id": "17885", "revid": "56817", "url": "https://gl.wikipedia.org/wiki?curid=17885", "title": "Actio", "text": "En ret\u00f3rica, logo da elaboraci\u00f3n do discurso, da preparaci\u00f3n da exposici\u00f3n ret\u00f3rica, in\u00edciase o acto expositivo oratorio ante o auditorio. Esta emisi\u00f3n do texto, que foi creado mediante a Intelectio, inventio, dispositio e elocutio, tam\u00e9n chamada pronuntiato, denom\u00ednase actio.\nO acto expositivo oratorio ante o auditorio, denominado actio ou pronunciatio, desenv\u00f3lvese en catro fases: exordium (presentaci\u00f3n), narratio (exposici\u00f3n), argumentatio (argumentaci\u00f3n) e peroratio (conclusi\u00f3n con finalidade conativa)."}
{"id": "17886", "revid": "2445", "url": "https://gl.wikipedia.org/wiki?curid=17886", "title": "Pronunciatio", "text": ""}
{"id": "17887", "revid": "88628", "url": "https://gl.wikipedia.org/wiki?curid=17887", "title": "Narratio", "text": "En ret\u00f3rica consid\u00e9rase que o acto expositivo do discurso ante o auditorio se divide en catro partes: \"Exordium\" (presentaci\u00f3n), \"narratio\" (exposici\u00f3n), \"argumentatio\" (argumentaci\u00f3n) e \"peroratio\" (conclusi\u00f3n con finalidade conativa). A narratio consiste na exposici\u00f3n dos feitos que constit\u00faen a causa. Ha de ser, \u00f3 tempo, clara e veros\u00edmil."}
{"id": "17888", "revid": "22570", "url": "https://gl.wikipedia.org/wiki?curid=17888", "title": "Exordium", "text": "En ret\u00f3rica consid\u00e9rase que o acto expositivo do discurso ante o auditorio se divide en catro partes: \"Exordium\" (presentaci\u00f3n), \"narratio\" (exposici\u00f3n), \"argumentatio\" (argumentaci\u00f3n) e \"peroratio\" (conclusi\u00f3n con finalidade conativa). A parte inicial dun discurso ou oratorio que pretende a presentaci\u00f3n da causa ante o receptor co fin de obter a s\u00faa disposici\u00f3n favorable (mediante a presentaci\u00f3n do tema con enorme interese, a promesa de brevidade etc.) denom\u00ednase \"exordium\"."}
{"id": "17890", "revid": "22570", "url": "https://gl.wikipedia.org/wiki?curid=17890", "title": "Argumentatio", "text": "A argumentatio \u00e9 unha parte esencialmente dial\u00e9ctica do discurso oratorio da ret\u00f3rica.\nDiv\u00eddese en \"probatio\" (presentaci\u00f3n de probas favorables) e \"refutatio\" (destruci\u00f3n de probas desfavorables), que acontece antes da \"peroratio\" (resumo con finalidade conativa) e logo do \"exordium\" (presentaci\u00f3n) e da \"narratio\" (exposici\u00f3n)."}
{"id": "17891", "revid": "2445", "url": "https://gl.wikipedia.org/wiki?curid=17891", "title": "Refutatio", "text": ""}
{"id": "17892", "revid": "2445", "url": "https://gl.wikipedia.org/wiki?curid=17892", "title": "Peroratio", "text": ""}
{"id": "17893", "revid": "197", "url": "https://gl.wikipedia.org/wiki?curid=17893", "title": "Encoro", "text": "Un encoro, presa, represa, vaira ou encalco \u00e9 unha barreira fabricada con pedra, formig\u00f3n ou outros materiais, que se constr\u00fae nun r\u00edo coa finalidade de depositar parte da auga para un posterior aproveitamento en abastecemento ou regad\u00edo, para elevar o seu nivel co obxectivo de derivala a canalizacions de rego, ou para a produci\u00f3n de enerx\u00eda mec\u00e1nica ao transformar a enerx\u00eda potencial do almacenamento en enerx\u00eda cin\u00e9tica, e esta novamente en mec\u00e1nica ao accionar a forza da auga un elemento m\u00f3bil. A enerx\u00eda mec\u00e1nica pode aproveitarse directamente, como nos antigos mu\u00ed\u00f1os, ou de forma indirecta para producir enerx\u00eda el\u00e9ctrica, como se fai nas centrais hidroel\u00e9ctricas.\nHistoria.\nA construci\u00f3n dos primeiros encoros fixeronse en Mesopotamia no Oriente Medio. Os encoros foron usados para controlar os niveis da auga dos r\u00edos Tigris e \u00c9ufrates que eran moi variables e dif\u00edcil de prever en funci\u00f3n da climatolox\u00eda da zona.\nA presa m\u00e1is antiga co\u00f1ecida \u00e9 a presa de Jawa que se atopa en Jawa, a uns 100\u00a0km ao nordeste da capital de Xordania, Am\u00e1n. Tr\u00e1tase dunha presa de gravidade orixinalmente de 9 m de altura e 1 m de ancho, feita de pedra e soportada por unha ampla rampla de terra de 50 m de lonxitude. Esta estrutura foi datada no 3000 a.C.\nA presa de Sadd el-Kafara situada en Wadi al-Garawi, a uns 25\u00a0km ao sur do Cairo, foi constru\u00edda no antigo Exipto, ao redor do ano 2800 ou 2600 antes de Cristo, ti\u00f1a 102\u00a0metros de longo e constaba de dous muros paralelos duns 24 m na base separados por 36 m reenchidos de entullos. Trat\u00e1base dun encoro (barreira) para controlar o uadi, pero foi destru\u00eddo polas fortes choivas durante a s\u00faa construci\u00f3n ou pouco tempo despois.\nA presa m\u00e1is antiga a\u00ednda en funcionamento ser\u00eda a de Quatinah, situada en Siria, que ser\u00eda constru\u00edda na \u00e9poca do fara\u00f3n Seti I (que reinar\u00eda entre os anos 1290 e o 1279 a.C.), e ser\u00eda ampliada durante o per\u00edodo romano. Con todo hai autores que consideran que o encoro \u00e9 totalmente romano e foi constru\u00eddo en tempos de Diocleciano (245 - 312) co prop\u00f3sito de prover auga para a rega. Hoxe en d\u00eda a\u00ednda proporciona auga a cidade de Homs, situada a uns sete quil\u00f3metros ao noroeste do encoro.\nEflatun Pinar \u00e9 un santuario cunha fonte preto de Konya (Turqu\u00eda), onde hai unha pequena presa do tempo dos hititas que ser\u00eda constru\u00edda entre os s\u00e9culos XV e XIII a.C.\nOs romanos tam\u00e9n foron uns grandes construtores de presas, a m\u00e1is grande co\u00f1ecida \u00e9 a que hab\u00eda preto de Subiaco (Italia) sobre o r\u00edo Aniene (o Anio romano) , constru\u00edda entre os anos 54 e 68, esta ti\u00f1a 50\u00a0metros de altura e foi a m\u00e1is grande do mundo ata a s\u00faa destruci\u00f3n, ocorrida en 1305. Ademais do encoro de Homs, hai d\u00faas construci\u00f3ns da \u00e9poca romana que a\u00ednda est\u00e1n en funcionamento, tr\u00e1tase dos encoros de Cornalvo e Proserpina, ambos de pequeno tama\u00f1o e situados na provincia de Badaxoz (Espa\u00f1a). A t\u00e9cnica construtiva m\u00e1is utilizada, con moita diferenza, polos romanos foi a presa de gravidade, pero foron os primeiros en utilizar o encoro de arco no encoro de Glanum (s\u00e9culo I, situada preto de Saint-R\u00e9my-de-Provence, no departamento franc\u00e9s de Bocas do R\u00f3dano), ou o encoro de arcos m\u00faltiples (s\u00e9culo I, encoro de Esparragalejo, provincia de Badaxoz).\nO encoro de Kallanai ou Grand Anicut \u00e9 un encoro de derivaci\u00f3n constru\u00edda sobre o r\u00edo Kaveri en Tamil Nadu (India), durante o s\u00e9culo II. Esta foi constru\u00edda con pedra, durante a dinast\u00eda Chola, para desviar auga para a irrigaci\u00f3n, ten 300\u00a0metros de longo, 4,5 m de altura e 20 m de anchura e a\u00ednda se utiliza.\nO sistema de irrigaci\u00f3n de Dujiangyan, situado na actual provincia de Sichuan, \u00e9 o m\u00e1is antigo da China e \u00e9 Patrimonio da Humanidade desde o ano 2000, conta cunha toma que foi constru\u00edda polo primeiro ministro Sunshu Ao do reino Chu sobre o r\u00edo Min (Min Jiang)\npara crear un grande encoro destinado a alimentar o sistema de irrigaci\u00f3n.\nEn Persia os encoros ponte foron utilizados para aproveitar a enerx\u00eda hidr\u00e1ulica por medio de rodas hidr\u00e1ulicas, a mi\u00fado utilizadas para elevar a auga. A primeira foi constru\u00edda en Dezful para abastecer de auga \u00e1 cidade. Tam\u00e9n se co\u00f1ec\u00edan os encoros de derivaci\u00f3n de auga.\nTipos de presas.\nSegundo a s\u00faa planta, p\u00f3dense distinguir tres tipos:\nSegundo a s\u00faa estrutura poden ser:\nA combinaci\u00f3n de formas e tipolox\u00edas de estrutura dan unhas construci\u00f3ns dignas de ser vistas e case sempre diferentes unhas das outras.\nOs encoros de Galicia.\nA principal utilidade dos encoros galegos \u00e9 a de produci\u00f3n de enerx\u00eda hidroel\u00e9ctrica. Dos 11\u00a0000 megavatios instalados, o 65% proceden das centrais hidr\u00e1ulicas e e\u00f3licas.\nOs principais encoros por potencia instalada son:\nOs de maior capacidade son:"}
{"id": "17894", "revid": "89787", "url": "https://gl.wikipedia.org/wiki?curid=17894", "title": "Autodefensas Unidas de Colombia", "text": "As Autodefensas Unidas de Colombia (AUC) formouse en abril de 1997 para dar cobertura a aos grupos paramilitares locais que xurdiran en Colombia en anos anteriores. Xustifican a s\u00faa existencia para protexer a poboaci\u00f3n e econom\u00eda local dos diferentes grupos guerrilleiros. Segundo a AUC agrupa o 90% dos grupos paramilitares, entre 10.000 e 20.000 efectivos. Moitos pa\u00edses, entre eles os Estados Unidos, consideran as AUC como un grupo terrorista. O fundador \u00e9 l\u00edder hist\u00f3rico das AUC foi Carlos Casta\u00f1o. &lt;br&gt;\nA organizaci\u00f3n anunciou no ano 2003 un cesamento do fogo, que resultou parcial e incompleto, pero que conduciu a conversas de paz co presidente colombiano \u00c1lvaro Uribe que posibilitou a desmobilizaci\u00f3n de numerosos membros das AUC e reduciu a violencia nalgunhas zonas do pa\u00eds."}
{"id": "17896", "revid": "605", "url": "https://gl.wikipedia.org/wiki?curid=17896", "title": "Falsos amigos", "text": ""}
{"id": "17898", "revid": "5863", "url": "https://gl.wikipedia.org/wiki?curid=17898", "title": "Sincron\u00eda e diacron\u00eda", "text": "A sincron\u00eda \u00e9 un concepto ling\u00fc\u00edstico referido \u00e1 percepci\u00f3n nun momento concreto da historia dos diversos aspectos dunha lingua.\nA oposici\u00f3n entre sincron\u00eda e diacron\u00eda, as\u00ed como estes dous termos nesta acepci\u00f3n, d\u00e9bense a Ferdinand de Saussure, primeiro ling\u00fcista que separou claramente os dous puntos de vista. Esta oposici\u00f3n \u00e9 frut\u00edfera tam\u00e9n en filosof\u00eda, onde foi explotada entre outros por Barthes e Sartre.\nO enfoque sincr\u00f3nico estuda unha lingua nun momento preciso da s\u00faa historia. O termo procede do grego \u03c3\u03c5\u03bd-, \u00abcon\u00bb e \u03c7\u03c1\u03cc\u03bd\u03bf\u03c2, \u00abtemps\u00bb. A gram\u00e1tica escolar \u00e9 esencialmente sincr\u00f3nica: indica cales son as normas consideradas como regras dunha lingua, que poden ter mudado desde estados anteriores.\nO enfoque diacr\u00f3nico estuda historia da lingua e as s\u00faas evoluci\u00f3ns (etimolox\u00eda, evoluci\u00f3ns fon\u00e9ticas, sem\u00e1nticas, l\u00e9xicas, sint\u00e1cticas etc.). O termo \u00e9 un pr\u00e9stamo culto constru\u00eddo sobre ra\u00edces gregas, \u03b4\u03b9\u03b1-, \u00aba trav\u00e9s\u00bb, e \u03c7\u03c1\u03cc\u03bd\u03bf\u03c2, \u00abtempo\u00bb. A Ling\u00fc\u00edstica comparada, por exemplo, ten un enfoque diacr\u00f3nico.\nSincr\u00f3nico \u00e9 equivalente a est\u00e1tico, diacr\u00f3nico \u00e9o a evolutivo ou hist\u00f3rico. Son d\u00faas perspectivas diferentes \u00e1 hora de observar unha mesma realidade: o sistema nun momento dado e o sistema en desenvolvemento, inda que, se se ten en conta o car\u00e1cter parcialmente innovador de todo acto ling\u00fc\u00edstico, s\u00f3 existe o aspecto diacr\u00f3nico, mentres que o aspecto sincr\u00f3nico \u00e9 unha abstracci\u00f3n cient\u00edfica necesaria para estudar como funciona a lingua. \u00d3 aspecto sincr\u00f3nico corresp\u00f3ndelle a disciplina denominada gram\u00e1tica e que, en sentido amplo do termo, \u00e9 a descrici\u00f3n do sistema da lingua; \u00f3 aspecto diacr\u00f3nico corresp\u00f3ndenlle a gram\u00e1tica hist\u00f3rica e a historia da lingua."}
{"id": "17899", "revid": "22570", "url": "https://gl.wikipedia.org/wiki?curid=17899", "title": "Ra\u00edces gregas", "text": "As ra\u00edces gregas son hoxe omnipresentes nas linguas occidentais modernas. O galego util\u00edzaas para construci\u00f3n de palabras cultas e de neoloxismos. Prove\u00f1en de ra\u00edces gregas asociadas entre elas. \u00c1s veces a deformaci\u00f3n da lingua \u00e9 tal que \u00e9 dif\u00edcil reco\u00f1ecelas.\nVelaqu\u00ed uns exemplos de ra\u00edces que se atopan con certa frecuencia:"}
{"id": "17900", "revid": "1576", "url": "https://gl.wikipedia.org/wiki?curid=17900", "title": "Diacron\u00eda", "text": ""}
{"id": "17901", "revid": "624", "url": "https://gl.wikipedia.org/wiki?curid=17901", "title": "Ulfilas", "text": "Ulfilas (en g\u00f3tico Wulfila: \"pequeno lobo\"), nado cara o 311 e finado cara o 383, foi un bispo, misioneiro e tradutor da biblia godo, que viviu no auxe da controversia ariana. Era de orixe grega, m\u00e1is concretamente capadocia.\nTraxectoria.\nOs seus av\u00f3s, capadocios helenizados, foron v\u00edtimas dos ataques godos en Asia Menor na fin do s\u00e9culo III a.n.e. e Ulfilas naceu no seu reino, na beira do Mar Negro. Ademais de aprender a lingua dos seus donos desde a m\u00e1is tenra infancia, falaba tam\u00e9n o grego, que aprendeu a escribir ao estar destinado probablemente \u00e1 carreira eclesi\u00e1stica.\nO seu talento valeulle ser embaixador en favor do seu pobo adoptivo ante o Imperio romano de Oriente. Al\u00ed entrou en contacto co bispo ariano Eusebio de Nicomedia, que o consagrou bispo o ano 341. Co fin de evanxelizar os godos, dedicouse a traducir a Biblia \u00e1 lingua g\u00f3tica, coa axuda dun alfabeto que inventou para tal fin. Convertido en ap\u00f3stolo dese pobo b\u00e1rbaro, dirixiuse a Constantinopla en moitas ocasi\u00f3ns, especialmente a un concilio sobre o arianismo, en 360, e en 383 para defender o Arianismo contra o emperador Teodosio I.\nMorreu pouco despois.\nO seu arianismo.\nIgn\u00f3rase precisamente as circunstancias da conversi\u00f3n de Ulfilas ao arianismo: esta herex\u00eda era a relixi\u00f3n dominante baixo o emperador Constancio II. En calquera caso, Ulfilas mostrouse un ariano fiel ata a fin da s\u00faa vida e foi baixo a s\u00faa influencia cando os godos, e logo outros pobos xerm\u00e1nicos orientais adoptaron esta versi\u00f3n do cristianismo. A el d\u00e9bese, a\u00ednda que indirectamente, o rexurdimento do arianismo en Occidente nos s\u00e9culos VII e VIII, por medio dos godos, dos v\u00e1ndalos e dos burgundios, e finalmente dos longobardos.\nA biblia de Ulfilas.\nA traduci\u00f3n da Biblia que el fixo cons\u00e9rvase ata hoxe e constit\u00fae un dos documentos dos que dispomos para o co\u00f1ecemento da lingua g\u00f3tica."}
{"id": "17902", "revid": "262", "url": "https://gl.wikipedia.org/wiki?curid=17902", "title": "Wulfila", "text": ""}
{"id": "17908", "revid": "98629", "url": "https://gl.wikipedia.org/wiki?curid=17908", "title": "Milladoiro", "text": "Milladoiro (do lat\u00edn ) pode facer referencia a:"}
{"id": "17910", "revid": "1888", "url": "https://gl.wikipedia.org/wiki?curid=17910", "title": "Agust\u00edn Mag\u00e1n", "text": "Agust\u00edn Mag\u00e1n Blanco, nado en Santiago de Compostela en 1918 e finado na mesma cidade o 2 de abril de 1998, foi un actor e director teatral.\nTraxectoria.\nFundou en 1960 o grupo de Teatro de C\u00e1mara Ditea."}
{"id": "17914", "revid": "262", "url": "https://gl.wikipedia.org/wiki?curid=17914", "title": "Gram\u00e1tica hist\u00f3rica", "text": ""}
{"id": "17915", "revid": "22570", "url": "https://gl.wikipedia.org/wiki?curid=17915", "title": "Vocabulario", "text": "O vocabulario ou l\u00e9xico \u00e9 o conxunto de palabras que forman parte dun idioma espec\u00edfico, co\u00f1ecidas por unha persoa ou outra entidade (coma un dicionario).\nCaracter\u00edsticas.\nO vocabulario dunha persoa pode ser definido coma o conxunto de palabras que son comprendidas por esa persoa, ou coma o conxunto de palabras probablemente utilizadas por esta. \nA riqueza do vocabulario dunha persoa \u00e9 considerada popularmente como reflexo da intelixencia ou nivel de educaci\u00f3n desta.\nO incremento do propio vocabulario \u00e9 unha parte importante tanto na aprendizaxe de idiomas, coma na mellora das propias habilidades no idioma no que a persoa xa \u00e9 adepta.\nA adquisici\u00f3n do vocabulario (tanto no primeiro idioma coma nos segundos e/ou estranxeiros), \u00e9 un proceso moi complexo. A primeira distinci\u00f3n que debemos facer \u00e9 entre vocabulario pasivo e vocabulario activo.\nSemella claro, polo tanto, que o vocabulario m\u00e1is amplo dunha persoa \u00e9 o pasivo, e tam\u00e9n que se unha persoa non ten unha palabra \"almacenada\" no seu vocabulario pasivo, dificilmente esta poder\u00e1 chegar a formar parte do seu vocabulario activo. Un dos defensores desta teor\u00eda foi Tracey Terrell, coautor do \"Natural Approach\", e que investiu un grande esforzo en intentar explicar este proceso de adquisici\u00f3n ling\u00fc\u00edstica. Terrell afirma que unha forma primeiro \"l\u00edgase\" (\"binding\" en ingl\u00e9s), \u00e9 dicir, relaci\u00f3nase unha forma co seu significado. Este proceso parece ser paulatino e relativamente \"lento\", xa que non ser\u00eda unha aprendizaxe sen\u00f3n unha adquisici\u00f3n. Unha vez a forma xa est\u00e1 \"ligada\", o suxeito deber\u00eda ir intentando \"acceder\" (\"accessing\" en ingl\u00e9s) a esa forma en repetidas ocasi\u00f3ns. As primeiras veces requirir\u00e1 moito tempo e posiblemente de certa axuda, pero ese tempo ou esa necesidade de axuda ir\u00e1se reducindo paulatinamente. Cantas m\u00e1is veces ese suxeito intente acceder a esa forma, m\u00e1is \"accesible\" estar\u00e1."}
{"id": "17916", "revid": "98629", "url": "https://gl.wikipedia.org/wiki?curid=17916", "title": "Signo", "text": "Un signo (do lat\u00edn \"signum\", \u00e1 s\u00faa vez do grego \"\u03c3\u03b7\u03bc\u03b5\u03b9\u03cc\u03bd\") \u00e9 unha entidade que ten o significado doutra entidade, sendo a part\u00edcula m\u00e1is pequerrecha no \u00e1mbito da expresi\u00f3n. Deste xeito, non obstante, tr\u00e1tase dun elemento complexo que leva consigo unha informaci\u00f3n significativa, as\u00ed como da parte m\u00e1is importante dunha mensaxe que chega aos nosos sentidos a trav\u00e9s do sentido da vista ou o o\u00eddo.\nUn signo natural \u00e9 unha entidade que pos\u00fae unha relaci\u00f3n casual coa entidade significante, como un relampo como signo de tormenta. Un signo convencional ten significado de seu por acordo, as\u00ed como un punto quere dicir que a oraci\u00f3n remata. O signo est\u00e1 en contraste co s\u00edmbolo, o cal \"representa\" outra cousa (por exemplo unha bandeira pode ser o s\u00edmbolo dunha naci\u00f3n). Ao falarmos de signo, non existe motivaci\u00f3n nin semellanza formal entre aquilo que se emprega para determinar e o obxecto ou idea \u00e1 que se quere facer referencia. A asociaci\u00f3n destas d\u00faas caras (significante e significado) \u00e9 puramente convencional."}
{"id": "17918", "revid": "5863", "url": "https://gl.wikipedia.org/wiki?curid=17918", "title": "Estatuto", "text": "A palabra estatuto p\u00f3dese referir a unha variedade de normas xur\u00eddicas que te\u00f1en como atadallo com\u00fan o regular as relaci\u00f3ns de certas persoas que te\u00f1en en com\u00fan a pertenza a un territorio ou sociedade. Polo xeral, os estatutos son unha forma de dereito propio."}
{"id": "17920", "revid": "75439", "url": "https://gl.wikipedia.org/wiki?curid=17920", "title": "Ossian", "text": "Ossian ou Oisin foi un guerreiro e poeta ga\u00e9lico lendario, que se sup\u00f3n que viviu no s\u00e9culo III.\nEn 1762 James Macpherson publicou \"Fragmentos de poes\u00eda antiga recollidos nas Terras Altas de Escocia, e traducidas da lingua ga\u00e9lico ou erse\" (\"Fragments of Ancient Poetry Collected in the Highlands of Scotland, and Translated from the Gaelic or Erse Language\"). En 1762 sacou do prelo \"Fingal\" e en 1763 \"Temora\". Estes dous pretend\u00edan ser traduci\u00f3ns de poemas \u00e9picos en ga\u00e9lico dun poeta chamado Ossian. Na verdade (e s\u00f3 se soubo ap\u00f3s a s\u00faa morte), eran unha fabulaci\u00f3n de baladas ga\u00e9licas mesturadas con produci\u00f3n propia de Macpherson. Por\u00e9n, a s\u00faa evocaci\u00f3n dun pasado remoto, que presentaba un lusco-fusco ga\u00e9lico de mito e lenda, tivo unha influencia consider\u00e1bel en escritores de Europa e afectou ao desenvolvemento do Romanticismo. Interes\u00e1ronse nestes poemas autores do talle de Goethe, Herder e Schiller. Traduc\u00edronse a moitos idiomas e contribu\u00edron ao nacemento do celtismo.\nNa literatura galega tiveron especial influencia en Eduardo Pondal."}
{"id": "17934", "revid": "98629", "url": "https://gl.wikipedia.org/wiki?curid=17934", "title": "Ontario", "text": "Ontario \u00e9 unha provincia do Canad\u00e1. Ontario \u00e9 a m\u00e1is populosa provincia do pa\u00eds. Cerca dun terzo da poboaci\u00f3n canadense vive en Ontario. A maior cidade canadense, Toronto, ben como a capital nacional do pa\u00eds, Otava, est\u00e1n localizadas en Ontario. Ontario \u00e9 tam\u00e9n a segunda maior provincia en \u00e1rea do pa\u00eds, atr\u00e1s soamente do Quebec. A rexi\u00f3n sur \u00e9 o punto m\u00e1is meridional de todo o Canad\u00e1.\nA principal fonte de renda \u00e9 a manufactura. O valor dos produtos industrializados producidos en Ontario \u00e9 maior do que a suma do valor total dos produtos industrializados fabricados en todas as outras provincias e territorios do Canad\u00e1. O poder\u00edo industrial valeulle o cognome de \"Coraz\u00f3n Industrial do Canad\u00e1\". A provincia destaca principalmente pola s\u00faa forte industria automobil\u00edstica, a m\u00e1is forte de todo o continente americano coa excepci\u00f3n de M\u00edchigan. Outras fontes importantes de renda son o turismo e servizos gobernamentais.\nA orixe do seu nome deriva do lago do mesmo nome, lago Ontario, nome dado polos iroqueses, que significa \"belo lago\", \"augas brillantes\", \"rochas ao cumio\" ou \"pr\u00f3ximo \u00e1 auga\". Ontario fora inicialmente colonizado polos franceses, facendo parte da colonia francesa de \"Canad\u00e1\", unha das provincias coloniais da Nova Francia, que ent\u00f3n inclu\u00eda a rexi\u00f3n sur das actuais provincias canadenses de Ontario e do Quebec.\nEn 1763, o Reino Unido anexou o Canad\u00e1. En tres d\u00e9cadas, os angl\u00f3fonos torn\u00e1ronse maior\u00eda no suroeste da colonia, motivo pola cal o Reino Unido decidiu dividir a colonia en d\u00faas en 1791. Ambas as divisi\u00f3ns foron reunidas novamente en 1840, nunha \u00fanica provincia do Canad\u00e1. Coa independencia do Canad\u00e1, o 1 de xullo de 1864, a provincia do Canad\u00e1 foi definitivamente separada en d\u00faas, nas actuais provincias de Ontario e do Quebec. Inicialmente unha potencia agraria, Ontario tornouse un gran polo industrial no inicio do s\u00e9culo XX, e o principal polo econ\u00f3mico do pa\u00eds durante a d\u00e9cada de 1960 e de 1970.\nHistoria.\nAta o s\u00e9culo XVIII.\nAnteriormente \u00e1 chegada dos primeiros exploradores europeos, a rexi\u00f3n que constit\u00fae a provincia de Ontario era habitada por nativos ind\u00edxenas. Tres diferentes grupos ind\u00edxenas viv\u00edan en diferentes partes de Ontario. Os chippewa viv\u00edan ao norte e ao nordeste do Lago Superior, e cazaban e recoll\u00edan froitas para a s\u00faa sustentaci\u00f3n. Os hur\u00f3ns habitaban a rexi\u00f3n do lago Huron e do lago Ontario, e viv\u00edan fundamentalmente da agricultura. Tanto os chippewas como os hur\u00f3ns tem\u00edan os iroqueses, indios de car\u00e1cter n\u00f3made e altamente agresivo, que constantemente atacaban os chippewas e os hur\u00f3ns.\nO franc\u00e9s \u00c9tienne Brul\u00e9 foi o primeiro europeo a explorar a rexi\u00f3n, fac\u00e9ndoo en 1613, por orde de Samuel de Champlain, o fundador da Quebec. Neste ano, Brul\u00e9 alcanzou a marxe sur do r\u00edo Ottawa, na rexi\u00f3n onde se localiza a capital canadense, Otava. En 1615, Brul\u00e9 alcanzara o Lago Huron. Brul\u00e9 e Champlain observaron que a rexi\u00f3n era rica en animais tales como a capivara, cuxa pel era altamente apreciada no continente europeo. Cazadores franceses comezaron a cazar animais da rexi\u00f3n a partir da d\u00e9cada de 1620, ao mesmo tempo en que comerciantes franceses pasaron a comercializar cos hur\u00f3ns peles de animais. Durante a d\u00e9cada de 1630, outros exploradores franceses exploraron a rexi\u00f3n do sur dos Grandes Lagos. A rexi\u00f3n que constit\u00fae o sur pasou a facer parte da colonia francesa de Nova Francia.\nMisioneiros franceses -acompa\u00f1ados dalgunhas familias francesas- fundaron algunhas vilas ao longo da rexi\u00f3n, tales como o \"Fort Saint Marie\", onde est\u00e1n localizadas as cidades de Sault Ste. Marie, Ontario e Sault Ste. Marie, M\u00edchigan. O principal obxectivo dos misioneiros era converter os nativos da rexi\u00f3n, tales como os hur\u00f3ns, ao cristianismo, ben como a asimiliaci\u00f3n destes nativos \u00e1 cultura europea. Por\u00e9n, ataques iroqueses forzaron estes misioneiros e os colonos a abandonaren estas vilas. Os franceses continuar\u00edan a explorar ao longo da d\u00e9cada de 1950 a rexi\u00f3n do norte dos Grandes Lagos.\nA expansi\u00f3n da Nova Francia -que ata a d\u00e9cada de 1620 estaba limitada \u00e1 rexi\u00f3n que constit\u00fae as provincias canadenses do Quebec, Novo Brunswick e Nova Escocia- en direcci\u00f3n ao noroeste, ao oeste e ao sur alarmou o Reino Unido, que creou a Compa\u00f1\u00eda da Ba\u00eda de Hudson en 1670. Os brit\u00e1nicos eventualmente ali\u00e1ronse cos iroqueses. Ambos atacar\u00edan constantemente aldeas e comerciantes franceses en toda a Nova Francia. En 1754, comezou a guerra entre os franceses e os brit\u00e1nicos. Os franceses perderon a guerra. No Tratado de Par\u00eds, Francia ced\u00eda todas as colonias francesas localizadas ao norte dos Grandes Lagos -as colonias de Acadia (actual Novo Brunswick), Nova Escocia e do Canad\u00e1- que constitu\u00eda o que \u00e9 o sur das provincias de Ontario e do Quebec.\nAta ent\u00f3n, as \u00fanicas aldeas francesas no que \u00e9 Ontario estaban localizados onde hoxe est\u00e1n as cidades de Niagara Falls, Kingston e Windsor. Ata 1784, o crecemento de poboaci\u00f3n da rexi\u00f3n de Ontario, a\u00ednda parte da colonia inglesa do Canad\u00e1, foi moi pequeno. A partir de 1784, co fin da Revoluci\u00f3n Americana de 1776 en curso, preto de 10 mil colonos norteamericanos, leais \u00e1 Coroa brit\u00e1nica, migraron para o sur da colonia do Canad\u00e1. Logo, o n\u00famero de angl\u00f3fonos no sur do Canad\u00e1 era maior que o n\u00famero de franc\u00f3fonos. Estes colonos recibiron dos brit\u00e1nicos terra, abrigo, comida, roupas e outros produtos.\nEn 1791, o Reino Unido dividiu a colonia do Canad\u00e1 en dous, o Canad\u00e1 Inferior -actual Quebec- e o Canad\u00e1 Superior -actual Ontario-. Ambas estaban divididas polo r\u00edo Ottawa. Niagara-on-the-Lake foi escollida como a capital da nova colonia. O Reino Unido estar\u00eda encargado de escoller o novo Tenente Gobernador. O primeiro Tenente Gobernador do Canad\u00e1 Superior foi John Graves Simcoe. Simcoe constru\u00edu varias estradas ao longo do Canad\u00e1 Superior, e promoveu un maior poboamento da colonia. Tam\u00e9n decidiu mudar a capital da colonia, Niagara-on-the-Lake, a York, actual Toronto. En 1797, todos os postos gobernamentais efectuaran a s\u00faa transferencia de Niagara ata York.\n1800 - 1867.\nA poboaci\u00f3n do Canad\u00e1 Superior comezou a crecer gradualmente. Moitos destes colonos eran inmigrantes europeos que chegaran hab\u00eda pouco aos Estados Unidos, en canto que outros eran norteamericanos, ingleses ou escoceses. Varios destes colonos vi\u00f1eron para o Canad\u00e1 Superior en grupos e \u00e1 s\u00faa propia sorte, outros foron tra\u00eddos por compa\u00f1\u00edas especializadas, que eran donas de facendas na colonia e tra\u00edan os colonos como man de obra. Alg\u00fans colonos norteamericanos m\u00e1is ricos vi\u00f1eron para o Canad\u00e1 Superior por causa de terras. Houbo ata o caso dunha vila en Pensilvania, cuxa poboaci\u00f3n se mudou por enteiro para o Canad\u00e1 Superior, instal\u00e1ndose no que \u00e9 a cidade de Waterloo.\nEn 1812 comezou a guerra. Os Estados Unidos de Am\u00e9rica invadiron o Canad\u00e1 Superior, e tomaron e queimaron a s\u00faa capital, York. En 1814, tropas brit\u00e1nicas, xuntamente coa milicia canadense, expulsaron os norteamericanos da colonia. A guerra acabou en 1815, en \"statu quo\". A poboaci\u00f3n do Canad\u00e1 Superior e do Canad\u00e1 Inferior comezou a desenvolver sentimentos antiamericanos, as\u00ed como un sentimento antidemocracia: os Estados Unidos, ent\u00f3n, eran a \u00fanica potencia mundial que adoptara a democracia como forma de goberno. Este sentimento antidemocracia tivo gran peso en 1837, cando ocorreu a Rebeli\u00f3n do Canad\u00e1 Superior. Durante a d\u00e9cada de 1830, a poboaci\u00f3n do Canad\u00e1 Inferior comezou a sentirse ferida polo inmenso poder que os brit\u00e1nicos ti\u00f1an na rexi\u00f3n: os brit\u00e1nicos escoll\u00edan o Tenente Gobernador da colonia, e este ti\u00f1a gran poder na rexi\u00f3n. A rebeli\u00f3n foi liderada por William Lyon Mackenz, e ped\u00eda maiores poderes para o goberno colonial, mais non alcanzou popularidade entre a poboaci\u00f3n local, por ser vista como \"un ataque da democracia \u00e1 monarqu\u00eda\". Esta rebeli\u00f3n foi axi\u00f1a extinguida, non por tropas brit\u00e1nicas, sen\u00f3n por unha milicia canadense. Mackenz fuxiu para os Estados Unidos, en canto que outros l\u00edderes da rebeli\u00f3n foron executados.\nEn 1840, o Reino Unido decidiu unir o Canad\u00e1 Superior e o Canad\u00e1 Inferior nunha \u00fanica colonia, a colonia do Canad\u00e1, fusi\u00f3n que se realizou en 1841. O obxectivo desta fusi\u00f3n era forzar unha asimilaci\u00f3n cultural dos franc\u00f3fonos por parte dos angl\u00f3fonos. Alarmados pola guerra, os brit\u00e1nicos cederon \u00e1 nova colonia o dereito de formar un goberno baseado no parlamentarismo, que ter\u00eda poderes sobre asuntos relacionados exclusivamente co Canad\u00e1. Angl\u00f3fonos e franc\u00f3fonos ter\u00edan o mesmo n\u00famero de postos na Asemblea lexislativa.\nDesde a d\u00e9cada de 1820 ata a d\u00e9cada de 1850, a rexi\u00f3n recibiu un gran n\u00famero de inmigrantes ingleses e irlandeses. A poboaci\u00f3n angl\u00f3fona da colonia do Canad\u00e1 creceu axi\u00f1a e na d\u00e9cada de 1850 xa superara en n\u00famero a poboaci\u00f3n franc\u00f3fona, xerando unha crise pol\u00edtica e social entre a poboaci\u00f3n angl\u00f3fona, que se sent\u00eda tratada inxustamente polo feito de que os franc\u00f3fonos tivesen igual n\u00famero de cadeiras na Asemblea mesmo tendo unha poboaci\u00f3n menor, e a poboaci\u00f3n franc\u00f3fona, que tem\u00eda unha pos\u00edbel asimiliaci\u00f3n cultural \u00e1 cultura angl\u00f3fona.\nEn 1864, pol\u00edticos da colonia do Canad\u00e1 xunt\u00e1ronse con pol\u00edticos das colonias brit\u00e1nicas de Illa do Pr\u00edncipe Eduardo, Novo Brunswick, Nova Escocia e Terra Nova e Labrador, en tres encontros diferentes. Os pol\u00edticos do Canad\u00e1 propuxeron \u00e1s outras colonias brit\u00e1nicas a formaci\u00f3n dunha Confederaci\u00f3n. Destas colonias, Novo Brunswick e Nova Escocia aceptaron a proposta do Canad\u00e1 e o 1 de xullo de 1867, a Confederaci\u00f3n do Canad\u00e1 foi creada. A ex-colonia do Canad\u00e1 foi dividida en d\u00faas, Ontario e Quebec. Estas d\u00faas, mais Novo Brunswick e Nova Escocia, foron os catro membros fundadores do Canad\u00e1.\n1867 - 1945.\nO xu\u00edz Oliver Mowat, o segundo gobernador, loitou no Parlamento do Canad\u00e1 por maiores dereitos e poderes para os gobernos provinciais. El asumiu o goberno do Ontario en 1872, gobernando ata 1896.\nA poboaci\u00f3n e a econom\u00eda creceron lentamente nas d\u00faas primeiras d\u00e9cadas como provincia. A pesar da fortaleza que alcanzou a agricultura, e de ter instaladas algunhas industrias, moitas persoas deixaron Ontario e foron aos Estados Unidos, buscando mellores salarios e condici\u00f3ns de vida.\nSimultaneamente, a agricultura, grazas ao emprego de modernas pr\u00e1cticas agropecuarias, tornouse a maior fonte de renda da provincia ata a d\u00e9cada de 1910. En 1883 foi descuberto o maior dep\u00f3sito de aluminio e de cinc do mundo (naquel momento) en Sudbury. Estes dep\u00f3stitos continuaron sen explotar durante nove anos, ata ser descuberto un proceso barato e eficiente para separar o aluminio do cinc. A miner\u00eda destes minerais iniciouse en 1892, e axi\u00f1a se tornou unha das principais fontes de renda da provincia.\nA econom\u00eda pasou a desenvolverse axi\u00f1a a partir do inicio do s\u00e9culo XX. Varios dep\u00f3sitos de ouro e prata foron descubertos na provincia, ao mesmo tempo en que se instalaron varias f\u00e1bricas e centrais hidroel\u00e9ctricas, estimulando o crecemento de poboaci\u00f3n da provincia. A industria madeireira tam\u00e9n se tornou importante na provincia. Co inicio da primeira guerra mundial, en 1914, na que Canad\u00e1 participou activamente, a econom\u00eda creceu axi\u00f1a, coa construci\u00f3n de varias f\u00e1bricas en diversas cidades. No final da guerra, en 1918, lentamente, estas f\u00e1bricas -que anteriormente fabricaban armas e subministraci\u00f3ns militares- pasaron a fabricar autom\u00f3biles e equipamentos de comunicaci\u00f3n tales como radios e tel\u00e9fonos. Este crecemento econ\u00f3mico, tam\u00e9n estimulado polo descubrimento de minas de ferro no norte da provincia, atraeron diversos inmigrantes finlandeses, noruegueses e quebequenses, que migraron en gran n\u00famero a Ontario. Nesta \u00e9poca, Ontario -anteriomente unha pequena faixa de terra que se estend\u00eda ao leste do Lago Huron ata o Quebec- expandiuse ata os seus l\u00edmites actuais.\nA Gran Depresi\u00f3n puxo fin a este crecemento econ\u00f3mico. O desemprego pasou a ser un gran problema na provincia: as taxas de desemprego chegaron a un m\u00e1ximo do 30%. Varias empresas fracasaron, moitas f\u00e1bricas e tendas pecharon, en canto que as empresas e tendas que sobreviviron tiveron que cesar traballadores para recortar custos. As granxas acumularon grandes d\u00e9bedas. A pesar disto, o crecemento de poboaci\u00f3n continuou da mesma maneira, por causa de moitos migrantes vidos doutras partes do Canad\u00e1, coa esperanza de atopar emprego nunha das grandes cidades, e pola chegada de xudeus alem\u00e1ns a partir de 1933, cando o r\u00e9xime nazi de Adolf Hitler subiu ao poder en Alema\u00f1a. Esta depresi\u00f3n terminou en 1939, co inicio da segunda guerra mundial, cando un gran crecemento econ\u00f3mico volveu a ocorrer.\n1945 - Tempos actuais.\nCo fin da segunda guerra mundial en 1945, Ontario recibiu moitos inmigrantes de varios pa\u00edses europeos, que estaban en ru\u00ednas por causa da guerra. Gran n\u00famero de ingleses, alem\u00e1ns, escoceses, poloneses e neerlandeses inmigraron ao Canad\u00e1. Entre 1945 e 1970, a poboaci\u00f3n da provincia creceu de 4,5 mill\u00f3ns a m\u00e1is de 7 mill\u00f3ns de habitantes. Esta \u00e9poca tam\u00e9n foi de gran desenvolvemento econ\u00f3mico, o maior na historia. En s\u00f3 cinco anos, entre 1945 e 1950, a produci\u00f3n industrial da provincia dobrou, e dobrar\u00eda unha vez m\u00e1is entre 1950 e 1960.\nO primeiro reactor nuclear canadense foi constru\u00eddo en 1945, o maior dep\u00f3sito de uranio do mundo atopouse en Elliot Lake en 1952, o primeiro acelerador de part\u00edculas inaugurouse en 1960, constru\u00edronse gasodutos na d\u00e9cada de 1950, e en 1960 Hamilton tornouse o maior polo sider\u00farxico da Am\u00e9rica do Norte, superando a Pittsburgh. En 1962, inaugurouse en Rolphton a primeira planta nuclear para xerar electricidade para uso comercial. En 1967, unha nova f\u00e1brica nuclear foi constru\u00edda en Darlington, e en 1971, outra en Pickering.\nEn 1965, os gobernos canadense e norteamericano asinaron un tratado de libre comercio para autom\u00f3biles en xeral. Isto beneficiou a Ontario, que xa era ent\u00f3n un gran polo industrial automobil\u00edstico. Este gran crecemento econ\u00f3mico gradualmente tornou Toronto o principal polo financeiro e industrial do Canad\u00e1. Lentamente, empresas anteriormente con sede en Montreal pasaron a mudar as s\u00faas sedes a Toronto. Al\u00e9n diso, a aprobaci\u00f3n da Lei 101 en 1967, que fac\u00eda obrigatorio o uso de franc\u00e9s en todas as empresas con m\u00e1is de 50 empregados, fixo que varias instituci\u00f3ns financeiras mudasen de Montreal para Toronto. A bolsa de valores de Toronto tornouse a \u00fanica oficial para transacci\u00f3ns internacionais en 1999, substitu\u00edndo a de Montreal.\nEn 1972, o goberno de Ontario pasou a cubrir os servizos hospitalarios para necesitados e pobres. En tres anos, esta cobertura estendeuse a todos os habitantes da provincia. Na d\u00e9cada de 1970, Ontario tornouse un polo tur\u00edstico cada vez m\u00e1is co\u00f1ecido mundialmente, tornando o turismo unha fonte de renda cada vez m\u00e1is importante na econom\u00eda da provincia. Durante esa d\u00e9cada, e ata o comezo da d\u00e9cada de 1980, Canad\u00e1 pasou por unha gran recesi\u00f3n econ\u00f3mica. Os efectos desta recesi\u00f3n not\u00e1ronse menos en Ontario que no resto do pa\u00eds grazas \u00e1 diversidade e \u00e1 forza da s\u00faa econom\u00eda.\nPor\u00e9n, Ontario enfrontouse con serios problemas durante a d\u00e9cada de 1980 e nos primeiros anos da d\u00e9cada de 1990, cando o d\u00e9ficit provincial e as d\u00e9bedas da provincia creceron drasticamente, diminu\u00edndo o crecemento da econom\u00eda. En 1995, o gobernador Michael Harris recortou gastos provinciais nas \u00e1reas de sa\u00fade, educaci\u00f3n e beneficios sociais, as\u00ed como cortes en partidas destinadas \u00e1s cidades. Harris tam\u00e9n diminu\u00edu o imposto sobre a renda na provincia, nun intento de crear postos de emprego. Estas medidas produciron efecto, e a econom\u00eda pasou a crecer novamente.\nEn 1997, o goberno de Ontario decidiu fusionar a cidade de Toronto con outras 5 cidades veci\u00f1as, nunha \u00fanica cidade de Toronto, cambio que se produciu no ano seguinte. En 1999, o goberno da provincia fixo fusi\u00f3ns semellantes en Otava, Sudbury e Hamilton, que tiveron efecto en 2001. En 2003, a econom\u00eda da provincia entrou novamente en declive, coa pneumon\u00eda asi\u00e1tica, que contaxiou a centenas de habitantes en Toronto, e causou a morte de 42 persoas. Foi soamente a partir de 2005 cando a econom\u00eda de Ontario pasou a crecer novamente.\nXeograf\u00eda.\nOntario limita ao sur coa ba\u00eda de Hudson e a ba\u00eda de James, ao leste coa provincia canadense do Quebec, ao oeste coa provincia canadense de Manitoba, e ao sur cos estados norteamericanos de Minnesota, M\u00edchigan, Ohio, Pensilvania e Nova York. A longa fronteira entre a provincia canadense de Ontario e os Estados Unidos delim\u00edtase en gran parte por obst\u00e1culos naturais como lagos e r\u00edos. A serie destes obst\u00e1culos naturais comeza no \"Lake of the Woods\", pasa polos Grandes Lagos (Superior, Huron, Erie e o Ontario), e termina no r\u00edo San Lourenzo.\nO litoral de Ontario pos\u00fae 3 885 quil\u00f3metros, ao longo dos lagos Superior, Huron, Erie e Ontario. Cont\u00e1ndose todas as rexi\u00f3ns ba\u00f1adas polos Grandes Lagos -ba\u00edas, estuarios e illas ao longo do litoral da provincia cos Grandes Lagos- chega aos 8 452 quil\u00f3metros de extensi\u00f3n. A maior illa localizada totalmente dentro dun continente do mundo \u00e9 a illa Manitoulin, localizada no Lago Huron, cos seus 2 765\u00a0km\u00b2. Moito da provincia est\u00e1 cuberta por r\u00edos e lagos. No total, corpos de auga cobren aproximadamente 14,7% da provincia, ou un sexto do Ontario. A provincia pos\u00fae m\u00e1is de 400 000 lagos, e m\u00e1is de 100 000 quil\u00f3metros de r\u00edos.\nOntario pos\u00fae vastos bosques boreais, que cobren aproximadamente dous quintos da provincia.\nOntario pode ser dividido en catro partes diferentes:\nClima.\nOntario pos\u00fae na s\u00faa maior parte un clima temperado, sendo que as rexi\u00f3ns no extremo norte da provincia pos\u00faen un clima semi-polar. A presenza dos Grandes Lagos suaviza os invernos ao longo do litoral dos Grandes Lagos. A temperatura media cae a medida en que a latitude aumenta. O sur en xeral pos\u00fae ver\u00e1ns quentes e invernos fr\u00edos. Xa o norte da provincia \u00e9 fr\u00edo case o ano enteiro.\nAs temperaturas medias no inverno, no sur da provincia, son de -8\u00a0\u00b0C, con m\u00ednimas entre -42\u00a0\u00b0C e 1\u00a0\u00b0C, e m\u00e1ximas entre -35\u00a0\u00b0C e 12\u00a0\u00b0C. A media das m\u00e1ximas \u00e9 de -1\u00a0\u00b0C, e a media das m\u00ednimas \u00e9 de -8\u00a0\u00b0C. No ver\u00e1n, o sur da provincia rexistra m\u00e1ximas de ata 38\u00a0\u00b0C, e m\u00ednimas de ata 9\u00a0\u00b0C. A media das m\u00e1ximas \u00e9 de 26\u00a0\u00b0C, e das m\u00ednimas, de 15\u00a0\u00b0C. No extremo norte da provincia, a temperatura media no inverno \u00e9 de -25\u00a0\u00b0C, e, no ver\u00e1n, de 7\u00a0\u00b0C. A maior temperatura rexistrada foi de 42\u00a0\u00b0C, rexistrada en 1919 e en 1936. Xa a menor temperatura rexistrada foi de -58\u00a0\u00b0C, o 23 de xaneiro de 1955.\nA taxa de precipitaci\u00f3n media anual de choiva var\u00eda entre 60 a 70 cent\u00edmetros no norte da provincia, e entre 80 a 90 cent\u00edmetros no sur. Precipitaci\u00f3n incl\u00fae apenas choiva ou sarabia. No inverno, no sur da provincia, en media, neva a cada 2 d\u00edas. As taxas de precipitaci\u00f3n media anual de neve var\u00edan entre 123 cent\u00edmetros no extremo norte ata 267 cent\u00edmetros no sur .\nPol\u00edtica.\nOtava, a capital do Canad\u00e1, at\u00f3pase en Ontario, no extremo oriente da provincia, na fronteira coa provincia canadense do Quebec. A capital \u00e9 Toronto.\nO maior oficial de Ontario, en teor\u00eda, \u00e9 o Tenente Gobernador (\"Lieutenant Gobernor\") e representa o xefe de estado do Canad\u00e1, a Ra\u00ed\u00f1a Isabel II, \u00e9 escollido polo primeiro ministro do Canad\u00e1, xuntamente co primeiro ministro da provincia. Por\u00e9n, o Tenente Gobernador na pr\u00e1ctica non pos\u00fae ning\u00fan poder na pol\u00edtica da provincia. Na pr\u00e1ctica, o l\u00edder de Ontario \u00e9 o primeiro ministro (\"Premier\"). Desde o inicio da historia como provincia do Canad\u00e1, o t\u00edtulo oficial deste primeiro ministro era \"Premier\". En 1906, este t\u00edtulo mudou para \"Prime-Minister\". En 1972, o primeiro ministro provincial de Ontario decidiu renomear novamente este t\u00edtulo de \"Premier\".\nAs elecci\u00f3ns provinciais cel\u00e9branse xeralmente cada 5 anos, a\u00ednda que por veces, especialmente cando o partido pol\u00edtico no poder non pos\u00fae apoio popular e/ou pol\u00edtico, poden ter lugar antes -no caso de que o Tenente Gobernador, indicado polo primeiro ministro, as\u00ed o desexe-. Ontario est\u00e1 dividido en 103 distritos electorais. Durante as elecci\u00f3ns, os electores de cada distrito -que precisan ter m\u00e1is de 18 anos e ser cidad\u00e1ns canadenses para votaren- votan un representante. O vencedor das elecci\u00f3ns en cada distrito electoral ir\u00e1 representar este distrito na Asemblea Lexislativa da provincia. Ser\u00e1 Gobernador o l\u00edder do partido pol\u00edtico que, ao final das elecci\u00f3ns, pos\u00faa m\u00e1is membros na Asemblea Lexislativa.\nO Poder Lexislativo de Ontario \u00e9 a Asemblea Lexislativa, que ten o poder de crear e aprobar leis provinciais. Est\u00e1 composta por 103 membros, cada un representante dun dos 103 distritos electorais da provincia. O per\u00edodo m\u00e1ximo de oficio dos membros da Asemblea, como tam\u00e9n do primeiro ministro, \u00e9 de 5 anos. Antes das elecci\u00f3ns, a Asemblea \u00e9 disolvida. Todos os membros da Asemblea, inclu\u00edndo o primeiro ministro, poden concorrer nas elecci\u00f3ns cantas veces quixeren.\nO 75% do orzamento da provincia prov\u00e9n de impostos provinciais, tales como imposto de renda e da venda de produtos comerciais. O restante v\u00e9n de fondos recibidos do goberno federal e de empr\u00e9stimos.\nSubdivisi\u00f3ns.\nOntario pos\u00fae dous niveis b\u00e1sicos de subdivisi\u00f3ns pol\u00edticas, chamadas rexi\u00f3ns administrativas ou divisi\u00f3ns de censo. As municipalidades rexionais, os condados e os distritos son subdivisi\u00f3ns que agrupan varios municipios entre si. Os habitantes dun dado municipio dentro destas subdivisi\u00f3ns reciben servizos gobernamentais tanto do municipio canto destas subdivisi\u00f3ns -excepto no caso dos distritos, onde son as cidades ou a provincia de Ontario os que fornecen todos os servizos p\u00fablicos-. Os habitantes de municipalidades-independentes, que non forman parte de ningunha das subdivisi\u00f3ns mencionadas enriba, reciben servizos s\u00f3 da municipalidade, e non do municipio - no caso de que a municipalidade en cuesti\u00f3n agrupe m\u00e1is dunha vila ou cidade. A maior\u00eda destas municipalidades, por\u00e9n, est\u00e1n compostas dunha \u00fanica cidade, e polo tanto poden considerarse tam\u00e9n unha cidade propiamente dita.\nEn 1996, o n\u00famero de municipios na provincia era de 815 e o n\u00famero de municipalidades rexionais era de 13. A partir de 1996, a provincia de Ontario fusionou varios destes municipios e municipalidades entre si. O n\u00famero de municipios foi reducido a 447 e o n\u00famero de municipalidades rexionais a 8. Al\u00e9n diso, cre\u00e1ronse 4 cidades independentes, resultantes da fusi\u00f3n de varios municipios nunha \u00fanica gran cidade: Toronto, Otava, Sudbury, Hamilton. Dous novos condados adicion\u00e1ronse. A metade de todos os municipios de Ontario pos\u00fae menos de 5 000 habitantes. A maior parte do norte da provincia, por ser escasamente poboada, non est\u00e1 organizada en subdivisi\u00f3ns tales como condados ou municipalidades rexionais.\nCondados e municipalidades rexionais fornecen servizos rexionais tales como polic\u00eda, vivenda e educaci\u00f3n, para as cidades e veci\u00f1as que son pequenas de m\u00e1is para cargar cos custos destes servizos.\nDemograf\u00eda.\nOntario \u00e9 a provincia m\u00e1is populosa do Canad\u00e1. M\u00e1is do 80% da poboaci\u00f3n mora nas cidades, e esta taxa est\u00e1 aumentando. Ontario pos\u00fae m\u00e1is grandes cidades que calquera outra provincia canadense.\nO censo nacional canadense de 2001 estimou a poboaci\u00f3n de Ontario en 11\u00a0410\u00a0046 persoas, un crecemento do 6% sobre a estimativa do censo de 1996, de 10\u00a0753\u00a0573 habitantes. M\u00e1is do 92% da poboaci\u00f3n da provincia mora nunha estreita faixa que vai de Windsor ata Otava. Esta rexi\u00f3n comprende apenas o 12% da \u00e1rea do Ontario. A rexi\u00f3n metropolitana de Toronto concentra 5,6 mill\u00f3ns de habitantes, e a rexi\u00f3n metropolitana de Otava pos\u00fae outro 1,1 mill\u00f3n.\nOs maiores grupos \u00e9tnicos que compo\u00f1en a poboaci\u00f3n de Ontario son ingleses, escoceses, irlandeses, franceses, alem\u00e1ns, italianos e chineses. A maior parte da poboaci\u00f3n da provincia \u00e9 protestante; outras relixi\u00f3ns minoritarias na provincia son o catolicismo, o islamismo, o xuda\u00edsmo e o hindu\u00edsmo.\nOntario pos\u00fae aproximadamente 66 mil nativos ind\u00edxenas. O 45% deles viven nunha das 186 reservas ind\u00edxenas administradas pola provincia, que cobren un total de m\u00e1is de 700 mil hect\u00e1reas de terra. Outros 150 mil habitantes da provincia pos\u00faen alg\u00fan grao de descendencia ind\u00edxena.\nEconom\u00eda.\nOntario \u00e9 unha das subdivisi\u00f3ns m\u00e1is ricas da Am\u00e9rica do Norte, grazas \u00e1 s\u00faa econom\u00eda forte e variada, \u00e1 s\u00faa poboaci\u00f3n en gradual crecemento e \u00e1 existencia de man de obra cualificada. O produto interno bruto en 2003 foi de 494 000 mill\u00f3ns de d\u00f3lares canadenses, aproximadamente 380 000 mill\u00f3ns de d\u00f3lares americanos. A econom\u00eda benef\u00edciase da s\u00faa proximidade aos grandes centros de consumo dos Estados Unidos. A provincia canadense est\u00e1 pr\u00f3xima a varias grandes cidades americanas, mercados potenciais para os produtos canadenses.\nO sector primario \u00e9 respons\u00e1bel do 1,5% do PIB. A provincia pos\u00fae preto de 59 mil granxas, onde traballan preto de 97 mil persoas. Ontario pos\u00fae preto de 67 mil granxas que ocupan preto do 5% da provincia. A agricultura e a gander\u00eda empregan 140 mil persoas, e responden por 1% do PIB. O descenso do n\u00famero de granxas nas \u00faltimas d\u00e9cadas fixo que o tama\u00f1o medio delas aumentase. A industria madeireira representa preto do 0,5% do PIB, empregando aproximadamente 90 mil persoas. A pesca representa menos do 0,01% , empregando preto de mil persoas.\nO sector secundario \u00e9 respons\u00e1bel do 28,5% do PIB da provincia. A manufactura \u00e9 respons\u00e1bel do 23% do PIB, empregando aproximadamente 1,15 mill\u00f3ns de persoas. A manufactura \u00e9 a maior fonte de renda da provincia. O valor total dos produtos fabricados en Ontario en 2003 foi de 120 000 mill\u00f3ns de d\u00f3lares canadenses. A industria de manufactura de Ontario emprega m\u00e1is da metade de todos os traballadores industriais de todo o Canad\u00e1. Os principais produtos fabricados en Ontario son autom\u00f3biles, cami\u00f3ns e af\u00edns, produtos electr\u00f3nicos tales como televisores e computadores, aceiro (Hamilton \u00e9 un dos maiores polos sider\u00faxicos do mundo) produtos alimenticios e produtos qu\u00edmicos.\nA industria de construci\u00f3n emprega aproximadamente 325 mil persoas e \u00e9 respons\u00e1bel de aproximadamente o 4,5% do PIB da provincia. A miner\u00eda -anteriomente unha das principais fontes de renda da provincia- caeu, coa diversificaci\u00f3n da econom\u00eda de Ontario e coa crecente modernizaci\u00f3n nesta \u00e1rea nas \u00faltimas d\u00e9cadas e representa apenas o 1% do PIB de Ontario. A provincia pos\u00fae grandes reservas de n\u00edquel -un oitavo do n\u00edquel do mundo prod\u00facese en Ontario- cobalto, cobre, ouro, prata e cinc.\nO sector terciario representa o 70% de todo o PIB de Ontario. Servizos comunitarios, comerciais e persoais achegan o 23% do PIB provincial, e empregan m\u00e1is de 2,25 mill\u00f3ns de persoas. Servizos financeiros e imobiliarios empregan 390 mil persoas, e representan o 22% do PIB de Ontario. Toronto \u00e9 a capital financeira do Canad\u00e1. O comercio por xunto e polo mi\u00fado representa o 15% do PIB da provincia, e emprega aproximadamente 1,4 mill\u00f3ns de persoas. Transportes, telecomunicaci\u00f3ns e utilidades empregan aproximadamente 568 mil persoas e representan o 7% do PIB da provincia. Servizos gobernamentais responden por 3% do PIB de Ontario e empregan 280 mil persoas. Cerca do 50% da electricidade consumida en Ontario x\u00e9rase en plantas nucleares, 25% x\u00e9rase en f\u00e1bricas hidroel\u00e9ctricas, e a maior parte do restante x\u00e9rase en f\u00e1bricas termoel\u00e9ctricas en xeral (que poden utilizar carb\u00f3n, petr\u00f3leo ou gas natural como combust\u00edbel).\nEducaci\u00f3n.\nEscolas.\nAs primeiras escolas a seren constru\u00eddas no que \u00e9 Ontario inaugur\u00e1ronse durante a d\u00e9cada de 1780. Estas escolas -\"common schools\"- ensinaban apenas o que constit\u00fae a educaci\u00f3n b\u00e1sica ou fundamental. En 1807, unha lei obrigou a ent\u00f3n colonia brit\u00e1nica de Canad\u00e1 Superior a constru\u00edr unha escola secundaria -\"grammar school\"- en cada un dos oito distritos da colonia. A colonia deu \u00e1s cidades e \u00e1s vilas onde tales escolas estaban situadas a responsabilidade de administraci\u00f3n. Moitas destas cidades e vilas cobraban polo ensino.\nDurante a d\u00e9cada de 1870, o sistema escolar p\u00fablico adquiriu o seu presente formato -organizaci\u00f3n entre \"elementary schools\" (1a a 8a serie) e \"high schools\" (9a a 12a serie)-. Cada cidade -ou, en rexi\u00f3ns menos densamente poboadas, distritos educativos, que abranguen unha grande \u00e1rea e diversas vilas- \u00e9 servida por un distrito escolar. Todas as instituci\u00f3ns de educaci\u00f3n en Ontario precisan seguir padr\u00f3ns institu\u00eddos pola provincia, como os libros que se deben usar, e a prohibici\u00f3n de cobrar polo ensino, por exemplo. Al\u00e9n das escolas p\u00fablicas administradas polos municipios, existen tam\u00e9n escolas adminstradas pola Igrexa cat\u00f3lica e varias escolas privadas. Todos os nenos e nenas entre 6 e 16 anos de idade deben ir \u00e1 escola.\nEn 1999, as escolas p\u00fablicas da provincia atenderon preto de 2,038 mill\u00f3ns de estudantes, empregando aproximadamente 110 mil profesores. As escolas privadas atenderon preto de 90,6 mil estudantes, empregando aproximadamente 7,1 mil profesores. O sistema de escolas p\u00fablicas da provincia consumiu preto de 17 108 000 mill\u00f3ns de d\u00f3lares canadenses, e o gasto das escolas p\u00fablicas por estudante \u00e9 de aproximadamente 8 mil d\u00f3lares canadenses.\nTanto as escolas p\u00fablicas canto as escolas cat\u00f3licas sust\u00e9ntanse a trav\u00e9s de impostos municipais e de fondos dados polo goberno de Ontario. A maior parte das escolas existentes na provincia ensinan fundamentalmente en ingl\u00e9s, a\u00ednda que algunhas, localizadas nas cidades que pos\u00faen unha razo\u00e1bel poboaci\u00f3n franc\u00f3fona, ensinen fundamentalmente en franc\u00e9s.\nBibliotecas.\nA primeira biblioteca p\u00fablica de Ontario foi constru\u00edda en Niagara Falls. Este n\u00famero aumentara ata 60 no ano da independencia do Canad\u00e1, 1867. Existen centenas de bibliotecas p\u00fablicas ao longo do pa\u00eds, controladas pola provincia, polos municipios ou por instituci\u00f3ns educativas. Al\u00e9n diso, a Biblioteca Nacional do Canad\u00e1 est\u00e1 localizada na provincia, en Otava.\nInstituci\u00f3ns de ensino superior.\nA Universidade de Toronto \u00e9 a maior do Canad\u00e1, e unha das m\u00e1is prestixiosas do pa\u00eds. Foi fundada en 1827 como \"King's College\". En 1850, o nome da instituci\u00f3n mudou para o nome actual. \u00c9 co\u00f1ecida internacionalmente principalmente polos seus programas na \u00e1rea de medicina, dereito e de idiomas en xeral. \u00c9 a universidade que recibe m\u00e1is orzamentos do goberno provincial e nacional.\n\u00c1 parte da Universidade de Toronto, Ontario pos\u00fae outras 27 universidades e facultades. A Universidade de Waterloo, en Waterloo, \u00e9 co\u00f1ecida polo seu programa de enxe\u00f1ar\u00eda. A Universidade Queens, en Otava, e a Universidade McMaster, en Hamilton, son co\u00f1ecidas polos seus programas de medicina.\nTransportes e telecomunicaci\u00f3ns.\nR\u00edos, lagos e hidrov\u00edas tiveron un papel esencial ao longo da historia de Ontario. Os primeiros exploradores europeos -fundamentalmente, franceses- exploraron a rexi\u00f3n segu\u00edndo r\u00edos e lagos existentes -como o r\u00edo San Lourenzo, o R\u00edo Ottawa e os Grandes Lagos, por exemplo-. Eles segu\u00edan estes corpos de auga v\u00eda terra, acompa\u00f1ando o litoral do corpo de auga, ou v\u00eda hidrov\u00eda, a trav\u00e9s de canoas ou nav\u00edos.\nDurante a estaci\u00f3n de navegaci\u00f3n cando as augas do r\u00edo San Lourenzo non fican cubertas de xeo, entre abril e decembro, varios nav\u00edos trafegan entre o oc\u00e9ano Atl\u00e1ntico ata os Grandes Lagos. 869 quil\u00f3metros de canais artificiais esp\u00e1llanse na rexi\u00f3n. Durante a estaci\u00f3n de xeo -xaneiro ata marzo- as augas do r\u00edo San Lourenzo t\u00f3rnanse perigosas para a navegaci\u00f3n de nav\u00edos, e esta \u00e9 interrompida ata o inicio da estaci\u00f3n de navegaci\u00f3n.\nOntario pos\u00fae preto de 72 mil quil\u00f3metros de estradas e autoestradas, a maior parte delas pavimentada. A rexi\u00f3n m\u00e1is densamente cuberta por autoestradas \u00e9 o sur da provincia. Entre as inn\u00fameras autoestradas que se espallan por Ontario, a m\u00e1is movida delas \u00e9 a autoestrada Macdonald-Cartier, que se inicia en Windsor, pasa por Londres, Oakville, Misisauga, Toronto, Pickering, Oshawa e Kingston, estend\u00e9ndose ata a fronteira coa provincia canadense do Quebec. Esta autoestrada \u00e9 a de m\u00e1is tr\u00e1fico do mundo, especialmente no tramo que pasa na rexi\u00f3n metropolitana de Toronto.\nOntario pos\u00fae 13 351 quil\u00f3metros de ferrov\u00edas, que representan un cuarto da rede ferroviaria canadense. A maior parte da rede ferroviaria de Ontario est\u00e9ndese polo sur da provincia, que \u00e9 a rexi\u00f3n m\u00e1is densamente cuberta por ferrov\u00edas por quil\u00f3metro cadrado de todo o pa\u00eds. As principais compa\u00f1\u00edas ferroviarias que operan na provincia son a Canadian National Railway, a Canadian Pacific Railway e a VIA Ra\u00edl. A GO Transit atende a m\u00e1is de cen mil pasaxeiros por d\u00eda, transportando pasaxeiros entre Toronto e cidades veci\u00f1as, estend\u00e9ndose ata Hamilton e Oshawa.\nO Aeroporto Internacional Lester B. Pearson, localizado en Misisauga, \u00e9 o aeroporto m\u00e1is movido do Canad\u00e1. Move preto de 29 mill\u00f3ns de pasaxeiros por ano, e \u00e9 o principal centro aeroportuario do pa\u00eds.\nO primeiro xornal publicado no que constit\u00fae a provincia de Ontario, o \"Upper Canada Gacette\", publicouse en 1793, na antiga Newark -actual Niagara-on-the-Lake. Catro anos despois, o xornal pasar\u00eda a publicarse en York -actual Toronto-, sendo publicado ata 1849. Publ\u00edcanse en Ontario preto de 450 xornais, dos cales preto de 45 son diarios. A maior\u00eda destes xornais publ\u00edcanse en ingl\u00e9s, mais outros publ\u00edcanse en chin\u00e9s, en franc\u00e9s e en italiano. Cerca de 700 peri\u00f3dicos publ\u00edcanse en Ontario. O xornal de maior circulaci\u00f3n diaria no Canad\u00e1 \u00e9 o \"Toronto Star\" de Toronto.\nA primeira estaci\u00f3n de radio inaugurouse en Hamilton en 1922. A primeira estaci\u00f3n de televisi\u00f3n fundouse en 1952, en Toronto. A provincia pos\u00fae preto de 170 estaci\u00f3ns de radio e 30 estaci\u00f3ns de televisi\u00f3n."}
{"id": "17935", "revid": "23204", "url": "https://gl.wikipedia.org/wiki?curid=17935", "title": "Terra Nova e Labrador", "text": "Terra Nova e Labrador (\"Newfoundland and Labrador\", en ingl\u00e9s, e \"Terre-Neuve-et-Labrador, en franc\u00e9s\") \u00e9 unha provincia do Canad\u00e1. Foi a \u00faltima provincia a entrar na confederaci\u00f3n canadense, en 1949.\nXeograficamente, a provincia consiste na illa de Terra Nova e mailo Labrador, localizado no continente. A provincia est\u00e1 localizada no leste canadense, nas marxes do Oc\u00e9ano Atl\u00e1ntico. Cando a provincia entrou no Canad\u00e1 en 1949, cham\u00e1base \"Terra Nova\", mais desde 1964 o goberno da provincia autonomeouse \"Goberno de Terra Nova e Labrador\", e o 6 de decembro de 2001, criouse unha emenda na Constituci\u00f3n do Canad\u00e1, que mudou o nome da provincia para o actual nome.\nOrixinalmente, a provincia foi colonizada polos franceses, facendo parte da Acadia. Na d\u00e9cada de 1690 a rexi\u00f3n foi conquistada por Gran Breta\u00f1a. Terra Nova e Labrador continuou como colonia brit\u00e1nica ata 1948, cando se iniciou unha votaci\u00f3n que decidir\u00eda o futuro da provincia. A poboaci\u00f3n da provincia, entre ser anexada polos Estados Unidos, continuar como colonia brit\u00e1nica, converterse nunha naci\u00f3n independente ou ser anexada polo Canad\u00e1, preferiu a \u00faltima opci\u00f3n, e Terra Nova e Labrador converteuse na d\u00e9cima provincia do Canad\u00e1, o 31 de marzo de 1949."}
{"id": "17936", "revid": "98629", "url": "https://gl.wikipedia.org/wiki?curid=17936", "title": "Columbia Brit\u00e1nica", "text": "A Columbia Brit\u00e1nica (; ) \u00e9 a terceira maior provincia do Canad\u00e1, tanto en \u00e1rea como en poboaci\u00f3n, atr\u00e1s soamente do Ontario (provincia m\u00e1is populosa do pa\u00eds) e do Quebec (maior provincia do pa\u00eds en \u00e1rea). A Columbia Brit\u00e1nica, localizada no extremo oeste do Canad\u00e1, \u00e9 a \u00fanica subdivisi\u00f3n canadense ba\u00f1ada polo Oc\u00e9ano Pac\u00edfico. A provincia \u00e9 comunmente chamada \"B.C.\", abreviaci\u00f3n de \"British Columbia\".\nM\u00e1is do 60% da poboaci\u00f3n vive no suroeste da provincia, nas rexi\u00f3ns metropolitanas de Vancouver e de Victoria. Vancouver \u00e9 a maior cidade , e a s\u00faa rexi\u00f3n metropolitana \u00e9 a terceira m\u00e1is populosa do Canad\u00e1. Victoria, localizada na Illa de Vancouver, \u00e9 a capital da provincia.\nA Columbia Brit\u00e1nica \u00e9 co\u00f1ecida polas s\u00faas belezas naturais. Ningunha outra provincia canadense pos\u00fae m\u00e1is parques e reservas naturais. As s\u00faas praias, monta\u00f1as e parques atraen a mill\u00f3ns de turistas anualmente. A econom\u00eda do estado bas\u00e9ase fundamentalmente no turismo e no transportes - Vancouver \u00e9 o maior polo portuario e o segundo maior centro aeroportuario do Canad\u00e1, al\u00e9n de ser un importante polo ferroviario. A industria madeireira e a agricultura tam\u00e9n son fontes de renda primarias - a provincia produce m\u00e1is do 60% de toda a madeira producida no pa\u00eds.\nAta 1846, a rexi\u00f3n de toda a Columbia Brit\u00e1nica estaba baixo o control da Compa\u00f1\u00eda da Ba\u00eda de Hudson. Xuntamente cos actuais estados americanos de Oreg\u00f3n, Idaho e Washington, formaba a \"Oregon Country\". A expansi\u00f3n americana en direcci\u00f3n ao oeste fixeron con que atritos surxisen entre os brit\u00e1nicos e os americanos. Un tratado realizado en 1848 divid\u00eda este territorio, usando o paralelo como fronteira - con excepci\u00f3n da Illa Vancouver, que continuar\u00eda a administrarse polo Reino Unido. En 1870, a provincia foi admitida como a sexta provincia canadense.\nHistoria.\nAta 1830.\nM\u00e1is de 30 tribos ind\u00edxenas viv\u00edan na rexi\u00f3n que comprende actualmente a Columbia Brit\u00e1nica millares de anos antes da chegada dos primeiros europeos \u00e1 rexi\u00f3n. As tribos m\u00e1is populosas eran os athabaskans (que viv\u00edan no norte) e os salish (que viv\u00edan no sueste). As tribos haida, kwakiutl, nootka e tsimishin eran, por\u00e9n, m\u00e1is avanzadas. Tales tribos constru\u00edran enormes esculturas de madeira (\"toten poles\"), esculturadas e pintadas directamente nunha \u00e1rbore de gran porte. Estas tribos viv\u00edan basicamente na costa do pac\u00edfico, vivindo basicamente da pesca.\nA rexi\u00f3n non se explorou por exploradores europeos ata as d\u00e9cadas finais do s\u00e9culo XVIII. O primeiro europeo a avistar as terras da actual Columbia Brit\u00e1nica foi o espa\u00f1ol Juan P\u00e9rez, en 1774. P\u00e9rez estaba ao comando dunha forza naval espa\u00f1ola. Por\u00e9n, eles non desembarcaron en terra. O primeiro europeo en chegar \u00e1 Columbia Brit\u00e1nica foi o ingl\u00e9s James Cook, en 1778, que estabeleceu as primeiras relaci\u00f3ns amigables entre os brit\u00e1nicos e os nativos na rexi\u00f3n. En poucos anos, desenvolv\u00e9ronse fortes relaci\u00f3ns comerciais entre os brit\u00e1nicos e os nativos, onde os brit\u00e1nicos obti\u00f1an basicamente peles de animais dos ind\u00edxenas, que era vendida na Europa a altos prezos.\nPor\u00e9n, os espa\u00f1ois reivindicaban a rexi\u00f3n, non soamente por causa da viaxe de P\u00e9rez como tam\u00e9n por causa do Tratado das Tordesillas, que delimitaba que todas as terras a oeste do paralelo lonxitudinal 46\u00b0 37' O eran de propiedade da Espa\u00f1a. Os espa\u00f1ois ficaron alarmados co crecente comercio brit\u00e1nico na rexi\u00f3n, e capturaron varios nav\u00edos brit\u00e1nicos, case provocando guerra entre ambos os pa\u00edses. A Convenci\u00f3n de Nootka, realizada en 1790, resolveu parcialmente este problema, dando aos brit\u00e1nicos e aos espa\u00f1ois o dereito de estabelecer postos comerciais e relaci\u00f3ns comerciais cos ind\u00edxenas na rexi\u00f3n. Por\u00e9n, ambos os pa\u00edses a\u00ednda continuar\u00edan a reivindicar a rexi\u00f3n en car\u00e1cter permanente.\nEn 1792, o explorador brit\u00e1nico George Vancouver explorou a rexi\u00f3n suroeste da Columbia Brit\u00e1nica. El foi o primeiro brit\u00e1nico a desembarcar na actual Illa Vancouver e na rexi\u00f3n onde se localiza actualmente Vancouver, que leva tal nome na s\u00faa homenaxe. Outros exploradores europeos exploraron o interior. En 1808, Simon Fraser, partindo de Vancouver, subiu o R\u00edo Fraser, que se nomeou en homenaxe a Simon, tam\u00e9n un h\u00e1bil comerciante.\nA Compa\u00f1\u00eda da Ba\u00eda de Hudson - unha compa\u00f1\u00eda brit\u00e1nica - pasou a controlar o comercio de peles da rexi\u00f3n despois de 1821, ben como na rexi\u00f3n que actualmente compo\u00f1en os estados americanos de Oreg\u00f3n, Idaho e Washington. Esta rexi\u00f3n era co\u00f1ecida como \"Oregon Country\". A expansi\u00f3n de poboaci\u00f3n e pol\u00edtica dos Estados Unidos desde a s\u00faa independencia en 1783 en direcci\u00f3n ao oeste pasou a facer que cada vez m\u00e1is americanos se instalasen na \"Oregon Country\", a partir da d\u00e9cada de 1840. Estes americanos non reco\u00f1ec\u00edan a autoridade dos brit\u00e1nicos. Os roces crecentes entre os americanos e as autoridades brit\u00e1nicas fixeron que os americanos instalados en Oreg\u00f3n pedisen ao goberno americano axuda pol\u00edtica e militar, as\u00ed como o estabelecemento dun goberno na \u00e1rea.\n1830 - 1900.\nEn 1844, James K. Polk tornouse presidente dos Estados Unidos. O seu partido pol\u00edtico, o Partido Democr\u00e1tico, quer\u00eda dividir o \"Oregon Country\" usando o paralelo 54\u00b040' como fronteira entre os Estados Unidos e o territorio controlado polos brit\u00e1nicos. Estes quer\u00edan usar o paralelo 49\u00b0, das Monta\u00f1as Rochosas ata o R\u00edo Columbia, onde este, que corre en direcci\u00f3n ao suroeste, ser\u00eda usado como fronteira. Se a proposta brit\u00e1nica fose aceptada, a parte occidental do actual estado de Washington pasar\u00eda ao control brit\u00e1nico. O presidente Polk suxeriu un termo medio. O paralelo 49\u00b0 ser\u00eda usado como a fronteira definitiva, desde os Grandes Lagos ata o Oc\u00e9ano Pac\u00edfico. A Illa Vancouver continuar\u00eda a controlarse polos brit\u00e1nicos - mesmo a parte meridional da illa estando abaixo do paralelo 49\u00b0. A proposta de Polk foi aceptada, e asinada por americanos e brit\u00e1nicos no Tratado de Oreg\u00f3n de 1846.\nEn 1843, fundouse Victoria pola Compa\u00f1\u00eda da Ba\u00eda de Hudson. A compa\u00f1\u00eda recibiu a responsabilidade de colonizar a Illa Vancouver en 1849. As\u00ed sendo, James Douglas, un oficial do alto chanzo da compa\u00f1\u00eda, foi escollido para ser o primeiro gobernador da colonia brit\u00e1nica da Illa Vancouver. Douglas fixo de Victoria a capital da colonia, e al\u00ed criou unha Asemblea Lexislativa, inaugurada en 1856.\nEn 1858 foi descuberto ourono R\u00edo Fraser. Os brit\u00e1nicos criaron m\u00e1is unha provincia colonial, a \"provincia de Columbia Brit\u00e1nica\". Esta non inclu\u00eda a\u00ednda a Illa Vancouver. A capital desta provincia colonial era New Westminster, e Douglas foi escollido como gobernador da nova colonia. Por\u00e9n, Douglas tam\u00e9n continuou a ser o gobernador da colonia de Illa Vancouver.\nO ouro atraeu a m\u00e1is de 30 mil persoas \u00e1 rexi\u00f3n. Para atender estas persoas, a Columbia Brit\u00e1nica pasou a constru\u00edr varias estradas conectando cidades coas minas de ouro. Esta carreira do ouro acabou, en torno de 1865. A Columbia Brit\u00e1nica estaba completamente endebedada pola construci\u00f3n, sen prever tal fin precoz desta carreira. En 1866, os brit\u00e1nicos uniron ambas as colonias, que concordaron na uni\u00f3n, para dividir as d\u00e9bedas. Columbia Brit\u00e1nica pasou a ser o nome definitivo desta \u00fanica e unida provincia, coa capital en New Westminster ata 1868, cando a capital se mudou definitivamente a Victoria.\nPor\u00e9n, a econom\u00eda da provincia colonial entrara nunha gran recesi\u00f3n, por causa do fin da carreira do ouro. Moitas persoas ficaron desempregadas. A d\u00e9beda do goberno da provincia continuaba alt\u00edsima. O goberno pasou a considerar unha fusi\u00f3n cos Estados Unidos ou co Canad\u00e1. En 1871, o goberno concordou en tornarse a sexta provincia do Canad\u00e1, coa condici\u00f3n que a \u00faltima constru\u00edse unha ferrov\u00eda conectando a illada provincia coas provincias do leste canadense. A construci\u00f3n desta ferrov\u00eda, a Canadian Pacific Railway, inaugurouse en 1885, cinco anos despois do prazo prometido polo goberno canadense . Durante este per\u00edodo, o goberno ameazou por varias veces en secederse do Canad\u00e1. Coa finalizaci\u00f3n da ferrov\u00eda, Vancouver, o termo occidental, tornouse o maior polo econ\u00f3mico do oeste canadense.\n1900 - Tempos actuais.\nOs problemas financeiros continuaron nas primeiras d\u00e9cadas do s\u00e9culo XX. As d\u00e9bedas continuaron a acumularse. En 1906, todas as provincias canadenses concordaron cunha resoluci\u00f3n do goberno federal que axudar\u00eda economicamente a Columbia Brit\u00e1nica cunha axuda financeira dun mill\u00f3n de d\u00f3lares canadenses. Esta axuda deuse ao longo de 10 anualidades de 100 mil d\u00f3lares cada.\nA Columbia Brit\u00e1nica comezou a prosperar economicamente despois do comezo da segunda guerra mundial. Varias ferrov\u00edas e autoestradas foron constru\u00eddas durante as d\u00e9cadas que suceder\u00edan a guerra. En 1951, reservas de petr\u00f3leo e gas natural foron descubertas. As grandes bosques pasaron a ter gran valor econ\u00f3mico para a provincia durante a d\u00e9cada de 1960, cando o Estados Unidos pasou a importar madeira do Canad\u00e1. En 1964, un acordo realizouse entre o Canad\u00e1 e os Estados Unidos sobre a construci\u00f3n de catro encoros no R\u00edo Columbia. Tres destas ser\u00edan constru\u00eddas en territorio canadense, todas na Columbia Brit\u00e1nica. A primeira delas inaugurouse en 1967, e a \u00faltima delas en 1973.\nA partir da d\u00e9cada de 1970, o comercio internacional co Xap\u00f3n pasou a tornarse gradualmente cada vez m\u00e1is importante na econom\u00eda da provincia. Ata ent\u00f3n, a Columbia Brit\u00e1nica depend\u00eda economicamente basicamente do Ontario, do Quebec e dos Estados Unidos. Estes lazos comerciais estend\u00e9ronse posteriormente coa China. Actualmente, o porto de Vancouver \u00e9 o m\u00e1is movido do pa\u00eds, sendo un importante centro de recepci\u00f3n de produtos importados do Extremo Oriente, e de produtos canadenses exportados para a Asia.\nVancouver foi sede en 1986 da Expo 86, unha feira internacional de telecomunicaci\u00f3ns e transportes, o que axudou a promover o turismo na cidade e na provincia. En 2000, o goberno ratificou o \"Tratado de Nisga\", onde o goberno provincial ced\u00eda \u00e1 tribo ind\u00edxena nisga m\u00e1is de 2 mil quil\u00f3metros cadrados de terra no norte da provincia, ben como substancial axuda financeira.\nXeograf\u00eda.\nA Columbia Brit\u00e1nica sit\u00faase no extremo oeste do Canad\u00e1, na costa do Oc\u00e9ano Pac\u00edfico. \u00c9 a \u00fanica subdivisi\u00f3n canadense que se ba\u00f1a polo Pac\u00edfico. Lim\u00edtase co estado americano de Alasca a noroeste, os territorios canadenses de Yukon e os Territorios do Noroeste ao norte, coa provincia canadense de Alberta a leste, e cos Estados americanos de Washington, Idaho e Montana ao sur. A fronteira sur foi estabelecida polo Tratado de Oreg\u00f3n de 1846.\nO litoral pos\u00fae 25 725 quil\u00f3metros de extensi\u00f3n. Isto incl\u00fae o litoral formado polas illas oce\u00e1nicas - que responden por 75% do litoral da provincia - ba\u00edas, estuarios e calquera outra rexi\u00f3n que pos\u00fae contacto co mar. A hidrograf\u00eda \u00e9 extensa e variada, con numerosos r\u00edos, lagos e fervenzas. O r\u00edo m\u00e1is extenso da provincia \u00e9 o R\u00edo Fraser, cos seus 1 370 quil\u00f3metros de lonxitude. O r\u00edo Fraser at\u00f3pase completamente dentro da Columbia Brit\u00e1nica. A s\u00faa nacente local\u00edzase nas Monta\u00f1as Rochosas. Desemboca no Oc\u00e9ano Pac\u00edfico. O delta do r\u00edo abriga a rexi\u00f3n metropolitana de Vancouver. O maior lago natural \u00e9 o Lago Babine, con 647 quil\u00f3metros cadrados. Cont\u00e1ndose reservatorios artificiais, o maior lago da provincia \u00e9 o Lago Willinston, cos seus 1 761 quil\u00f3metros cadrados. A m\u00e1is alta ca\u00edda de auga \u00e9 o \"Delta Falls\", que pos\u00faen m\u00e1is de 400 metros de altura. Os bosques cobren m\u00e1is do 62% de todo a Columbia Brit\u00e1nica, ocupando unha \u00e1rea de m\u00e1is de 600 mil quil\u00f3metros cadrados. A provincia pos\u00fae preto do 15% de todos os bosques do Canad\u00e1.\nA Columbia Brit\u00e1nica pode ser dividida en seis distintas rexi\u00f3ns xeogr\u00e1ficas:\nClima.\nO clima var\u00eda de rexi\u00f3n a rexi\u00f3n. O leste da provincia, especialmente no nordeste, pos\u00fae as temperaturas m\u00e1is baixas no inverno, con m\u00ednimas entre -50\u00a0\u00b0C e 0\u00a0\u00b0C, e m\u00e1ximas de -30\u00a0\u00b0C e 8\u00a0\u00b0C. A temperatura media na rexi\u00f3n \u00e9 de -23\u00a0\u00b0C no extremo nordeste, e de -17\u00a0\u00b0C no centro-leste e no centro-norte. A temperatura media no inverno no interior \u00e9 de -9\u00a0\u00b0C. Os invernos tenden a ser lenes ao longo do litoral, grazas \u00e1 corrente quente do Oc\u00e9ano Pac\u00edfico. Vancouver e Victoria rexistran m\u00ednimas que var\u00edan entre -14\u00a0\u00b0C a 8\u00a0\u00b0C, e m\u00e1ximas entre -5\u00a0\u00b0C e 15\u00a0\u00b0C. A media respectiva das m\u00ednimas e m\u00e1ximas \u00e9 de 1\u00a0\u00b0C e 7\u00a0\u00b0C. A temperatura m\u00e1is baixa rexistrada foi de -59\u00a0\u00b0C, no R\u00edo Smith, o 31 de xaneiro de 1947.\nNo ver\u00e1n, as temperaturas m\u00e1is altas rex\u00edstranse no sur da provincia, especialmente no centro-sur, en torno de Kamloops. As temperaturas ao longo do litoral tenden a suavizarse polo Oc\u00e9ano Pac\u00edfico. Vancouver e Victoria rexistran m\u00e1ximas de ata 32\u00a0\u00b0C e m\u00ednimas de ata 6\u00a0\u00b0C. As temperaturas tenden a ser lenes en toda a provincia no ver\u00e1n, coa excepci\u00f3n das rexi\u00f3ns de maior altitude, cunha media no ver\u00e1n de 12\u00a0\u00b0C ou menos. A temperatura m\u00e1is alta xa rexistrada na Columbia Brit\u00e1nica foi de 44\u00a0\u00b0C, rexistrada en 16 e 17 de xullo de 1941.\nAs taxas de precipitaci\u00f3n media anual var\u00edan bastante de rexi\u00f3n a rexi\u00f3n. As \"Monta\u00f1as Costeiras\" serven como obst\u00e1culos naturais \u00e1s correntes de ar h\u00famido procedente do Oc\u00e9ano Pac\u00edfico. Estas correntes cond\u00e9nsanse en maior parte nunha estreita faixa de apenas 20 quil\u00f3metros de espesura ao longo do litoral da provincia. Por causa diso, o litoral pos\u00fae unha alt\u00edsima precipitaci\u00f3n media anual, de m\u00e1is de 250 cent\u00edmetros - en canto que Victoria, localizada no extremo sur da provincia e non localizada pr\u00f3ximo a grandes obst\u00e1culos naturais, rexistra apenas 86 cent\u00edmetros anuais.\nChove constantemente no litoral; e as choivas son constantes en Vancouver, que se apelida nacionalmente de \"Rainy City\" (cidade chuviosa). Rex\u00edstrase en media m\u00e1is de 19 d\u00edas de choiva ou neve en Vancouver, no inverno, e apenas 7 d\u00edas chuviosos no ver\u00e1n. As precipitaci\u00f3ns son m\u00ednimas nos \"Mesetas do Interior\", menos de 70 cent\u00edmetros anuais, aumentando no sueste para 150 cent\u00edmetros. Xa a precipitaci\u00f3n de neve \u00e9 rara en toda a Columbia Brit\u00e1nica, especialmente ao longo do litoral, ocorrendo con m\u00e1is frecuencia no interior, especialmente no nordeste, da provincia.\nPol\u00edtica.\nO Tenente Gobernador representa a Ra\u00ed\u00f1a Isabel II como xefe do estado. O xefe do goberno, en pr\u00e1ctica, e tam\u00e9n maior oficial do Poder Executivo da provincia, \u00e9 o \"Premier\" (primeiro-ministro), a persoa que lidera o partido pol\u00edtico con m\u00e1is cadeiras na Asemblea Lexislativa. O gobernador preside sobre un Consello Executivo, que \u00e9 o Gabinete da provincia. O gabinete f\u00f3rmase por 25 diferentes ministros, como o Ministro da Educaci\u00f3n, da Econom\u00eda, do Traballo etc. O gabinete renuncia se perde o soporte da maior\u00eda dos membros do poder Lexislativo do Quebec.\nO Poder Lexislativo \u00e9 a Asemblea Lexislativa, que \u00e9 composta por 79 membros. Cada un dos membros da Asemblea \u00e9 electo pola poboaci\u00f3n dun dos 79 diferentes distritos electorais da provincia, para mandatos de ata 4 anos de duraci\u00f3n. Se o Tenente Gobernador disolver a Asemblea antes destes 5 anos, a pedido do gobernador, todos precisan concorrer \u00e1s elecci\u00f3ns novamente. Non hai l\u00edmite de termos que unha persoa pode exercer.\nA maior corte do Poder Xudicial \u00e9 a \"Court of Appeal of British Columbia\". Esta \u00e9 composta dun xu\u00edz-xefe e doutros 18 xu\u00edces. A Corte Suprema \u00e9 a segunda maior corte da provincia, e \u00e9 composta por 155 xu\u00edces diferentes. Todos os xu\u00edces da Court of Appeal e da Corte Suprema esc\u00f3llense polo gobernador e aprobados simbolicamente polo Tenente Gobernador. Os xu\u00edces contin\u00faan a exercer os seus oficios ata os 75 anos de idade.\nA Columbia Brit\u00e1nica pos\u00fae preto de 150 \u00e1reas incorporadas (cidades - \"cities\" ou \"towns\"; vilas e distritos municipais). Cada unha gob\u00e9rnase por un prefecto, que lidera un Consello Municipal, todos electos pola poboaci\u00f3n da cidade, para mandatos de ata 3 anos. Al\u00e9n diso, a Columbia Brit\u00e1nica pos\u00fae tam\u00e9n 27 distritos rexionais e d\u00faas rexi\u00f3ns non-incorporadas. Estas rexi\u00f3ns admin\u00edstranse por un consello, cuxos membros son escollidos directamente polo consello. Os membros dos consellos exercen o seu oficio ata que o consello opte por substitu\u00edlo. Impostos son respons\u00e1beis de case o 60% da renda anual da provincia. O restante ven de verbas recibidas do goberno federal e de empr\u00e9stitos.\nDemograf\u00eda.\nSegundo o censo nacional canadense de 2001, a poboaci\u00f3n era de 3\u00a0907\u00a0738, un crecemento do 5% sobre a poboaci\u00f3n da provincia en 1996, que era estimada en 3\u00a0724\u00a0500. Unha estimativa realizada en 2005 estima a poboaci\u00f3n da provincia en 4,2 mill\u00f3ns de habitantes.\nA maior parte da poboaci\u00f3n vive no sur da provincia. M\u00e1is do 60% vive en torno das rexi\u00f3ns metropolitanas de Vancouver ou de Victoria. Vancouver, cos seus 650 mil habitantes, \u00e9 a cidade m\u00e1is populosa da provincia. A s\u00faa rexi\u00f3n metropolitana pos\u00fae aproximadamente 2,1 mill\u00f3ns de habitantes. Vancouver, segundo numerosas investigaci\u00f3ns internacionais, pos\u00fae o mellor padr\u00f3n de calidade de vida do Canad\u00e1, entre cidades con m\u00e1is de 250 mil habitantes, as\u00ed como o terceiro mellor do mundo, atr\u00e1s soamente de Xenebra e Z\u00fcrich, ambos na Su\u00edza. Victoria \u00e9 a capital administrativa. Pos\u00fae 72 mil habitantes, con m\u00e1is de 335 mil habitantes na s\u00faa rexi\u00f3n metropolitana. Surrey, Richmond, e Burnaby tam\u00e9n son grandes cidades, a\u00ednda que fagan parte da rexi\u00f3n metropolitana de Vancouver. Outras cidades importantes son Kamloops, Kelowna e Prince George.\nCerca do 75% da poboaci\u00f3n da provincia naceu no Canad\u00e1. O restante son persoas que inmigraron para o Canad\u00e1 e instal\u00e1ronse na provincia. A Columbia Brit\u00e1nica pos\u00fae unha das taxas de inmigraci\u00f3n m\u00e1is altas de todo o Canad\u00e1. Isto foi unha caracter\u00edstica t\u00edpica da provincia desde a d\u00e9cada de 1870, cando os primeiros chineses, italianos e alem\u00e1ns contrat\u00e1ronse como man-de-obra barata para a construci\u00f3n da Canadian Pacific Railway. Despois da inauguraci\u00f3n da ferrov\u00eda, xaponeses tam\u00e9n comezaron a inmigrar \u00e1 provincia.\nPor\u00e9n, as relaci\u00f3ns entre os brancos e os asi\u00e1ticos non foron amigables de inicio. Asi\u00e1ticos eran amplamente discriminados na provincia, e a crecente inmigraci\u00f3n asi\u00e1tica levou a provincia a pedir ao goberno nacional leis que impedisen a inmigraci\u00f3n de chineses e asi\u00e1ticos ao pa\u00eds. Estas leis aprob\u00e1ronse na d\u00e9cada de 1920, para seren eliminadas apenas na d\u00e9cada de 1960.\nA provincia recibiu grandes n\u00fameros de ingleses, escoceses e irlandeses durante a primeira metade do s\u00e9culo XX, especialmente nos anos que sucederon as guerras mundiais. A inmigraci\u00f3n alem\u00e1 e americana foi forte durante no final do s\u00e9culo XIX e despois do fin da segunda guerra mundial. Grandes n\u00fameros de franceses, poloneses e neerlandeses instal\u00e1ronse na provincia despois do fin da segunda guerra mundial, e italianos instal\u00e1ronse na provincia durante a d\u00e9cada de 1960.\nActualmente, a Columbia Brit\u00e1nica pos\u00fae a segunda taxa de inmigraci\u00f3n m\u00e1is alta do Canad\u00e1. Perde apenas para Ontario. Os inmigrantes que inst\u00e1lanse na provincia son na s\u00faa maior\u00eda chineses e hind\u00fas. A rexi\u00f3n metropolitana de Vancouver atrae m\u00e1is inmigrantes do que calquera \u00e1rea urbana canadense con excepci\u00f3n de Toronto e rexi\u00f3n.\nAs maiores etnias da provincia son, organizados en orde decrecente, ingleses, escoceses, irlandeses, chineses, alem\u00e1ns, italianos, franceses, poloneses e neerlandeses. Cerca de 170 mil nativos ind\u00edxenas viven na provincia.\nMaiores cidades.\n\"Para a lista completa das cidades da Columbia Brit\u00e1nica, vexa a Lista de cidades da Columbia Brit\u00e1nica\"\nEconom\u00eda.\nO produto interior bruto \u00e9 de m\u00e1is de 120.000 mill\u00f3ns de d\u00f3lares canadenses por ano (3\u00ba no pa\u00eds). A econom\u00eda da provincia bas\u00e9ase na agricultura, gander\u00eda, miner\u00eda e na industria madeireira, en canto que na rexi\u00f3n metropolitana de Vancouver (e en menor grao tam\u00e9n en Victoria) as principais fontes de renda son o comercio, o turismo e os transportes.\nO sector primario representa o 5% do PIB. A agropecuaria representa o 1% e emprega aproximadamente 29 500 persoas. A pesca e a industria madeireira representan xuntas o 4% do PIB e empregan aproximadamente 30 mil persoas. A Columbia Brit\u00e1nica \u00e9 a maior produtora de madeira do Canad\u00e1, representando uns tres quintos da produci\u00f3n nacional. \u00c9 tam\u00e9n a maior exportadora de madeira e derivados para o Estados Unidos.\nO sector secundario representa o 22% do PIB. A industria de manufacturaci\u00f3n representa o 12% do PIB e emprega aproximadamente 206 mil persoas. A industria da construci\u00f3n representa o 5% do PIB e emprega a unhas 112.500 persoas. A minar\u00eda representa o 3% do PIB e emprega aproximadamente 26 mil persoas. A Columbia Brit\u00e1nica pos\u00fae reservas consider\u00e1beis de carb\u00f3n, cobre, chumbo, molibdeno, prata, gas natural, petr\u00f3leo, ouro e zinc.\nO sector terciario representa o 73% do PIB. Servizos persoais, comerciais e comunitarios representan o 25% do PIB e emprega preto de 812 mil persoas. Servizos financeiros e inmobiliarios empregan aproximadamente 122 mil persoas e representan m\u00e1is do 22% do PIB. O comercio representa o 11% e emprega aproximadamente 305 mil persoas. Os transportes e comunicaci\u00f3ns representan o 10% e empregan m\u00e1is de 215 mil persoas, e servizos gobernamentais representan o 5%, empregando aproximadamente 90 mil persoas.\nEducaci\u00f3n.\nA primeira escola inaugurada no que \u00e9 hoxe a Columbia Brit\u00e1nica inaugurouse en 1849 pola Compa\u00f1\u00eda da Ba\u00eda de Hudson. A compa\u00f1\u00eda constru\u00edra a escola para o ensino dos nenos dos seus funcionarios. En 1872, un acto provincial estabeleceu a creaci\u00f3n dun sistema de educaci\u00f3n p\u00fablica. Actualmente, \u00e9 o Ministerio da Educaci\u00f3n da Columbia Brit\u00e1nica o respons\u00e1bel por ditar regras e padr\u00f3ns das escolas da provincia. Cada cidade (ou distrito rexional, cando as cidades e/ou vilas dentro do distrito son incapaces de fornecer este servizo debido \u00e1 baixa poboaci\u00f3n estudantil) \u00e9 servida por un distrito escolar. Cada distrito escolar est\u00e1 gobernado por un consello, cuxos membros son elixidos, dependendo da cidade, polos electores, polos municipios ou mesmo directamente polo goberno provincial. Todas os nenos entre 6 e 15 anos de idade precisan frecuentar a escola.\nEn 1999, as escolas p\u00fablicas da provincia atenderon a uns 616 mil estudantes, empregando aproximadamente 30,3 mil profesores. As escolas privadas atenderon preto de 59,3 mil estudantes, empregando aproximadamente 3,6 mil profesores. O sistema de escolas p\u00fablicas da provincia consumiu uns 4.899 mill\u00f3ns de d\u00f3lares canadenses, e o gasto das escolas p\u00fablicas por estudante \u00e9 de aproximadamente 7,2 mil d\u00f3lares canadenses.\nA maior\u00eda das cidades pos\u00fae ao menos unha biblioteca municipal p\u00fablica. As grandes universidades tam\u00e9n pos\u00faen grandes bibliotecas acad\u00e9micas cuxo aceso \u00e9 libre para o p\u00fablico en xeral. A provincia pos\u00fae 7 universidades e decenas de facultades. A maior\u00eda das universidades administrase pola provincia, en canto a gran maior\u00eda das facultades \u00e9 privada.\nTransportes e telecomunicaci\u00f3ns.\nA xeograf\u00eda , puntuada por obst\u00e1culos naturais, fixo o desenvolvemento de diferentes sistemas de transportes dif\u00edcil ao longo da historia da provincia. As grandes cadeas de monta\u00f1as presentes na Columbia Brit\u00e1nica tornaron extremadamente dif\u00edcil e cara a construci\u00f3n de autoestradas e ferrov\u00edas. En 1995, a provincia pos\u00faa preto de 65.728 quil\u00f3metros de estradas, das cales m\u00e1is da metade eran pavimentadas.\nA primeira ferrov\u00eda transcontinental do Canad\u00e1, a Canadian Pacific Railway, inaugurouse en 1885 na provincia. O primeiro tren viaxando nunha viaxe transcontinental chegou en Vancouver en 1887. Actualmente, a Columbia Brit\u00e1nica pos\u00fae case 6,8 mil quil\u00f3metros de ferrov\u00edas. Vancouver \u00e9 un gran polo ferroviario, as\u00ed como tam\u00e9n \u00e9 o centro portuario con m\u00e1is movementos do Canad\u00e1.\nO Aeroporto Internacional de Vancouver move m\u00e1is do 90% de todo o tr\u00e1fico a\u00e9reo da provincia. \u00c9 un dos dous \"hubs\" secundarios da Air Canada, a principal li\u00f1a a\u00e9rea do pa\u00eds. O Aeroporto Internacional de Vancouver \u00e9 o segundo aeroporto m\u00e1is movido do Canad\u00e1, perdendo apenas para o Aeroporto Internacional de Toronto.\nO primeiro xornal publicado na Columbia Brit\u00e1nica foi o \"Victoria Gazette\", publicado en xu\u00f1o de 1858, en Victoria. Parou de publicarse en novembro de 1859. O primeiro xornal da provincia foi o \"Daily Colonist\", en Victoria, en decembro de 1858. O \"Daily Colonist\" fundir\u00edase co \"Victoria Times\" en 1980, para formar o actual \"Times-Colonist\". En 2002, eran publicados na Columbia Brit\u00e1nica cerca de 150 xornais, dos cales 16 deles eran diarios. En 2002, a Columbia Brit\u00e1nica posu\u00eda 98 estaci\u00f3ns de radio - das cales 54 eran AM e 44 eran FM - e 8 de televisi\u00f3n."}
{"id": "17938", "revid": "23204", "url": "https://gl.wikipedia.org/wiki?curid=17938", "title": "Vancouver", "text": "Vancouver \u00e9 unha cidade do Canad\u00e1, na provincia da Columbia Brit\u00e1nica. Local\u00edzase na costa do Pac\u00edfico, no suroeste da provincia.\nCon cerca de 550 mil habitantes distribu\u00eddos en 113 quil\u00f3metros cadrados (na cidade propiamente dita) e 2,14 mill\u00f3ns de habitantes na s\u00faa zona metropolitana, a densidade demogr\u00e1fica de Vancouver \u00e9 a segunda m\u00e1is alta da Am\u00e9rica do Norte, s\u00f3 por detr\u00e1s de Nova York. \u00c9 un importante polo de transportes canadense, posu\u00edndo o porto con m\u00e1is movementos do Canad\u00e1 e o segundo aeroporto internacional con m\u00e1is movementos do pa\u00eds.\nUn clima lene no inverno e morno no ver\u00e1n, al\u00e9n dunha bela paisaxe natural en torno da cidade e moitos parques, praias e outros lugares de recreaci\u00f3n, fai de Vancouver un importante polo tur\u00edstico do Canad\u00e1. Vancouver \u00e9 considerada por moitos como unha das mellores cidades do mundo para vivir (en numerosas investigaci\u00f3ns, aparece en terceiro lugar, s\u00f3 detr\u00e1s de Xenebra e Z\u00fcrich, ambas en Su\u00edza).\nA cidade foi sede dos Xogos Ol\u00edmpicos de Inverno en 2010, a Copa Grey en 2005, o Campionato Mundial de H\u00f3ckey Xunior e o F\u00f3rum Urbano Mundial, os dous \u00faltimos en 2006.\nPoboaci\u00f3n e multiculturalismo.\nVancouver \u00e9 o lar de persoas con distintas etnias e credos. De acordo co Censo de 2001, cerca do 37% da poboaci\u00f3n son \"minor\u00edas vis\u00edbeis\"\u2014noutras palabras, persoas de orixe non europea. Ten a segunda maior Chinatown da Am\u00e9rica do Norte, detr\u00e1s da de San Francisco, e diversas veci\u00f1anzas multiculturais tales como o Mercado Punxab\u00ed (the Punjabi Market), Japantown (lugar onde se concentran os inmigrantes xaponeses), \"Little Italy\" (\"Pequena Italia\"), Greektown (barrio dos inmigrantes gregos), e \"Koreatown\" (poboaci\u00f3n de orixe coreana)."}
{"id": "17939", "revid": "839", "url": "https://gl.wikipedia.org/wiki?curid=17939", "title": "Acadia", "text": "Acadia \u00e9 o nome que deron os exploradores franceses a un territorio que abrangu\u00eda dende o estado americano de Pensilvania ata as illas da actual provincia canadense de Terra Nova e Labrador, actualmente d\u00e1selle ese nome \u00e1s actuais provincias canadenses de Nova Escocia, Novo Brunswick e Illa do Pr\u00edncipe Eduardo. Os primeiros colonos franceses, a partir de comezos do s\u00e9culo XVII, a se instalaren na rexi\u00f3n ser\u00edan despois co\u00f1ecidos como \"acadianos\". Os acadianos non entraron no conflito entre Francia e Inglaterra, no canto diso, isol\u00e1ronse en pequenas comunidades, mantendo amigables contactos co pobo micmac, feito que influenciou fortemente os costumes dos acadianos.\nEn 1755, os ingleses conquistaron os territorios franceses no Atl\u00e1ntico, pondo fin ao control franc\u00e9s na rexi\u00f3n. Os acadianos foron acusados polos ingleses de desleadade e guerrilla, e ordenouse a expulsi\u00f3n do territorio, uns 3\u00a0500 foron deportados para Francia, 850 para Inglaterra, 3\u00a0700 para as colonias inglesas do sur, outros para a Luisiana, onde deron orixe os cajun e a\u00ednda outros para o Canad\u00e1. O seu territorio ocup\u00e1ronno colonos ingleses. Uns poucos permaneceron refuxiados nos bosques de Acadia e en 1766 permitiuse a volta dos acadianos \u00e1 Acadia. Unha alta natalidade permitiu que se restaurase unha poboaci\u00f3n rural acadiana que en 1830 chegou aos 30\u00a0000 acadianos, e en 2001 hab\u00eda 276\u00a0355 acadianos, deles 236\u00a0665 en Novo Brunswick.\nActualmente, a cultura acadiana pos\u00fae claras diferenzas coa cultura quebequenses, o franc\u00e9s acadiano; un dialecto (que \u00e9 substancialmente diferente do franc\u00e9s) a\u00ednda sobrevive, tendo unha forte presenza na provincia canadense de Novo Brunswick (\u00fanica provincia canadense en que ambos ingl\u00e9s e franc\u00e9s son linguas oficiais) e na Nova Escocia."}
{"id": "17940", "revid": "56817", "url": "https://gl.wikipedia.org/wiki?curid=17940", "title": "Acadia (hom\u00f3nimos)", "text": ""}
{"id": "17941", "revid": "880", "url": "https://gl.wikipedia.org/wiki?curid=17941", "title": "Medio Oriente", "text": ""}
{"id": "17943", "revid": "56817", "url": "https://gl.wikipedia.org/wiki?curid=17943", "title": "Pa amb tom\u00e0quet", "text": "O pa amb tom\u00e0quet, literalmente \"pan con tomate\", \u00e9 unha comida t\u00edpica do mediterr\u00e1neo espa\u00f1ol. Prep\u00e1rase principalmente en Catalu\u00f1a e tam\u00e9n en Baleares, Valencia, Murcia e Arag\u00f3n.\nPreparaci\u00f3n.\nA forma tradicional de comelo \u00e9 a seguinte: O pan cortase en rebandas (\"llescas\"), m\u00f3llase cun f\u00edo de aceite (\"oli\"), b\u00f3taselle un pouqui\u00f1o de sal e fr\u00e9gase con tomate, xeralmente partido pola metade e moi maduro. Moita xente antes de mollar o pan con aceite \u00fantao con allo. A\u00ednda que se pode comer s\u00f3, normalmente serve de acompa\u00f1amento de xam\u00f3n e embutidos. Tam\u00e9n se pode facer torrando o pan (\"torrada\")."}
{"id": "17948", "revid": "98629", "url": "https://gl.wikipedia.org/wiki?curid=17948", "title": "Lingua vietnamita", "text": "O vietnamita (\"ti\u1ebfng Vi\u1ec7t\", \"ti\u1ebfng Vi\u1ec7t Nam\", ou \"Vi\u1ec7t ng\u1eef\"), unha lingua tonal, \u00e9 a lingua oficial de Vietnam (\"Vi\u1ec7t Nam\"). \u00c9 a lingua do pobo vietnamita (\"ng\u01b0\u1eddi Vi\u1ec7t\" ou \"ng\u01b0\u1eddi kinh\"), que constit\u00fae arredor do 87% da poboaci\u00f3n de Vietnam (e segundo idioma do resto da poboaci\u00f3n vietnamita), ademais de selo de 2 mill\u00f3ns de emigrantes vietnamitas, a metade nos Estados Unidos . A\u00ednda que cont\u00e9n moito vocabulario proveniente do chin\u00e9s, e que foi no pasado escrito usando os ideogramas chineses, non \u00e9 considerado como emparentado ao chin\u00e9s sen\u00f3n como unha lingua austroasi\u00e1tica. Antigamente foi co\u00f1ecido, baixo a dominaci\u00f3n francesa, como annamita (v\u00e9xase Annam).\nO vietnamita actualmente usa o alfabeto latino, complementado cunha chea de acentos diacr\u00edticos.\nClasificaci\u00f3n.\nO vietnamita pertence ao grupo viet-muong, da rama mon-khmer da familia austroasi\u00e1tica, unha familia que tam\u00e9n incl\u00fae a lingua khmer, que se fala en Camboxa, e varios idiomas tribais e rexionais, como as linguas mundas, que se falan no nordeste da India, e outros m\u00e1is no sur da China e a pen\u00ednsula malaia.\nConsid\u00e9rase que o vietnamita pertence \u00e1 superfamilia \u00e1ustrica (que tam\u00e9n incl\u00fae as linguas austronesias como o malaio, o cham, o malgaxe, o maor\u00ed, e o hawaiano), a\u00ednda que se discutiu a clasificaci\u00f3n da superfamilia \u00e1ustrica, xa que alg\u00fans ling\u00fcistas consid\u00e9rana como unha lingua illada.\nDistribuci\u00f3n xeogr\u00e1fica.\nDe acordo coa publicaci\u00f3n The Ethnologue, o vietnamita f\u00e1lase en Australia, Camboxa, Canad\u00e1, China, Costa do Marfil, Finlandia, Francia, Alema\u00f1a, Laos, Martinica, os Pa\u00edses Baixos, Nova Caledonia, Noruega, Filipinas, o Senegal, Tailandia, o Reino Unido, os Estados Unidos e Vanuatu.\nHistoria.\n\u00c9 prob\u00e1bel que no pasado distante o vietnamita haxa compartido m\u00e1is caracter\u00edsticas cos outros idiomas da familia austroasi\u00e1tica, como unha morfolox\u00eda inflexiva e unha variedade m\u00e1is rica de grupos conson\u00e1nticos, mais estes trazos realmente desapareceron da lingua. Por\u00e9n, o vietnamita estivo moi influ\u00eddo pola s\u00faa situaci\u00f3n no sprachbund do sueste asi\u00e1tico, co resultado de adquirir caracter\u00edsticas como a morfolox\u00eda illante e a tonox\u00e9nese. Estas caracter\u00edsticas, a\u00ednda que poder\u00edan existir na lingua protoaustralasi\u00e1tica, chegaron a ser unha dos varios idiomas non relacionados filoloxicamente do sueste asi\u00e1tico. Por exemplo, o tailand\u00e9s (unha das idiomas tai-kadai), o tsat (un membro da familia malaio-polinesia dentro da austronesia), e o vietnamita desenvolveron tons como caracter\u00edstica fon\u00e9mica, a\u00ednda que as s\u00faas idiomas ancestrais non eran tonais orixinariamente.\nO antepasado do idioma vietnamita estaba situado nun comezo na rexi\u00f3n do r\u00edo Vermello no que hoxe \u00e9 o norte do Vietnam, e durante a expansi\u00f3n posterior do pobo vietnamita para o que hoxe \u00e9 Vietnam central e Vietnam do sur (pola conquista do reino antigo Champa e o pobo camboxana do delta do Mekong, nos arredores de Saig\u00f3n/Cidade de Ho Chi Minh na actualidade), o vietnamita foi influ\u00eddo ling\u00fcisticamente ao principio, polos idiomas indios e malaio-polinesios, ata que o chin\u00e9s empezou a dominar politicamente a metade do primeiro milenio antes de Cristo.\nCoa dominaci\u00f3n pol\u00edtica chinesa v\u00e9n a importaci\u00f3n radical do vocabulario e a influencia gramatical chinesa. Posto que o chin\u00e9s foi, durante un per\u00edodo prolongado, o \u00fanico idioma da literatura e o goberno, e tam\u00e9n o idioma principal da clase dirixente en Vietnam, gran parte do l\u00e9xico vietnamita consiste en \"h\u00e1n vi\u1ec7t\", \u00e9 dicir, palabras derivadas do chin\u00e9s. De feito, mentres que a lingua vern\u00e1cula de Vietnam gradualmente ga\u00f1ou prestixio ao principio do segundo milenio, o vietnamita seguiu escrib\u00edndose usando os caracteres chineses (ver ch\u1eef n\u00f4m) que se adaptaron para escribir en vietnamita, como no Xap\u00f3n (ver Kanji), Corea, e outros pa\u00edses da esfera cultural chinesa.\nMentres aumentaba o contacto co Occidente, o sistema qu\u1ed1c ng\u1eef de escritura romanizado no s\u00e9culo XVII foi desenvolvido por portugueses e outros europeos involucrados na conversi\u00f3n relixiosa e o comercio en Vietnam. Por\u00e9n, a escrita romanizada non chegou a dominar ata principios do s\u00e9culo XX, cando se xeneralizou o seu uso ao considerarse que un sistema de escritura m\u00e1is sinxelo pod\u00eda mellorar a educaci\u00f3n e a comunicaci\u00f3n da poboaci\u00f3n en xeral.\nStatus oficial.\nO vietnamita \u00e9 o idioma oficial de Vietnam.\nDialectos.\nHai varios dialectos intelix\u00edbeis entre si (alg\u00fans m\u00e1is intelix\u00edbeis que outros). Os tres dialectos principais son:\nEstes dialectos son un pouco distintos en canto ao ton, a\u00ednda que o dialecto de Hu\u1ebf \u00e9 marcadamente diferente aos demais. Os tons \"h\u1ecfi\" e \"ng\u00e3\" son m\u00e1is distintos no dialecto do norte que no do sur."}
{"id": "17949", "revid": "98629", "url": "https://gl.wikipedia.org/wiki?curid=17949", "title": "Lingua xaponesa", "text": "O xapon\u00e9s \u00e9 a lingua falada no Xap\u00f3n e noutros lugares do mundo onde existen inmigrantes xaponeses e os seus descendentes, como por exemplo o Brasil. O nome xapon\u00e9s para a lingua \u00e9 \"Nihongo\" (\u65e5\u672c\u8a9e).\nO xapon\u00e9s ten tradicionalmente tres formas de escrita: \"hiragana\", \"katakana\", e \"kanji\", e ademais actualmente utilizase o r\u014dmaji. O \"r\u014dmaji\" ref\u00edrese ao uso do alfabeto latino (para transliteraci\u00f3ns). Xa a escrita com\u00fan xaponesa mestura os tres outros sistemas: o \"katakana\" e o \"hiragana\" son silabarios, e o \"kanji\" \u00e9 unha adaptaci\u00f3n dos logogramas da escrita chinesa.\n\u00c9 unha lingua aglutinante e caracter\u00edzase por un sistema complexo de construci\u00f3ns honor\u00edficas, que reflicten a natureza xer\u00e1rquica da sociedade xaponesa, con formas verbais e vocabularios particulares que var\u00edan de acordo co \"status\" relativo entre interlocutores. O repertorio de fonemas da lingua xaponesa \u00e9 relativamente pequeno, e ten diferenciaci\u00f3n l\u00e9xica baseada nun sistema de entoaci\u00f3n.\nA lingua xaponesa sufriu influencia importante da lingua chinesa por un m\u00ednimo de 1.500 anos. Moito do vocabulario importouse da lingua chinesa ou foi creado base\u00e1ndose en modelos chineses.\nClasificaci\u00f3n ling\u00fc\u00edstica.\nO idioma xapon\u00e9s agr\u00fapase, xuntamente con outros idiomas minoritarios do Xap\u00f3n, na familia ling\u00fc\u00edstica das linguas xap\u00f3nicas. En \u00e1mbito m\u00e1is estendido, \u00e9 com\u00fan clasificar o xapon\u00e9s, xunto coas linguas xap\u00f3nicas, dentro das linguas altaicas debido a un gran n\u00famero de analox\u00edas. Non se sabe, con todo, se as semellanzas son por orixe com\u00fan deses idiomas ou por converxencia.\nDistribuci\u00f3n xeogr\u00e1fica.\nA\u00ednda que se fala case que exclusivamente no Xap\u00f3n, a lingua xaponesa ten sido e a\u00ednda \u00e9 falada noutros pa\u00edses. Cando o Xap\u00f3n ocupou as Coreas, Taiw\u00e1n, partes da China e varias illas do Pac\u00edfico, os habitantes de lugares deses pa\u00edses foron forzados a aprender a lingua xaponesa. Como resultado, a\u00ednda hai moitas persoas neses pa\u00edses que falan a lingua xaponesa, soamente ela ou tam\u00e9n as linguas locais. Al\u00e9n diso, emigrantes, a maior\u00eda viven no Brasil, onde est\u00e1 a maior comunidade xaponesa f\u00f3ra do Xap\u00f3n, en Australia (especialmente Sydney, Brisbane e Melbourne), nos Estados Unidos (notabelmente en California e en Hawai), tam\u00e9n falan xapon\u00e9s con frecuencia. Tam\u00e9n hai unha pequena comunidade en Davao, Filipinas. Os descendentes dos emigrantes (co\u00f1ecidos como \"nikkei\", \u65e5\u7cfb, lit. \"descendentes de xaponeses\"), por\u00e9n, raramente falan fluentemente a lingua xaponesa. Est\u00edmase que cerca dalg\u00fans mill\u00f3ns de non xaponeses estean estudando a lingua.\n\"Status\" oficial.\nO xapon\u00e9s \u00e9 a lingua oficial do Xap\u00f3n e soamente neste pa\u00eds ela ten tam\u00e9n \"status\" de lingua oficial de traballo.\nHai d\u00faas formas da lingua consideradas padr\u00f3ns: \"hy\u014djungo\" (\u6a19\u6e96\u8a9e) ou xapon\u00e9s padr\u00f3n e \"ky\u014dts\u016bgo\" (\u5171\u901a\u8a9e) ou xapon\u00e9s com\u00fan. A pol\u00edtica gobernamental do Xap\u00f3n modernizou a lingua e, con iso, a distinci\u00f3n entre eses dous padr\u00f3ns foise atenuando co tempo.\nO xapon\u00e9s padr\u00f3n pode tam\u00e9n ser dividido en \"bungo\" (\u6587\u8a9e), lit. \"lingua literaria\", e \"k\u014dgo\" (\u53e3\u8a9e), \"lingua oral\", que te\u00f1en regras diferentes de gram\u00e1tica e algunha variaci\u00f3n canto ao vocabulario. \"Bungo\" foi o m\u00e9todo principal de escribir xapon\u00e9s ata fins dos anos 1940 e a\u00ednda ten relevancia entre historiadores, acad\u00e9micos e avogados (moitas leis xaponesas que remaneceron despois da segunda guerra mundial a\u00ednda est\u00e1n escritas en \"bungo\", a\u00ednda que haxa esforzos en modernizalas a escrita). \"K\u014dgo\" \u00e9 o m\u00e9todo predominante de se falar e escribir xapon\u00e9s nos d\u00edas actuais, a\u00ednda que a gram\u00e1tica e o vocabulario rexido por \"bungo\" a\u00ednda apareza de vez en cando para efecto po\u00e9tico.\nDialectos.\nExisten dialectos varios. A profusi\u00f3n \u00e9 debida ao terreo monta\u00f1oso do arquip\u00e9lago e \u00e1 longa historia de illamento interno e externo do pa\u00eds. Os dialectos, en xeral, difiren en termos de entoaci\u00f3n, morfolox\u00eda inflexiva, vocabulario, uso das part\u00edculas e pronuncia. Alg\u00fans dialectos, a\u00ednda que sexa m\u00e1is raro, var\u00edan ata no repertorio de vogais.\nOs dialectos das rexi\u00f3ns menos centrais, como os dialectos de T\u014dhoku ou Tsushima, poden ser inintelix\u00edbeis para persoas doutras partes do pa\u00eds. O dialecto usado en Kagoshima, na illa Ky\u016bsh\u016b, ao sur, \u00e9 famosa por ser inintelix\u00edbel non s\u00f3 para falantes do xapon\u00e9s padr\u00f3n mais tam\u00e9n para persoas que viven en rexi\u00f3ns de Ky\u016bsh\u016b veci\u00f1as \u00e1 Kagoshima. Kansai-ben, un grupo de dialectos da rexi\u00f3n centro-oeste do Xap\u00f3n, \u00e9 falado por moitos xaponeses; o dialecto de Osaca, en particular, as\u00f3ciase co humor, e por iso moitos comediantes usan frases no dialecto de Osaka para dar senso de humor \u00e1 ocasi\u00f3n.\nAs linguas ryukyuanas f\u00e1lanse nas illas Ryukyu. Non son soamente inintelix\u00edbeis a xaponeses, sen\u00f3n que bastante incomprens\u00edbeis entre falantes de diferentes dialectos ryukyuanos. Debido \u00e1 proximidade entre o ryukyuano e o xapon\u00e9s, son \u00e1s veces considerados s\u00f3 dialectos, a\u00ednda que os acad\u00e9micos modernos consid\u00e9ranos linguas separadas.\nRecentemente, o xapon\u00e9s padr\u00f3n volveuse prevalente en todo o Xap\u00f3n, non s\u00f3 grazas \u00e1 televisi\u00f3n e \u00e1 radio, mais tam\u00e9n pola mobilidade crecente dentro do pa\u00eds debida aos sistemas viarios, de trens e aeroviario. Os xaponeses novos xeralmente falan o seu dialecto local e a lingua padr\u00f3n, mais, na maior\u00eda das veces, o dialecto local est\u00e1 influenciado polo dialecto padr\u00f3n, cre\u00e1ndose versi\u00f3ns rexionais do xapon\u00e9s \"padr\u00f3n\".\nHistoria dos dialectos.\nAs variantes do idioma foron confirmadas desde o antigo Xap\u00f3n, a trav\u00e9s do Man'y\u014dsh\u016b. Coa modernizaci\u00f3n do xapon\u00e9s na parte tard\u00eda do s\u00e9culo XIX, o goberno promoveu o uso do xapon\u00e9s est\u00e1ndar o cal fixo que este dialecto non s\u00f3 sexa altamente co\u00f1ecido s\u00f3 no Xap\u00f3n sen\u00f3n tam\u00e9n en todo o mundo. O idioma foi cambiando ao fusionarse diversos dialectos e recibir influencia doutras linguas.\nVariantes hist\u00f3ricas.\nA historia da lingua xaponesa ad\u00f3itase dividir en catro per\u00edodos diferentes.\nInfluencias.\nAlgunhas das similitudes l\u00e9xicas entre as linguas austronesias e o xapon\u00e9s poder\u00edan deberse \u00e1 influencia adstrato dalgunhas linguas, a\u00ednda que a evidencia en favor da devandita influencia prehist\u00f3rica non \u00e9 conclu\u00ednte. A partir do s\u00e9culo VII si \u00e9 notoria a influencia da cultura chinesa no Xap\u00f3n e a adopci\u00f3n nesta lingua de numerosos pr\u00e9stamos l\u00e9xicos procedentes do idioma chin\u00e9s para designar conceptos t\u00e9cnicos e culturais asociados \u00e1 influencia chinesa. O chin\u00e9s cl\u00e1sico \u00e9 ao xapon\u00e9s, algo similar ao que as ra\u00edces de orixe grega son \u00e1s linguas europeas: unha fonte de elementos l\u00e9xicos para formar neoloxismos. O propio sistema de escritura xaponesa \u00e9 en si mesmo unha mostra da influencia cultural chinesa no xapon\u00e9s.\nA partir do s\u00e9culo XVI o xapon\u00e9s adoptar\u00e1 alg\u00fans termos procedentes do portugu\u00e9s, do espa\u00f1ol, do neerland\u00e9s e doutras linguas de colonizaci\u00f3n europea. E a partir do s\u00e9culo XX a influencia do ingl\u00e9s como fonte de novos pr\u00e9stamos ao xapon\u00e9s \u00e9 hexem\u00f3nica.\nDescrici\u00f3n ling\u00fc\u00edstica.\nFonolox\u00eda.\nTen cinco vogais e dezaseis consoantes e \u00e9 moi restritiva na formaci\u00f3n de s\u00edlabas. O acento \u00e9 musical, con dous tons diferentes: alto e baixo.\nO sistema sistema fonol\u00f3xico xapon\u00e9s consta de cinco vogais, que est\u00e1n escritas con caracteres latinos: \"a, i, u, e, o\", segundo a orde tradicional. Pron\u00fancianse o mesmo que en galego / a, e, i, o / ag\u00e1s o \"u\" /\u026f/, que se pronuncia cos beizos estendidos, \u00e9 dicir, \u00e9 unha vogal non redondeada.\nAs vogais poden ser normais ou longas, nese caso te\u00f1en unha duraci\u00f3n dobre do normal e consid\u00e9ranse s\u00edlabas separadas.\nOs fonemas conson\u00e1nticos son dezaseis ou quince, segundo se considere ou non que o \"sokuon\" corresponde a unha consoante xeminada ou ao arquifonema /Q/, representado na escrita polo s\u00edmbolo \"sokuon\" que adopta o mesmo son conson\u00e1ntico que o segue ou \u00e1s veces pron\u00fanciase como oclusi\u00f3n glotal. A conta de sons \u00e9 moito maior se contamos os al\u00f3fonos de aparici\u00f3n consistente, representados entre par\u00e9nteses na t\u00e1boa seguinte. Tam\u00e9n se debe considerar que os pr\u00e9stamos tomados doutras linguas do s\u00e9culo XX, especialmente o ingl\u00e9s, poden manter os fonemas f\u00f3ra do inventario tradicional.\nUn fen\u00f3meno fon\u00e9tico com\u00fan no xapon\u00e9s \u00e9 o ensordecemento das vogais /\u026f/ e /i/ (alteraci\u00f3n da vogal sonora en vogal murmurada debido ao contexto) cando se atopan en posici\u00f3n non acentuada entre consoantes xordas. \u00c9 o caso de moitas terminaci\u00f3ns \"desu\" e \"masu\" en conxugaci\u00f3ns verbais, que se escoitan como \"dess\" e \"mass\" respectivamente. \nOutro fen\u00f3meno particular, frecuente e moi complexo \u00e9 o rendaku, que consiste na sonorizaci\u00f3n dunha consoante xorda en palabras compostas nativas:\nA /k/ xorda do segundo kuni conv\u00e9rtese na s\u00faa contraparte sonora /g/. Por tanto, non se pronuncia */kunikuni/, como poder\u00eda esperarse, sen\u00f3n /kuniguni/ o cal significa \u00abpa\u00edses\u00bb.\nEn xapon\u00e9s existen unidades de tempo ou moras, cada unha da mesma duraci\u00f3n, que no xapon\u00e9s est\u00e1ndar condicionan procesos como a formaci\u00f3n de s\u00edlabas, de palabras e a acentuaci\u00f3n. Unha mora pode estar formada por:\nAs s\u00edlabas soamente poden formarse cunha ou d\u00faas destas moras e tanto N como Q s\u00f3 poden aparecer en final de s\u00edlaba, de modo que son posibles s\u00edlabas monomoraicas como \"no\", \"a\" ou \"myu\" e bimoraicas como \"\u012b\" (i.i), \"on\" (ou.N), \"ky\u016b\" (kyu.u), pero non \u00e9 posible unha secuencia m\u00e1is longa; as\u00ed, unha palabra como o pr\u00e9stamo \"rain\" conv\u00e9rtese nun bis\u00edlabo (ra-i.N) porque non se permite a presenza de catro mours nunha soa s\u00edlaba (*ra.i.N).\nGram\u00e1tica.\nO xapon\u00e9s \u00e9 unha lingua de estrutura aglutinante que combina diversos elementos ling\u00fc\u00edsticos en palabras simples. Cada un destes elementos ten unha significaci\u00f3n fixa e apta para existir separadamente. O xapon\u00e9s \u00e9 case exclusivamente sufixante, con moi poucos prefixos, por exemplo, os honor\u00edficos o-(\u304a), go- (\u3054), polo que os \u00fanicos procesos para a formaci\u00f3n de palabras son a composici\u00f3n e a derivaci\u00f3n mediante sufijos.\nA gram\u00e1tica do idioma xapon\u00e9s \u00e9 moi diferente da do galego. Algunhas das s\u00faas caracter\u00edsticas son:\nNota: \u3058\u3083\u3042\u308a\u307e\u305b\u3093(Ja arimasen) e \u3067\u306f\u3042\u308a\u307e\u305b\u3093(dewa arimasen) poden pronunciarse \u3058\u3083\u3042\u308a\u307e\u3078\u3093(Ja arimahen) e \u3067\u306f\u3042\u308a\u307e\u3078\u3093(Dewa arimahen) respectivamente.\nExemplos de adxectivos \"ikeiy\u014dshi\" e \"nakeiy\u014dshi\":\nPositivo\nNegativo\nNota: Se se quere soar informal \u3067\u3059 desu (verbo ser ou estar) debe cambiarse por \u3060 (da).\nEscritura.\nA escritura xaponesa est\u00e1 baseada en dous sistemas de ortograf\u00eda:\nPor exemplo:\nO kanji \u6c34('auga')\u3000ten d\u00faas lecturas: Lectura Kun \u307f\u305a (mizu) e Lectura On \u30b9\u30a4 (sui)\nO kanji \u72ac('can')\u3000ten d\u00faas lecturas: Lectura Kun \u3044\u306c (inu) e Lectura On \u30b1\u30f3 (ken)\nEn xapon\u00e9s os chamados \u00absons impuros\u00ab(\"b\", \"d\", \"g\", \"z\") f\u00f3rmanse engadindo unha marca chamada \u00abten ten\u00bb ou \"nigori\" (\u6fc1\u308a ou pode ser escrito \u306b\u3054\u308a) que consiste en d\u00faas li\u00f1as no extremo superior dereito en forma vertical, ao car\u00e1cter do \u00abson puro\u00bb correspondente (en \"h\", \"t\", \"k\", \"s\", respectivamente). Os caracteres en \"p\" (\u00abson medio impuro\u00bb) f\u00f3rmanse engadindo aos caracteres en \"h\" unha marca similar a un pequeno c\u00edrculo, chamado \"maru\".\nExemplos de \u00abten ten\u00bb ou \"nigori\": \u304e, \u3054, \u3052, \u3050, \u304c (con \"nigori\": gi, go, ge, gu e ga respectivamente) (sen \"nigori\": ki, ko, ke, ku, ka)\nExemplos de \"maru\": \u3074, \u307d, \u307a, \u3077, \u3071 (con \"maru\": pi, pa, pe, pu, po) (sen \"maru\": hi, ho, he, fu, ha)\nDebido a raz\u00f3ns fon\u00e9ticas chamadas \"rendaku on\", algunhas palabras poden cambiar un son puro inicial por un impuro (por exemplo: \u8cb7\u3044\u7269\u888b, \u00abkaimonobukuro\u00bb (\u00abbolsa de compras\u00bb en oposici\u00f3n a \"kaimono fukuro\"). Ademais, un \u00abchi\u00bb ou \u00abtsu\u00bb final pode facer que unha palabra se xunte coa seguinte, dobrando o son conson\u00e1ntico inicial desta. Por exemplo, \"ichi\" + \"ka\" --&gt; \"ikka\". A consoante dobre, na escritura, v\u00e9n precedida dun pequeno car\u00e1cter \"tsu\"."}
{"id": "17950", "revid": "5863", "url": "https://gl.wikipedia.org/wiki?curid=17950", "title": "Enrique Gil y Carrasco", "text": "Enrique Gil y Carrasco, nado en Vilafranca do Bierzo en 1815 e finado en Berl\u00edn en 1846, foi un escritor rom\u00e1ntico do Bierzo.\nTraxectoria.\nNaceu o 15 de xullo de 1815 no Bierzo, a\u00ednda que seu pai era da provincia de Soria e a s\u00faa nai da provincia de Zamora. En 1823 a s\u00faa familia trasladouse a Ponferrada. Estudou al\u00ed cos agosti\u00f1os e en 1829 marcha a Astorga para continuar os seus estudos no seu seminario. En 1832 matriculouse na Universidade de Valladolid. En 1836 trasladouse a Madrid e participa no faladoiro literario do Parnasillo, onde co\u00f1eceu escritores como Jos\u00e9 de Espronceda, Mariano Jos\u00e9 de Larra ou Jos\u00e9 Zorrilla. Al\u00ed comezou a escribir poemas, publicados en peri\u00f3dicos como \"El Espa\u00f1ol\" ou \"Semanario Pintoresco Espa\u00f1ol\", onde en 1840 apareceu por entregas \"El lago de Carucedo.\" Nese ano obt\u00e9n unha praza de axudante na Biblioteca Nacional. En 1844 trasladouse a Berl\u00edn como secretario da embaixada espa\u00f1ola. Morreu de tuberculose pulmonar o 22 de febreiro de 1846.\nObra.\nEnrique Gil y Carrasco publicou un total de 32 poemas: o primeiro, \"Una gota de roc\u00edo\", publicouse en decembro de 1837. Nos seus poemas destacan os temas da natureza, a morte, o esquecemento, a saudade nunha poes\u00eda de car\u00e1cter intimista. Escribiu tam\u00e9n artigos costumistas na prensa da \u00e9poca a partir de 1839 en \"El Semanario Pintoresco Espa\u00f1ol\".\nPero sobre todo co\u00f1\u00e9cese a Gil y Carrasco como autor de novelas e relatos. En 1838 apareceu, en \"El Correo Nacional\", \"El anochecer en San Antonio de la Florida\", un relato autobiogr\u00e1fico. \"El lago de Carucedo\" (1840) \u00e9 un relato hist\u00f3rico que acontece no s\u00e9culo XV.\nEn 1844 publicou \"El Se\u00f1or de Bembibre\", novela considerada obra epigonal do movemento rom\u00e1ntico. O libro est\u00e1 escrito baixo a influencia da desamortizaci\u00f3n de Mendiz\u00e1bal, e con recursos literarios tirados, en parte, de Walter Scott."}
{"id": "17954", "revid": "158", "url": "https://gl.wikipedia.org/wiki?curid=17954", "title": "Polaco", "text": ""}
{"id": "17955", "revid": "15490", "url": "https://gl.wikipedia.org/wiki?curid=17955", "title": "Joan Manuel Serrat", "text": "Joan Manuel Serrat i Teresa, nado no barrio de El Poble-sec (Barcelona) o 27 de decembro de 1943, \u00e9 un cantautor catal\u00e1n. Tr\u00e1tase dunha das figuras m\u00e1is destacadas da canci\u00f3n moderna tanto en lingua catal\u00e1 como en castel\u00e1n. A s\u00faa obra cont\u00e9n influencias doutros poetas como Mario Benedetti, Antonio Machado, Miguel Hern\u00e1ndez, Rafael Alberti, Federico Garc\u00eda Lorca, Pablo Neruda ou Le\u00f3n Felipe; as\u00ed como de x\u00e9neros diversos como o folclore catal\u00e1n, a copla andaluza, o tango, o bolero e do cancioneiro popular da Am\u00e9rica Latina, con versi\u00f3ns de canci\u00f3ns de Violeta Parra e V\u00edctor Jara. \u00c9 un dos pioneiros da \"Nova Can\u00e7\u00f3\" catal\u00e1. Joan Manuel Serrat \u00e9 co\u00f1ecido tam\u00e9n cos alcumes de \"El noi del Poble-sec\" (o seu barrio natal) e o \"Nano\" na Arxentina.\nTraxectoria.\nNaceu no seo dunha familia obreira de pai catal\u00e1n e nai aragonesa. Estudou peritaxe agr\u00edcola en Barcelona e en 1964 matriculouse na Facultade de Ciencias Biol\u00f3xicas. Nese mesmo ano participou nun programa de Radio Barcelona tocando coa guitarra unha das s\u00faas composici\u00f3ns, Miquel Porter escoita os seus temas e ofrecelle entrar en Els Setze Jutges, un grupo de cantautores que ti\u00f1an como funci\u00f3n impulsar a Nova Can\u00e7o e normalizar o uso do catal\u00e1n, e gravar o seu primeiro disco que cont\u00e9n o tema \"Una guitarra\" que se far\u00eda co\u00f1ecido en pouco tempo e que foi o primeiro cantautor da Nova Can\u00e7o en facerse popular. Isto quedou confirmado no seu segundo disco \"Ara que tinc vint anys\" (1966), co terceiro disco, tam\u00e9n de 1966, que cont\u00e9n temas como \"Me\u2019n vaig a peu'\", \"Paraules d\u2019amor\" e \"Can\u00e7\u00f3 de matinada\" faise co\u00f1ecido en toda Espa\u00f1a.\nEn 1967 celebra o seu primeiro recital en solitario no Palau de la M\u00fasica. En 1967 publica o seu primeiro LP con canci\u00f3ns xa editadas previamente e outras novas como \"Balada per a un trobador\", \"Els vells amants\", \"Els titelles\", \"Can\u00e7\u00f3 de bressol\" (na que se incl\u00fae unha estrofa popular, cantada en castel\u00e1n, que lle trae as primeiras cr\u00edticas nos sectores m\u00e1is ling\u00fcisticamente puristas da canci\u00f3n) e \"La tieta\".\nCando Joan Manuel Serrat anuncia que cantar\u00e1 tam\u00e9n en castel\u00e1n, no seo da Nova Can\u00e7o f\u00f3rmanse d\u00faas frontes irreconciliables, as que apoian o monoling\u00fcismo (Raimon, Quico Pi de la Serra, Maria del Mar Bonet) e as partidarias do biling\u00fcismo (Guillermina Motta, Salvador Escamilla, Enric Barbat). Para alg\u00fans a elecci\u00f3n de Serrat como representante de Espa\u00f1a para o Festival de Eurovisi\u00f3n foi un premio do r\u00e9xime pola s\u00faa castelanizaci\u00f3n, receoso como estaba o r\u00e9xime franquista do \u00e9xito das canci\u00f3ns catal\u00e1s en todo o estado. Pero o final elixiuse a Massiel para representar a Espa\u00f1a, segundo a versi\u00f3n maioritariamente aceptada por negarse Serrat a cantar en castel\u00e1n, quizais para recuperar o seu p\u00fablico m\u00e1is catalanista, pero esta versi\u00f3n non ten en conta que Serrat xa gravara o tema (en castel\u00e1n) e mesmo actuara no equivalente a un videoclip actual. O certo \u00e9 que, despois diso, durante anos estivo vetado na TVE.\nEn 1969 realiza a primeira xira por Am\u00e9rica e alterna a gravaci\u00f3n de canci\u00f3ns en catal\u00e1n e castel\u00e1n, a\u00ednda que co tempo ser\u00e1 esta a lingua que predomine nas s\u00faas gravaci\u00f3ns. En 1970 p\u00e9chase no Mosteiro de Montserrat, con outros intelectuais, en protesta polo proceso de Burgos. Nese ano aparece o disco \"Serrat 4\", para moitos o seu \u00e1lbum m\u00e1is maduro. A\u00ednda que m\u00e1is co\u00f1ecido ser\u00e1 \"Mediterr\u00e1neo\" (1971). En 1973 volve aparecer na TVE e en 1974 grava \"Miguel Hern\u00e1ndez\", con textos deste autor. En 1975 logo dunhas declaraci\u00f3ns feitas en M\u00e9xico sobre os fusilamentos do mes de setembro anterior tivo que se manter no exilio durante un ano. En 1976 act\u00faa en Par\u00eds e nese ano volta do exilio e fai unha xira triunfal polos barrios de Barcelona que ten o seu cumio nun recital no Palau d'Esports de Montju\u00efc. En 1977, despois de varios anos, aparece un disco en catal\u00e1n, \"Res no \u00e9s mesqu\u00ed\" e en 1980 aparece \"Tal com raja\".\nEn 1997 gravou con Juan Pardo o tema \"Anduri\u00f1a\" no seu LP \"Alma Galega\".\nReco\u00f1ecementos.\nEn 2011, foi nomeada doutora honoris causa pola Universidade Pompeu Fabra de Barcelona.\nDiscograf\u00eda.\nA totalidade da s\u00faa discograf\u00eda en disco de vinilo foi editada en CD en 1990, 2000 e 2007. O seu \u00faltimo disco de longa duraci\u00f3n editado en formato vinilo foi \"Banda sonora d'un temps, d'un pa\u00eds\"."}
{"id": "17956", "revid": "102241", "url": "https://gl.wikipedia.org/wiki?curid=17956", "title": "Lingua checa", "text": "O checo \u00e9 unha das linguas eslavas do oeste de Europa, xunto co polaco, eslovaco e o sorabo. Falado por un total duns 12 mill\u00f3ns de persoas, principalmente na Rep\u00fablica Checa (nas d\u00faas provincias da Bohemia e Moravia e na parte meridional da Silesia) por cerca de 9,5 mill\u00f3ns de persoas. Hai tam\u00e9n comunidades illadas nos pa\u00edses veci\u00f1os: en Austria hai unha comunidade de 20.000 falantes en Viena, en Roman\u00eda hai seis lugares onde o checo \u00e9 a lingua propia como resultado dunha inimigraci\u00f3n no s\u00e9culo XIX, en 2002 eran case 4000, na Voivodina o checo \u00e9 oficial no concello de Bela Crkva, onde se sit\u00faa a pequena aldea de \u010ce\u0161ko Selo, na cal a maior\u00eda dos seus 46 habitantes son de lingua checa. Existen importantes minor\u00edas formadas por inmigrantes en Alema\u00f1a, Estados Unidos, Eslovaquia e outros pa\u00edses.\nO checo utiliza o alfabeto latino con sinais diacr\u00edticas para a s\u00faa escrita. A fonolox\u00eda do checo pode ser dif\u00edcil para falantes doutras linguas. Por exemplo, algunhas palabras non parecen ter vogais: \"ztvrdl\" (endurecido), \"scvrkl\" (afondado), \"blb\" (bobo), \"vlk\" (lobo), e \"smrt\" (morte). Hai un exemplo popular disto na frase \"str\u010d prst skrz krk\" que significa \"meter un dedo na t\u00faa gorxa\".\nAs linguas checa e eslovaca son mutuamente intelix\u00edbeis e pr\u00f3ximas na escrita, mais difiren fon\u00e9tica e gramaticalmente. A maior\u00eda dos adultos eslovacos e checos son capaces de comprenderse mutuamente sen dificultade, tendo estado en contacto coas d\u00faas linguas por medio da radio e da televisi\u00f3n nacionais, ata a partici\u00f3n de Checoslovaquia no 1993. Aqueles que non viviron esta situaci\u00f3n, en particular os m\u00e1is novos, poden experimentar dificultades de comprensi\u00f3n.\nHistoria.\nOs primeiros escritos datan do s\u00e9culo X, xeralmente en forma de palabras soltas e inserci\u00f3ns en textos latinos, tal como moitas outras linguas europeas tam\u00e9n fixeron as s\u00faas primeiras aparici\u00f3ns.\nMais as principais caracter\u00edsticas do checo datan do s\u00e9culo XIII ou un pouco antes, a\u00ednda que a s\u00faa forma moderna d\u00e9bese moito a certas mudanzas lentas que ocorreron nos s\u00e9culos XIV e XV. A linguaxe escrita baseouse na variedade do checo falada no principal centro cultural da naci\u00f3n, Praga (onde se fundou a universidade en 1348). O texto literario m\u00e1is antigo \u00e9 un himno de catro estrofas inclu\u00eddo nun c\u00f3dice latino da segunda metade do s\u00e9culo XIII que di as\u00ed:\nQue traducido ser\u00eda:\nA supresi\u00f3n da cultura checa, asociada \u00e1 Contrarreforma, durou ata o s\u00e9culo XVIII cando se restabeleceu o contacto con fontes occidentais e emerxeu un renacemento rom\u00e1ntico, per\u00edodo que culminou coa revoluci\u00f3n de 1848. Desde o s\u00e9culo XIX ata o inicio da segunda guerra mundial, o checo foi o veh\u00edculo dunha rica e extensa literatura de todos os x\u00e9neros, especialmente poes\u00eda e novela.\nA lingua normativa bas\u00e9ase na codificaci\u00f3n de Josef Dobrovsky, feita no s\u00e9culo XIX e modelada sobre o checo do s\u00e9culo XVI. O checo normativo \u00e9, ent\u00f3n, unha creaci\u00f3n semiartificial arcaica en moitos aspectos e bastante evolucionada noutros, o que xera unha tensi\u00f3n entre a lingua literaria moderna e o checo falado, usualmente co\u00f1ecido como checo com\u00fan.\nDialectos.\nOs dialectos checos div\u00eddense en dous grandes grupos:\nO dialecto que se co\u00f1ece como checo com\u00fan \u00e9 o que se fala na Bohemia Central, sobre todo en Praga.\nEscrita.\nUtil\u00edzase o alfabeto latino con sinais diacr\u00edticos. A ortograf\u00eda racionalizouse primeiro por Jan Hus no s\u00e9culo XIV, e despois polos monxes checos no s\u00e9culo XVI para facer a s\u00faa traduci\u00f3n da Biblia."}
{"id": "17957", "revid": "6939", "url": "https://gl.wikipedia.org/wiki?curid=17957", "title": "Ingl\u00e9s", "text": "O termo Ingl\u00e9s pode referirse a:"}
{"id": "17958", "revid": "23204", "url": "https://gl.wikipedia.org/wiki?curid=17958", "title": "Afar", "text": ""}
{"id": "17963", "revid": "5863", "url": "https://gl.wikipedia.org/wiki?curid=17963", "title": "El Diario de Lugo", "text": "El Diario de Lugo foi un xornal que se publicou en Lugo entre 1876 e 1884.\nHistoria e caracter\u00edsticas.\nSubtitulado \"Peri\u00f3dico pol\u00edtico y de intereses generales\", apareceu en 1872 para desaparecer aos poucos n\u00fameros. Volveu aparecer xa definitivamente o 1 de outubro de 1876. Fundado e dirixido polo impresor Antonio Villamar\u00edn. Os domingos sa\u00eda co suplemento literario \"El Domingo del Diario\", que o 21 de setembro de 1879 pasou a denominarse \"Hoja Literaria\", e no que colaboraron Manuel Curros Enr\u00edquez, Manuel Murgu\u00eda, Emilia Pardo Baz\u00e1n. Aureliano Pereira foi un dos principais animadores do diario. Polo seu car\u00e1cter liberal e anticlerical tivo que pechar, logo dunha confrontaci\u00f3n coa diocese, o 4 de outubro de 1884. Foi continuado por \"El Regional\"."}
{"id": "17966", "revid": "5863", "url": "https://gl.wikipedia.org/wiki?curid=17966", "title": "Almanaque Gallego", "text": "O Almanaque Gallego foi unha publicaci\u00f3n anual que se editou en Buenos Aires entre 1898 e 1927, editada por Manuel Castro L\u00f3pez. A\u00ednda que predominan os textos en castel\u00e1n, o galego est\u00e1 ben representado no almanaque.\nDescrici\u00f3n.\nEntre os colaboradores estaban Cayetano Aldrey Salvado, Manuel Bares Gir\u00e1ldez, Alfredo Bra\u00f1as, Xos\u00e9 Mar\u00eda Cao Luaces, Eugenio Carr\u00e9 Aldao, Fortunato Cruces, Julio D\u00e1vila, Manuel P\u00e9rez P\u00e9rez (Numael Ezper), Alfredo Fern\u00e1ndez, Manuel L\u00f3pez Lorenzo, Andr\u00e9s Mart\u00ednez Salazar, Eduardo Pondal, Jos\u00e9 Rodr\u00edguez Carracido, Bernardo Rodr\u00edguez Ribeira, Jos\u00e9 Salgado Rodr\u00edguez, Galo Salinas, Francisco Tettamancy, Florencio Vaamonde, Avelina Valladares, Marcial Valladares, Indalecio Varela Lenzano ou Adolfo V\u00e1zquez G\u00f3mez.\nNo \"Almanaque Gallego\" para 1923 publicouse por primeira vez o \"Conto gallego\" de Rosal\u00eda de Castro. Noutros volumes reproduc\u00edronse cadros de Ovidio Murgu\u00eda e ilustraci\u00f3ns de Alfonso Daniel Rodr\u00edguez Castelao.\nCons\u00e9rvanse alg\u00fans exemplares do Almanaque Galego nas bibliotecas das seguintes instituci\u00f3n:"}
{"id": "17967", "revid": "22570", "url": "https://gl.wikipedia.org/wiki?curid=17967", "title": "Variedade diastr\u00e1tica", "text": "Son as variaci\u00f3ns na lingua segundo a clase social \u00e1 que pertenza o falante.\nTradicionalmente vense desenvolvendo unha distinci\u00f3n, que resulta insuficiente, entre:\nEsta clasificaci\u00f3n resulta insuficiente; en primeiro lugar, porque hai unha serie de graos intermedios entre o nivel culto e o vulgar; ademais, o desenvolvemento social dos falantes -a adscrici\u00f3n dun falante a unha clase social \u00e9 dificultosa e relativa- pode ampliar a s\u00faa competencia ling\u00fc\u00edstica.\nAs\u00ed e todo, \u00e9 certo que os falantes que te\u00f1en unha actividade, modo de vida ou profesi\u00f3n en com\u00fan presentan semellanzas ling\u00fc\u00edsticas que permiten observar subc\u00f3digos ou linguaxes especiais caracter\u00edzadas por teren un vocabulario peculiar, de sentido moi preciso, como os tecnolectos, sociolectos e xergas."}
{"id": "17969", "revid": "22570", "url": "https://gl.wikipedia.org/wiki?curid=17969", "title": "Sociolecto", "text": "Un sociolecto \u00e9 unha linguaxe empregada por determinados grupos sociais (estudantado, delicuentes...). Caracter\u00edxase por funcionar como marca autoidentificadora do propio grupo, ata o punto de poder ser esot\u00e9rica (empregada para non ser entendida), \u00e9 dicir, ter finalidade cr\u00edptica (coincidindo cas xergas).\nDist\u00ednguense das xergas en que o seu vocabulario \u00e9 o mesmo c\u00f3 da lingua com\u00fan, a\u00ednda que alterado por procedementos como:\nMoitos dos termos acaban por ser co\u00f1ecidos -e mesmo admitidos- na lingua com\u00fan, polo que aparece un noco termo para non restaurar a finalidade identificadora ou cr\u00edptica."}
{"id": "17970", "revid": "785", "url": "https://gl.wikipedia.org/wiki?curid=17970", "title": "Xerga", "text": "As xergas ou argots son unha linguaxe falada propia de determinados oficios tradicionais, de car\u00e1cter esot\u00e9rico ou cr\u00edptico (s\u00f3 co\u00f1ecida polos membros do grupo) que a utiliza para se diferenciar e afirmar como grupo as\u00ed como para evitar ser comprendido polos demais.\nNestas linguas mest\u00faranse palabras galegas propias cun significado modificado, neoloxismos e deformaci\u00f3ns. Sempre foron transmitidas por v\u00eda oral e s\u00f3 na primeira metade do s\u00e9culo XX comezaron a ser rexistradas por escrito.\nAlgunhas xergas.\nNa lingua galega existen varias xergas profesionais que reciben o nome de \"verbos\", \"verbas\" ou \"lat\u00edns\" e que est\u00e1n en proceso de desaparici\u00f3n."}
{"id": "17971", "revid": "23204", "url": "https://gl.wikipedia.org/wiki?curid=17971", "title": "Barallete", "text": "O barallete \u00e9 a xerga utilizada polos afiadores do concello ourens\u00e1n de Nogueira de Ramu\u00edn para se comunicar entre eles. A finalidade da fala era a de evitar a comprensi\u00f3n por parte das persoas que non pertencesen ao gremio. Esta xerga tam\u00e9n era utilizada por m\u00fasicos e por outros profesionais ambulantes, como follateiros ou paraugueiros ourens\u00e1ns.\nHai unha serie de trazos b\u00e1sicos que caracterizan o barallete:"}
{"id": "17972", "revid": "197", "url": "https://gl.wikipedia.org/wiki?curid=17972", "title": "Xiria", "text": ""}
{"id": "17974", "revid": "23204", "url": "https://gl.wikipedia.org/wiki?curid=17974", "title": "Sumo", "text": "O sumo (\u76f8\u64b2 sum\u014d ou \u5927\u76f8\u64b2 \u014czum\u014d - en xapon\u00e9s) \u00e9 unha loita de competici\u00f3n de orixe xaponesa. Dous atletas (\"rikishi\") compiten nunha area circular (\"dohyo-\") e o primeiro en tocar o chan con calquera parte do corpo excepto os p\u00e9s ou tam\u00e9n pisar f\u00f3ra do dohyo- perde a loita. Un \"rikishi\" tam\u00e9n perde a loita se aplica un golpe prohibido. O sumo \u00e9 moi antigo e, a pesar de ser un deporte, conserva rituais xintoistas.\nA xerarquia dos practicantes de sumo d\u00e1se nos seguintes grupos (en orde decrecente): Makuuchi, Juryo, Makushita, Sandanme, Jonidan e Jonokuchi. S\u00f3 os \"rikishi\" das d\u00faas categor\u00edas superiores reciben salarios."}
{"id": "17978", "revid": "15490", "url": "https://gl.wikipedia.org/wiki?curid=17978", "title": "Bram Stoker", "text": "Bram Stoker, nado en Clontarf (Dubl\u00edn) o 8 de novembro de 1847 e finado en Londres o 20 de abril de 1912, foi un escritor irland\u00e9s autor de grandes obras de terror.\nA m\u00e1is c\u00e9lebre das s\u00faas obras \u00e9 \"Dr\u00e1cula\", lendario vampiro baseado na personalidade hist\u00f3rica de Vlad \u0162epe\u015f, co\u00f1ecido por Vlad Dacul, \"o Empalador\"."}
{"id": "17979", "revid": "181", "url": "https://gl.wikipedia.org/wiki?curid=17979", "title": "Lat\u00edn", "text": ""}
{"id": "17980", "revid": "1131", "url": "https://gl.wikipedia.org/wiki?curid=17980", "title": "Insular", "text": ""}
{"id": "17981", "revid": "89787", "url": "https://gl.wikipedia.org/wiki?curid=17981", "title": "Taras Schevchenko", "text": "Taras Hryhorovych Shevchenko (\u0422\u0430\u0440\u0430\u0441 \u0413\u0440\u0438\u0433\u043e\u0440\u043e\u0432\u0438\u0447 \u0428\u0435\u0432\u0447\u0435\u043d\u043a\u043e), nado en 1814 e finado en 1861, foi un poeta e pintor ucra\u00edno, fundador da literatura moderna ucra\u00edna e dun xeito m\u00e1is amplo da Ucra\u00edna moderna.\nTraxectoria.\nNaceu no seo dunha familia de servos da vila de Morynzi, preto de K\u00ediv (ent\u00f3n parte de Rusia). Shevchenko quedou orfo aos 11 anos, como de neno amosaba talento para a pintura, acompa\u00f1ou ao seu amo, P. Engelhardt, \u00e1s viaxes a Vilnius e San Petersburgo, onde Shevchenko recibiu clases de pintura. Alg\u00fans pintures rusos reco\u00f1eceron o seu talento e tentaron obter a s\u00faa liberdade, que conseguiron en 1838 tras pagar 2500 rublos. Nese ano conseguiu ser aceptado na Academia de Artes no estudo de Karl Briullov. En 1840 publicou a s\u00faa primeira colecci\u00f3n de poes\u00eda, \"Kobzar\", a\u00ednda que vi\u00f1a escribindo dende a s\u00faa \u00e9poca de servidume. En 1841 apareceu o poema \u00e9pico \"Haidamaky\". En 1842 publicou unha parte da traxedia \"Nykyta Hayday\" e en 1843 completa o drama \"Nazar Stodolya\". Logo do \u00e9xito desas obras Shevchenko viaxou por Ucra\u00edna e comprobou as duras condici\u00f3ns nas que viv\u00edan os seus compatriotas.\nO 22 de marzo de 1845 a Academia de Artes concedeulle o t\u00edtulo de artista e viaxou de novo \u00e1 s\u00faa terra, onde entrou en contacto con membros da Irmandade dos Santos Cirilo e Metodio, unha sociedade secreta pol\u00edtica que avogaba por amplas reformas no seo do Imperio Ruso. Det\u00edvose a Shevchenko con outros membros da irmandade o 5 de abril de 1847 tras a prohibici\u00f3n da sociedade, enviado a San Petersburgo e enviado ao exilio en Orenburg (Siberia) coa prohibici\u00f3n de escribir e pintar, tan s\u00f3 puido regresar en 1857, pero ao non poder asentarse en San Petersburgo estableceuse en Nizhnii Novgorod. En maio de 1859 obtivo permiso para ir a Ucra\u00edna, arrestado por blasfemia en xullo, ordenouselle vovear a San Petersburgo.\nTaras Sevchenko pasou os \u00fatimos anos da s\u00faa vida escribindo poes\u00eda e pintando, pero tras os anos de exilio a s\u00faa sa\u00fade resentiuse e Shevchenko morreu o 10 de marzo de 1861.\nA s\u00faa obra converteuse en c\u00e1ntigas populares que cantaba e canta o pobo ucra\u00edno e deu pulo aos novos escritores en lingua ucra\u00edna, ata ent\u00f3n considerada por moitos un dialecto do ruso."}
{"id": "17982", "revid": "25871", "url": "https://gl.wikipedia.org/wiki?curid=17982", "title": "Himno nacional de Colombia", "text": "O himno nacional de Colombia, chamado oficialmente Himno Nacional de la Rep\u00fablica de Colombia, foi realizado por Rafael Nu\u00f1ez, expresidente do pa\u00eds, pero con anterioridade o himno era \"La Guane\u00f1a\", que era unha canci\u00f3n en ritmo de Bambuco, a cal os soldados da \u00e9poca da independencia interpretaban para acompa\u00f1ar os seus per\u00edodos de combate e os seus per\u00edodos de esparcimento.\nLetra do himno de Colombia.\n\"\u00a1Oh gloria inmarcesible!\n\"\u00a1Oh j\u00fabilo inmortal!\n\"En surcos de dolores\n\"El bien germina ya\nI\n\"Ces\u00f3 la horrible noche\n\"La libertad sublime \n\"Derrama las auroras \n\"De su invencible luz. \n\"La humanidad entera, \n\"Que entre cadenas gime, \n\"Comprende las palabras \n\"Del que muri\u00f3 en la cruz\nII\n\"\"Independencia\" grita\n\"el mundo americano;\n\"se ba\u00f1a en sangre de h\u00e9roes\n\"la tierra de Col\u00f3n.\n\"Pero este gran principio:\n\"\"el Rey no se soberano\"\n\"resuena y los que sufren\n\"bendicen su pasi\u00f3n.\nIII\n\"Del Orinoco el cauce\n\"se colma de despojos;\n\"de sangre y llanto un r\u00edo\n\"se mira all\u00ed correr.\n\"En B\u00e1rbula no saben\n\"las almas ni los ojos\n\"si admiraci\u00f3n o espanto\n\"sentir o padecer.\nIV\n\"A orillas del Caribe\n\"hambriento un pueblo lucha\n\"Horrores prefiriendo\n\"a p\u00e9rfida salud.\n\"\u00a1Oh, s\u00ed! de Cartagena\n\"la abnegaci\u00f3n es mucha,\n\"y escombros de la muerte\n\"desprecia su virtud.\nV\n\"De Boyac\u00e1 en los campos\n\"el genio de la gloria\n\"con cada espiga un h\u00e9roe\n\"invicto coron\u00f3.\n\"Soldados sin coraza\n\"ganaron la victoria;\n\"su varonil aliento\n\"de escudo les sirvi\u00f3.\nVI\n\"Bol\u00edvar cruza el Ande\n\"que riegan dos oc\u00e9anos,\n\"espadas cual centellas\n\"fulguran en Jun\u00edn.\n\"Centauros indomables\n\"descienden a los llanos,\n\"y empieza a presentirse\n\"de la epopeya el fin.\nVII\n\"La trompa victoriosa\n\"en Ayacucho truena,\n\"que en cada triunfo crece\n\"su formidable s\u00f3n.\n\"En su expansivo empuje\n\"la libertad se estrena,\n\"del cielo americano\n\"formando un pabell\u00f3n.\nVIII\n\"La virgen sus cabellos\n\"arranca en agon\u00eda\n\"y de su amor viuda\n\"los cuelga del cipr\u00e9s.\n\"Lamenta su esperanza\n\"que cubre loza fr\u00eda,\n\"pero glorioso orgullo\n\"circunda su alba tez.\nIX\n\"La patria as\u00ed se forma\n\"term\u00f3pilas brotando;\n\"constelaci\u00f3n de c\u00edclopes\n\"su noche ilumin\u00f3.\n\"La flor estremecida\n\"mortal el viento hallando,\n\"debajo los laureles\n\"seguridad busc\u00f3.\nX\n\"Mas no es completa gloria\n\"vencer en la batalla,\n\"que el brazo que combate\n\"lo anima la verdad.\n\"La independencia sola\n\"el gran clamor no acalla;\n\"si el sol alumbra a todos,\n\"justicia es libertad.\nXI\n\"Del hombre los derechos\n\"Nari\u00f1o predicando,\n\"el alma de la lucha\n\"prof\u00e9tico ense\u00f1\u00f3.\n\"Ricaurte en San Mateo\n\"en \u00e1tomos volando,\n\"\"deber antes que vida\"\n\"con llamas escribi\u00f3."}
{"id": "17983", "revid": "89787", "url": "https://gl.wikipedia.org/wiki?curid=17983", "title": "Joan Maragall", "text": "Joan Maragall i Gorina, nado en Barcelona en 1860 e finado en 1911, foi un escritor catal\u00e1n.\nTraxectoria.\nNado no seo da burgues\u00eda catal\u00e1, logo de rematar o bacharelato vai facer d\u00faas viaxes, unha ao sur de Espa\u00f1a e outra a Francia que van ser claves para a s\u00faa visi\u00f3n do mundo. Enfrontado ao seu pai que quer\u00eda que seguise a tradici\u00f3n familiar e entrase no negocio familiar, ao que Maragall se negaba para dedicarse \u00e1 estudar, o que consegue en 1879 cando comeza os estudos de dereito na Universidade de Barcelona. Ao tempo que dedica horas \u00e1 lectura de libros en catal\u00e1n e castel\u00e1n, e apaixonase coa obra de Goethe. En 1881 participa nos seus primeiros Jocs Florals con \"Dins sa cambra\", que consegue un dos premios. En 1890 pasa a formar parte da redacci\u00f3n do \"Diario de Barcelona\" e ao ano seguinte casa con Clara Noble. En 1895 publica un dos seus poemas m\u00e1is populares \"La vaca cega\" no libro \"Poesies\" e neses anos colabora con \"La Renaixen\u00e7a\" e \"La Veu de Catalunya\". \"El Cant de la Senyera\" composto como himno do Orfe\u00f3 Catal\u00e1 en 1896. En 1900 aparece a primeira parte de \"El comte Arnau\" (a segunda aparecer\u00e1 en 1906 e a terceira en 1911). En \"Visions e Cants\" (1900) aparece a \"Oda a l'Espanya\". En 1904 foi proclamado mestre do Gai Saber, por ga\u00f1ar tres premios nos Jocs Florals.\nFoi membro fundador da Secci\u00f3 Filol\u00f2gica de l'Institut d'Estudis Catalans. A tem\u00e1tica na obra de Maragall \u00e9 das m\u00e1is amplas da literatura do s\u00e9culo XIX catal\u00e1, est\u00e1n presentes o amor, a natureza, o canto \u00e1 terra e \u00e1 s\u00faa cidade, as lendas, os elementos espirituais.\nRelaci\u00f3n con Galicia.\nEn 1903 visitou a cidade da Coru\u00f1a e quedou engaiolado de Galicia que xa co\u00f1ec\u00eda polas s\u00faas lecturas de Manuel Curros Enr\u00edquez. Tam\u00e9n co\u00f1ec\u00eda as teor\u00edas rexionalistas de Alfredo Bra\u00f1as. Pero non foi ata 1929 que se traduciu o primeiro poema do poeta ao galego, o \"Himno da arbre froital\". Ademais realiz\u00e1ronse tres traduci\u00f3ns \u00f3 galego do co\u00f1ecido poema \"La vaca cega\": a primeira traduci\u00f3n \u00e9 obra de Xos\u00e9 Iglesias Roura, publicada por vez primeira o 10 de xu\u00f1o de 1917 n\"'A Nosa Terra\"; a segunda, obra de Xes\u00fas Alonso Montero publicada o 16 de xu\u00f1o de 1972; e a derradeira traduci\u00f3n foi a cargo de Manuel Casado Nieto, publicada o 7 de agosto de 1981 no \"Faro de Vigo\"."}
{"id": "17984", "revid": "1131", "url": "https://gl.wikipedia.org/wiki?curid=17984", "title": "Lucy Terry", "text": "Lucy Terry, nada contra 1730 e finada en 1821, foi unha escritora en lingua inglesa.\nTraxectoria.\nFoi unha escrava negra, capturada nunha razzia en \u00c1frica cando era un nena para ser vendida como escrava en Massachusetts, ent\u00f3n colonia inglesa. En 1756 Obijah Prince un home negro libre mercou a s\u00faa liberdade e casou con ela.\nLucy \u00e9 a autora do primeiro poema escrito por un negro en Am\u00e9rica, \"Bars Fight\", unha balada que narra un ataque a d\u00faas familias brancas polos amerindios o 25 de agosto de 1746 no que morreron dous brancos, a autora claramente toma partido polos brancos e amosa desprezo para cos indios. O poema, que consta de 28 versos en transmitiuse como unha c\u00e1ntiga popular e non se recolleu por escrito ata 1855. Lucy, co\u00f1ecida polas s\u00faas habelencias de oradora, defendeu e ga\u00f1ou un caso diante a Corte Suprema de Vermont."}
{"id": "17985", "revid": "111586", "url": "https://gl.wikipedia.org/wiki?curid=17985", "title": "Espazo", "text": "O espazo conc\u00edbese comunmente como o escenario onde se sit\u00faan os obxectos f\u00edsicos, e onde transcorre a realidade.\nF\u00edsica.\nNa f\u00edsica, o espazo est\u00e1 constitu\u00eddo por vari\u00e1beis matem\u00e1ticas que caracterizan a posici\u00f3n de calquera obxecto nun sistema de coordenadas, baixo un principio de relatividade dado.\nDeste xeito, o concepto de espazo vai presentar diferenzas clave en funci\u00f3n da teor\u00eda na que se defina, sexa na f\u00edsica aristot\u00e9lica, na f\u00edsica newtoniana ou tam\u00e9n chamada f\u00edsica cl\u00e1sica, na f\u00edsica relativista ou noutras teor\u00edas recentes e a\u00ednda en discusi\u00f3n.\nEn calquera caso, a concepci\u00f3n actual do espazo na f\u00edsica conf\u00f3rmase con base \u00e1 teor\u00eda da Relatividade e \u00e1 mec\u00e1nica cu\u00e1ntica; e neste contexto resulta m\u00e1is adecuado falar de espazo-tempo que de espazo e tempo de xeito separado, como resultaba natural facer na f\u00edsica cl\u00e1sica.\nMatem\u00e1tica.\nNa matem\u00e1tica o espazo \u00e9 un conxunto, xeralmente con algunha estrutura adicional.\nNa xeometr\u00eda euclidiana e na f\u00edsica cl\u00e1sica, o Espazo euclidiano def\u00ednese como o conxunto de posici\u00f3ns que se pode describir atribu\u00edndo a cada posici\u00f3n tres coordenadas, respectadas d\u00faas condici\u00f3ns: i) valla o teorema de Pit\u00e1goras e ii) respecte a norma euclidiana. A f\u00edsica relativista considera o espazo cuatridimensional (pois considera tam\u00e9n o tempo).\nAstronom\u00eda.\nDecorrente da definici\u00f3n matem\u00e1tica, a astronom\u00eda usa a palabra espazo para se referir \u00e1 porci\u00f3n baleira do universo (espazo sideral) onde existe apenas o vacuo, al\u00e9n das atmosferas dos planetas. (\u00dasase o termo \"espazo exterior\", \"espazo externo\" ou \"espazo sideral\" para distinguilo do espazo con ar e o espazo na Terra).\nFilosof\u00eda.\nEntre as cuesti\u00f3ns filos\u00f3ficas relacionadas co espazo incl\u00faense: \u00e9 o espazo absoluto ou relativo? O espazo ten unha xeometr\u00eda correcta, ou a xeometr\u00eda espacial \u00e9 puramente convencional? Alg\u00fans te\u00f3ricos posicion\u00e1ronse a respecto desas cuesti\u00f3ns: para Isaac Newton o espazo \u00e9 absoluto, en canto que para Gottfried Leibniz o espazo \u00e9 relativo; Henri Poincar\u00e9 considera que a xeometr\u00eda espacial sexa apenas unha convenci\u00f3n.\nInform\u00e1tica.\nNos computadores o espazo de memoria def\u00ednese como a cantidade de c\u00e9lulas de memoria dispo\u00f1\u00edbeis para rexistro de dados.\nTipograf\u00eda.\nNa tipograf\u00eda e na ortograf\u00eda o espazo \u00e9 unha \u00e1rea en branco que separa d\u00faas palabras."}
{"id": "17986", "revid": "5863", "url": "https://gl.wikipedia.org/wiki?curid=17986", "title": "Gabriel Aresti", "text": "Gabriel Aresti Segurola, nado en Bilbao o 14 de outubro de 1933 e finado na mesma cidade o 5 de xu\u00f1o de 1975, foi un escritor vasco en lingua \u00e9uscara que renovou e modernizou a poes\u00eda vasca.\nTraxectoria.\nAos 14 anos aprendeu a lingua vasca e a s\u00faa primeira obra \"Maldan Behera\" (Costa abaixo), amosa un forte car\u00e1cter simbolista. As s\u00faas obras m\u00e1is co\u00f1ecidas son a chamada \"Trilox\u00eda da pedra\": \"Harri eta herri\" (Pedra e pobo, 1964), \"Euskal harria\" (Pedra vasca, 1968) e \"Harrizko herri hau\" (Este pobo de pedra, 1971) est\u00e1n xa vencelladas \u00e1 poes\u00eda social, escritas nunha linguaxe coloquial, claramente relacionadas coa obra de Blas de Otero, Gabriel Celaya ou Antonio Machado. Defendeu a creaci\u00f3n dun \u00e9uscaro unificado (\u00e9uscaro batua) e fundou a editorial Lur, que acolleu os novos escritores en lingua vasca. Tam\u00e9n escribiu novela e teatro.\nRelaci\u00f3n con Galicia.\nA pesar de que nunca visitou Galicia, Aresti mantivo unha relaci\u00f3n de amizade con intelectuais galegos como Xes\u00fas Alonso Montero e Xos\u00e9 Lu\u00eds M\u00e9ndez Ferr\u00edn, que influ\u00edron no gran n\u00famero de traduci\u00f3ns que Aresti fixo dende o galego. Con quen m\u00e1is relaci\u00f3n mantivo foi con Manuel Mar\u00eda, a quen lle encarga, nunha das moitas cartas que lle escribiu, que lle faga escolma da poes\u00eda galega para facer unha antolox\u00eda das catro nacionalidades que compo\u00f1en o estado espa\u00f1ol. \"\"Usted ser\u00eda la persona indicada para el gallego\" (dille nunha carta datada o 7 de maio de 1969). Traduciu ao \u00e9uscaro os \"Seis poemas galegos\" de Federico Garc\u00eda Lorca, o \u00e1lbum \"N\u00f3s\" de Castelao, o \"Catecismo do labrego\" de Valent\u00edn Lamas Carvajal , \"O divino sainete\" de Curros Enr\u00edquez, \"Pranto matricial\" de Valent\u00edn Paz-Andrade e \"Divinas palabras\" de Valle-Incl\u00e1n. Foi xurado no concurso de contos \"Breogan\"\" do Centro Galego de Barakaldo e ti\u00f1a unha relaci\u00f3n moi fonda cos galegos emigrados no Pa\u00eds Vasco.\nCando en 1969 hab\u00eda un certo enfrontamento entre vascos e galegos, Aresti escribe tres sonetos contra este enfrontamento: No primeiro dir\u00edxese \u00f3s galegos para que traten ben a Euskadi, no segundo \u00f3s vascos para que traten ben \u00f3s galegos e no terceiro a Manuel Mar\u00eda para que se dirixa tam\u00e9n nese senso \u00f3s galegos emigrados, pois, segundo el, son os intelectuais os que te\u00f1en que rematar con esta xenreira. Manuel Mar\u00eda contesta con tres cantigas no mesmo senso e cun env\u00edo final encomend\u00e1ndolle a Gabriel Aresti o pobo galego al\u00ed emigrado."}
{"id": "17987", "revid": "56817", "url": "https://gl.wikipedia.org/wiki?curid=17987", "title": "Goberno enclaustrado", "text": "O Goberno Enclaustrado, co\u00f1ecido tam\u00e9n como sistema Insei, \u00e9 unha caracter\u00edstica da historia do Xap\u00f3n, da s\u00faa pol\u00edtica e \u00e1s veces dos negocios. En case todos os gobernos e unidades administrativas o gobernante nominal non ten un poder pr\u00e1ctico, sen\u00f3n que simplemente rexenta e son os conselleiros os que te\u00f1en o poder real.\nCaracter\u00edsticas.\nOs t\u00edtulos utilizados para exercer o goberno enclaustrado son:\nO goberno enclaustrado foi un procedemento utilizado por diversos emperadores xaponeses mediante o cal se retiraban a un mosteiro e entregaban o poder a un sucesor mais continuaban a exercer o seu poder e influencia por detr\u00e1s. Os emperadores retirados reciben o nome de \"J\u014dk\u014d\" (\u4e0a\u7687). O primeiro emperador retirado que exerceu este tipo de goberno no Xap\u00f3n foi a emperatriz Jito.\nO termo \"emperador retirado\" empr\u00e9gase principalmente ao tratar un per\u00edodo da historia xaponesa na que esta era unha pr\u00e1ctica com\u00fan: un emperador retirado pod\u00eda ter m\u00e1is influencia que cando estaba no trono porque reti\u00f1a o prestixio do t\u00edtulo e ti\u00f1a m\u00e1is liberdade para falar en p\u00fablico.\nA\u00ednda que a influencia real do goberno enclaustrado pode ter sido esaxerada por alg\u00fans historiadores, haina que ver no contexto do dominio progresivo que a clase dos guerreiros exerc\u00eda sobre a aristocracia. En \u00e9pocas posteriores, o emperador ca\u00eda na sombra do seu shogun, tal e como se realmente houbese a\u00ednda un emperador enclaustrado presente.\nEmperadores.\nEntre os emperadores famosos que adoptaron o goberno enclaustrado destacan:"}
{"id": "17989", "revid": "98629", "url": "https://gl.wikipedia.org/wiki?curid=17989", "title": "1802", "text": "Outros.\nHistoria ano a ano"}
{"id": "17990", "revid": "1410", "url": "https://gl.wikipedia.org/wiki?curid=17990", "title": "Eddie Van Halen", "text": "Eddie Van Halen, nado en \u00c1msterdan, o 26 de xaneiro de 1955 e finado en Santa Monica o 6 de outubro de 2020, foi un guitarrista, compositor, produtor e inventor neerland\u00e9s.\nMudouse a California a mediados dos anos sesenta. Comezou como bater\u00eda xunto co seu irm\u00e1n Alex e uns amigos da escola, formando o grupo \"Broken Combs\", en 1973. Logo de tres anos o nome do grupo mudou a Van Halen, sendo xa considerado como un dos mellores grupos da costa oeste de Estados Unidos. As caracter\u00edsticas m\u00e1is salientables do grupo eran os solos de Eddie coa t\u00e9cnica de \"finger tapping\" (ou \"fret tapping\" e a presenza de David Lee Roth.\nEn 1978 publ\u00edcouse \"Van Halen\", do que se venderon dous mill\u00f3ns de copias. Logo deste \u00e9xito, o solo en \"Beat It\" de Michael Jackson o \"finger tapping\" conv\u00e9rtese nun dos recursos t\u00e9cnicos m\u00e1is prol\u00edficos para os guitarristas modernos.\nNo ano 2012, nunha enquisa realizada entre os lectores da revista, \"Guitar World\", quedou no n\u00famero 1 dos \"100 mellores guitarristas da historia\". A revista \"Rolling Stone\" situouno no n\u00famero 8 da s\u00faa lista dos \"100 mellores guitarristas\"."}
{"id": "17991", "revid": "56817", "url": "https://gl.wikipedia.org/wiki?curid=17991", "title": "Cantidade de movemento", "text": "A cantidade de movemento linear ou momento linear, \u00e9 unha magnitude f\u00edsica de car\u00e1cter vectorial que tivo a s\u00faa primeira definici\u00f3n na f\u00edsica cl\u00e1sica, coma o produto da masa pola velocidade:\nformula_1\nO momento dun sistema \u00e9 igual \u00e1 suma dos momentos dos seus compo\u00f1entes.\nonde\nA forza \u00e9 igual \u00e1 variaci\u00f3n da cantidade de movemento:\nSe a masa e constante e a velocidade pequena comparada coa da luz, isto equivale \u00e1 co\u00f1ecida formulaci\u00f3n da segunda lei de Newton formula_8.\nSe un sistema est\u00e1 en equilibrio o seu momento linear \u00e9 constante:\nNa teor\u00eda da relatividade, como consecuencia da reconfiguraci\u00f3n das relaci\u00f3ns entre as magnitudes fundamentais que o definen, toma unha nova forma matem\u00e1tica na que aparecen a enerx\u00eda, a masa e mais a velocidade da luz:"}
{"id": "17993", "revid": "22570", "url": "https://gl.wikipedia.org/wiki?curid=17993", "title": "Escalar", "text": "En matem\u00e1ticas un escalar designa un n\u00famero, sexa real ou complexo, que \u00e9 un elemento dun corpo (\u00e1s veces tam\u00e9n \u00e9 un elemento dun anel). P\u00f3dese considerar tam\u00e9n coma un vector dunha \u00fanica dimensi\u00f3n, mais sen direcci\u00f3n nin sentido. Formalmente \u00e9 un tensor de rango cero."}
{"id": "17994", "revid": "408", "url": "https://gl.wikipedia.org/wiki?curid=17994", "title": "Momento lineal", "text": ""}
{"id": "17995", "revid": "69467", "url": "https://gl.wikipedia.org/wiki?curid=17995", "title": "\u00cdndice de refracci\u00f3n", "text": "Nunha primeira aproximaci\u00f3n, p\u00f3dese dicir que o \u00edndice de refracci\u00f3n (n) \u00e9 unha magnitude f\u00edsica adimensional que relaciona a velocidade da luz nun medio (v) coa que ten no baleiro (c):\nIsto \u00e9, o \u00edndice de refracci\u00f3n v\u00e9n caracterizar a propagaci\u00f3n dunha onda electromagn\u00e9tica nun medio material. Por isto est\u00e1 relacionado tam\u00e9n coa permitividade el\u00e9ctrica \"\u03b5r\" e a permeabilidade magn\u00e9tica \"\u03bcr\" mediante a expresi\u00f3n:\n\u00c9, daquela, un factor que d\u00e1 conta da ralentizaci\u00f3n que sofre a luz, ou en xeral unha onda electromagn\u00e9tica nun medio.\nEn medios non absorbentes, toma valores reais superiores ou iguais a 1 (caso do baleiro, e de xeito aproximado tam\u00e9n de medios coma o aire). Cando se trata de medios absorbentes, toma valores complexos, presentando unha parte imaxinaria (chamada coeficiente de extinci\u00f3n) que d\u00e1 lugar \u00e1 atenuaci\u00f3n exponencial que sofre a luz ao se propagar por este tipo de medios.\nO \u00edndice de refracci\u00f3n dun medio \u00e9 distinto para radiaci\u00f3n de diferentes frecuencias de oscilaci\u00f3n. Isto \u00e9 a causa da denominada dispersi\u00f3n crom\u00e1tica, que provoca a deformaci\u00f3n do perfil temporal dun paquete de ondas no transcurso do tempo.\nAs\u00ed, cando se considera radiaci\u00f3n non monocrom\u00e1tica, def\u00ednense o \u00edndice de fase (\"nf\") e m\u00e1is o \u00edndice de grupo (\"ng\"), pero tomando como velocidade no medio a velocidade de fase (\"vf\") e a velocidade de grupo (\"vg\") respectivamente. O \u00edndice e a velocidade de fase son diferentes para cada frecuencia, est\u00e1n asociados a cada onda electromagn\u00e9tica que fai parte dun paquete, mentres que o \u00edndice e a velocidade de grupo se definen para forneceren unha medida da ralentizaci\u00f3n e a velocidade do paquete completo.\n\u00cdndice de refracci\u00f3n e propiedades materiais.\nO comportamento do \u00edndice de refracci\u00f3n vai dar lugar a distintos fen\u00f3menos, que servir\u00e1n ao tempo para realizar unha clasificaci\u00f3n dos medios materiais en termos das s\u00faas propiedades \u00f3pticas e electromagn\u00e9ticas.\nCando o \u00edndice de refracci\u00f3n permanece invariante ante un desprazamento dun punto a outro calquera do medio, dise que \u00e9 \"homox\u00e9neo\".\nAo considerarmos a direcci\u00f3n de propagaci\u00f3n dunha onda EM, se o \u00edndice \u00e9 invariante ante a mesma nun punto calquera do medio, dise que o medio \u00e9 \"is\u00f3tropo\", e en caso contrario presentar\u00e1 \"anisotrop\u00eda\".\nNo caso de que o \u00edndice sexa independente da amplitude da onda, estaremos a falar dun medio lineal, en caso contrario dirase que o medio \u00e9 non lineal. Esta caracter\u00edstica \u00e9 actualmente un dos asuntos que maior volume de traballo ocupan na actividade investigadora internacional -e tam\u00e9n en Galicia, con varios grupos de investigaci\u00f3n das tres universidades galegas dedicados ao seu estudo-, dando lugar \u00e1 denominada \u00f3ptica non lineal, e a boa parte da fis\u00edca non lineal.\nHai outras propiedades \u00f3pticas e electromagn\u00e9ticas, algunhas xa comentadas (a \"absorci\u00f3n\", a \"dispersi\u00f3n crom\u00e1tica\") ou como a \"reflectividade\" e outras, que se poden analizar tam\u00e9n a trav\u00e9s do comportamento do \u00edndice de refracci\u00f3n. De entre elas, \u00edmonos deter para rematar, pola s\u00faa importancia hist\u00f3rica tanto cient\u00edfica como tecnol\u00f3xica, na \"refracci\u00f3n\".\nA refracci\u00f3n consiste na mudanza da traxectoria dun raio (na \u00f3ptica xeom\u00e9trica) ou en xeral dun frente de ondas, ao atravesar a fronteira entre dous medios distintos, por un \u00e1ngulo que ven determinado pola relaci\u00f3n entre os \u00edndices de refracci\u00f3n dos dous medios. Este \u00e1ngulo, o \u00e1ngulo de refracci\u00f3n, obtense mediante a lei de Snell, que relaciona os \u00e1ngulos de incidencia e refracci\u00f3n a traves dos seus seos e m\u00e1is dos \u00edndices dos medios."}
{"id": "17996", "revid": "89787", "url": "https://gl.wikipedia.org/wiki?curid=17996", "title": "Metabolismo", "text": "O metabolismo (do grego \u03bc\u03b5\u03c4\u03b1\u03b2\u03bf\u03bb\u03ae, \"metabol\u0113\", \"cambio\" ou de \u03bc\u03b5\u03c4\u03b1\u03b2\u03bf\u03bb\u03b9\u03c3\u03bc\u03cc\u03c2, \"metabolismos\", \"derrocamento\") \u00e9 o conxunto integrado das reacci\u00f3ns qu\u00edmicas que te\u00f1en lugar nunha c\u00e9lula ou organismo. Est\u00e1 const\u00edtuido por series de reacci\u00f3ns que forman unha rede complexa, ordenada e interconectada de v\u00edas ou rutas metab\u00f3licas catalizadas por encimas. A funci\u00f3n destas reacci\u00f3ns \u00e9 obter e transformar materia e enerx\u00eda. Estas reacci\u00f3ns catalizadas por encimas permiten que os organismos crezan e se reproduzan, mante\u00f1an as s\u00faas estruturas, e respondan ao seu medio ambiente. A palabra metabolismo tam\u00e9n se refire a todas as reacci\u00f3ns qu\u00edmicas que te\u00f1en lugar nun organismo vivo, inclu\u00edndo a dixesti\u00f3n e o transporte de substancias \u00e1s c\u00e9lulas e entre as distintas c\u00e9lulas, polo que as reacci\u00f3ns que te\u00f1en lugar nas c\u00e9lulas denom\u00ednanse especificamente metabolismo intermediario.\nO metabolismo div\u00eddese xeralmente en dous conxuntos de reacci\u00f3ns, as que forman o catabolismo e as do anabolismo. Anabolismo e catabolismo son procesos interconectados e simult\u00e1neos. O equilibrio entre ambos mantense grazas \u00e1 regulaci\u00f3n do metabolismo. Caracter\u00edzanse polo seguinte:\nAs reacci\u00f3ns qu\u00edmicas do metabolismo est\u00e1n organizadas en v\u00edas metab\u00f3licas, nas cales unha substancia qu\u00edmica se transforma por medio dunha serie de pasos noutra distinta, pola acci\u00f3n dunha secuencia de encimas. Os encimas son fundamentais no metabolismo porque permiten aos organismos impulsar as reacci\u00f3ns desexables que requiren enerx\u00eda e que non ocorren espontaneamente, ao acoplalas a reacci\u00f3ns espont\u00e1neas que liberan enerx\u00eda. Como os encimas act\u00faan como catalizadores fan que estas reacci\u00f3ns se produzan a gran velocidade e eficientemente. Os encimas tam\u00e9n permiten a regulaci\u00f3n das v\u00edas metab\u00f3licas en resposta a cambios no ambiente da c\u00e9lula ou por causa de sinais procedentes doutras c\u00e9lulas.\nO metabolismo dun organismo determina que substancias son para el nutritivas e cales son velenosas. Por exemplo, alg\u00fans procariotas utilizan o sulfuro de hidr\u00f3xeno como nutriente, pero este gas \u00e9 velenoso para os animais. A velocidade do metabolismo, chamada taxa metab\u00f3lica, infl\u00fae na cantidade de alimento que require un organismo, e tam\u00e9n afecta a como pode obtelo.\nUnha caracter\u00edstica notable do metabolismo \u00e9 a semelanza de todas as v\u00edas metab\u00f3licas b\u00e1sicas e dos seus compo\u00f1entes entre as m\u00e1is diversas especies. Por exemplo, o conxunto de \u00e1cidos carbox\u00edlicos que funcionan como intermediarios do ciclo do \u00e1cido c\u00edtrico est\u00e1 presente en todos os organismos co\u00f1ecidos, e enc\u00f3ntrase en especies tan diversas como organismos unicelulares como a bacteria \"Escherichia coli\" e organismos pluricelulares enormes como os elefantes ou as baleas. Estas rechamantes semellanzas nas v\u00edas metab\u00f3licas d\u00e9bense probablemente \u00e1 s\u00faa aparici\u00f3n en \u00e9poca moi temper\u00e1 na historia evolutiva da vida, e a que foron conservadas debido \u00e1 s\u00faa grande eficacia.\nTipos de metabolismo.\nOs tipos de metabolismos poden clasificarse de diversas maneiras:\nA maior diversidade de metabolismos at\u00f3pase entre os procariotas, entre os que atopamos todos os tipos de metabolismo dependendo das especies, e mesmo algunhas especies son moi vers\u00e1tiles e poden cambiar de metabolismo segundo as circunstancias.\nAs biomol\u00e9culas do metabolismo.\nA maior parte das estruturas que compo\u00f1en os seres vivos est\u00e1n formadas por prote\u00ednas, carbohidratos, l\u00edpidos e \u00e1cidos nucleicos. Estas mol\u00e9culas est\u00e1n formadas por outras m\u00e1is pequenas que se unen formando os pol\u00edmeros e outras macromol\u00e9culas biol\u00f3xicas. Entre estas mol\u00e9culas b\u00e1sicas est\u00e1n os amino\u00e1cidos, monosac\u00e1ridos, nucle\u00f3tidos e \u00e1cidos graxos. Como estas mol\u00e9culas son vitais para a vida, o metabolismo c\u00e9ntrase en sintetizalas a partir doutras mol\u00e9culas m\u00e1is pequenas e f\u00e1ciles de obter, pero algunhas non poden ser sintetizadas polo metabolismo de moitos animais, polo que se deben obter da dieta, como ocorre cos amino\u00e1cidos esenciais, os \u00e1cidos graxos esenciais e as vitaminas, pero outros seres vivos si poden sintetizalas. Algunhas mol\u00e9culas util\u00edzanse para obter enerx\u00eda a partir delas, outras te\u00f1en unha funci\u00f3n estrutural ou pl\u00e1stica, outras son mol\u00e9culas catal\u00edticas ou reguladoras. As mol\u00e9culas con funci\u00f3n enerx\u00e9tica son destru\u00eddas durante a s\u00faa degradaci\u00f3n; as outras son en xeral recicladas. As mol\u00e9culas catalizadoras e reguladoras, como os encimas, coencimas e vitaminas son moi importantes para o funcionamento do metabolismo. Os coencimas transportan grupos qu\u00edmicos entre substratos colaborando cos encimas, e adoitan ter unha porci\u00f3n da s\u00faa mol\u00e9cula derivada dalgunha vitamina. Moitas reacci\u00f3ns do metabolismo ser\u00edan imposibles sen a presenza destes coencimas e vitaminas. Ademais, no metabolismo son moi importantes as substancias inorg\u00e1nicas do noso corpo, como a auga e os sales minerais. Todo o metabolismo ten lugar en disoluci\u00f3n acuosa e a auga pode intervir directamente nas reacci\u00f3ns de hidr\u00f3lise. Os sales minerais forman i\u00f3ns que interve\u00f1en na cat\u00e1lise encim\u00e1tica, entre outras funci\u00f3ns.\nNa seguinte t\u00e1boa m\u00f3stranse os biopol\u00edmeros m\u00e1is com\u00fans:\nCoencimas.\nMenci\u00f3n especial merecen os coencimas. O metabolismo sup\u00f3n un gran n\u00famero de reacci\u00f3ns qu\u00edmicas, pero a gran maior\u00eda presenta alg\u00fan dos mecanismos de cat\u00e1lise b\u00e1sicos de reacci\u00f3n de transferencia en grupo. Esta qu\u00edmica com\u00fan permite que as c\u00e9lulas utilicen unha pequena colecci\u00f3n de intermediarios metab\u00f3licos para trasladar grupos qu\u00edmicos funcionais entre diferentes reacci\u00f3ns. Estes intermediarios de transferencia de grupos denom\u00ednanse coencimas. Cada clase de reacci\u00f3n de grupo l\u00e9vaa a cabo un coencima en particular, que \u00e9 o substrato para un grupo de encimas que o producen, e un grupo de encimas que o utilizan. Estes coencimas est\u00e1n a ser decote creados, consumidos e logo reciclados.\nO coencima m\u00e1is importante \u00e9 a adenosina trifosfato (ATP). Este nucle\u00f3tido \u00e9 utilizado para transferir enerx\u00eda qu\u00edmica entre distintas reacci\u00f3ns qu\u00edmicas. Tam\u00e9n \u00e9 \u00fatil para transportar grupos fosfato en reacciones de fosforilaci\u00f3n. Outro coencima importante \u00e9 o NADH/NAD+, que interv\u00e9n en oxidaci\u00f3ns-reduci\u00f3ns.\nAlmacenamento de enerx\u00eda e poder redutor no metabolismo.\nOs seres vivos obte\u00f1en enerx\u00eda da oxidaci\u00f3n de mol\u00e9culas e da captaci\u00f3n da enerx\u00eda do sol, fundamentalmente. Nas oxidaci\u00f3ns de mol\u00e9culas a enerx\u00eda lib\u00e9rase en parte en forma de calor e en parte como enerx\u00eda libre. A enerx\u00eda libre pode almacenarse no coencima adenosina trifosfato (ATP), que \u00e9 un nucle\u00f3tido. Nas reacci\u00f3ns nas que se desprende enerx\u00eda prod\u00facese acopladamente a reacci\u00f3n entre o ADP e un fosfato para formar o ATP, onde queda almacenada a enerx\u00eda. Despois, o ATP pode soltar o seu \u00faltimo fosfato cedendo enerx\u00eda para impulsar reacci\u00f3ns que non son espont\u00e1neas ou outros procesos celulares. Por tanto, o ATP act\u00faa como unha conexi\u00f3n entre o catabolismo e o anabolismo, con reacci\u00f3ns catab\u00f3licas que xeran ATP e reacci\u00f3ns anab\u00f3licas que o consomen. Ademais do ATP, outros nucle\u00f3tidos como o GTP, CTP, UTP e TTP, poden facer ese mesmo papel en certas reacci\u00f3ns especializadas, pero non te\u00f1en o papel xeral do ATP en todo o metabolismo. A formaci\u00f3n de ATP pode realizarse nas propias reacci\u00f3ns por medio de fosforilaci\u00f3n a nivel de substrato ou por medio do encima ATP sintase durante as fases finais da respiraci\u00f3n celular (fosforilaci\u00f3n oxidativa) e da fase luminosa da fotos\u00edntese (fotofosforilaci\u00f3n). S\u00f3 hai unha pequena parte de ATP nas c\u00e9lulas, pero como \u00e9 continuamente rexenerado, o corpo humano pode chegar a utilizar o seu propio peso en ATP por d\u00eda. Outras mol\u00e9culas fosfatadas ou con xofre te\u00f1en enlaces con configuraci\u00f3ns electr\u00f3nicas de alta enerx\u00eda, que tam\u00e9n poden servir para impulsar determinadas reacci\u00f3ns. A nerx\u00eda da luz captada polas clorofilas tam\u00e9n d\u00e1 lugar, por medio dun mecanismo parecido ao da respiraci\u00f3n, \u00e1 produci\u00f3n de ATP (e de poder redutor).\nOutras mol\u00e9culas necesarias para o metabolismo, fundamentalmente para as reacci\u00f3ns anab\u00f3licas, son as que te\u00f1en gran capacidade redutora, o que se chama poder redutor. Estas mol\u00e9culas con poder redutor son fundamentalmente os coencimas que interve\u00f1en nas deshidroxenaci\u00f3ns de mol\u00e9culas no metabolismo, xa que ceden facilmente a outras mol\u00e9culas hidr\u00f3xenos e electr\u00f3ns. Centos de encimas deshidroxenases eliminan electr\u00f3ns dos seus substratos e reducen o NAD+ a NADH (ou os outros coencimas). Os coencimas con poder redutor m\u00e1is importantes son o NADH e NADPH (que ceden un hidr\u00f3xeno e un electr\u00f3n e se forman no catabolismo ou na fotos\u00edntese), e o FADH2 e FMNH2 (que ceden dous hidr\u00f3xenos e se forman no catabolismo). Estas mol\u00e9culas son gastadas no anabolismo e na fase escura da fotos\u00edntese, dando lugar \u00e1s s\u00faas formas oxidadas NAD+, NADP+, FAD e FMN.\nCatabolismo.\nO catabolismo \u00e9 o conxunto de procesos metab\u00f3licos que degradan as mol\u00e9culas para liberar enerx\u00eda e obter outras mol\u00e9culas m\u00e1is simples. No catabolismo degr\u00e1danse as mol\u00e9culas grandes noutras m\u00e1is pequenas. Estes procesos incl\u00faen a degradaci\u00f3n e oxidaci\u00f3n das mol\u00e9culas dos alimentos, e as reacci\u00f3ns que rete\u00f1en a enerx\u00eda do Sol. O prop\u00f3sito destas reacci\u00f3ns catab\u00f3licas \u00e9 fornecer enerx\u00eda, mol\u00e9culas con capacidade redutora (poder redutor) e compo\u00f1entes que se necesitan nas reacci\u00f3ns anab\u00f3licas. A natureza destas reacci\u00f3ns catab\u00f3licas difire dunha especie a outra. Por\u00e9n, estas diferentes formas de catabolismo dependen de reacci\u00f3ns de oxidaci\u00f3n-reduci\u00f3n que implican a transferencia de electr\u00f3ns desde mol\u00e9culas doantes (como as mol\u00e9culas org\u00e1nicas, auga, amon\u00edaco, sulfuro de hidr\u00f3xeno e i\u00f3ns de ferro), a aceptores de ditos electr\u00f3ns como o ox\u00edxeno, o nitrato ou o sulfato.\nNos animais, estas reacci\u00f3ns supo\u00f1en a degradaci\u00f3n de mol\u00e9culas org\u00e1nicas complexas a outras m\u00e1is simples, como di\u00f3xido de carbono e auga. En organismos fotosint\u00e9ticos como plantas e cianobacterias \u00fasanse as transferencias de electr\u00f3ns como un medio para almacenar enerx\u00eda solar.\nO conxunto m\u00e1is com\u00fan de reacci\u00f3ns catab\u00f3licas en animais pode ser dividido en tres fases. Na primeira, as mol\u00e9culas org\u00e1nicas grandes como as prote\u00ednas, polisac\u00e1ridos ou l\u00edpidos son dixeridas f\u00f3ra das c\u00e9lulas orixinando compo\u00f1entes m\u00e1is pequenos. Logo, estas mol\u00e9culas pequenas son levadas \u00e1s c\u00e9lulas e convertidas en mol\u00e9culas a\u00ednda m\u00e1is pequenas, xeralmente acetilos que se unen covalentemente ao coencima A, para formar o acetil-coencima A, \u00e1 vez que se libera enerx\u00eda. Finalmente, o grupo acetil do acetil-CoA \u00e9 oxidado a auga e di\u00f3xido de carbono, liberando enerx\u00eda que se almacena ao reducir o coencima nicotinamida adenina dinucle\u00f3tido (NAD+) a NADH.\nDixesti\u00f3n.\nAs c\u00e9lulas non poden utilizar directamente as macromol\u00e9culas como o amid\u00f3n, a celulosa ou as prote\u00ednas, polo que necesitan que se degraden primeiro en unidades m\u00e1is simples que se poidan usar no metabolismo celular. Hai moitos encimas que dixiren estes pol\u00edmeros. Entre estes encimas est\u00e1n a peptidase que dixire prote\u00ednas a amino\u00e1cidos, glicosil hidrolases que dixiren polisac\u00e1ridos a disac\u00e1ridos e monosac\u00e1ridos, e lipases que dixieren os triglic\u00e9ridos a \u00e1cidos graxos e glicerol.\nOs microbios simplemente segregan encimas dixestivos f\u00f3ra da c\u00e9lula mentres que os animais segregan estes encimas desde c\u00e9lulas especializadas \u00e1 luz do aparato dixestivo. Os amino\u00e1cidos, monosac\u00e1ridos, e triglic\u00e9ridos liberados por estes encimas extracelulares son absorbidos polas c\u00e9lulas por medio de prote\u00ednas espec\u00edficas de transporte.\nEnerx\u00eda dos compostos org\u00e1nicos.\nO catabolismo de carbohidratos \u00e9 a degradaci\u00f3n destes en unidades menores. Os carbohidratos son xeralmente captados pola c\u00e9lula unha vez que foron dixeridos a monosac\u00e1ridos. Unha vez dentro da c\u00e9lula, a ruta de degradaci\u00f3n utilizada \u00e9 a glic\u00f3lise, na cal os azucres como a glicosa e a frutosa son transformados en piruvato \u00e1 vez que se xeran algunhas mol\u00e9culas de ATP. O piruvato \u00e9 un intermediario de varias rutas metab\u00f3licas, pero a maior\u00eda \u00e9 convertido en acetil-CoA, que entra no ciclo de Krebs. A\u00ednda que no ciclo se xera m\u00e1is ATP, o produto m\u00e1is importante \u00e9 o NADH, sintetizado a partir do NAD+ pola oxidaci\u00f3n do acetil-CoA. A oxidaci\u00f3n libera di\u00f3xido de carbono como produto de refugallo. Unha ruta alternativa para a degradaci\u00f3n da glicosa \u00e9 a ruta da pentosa fosfato, que reduce o coencima NADPH e produce azucres de 5 carbonos como a ribosa, o azucre que forma parte dos \u00e1cidos ribonucleicos.\nAs graxas son catalizadas por hidr\u00f3lise a \u00e1cidos graxos e glicerol. O glicerol entra na glic\u00f3lise e os \u00e1cidos graxos son degradados por beta-oxidaci\u00f3n para liberaren acetil-CoA, que \u00e9 logo cedido ao ciclo de Krebs. Os \u00e1cidos graxos producen m\u00e1is enerx\u00eda que os carbohidratos porque conte\u00f1en menos ox\u00edxeno.\nOs amino\u00e1cidos utilizanse principalmente para sintetizar prote\u00ednas e outras biomol\u00e9culas; s\u00f3 se oxidan os excedentes orixinando urea e di\u00f3xido de carbono como fonte de enerx\u00eda. Esta ruta oxidativa empeza coa eliminaci\u00f3n do grupo amino por unha aminotransferase. O grupo amino c\u00e9dese ao ciclo da urea, deixando un esqueleto carbonado en forma de ceto\u00e1cido. Os amino\u00e1cidos glicox\u00e9nicos poden ser transformados en glicosa por medio da gliconeox\u00e9nese.\nFosforilaci\u00f3n oxidativa.\nNa fosforilaci\u00f3n oxidativa, os electr\u00f3ns liberados das mol\u00e9culas dos alimento en rutas como o ciclo de Krebs son transferidos ao ox\u00edxeno, e a enerx\u00eda \u00e9 liberada para sintetizar adenosina trifosfato. Isto fano nas c\u00e9lulas eucariotas unha serie de prote\u00ednas situadas nas membranas das mitocondrias que forman a chamada cadea de transporte de electr\u00f3ns. Nas c\u00e9lulas procariotas, estas prote\u00ednas enc\u00f3ntranse na membrana plasm\u00e1tica. Estas prote\u00ednas utilizan a enerx\u00eda liberada polo paso de electr\u00f3ns desde mol\u00e9culas reducidas como o coencima NADH ata o ox\u00edxeno para bombear prot\u00f3ns a trav\u00e9s da membrana.\nOs prot\u00f3ns bombeados f\u00f3ra da mitocondria crean unha diferenza de concentraci\u00f3n a trav\u00e9s da membrana, o que xera un gradiente electroqu\u00edmico. Esta forza fai que volvan \u00e1 mitocondria a trav\u00e9s da subunidade Fo da ATP sintase. O fluxo de prot\u00f3ns fai que parte do encima xire, o que fai que no sitio activo se produza a fosforilaci\u00f3n da adenosina difosfato (ADP) e se converta en ATP.\nEnerx\u00eda dos compostos inorg\u00e1nicos.\nOs procariotas quimiolit\u00f3trofos pos\u00faen un tipo de metabolismo no que a enerx\u00eda se obt\u00e9n a partir dun composto inorg\u00e1nico. Estes organismos utilizan hidr\u00f3xeno, compostos do xofre reducidos (como o sulfuro, sulfuro de hidr\u00f3xeno e tiosulfato), i\u00f3n ferroso ou amon\u00edaco como fontes de poder redutor e obte\u00f1en enerx\u00eda da oxidaci\u00f3n destes compostos utilizando como aceptores de electr\u00f3ns ox\u00edxeno ou nitrito. Estes procesos microbi\u00f3ticos son importantes nos ciclos bioxeoqu\u00edmicos en procesos como a nitrificaci\u00f3n e a desnitrificaci\u00f3n, esenciais para a fertilidade do solo\nEnerx\u00eda da luz.\nAs plantas, cianobacterias , bacterias p\u00farpuras, bacterias verdes do xofre e algas poden captar a enerx\u00eda da luz. Este proceso est\u00e1 ligado \u00e1 conversi\u00f3n do di\u00f3xido de carbono en compostos org\u00e1nicos, como parte da fotos\u00edntese. Por\u00e9n, os sistemas de captura de enerx\u00eda e de fixaci\u00f3n de carbono poden operar separadamente en procariotas, xa que as bacterias p\u00farpuras e verdes do xofre poden usar a luz do sol como fonte de enerx\u00eda, mentres que poden cambiar entre a fixaci\u00f3n do carbono aut\u00f3trofa e a fermentaci\u00f3n de compostos org\u00e1nicos.\nA captura de enerx\u00eda solar e a s\u00faa transformaci\u00f3n en enerx\u00eda qu\u00edmica \u00e9 un proceso parecido \u00e1 fosforilaci\u00f3n oxidativa, xa que almacena enerx\u00eda en forma dun gradiente de prot\u00f3ns e interv\u00e9n unha ATP sintase, que d\u00e1 lugar \u00e1 s\u00edntese de ATP. Os electr\u00f3ns necesarios despr\u00e9ndense dos pigmentos fotosint\u00e9ticos (clorofilas, bacterioclorofilas), que est\u00e1n agrupados nas prote\u00ednas formando fotosistemas. O electr\u00f3n sae dunha parte do fotosistema chamado centro de reacci\u00f3n. Estas estruturas son clasificadas en dous tipos dependendo do seu pigmento fotosint\u00e9tico; as plantas e cianobacterias te\u00f1en os dous tipos e as outras bacterias s\u00f3 un.\nNas plantas, o fotosistema II perde electr\u00f3ns ao darlle a luz que os recupera de mol\u00e9culas de auga, proceso no que a mol\u00e9cula de auga rompe liberando ox\u00edxeno como produto residual. Os electr\u00f3ns fl\u00faen despois cara ao complexo do citocromo b6f, que usa a s\u00faa enerx\u00eda para bombear prot\u00f3ns a trav\u00e9s da membrana dos tilacoides do cloroplasto. Estes prot\u00f3ns m\u00f3vense a trav\u00e9s da ATP-sintase do cloroplasto polo mesmo mecanismo explicado na fosforilaci\u00f3n oxidativa. Os electr\u00f3ns logo fl\u00faen polo fotosistema I e poden ser utilizados para reducir o coencima NADP+ (que ser\u00e1 utilizado no ciclo de Calvin) ou reciclados (fosforilaci\u00f3n c\u00edclica) para xerar m\u00e1is ATP.\nAnabolismo.\nO anabolismo \u00e9 o conxunto de procesos metab\u00f3licos construtivos nos que se utiliza a enerx\u00eda liberada polo catabolismo para sintetizar mol\u00e9culas complexas. En xeral, as mol\u00e9culas complexas que dan lugar a estruturas celulares constr\u00faense a partir de precursores simples. O anabolismo comprende tres facetas. Primeiro, a produci\u00f3n de precursores como os amino\u00e1cidos, monosac\u00e1ridos, isoprenoides e nucle\u00f3tidos; segundo, a s\u00faa activaci\u00f3n como reactivos usando enerx\u00eda do ATP; e terceiro, a uni\u00f3n destes precursores en mol\u00e9culas m\u00e1is complexas como prote\u00ednas, polisac\u00e1ridos, l\u00edpidos e \u00e1cidos nucleicos.\nOs organismos difiren nos tipos de mol\u00e9culas que poden sintetizar por si mesmos nas s\u00faas c\u00e9lulas. Os organismos aut\u00f3trofos, como as plantas, poden constru\u00edr mol\u00e9culas org\u00e1nicas complexas e prote\u00ednas a partir de mol\u00e9culas simples como di\u00f3xido de carbono, auga e sales minerais. Os organismos heter\u00f3trofos, polo contrario, precisan unha fonte de substancias org\u00e1nicas m\u00e1is complexas, como monosac\u00e1ridos e amino\u00e1cidos, para producir estas macromol\u00e9culas. Os organismos poden clasificarse pola fonte de enerx\u00eda utilizada en: \nFixaci\u00f3n do carbono.\nA fotos\u00edntese \u00e9 a s\u00edntese de glicosa a partir de enerx\u00eda solar, di\u00f3xido de carbono (CO2) e un doante de electr\u00f3ns, que nas plantas, algas e cianobacterias \u00e9 a auga (H2O). Este proceso utiliza o ATP e o NADPH producidos pola fase luminosa fotosint\u00e9tica para usar o CO2 para formar 3-fosfoglicerato, que pode ser convertido en glicosa. Esta reacci\u00f3n de fixaci\u00f3n do CO2 \u00e9 levada a cabo polo encima RuBisCO como parte do ciclo de Calvin. Nas plantas hai tres tipos posibles de fotos\u00edntese segundo a forma de fixar o carbono, que son: C3, C4 e CAM. Segundo o tipo de que se trate a fixaci\u00f3n do CO2 no ciclo de Calvin pode ser directa (desde o CO2 do aire), como ocorre na C3, ou indirecta (se este se fixa primeiro noutra mol\u00e9cula org\u00e1nica), como ocorre na C4 e CAM; estas d\u00faas \u00faltimas son adaptaci\u00f3ns para soportar a luz solar intensa e as condici\u00f3ns secas.\nEn procariotas fotosint\u00e9ticos os mecanismos da fixaci\u00f3n son m\u00e1is diversos. O CO2 pode ser fixado polo ciclo de Calvin, e polo ciclo de Krebs inverso, ou a carboxilaci\u00f3n do acetil-CoA. Os quimioaut\u00f3trofos tam\u00e9n poden fixar o CO2 por medio do ciclo de Calvin, pero utilizan a enerx\u00eda de compostos inorg\u00e1nicos para levar a cabo a reacci\u00f3n.\nCarbohidratos.\nNo anabolismo de carbohidratos, poden sintetizarse \u00e1cidos org\u00e1nicos simples a partir de monosac\u00e1ridos como a glicosa e logo sintetizar polisac\u00e1ridos como o amid\u00f3n. A xeraci\u00f3n de glicosa a partir de compostos como o piruvato, lactato, glicerol e amino\u00e1cidos denom\u00ednase gliconeox\u00e9nese. A gliconeox\u00e9nese transforma o piruvato en glicosa 6-fosfato a trav\u00e9s dunha serie de intermediarios, moitos dos cales son os mesmos que os da glic\u00f3lise. Por\u00e9n, esta ruta non \u00e9 simplemente a inversa da glic\u00f3lise, xa que varios pasos son catalizados por encimas non glicol\u00edticos. Isto \u00e9 importante \u00e1 hora de evitar que ambas as rutas estean activas \u00e1 vez dando lugar a un ciclo f\u00fatil.\nA pesar de que a graxa \u00e9 unha forma com\u00fan de almacenamento de enerx\u00eda, en xeral nos vertebrados como os humanos os \u00e1cidos graxos non poden ser transformados en glicosa por gliconeox\u00e9nese, xa que estes organismos non poden converter acetil-CoA en piruvato. Como resultado, tras un tempo de inanici\u00f3n, os vertebrados vense obrigados a producir corpos cet\u00f3nicos a partir de \u00e1cidos graxos para substitu\u00edr a glicosa en tecidos como o cerebro, que non pode metabolizar \u00e1cidos graxos. Noutros organismos como as plantas e as bacterias, este problema metab\u00f3lico \u00e9 solucionado utilizando o ciclo do glioxilato, que evita o paso de descarboxilaci\u00f3n do ciclo de Krebs e permite a transformaci\u00f3n de acetil-CoA en oxalacetato, o cal pode ser utilizado para a s\u00edntese de glicosa.\nOs polisac\u00e1ridos son sintetizados por medio dunha adici\u00f3n secuencial de monosac\u00e1ridos levada a cabo por glicosil-transferases desde un doante reactivo azucre-fosfato a un aceptor como o grupo hidroxilo no polisac\u00e1rido que se sintetiza. Como calquera dos grupos hidroxilos do anel do composto pode ser aceptor, os polisac\u00e1ridos producidos poden ter estruturas ramificadas ou li\u00f1ais. Estes polisac\u00e1ridos producidos poden ter funci\u00f3ns metab\u00f3licas ou estruturais ou poden ser transferidos a l\u00edpidos e prote\u00ednas por medio de encimas.\n\u00c1cidos graxos, isoprenoides e esteroides.\nOs \u00e1cidos graxos sintet\u00edzanse ao polimerizar e reducir unidades de acetil-CoA. As cadeas nos \u00e1cidos graxos al\u00f3ngadanse por medio dun ciclo de reacci\u00f3ns que engaden o grupo acetil, red\u00faceno a alcohol, deshidratan un grupo alqueno e logo red\u00faceno novamente a un grupo alcano. Os encimas que interve\u00f1en na s\u00edntese de \u00e1cidos graxos div\u00eddense en dous grupos: nos animais e fungos, as reacci\u00f3ns da s\u00edntese l\u00e9vaas a cabo unha soa prote\u00edna multifuncional tipo I, mentres que en plastidios de plantas e en bacterias son os encimas tipo II por separado os que levan a cabo cada paso da ruta.\nOs terpenos e isoprenoides son clases de l\u00edpidos entre os que est\u00e1n os carotenoides e forman a familia m\u00e1is ampla de produtos naturais da planta. Estes compostos son sintetizados pola uni\u00f3n e modificaci\u00f3n de unidades de isopreno doadas polos precursores reactivos pirofosfosfatados isopentenil pirofosfato e dimetilalil pirofosfato. Estes precursores poden sintetizarse de diversos modos. En animais e arqueas, estes compostos sintet\u00edzanse a partir de acetil-CoA, mentres que en plantas e bacterias se fai a partir de piruvato e gliceraldehido 3-fosfato como substratos. Unha reacci\u00f3n que usa estes doantes isopr\u00e9nicos activados \u00e9 a bios\u00edntese de esteroides. neste caso, as unidades de isoprenoides \u00fanense covalentemente para formar escualeno, que se prega formando unha serie de aneis dando lugar a unha mol\u00e9cula denominada lanosterol. O lanosterol pode logo ser transformado en esteroides como o colesterol.\nProte\u00ednas.\nA capacidade dos organismos de sintetizar os 20 amino\u00e1cidos proteinox\u00e9nicos \u00e9 diversa. As bacterias e as plantas poden sintetizar os 20, pero os mam\u00edferos poden sintetizar s\u00f3 10. Os outros denom\u00ednanse amino\u00e1cidos esenciais e deben obterse dos alimentos. Todos os amino\u00e1cidos son sintetizados a partir de intermediarios da glic\u00f3lise e o ciclo de Krebs. O nitr\u00f3xeno obtense do \u00e1cido glut\u00e1mico e a glutamina. A s\u00edntese de amino\u00e1cidos depende da formaci\u00f3n do alfa-ceto\u00e1cido apropiado, que despois \u00e9 transaminado para formar un amino\u00e1cido.\nOs amino\u00e1cidos dan lugar \u00e1s prote\u00ednas ao enlazarse por enlace pept\u00eddico e dar lugar a unha cadea. Cada prote\u00edna diferente ten unha secuencia \u00fanica de amino\u00e1cidos (estrutura primaria). Os amino\u00e1cidos poden formar unha gran variedade de prote\u00ednas dependendo da secuencia destes na prote\u00edna. As prote\u00ednas est\u00e1n constitu\u00eddas por amino\u00e1cidos que foron activados pola adici\u00f3n dun ARNt a trav\u00e9s dun enlace \u00e9ster. O aminoacil-ARNt entra despois nun ribosoma, que vai engadindo os residuos de amino\u00e1cidos \u00e1 cadea proteica, base\u00e1ndose na secuencia de informaci\u00f3n que vai \"lendo\" nunha mol\u00e9cula de ARN mensaxeiro.\nS\u00edntese de nucle\u00f3tidos.\nOs nucle\u00f3tidos son sintetizados a partir de amino\u00e1cidos, di\u00f3xido de carbono e \u00e1cido f\u00f3rmico en rutas que requiren unha cantidade grande de enerx\u00eda metab\u00f3lica. En consecuencia, a maior\u00eda dos organismos te\u00f1en un sistema eficiente para conservar os nucle\u00f3tidos preformados. As purinas sintet\u00edzanse como nucle\u00f3sidos (bases unidas a ribosa). Tanto a adenina coma a guanina sintet\u00edzanse a partir dun precursor nucle\u00f3sido, a inosina monofosfato, que se sintetiza usando \u00e1tomos dos amino\u00e1cidos glicina, glutamina e \u00e1cido asp\u00e1rtico; tam\u00e9n ocorre o mesmo co HCOO\u2212, que \u00e9 transferido desde o coencima tetrahidrofolato. As pirimidinas, polo contrario, sintet\u00edzanse a partir de \u00e1cido or\u00f3tico, que \u00e1 s\u00faa vez se sintetiza a partir da glutamina e o aspartato.\nBios\u00edntese de metabolitos secundarios.\nA serie de procesos metab\u00f3licos implicados nas funci\u00f3ns vitais dos organismos denom\u00ednase metabolismo primario. Existe tam\u00e9n un conxunto de reacci\u00f3ns bioqu\u00edmicas denominado metabolismo secundario, que se producen de forma paralela ao metabolismo primario. Os compostos org\u00e1nicos producidos (metabolitos secundarios) non te\u00f1en un papel directo no crecemento ou reproduci\u00f3n dos seres vivos sen\u00f3n que cumpren funci\u00f3ns complementarias das vitais, tales como a comunicaci\u00f3n intra e interespec\u00edfica (como no caso dos pigmentos aposem\u00e1ticos e os aleloqu\u00edmicos), protecci\u00f3n contra condici\u00f3ns de estr\u00e9s ambiental (tales como radiaci\u00f3n, conxelaci\u00f3n, seca e estr\u00e9s salino) e ataque de depredadores, pat\u00f3xenos ou parasitos (como no caso das fitotoxinas, antibi\u00f3ticos e fitoalexinas). As principais rutas metab\u00f3licas secundarias son as rutas do mevalonato e da 5-fosfono-1-desoxi--xilulosa, a ruta do acetato-malonato, a ruta do \u00e1cido shiqu\u00edmico e as rutas secundarias de amino\u00e1cidos..\nXenobi\u00f3ticos e metabolismo redutor.\nTodos os organismos est\u00e1n constanmente expostos a compostos e elementos qu\u00edmicos que non poden utilizar como alimento e ser\u00edan dani\u00f1os se se acumulasen nas s\u00faas c\u00e9lulas, xa que non ter\u00edan unha funci\u00f3n metab\u00f3lica. Estes compostos potencialmente nocivos ch\u00e1manse xenobi\u00f3ticos. Os xenobi\u00f3ticos como as drogas sint\u00e9ticas, os velenos naturais e os antibi\u00f3ticos son detoxificados por un conxunto de encimas metabolizadores de xenobi\u00f3ticos. Nos humanos, entre eles est\u00e1n as citocromo P450 oxidases, as UDP-glicuroniltransferases e as glutati\u00f3n-S-transferases.\nEste sistema de encimas act\u00faa en tres fases. En primeiro lugar, oxida os xenobi\u00f3ticos (fase I) e logo conxuga na mol\u00e9cula grupos solubles en auga (fase II). O xenobi\u00f3tico modificado pode extraerse da c\u00e9lula por exocitose e, en organismos pluricelulares, pode ser metabolizado m\u00e1is antes de ser excretado (fase III). En ecolox\u00eda, estas reacci\u00f3ns son particularmente importantes pola biodegradaci\u00f3n microbiana de axentes contaminantes e para a biorremediaci\u00f3n de terras contaminadas. Moitas destas reacci\u00f3ns microbi\u00f3ticas son compartidas con organismos pluricelulares, pero debido \u00e1 maior biodiversidade dos microbios, estes poden tratar unha gama m\u00e1is ampla de xenobi\u00f3ticos en comparaci\u00f3n cos organismos pluricelulares; os microbios poden mesmo degradar axentes contaminantes como os compostos organoclorados.\nUn problema relacionado cos organismos aer\u00f3bicos \u00e9 o estr\u00e9s oxidativo. Por\u00e9n, unha bacteria estresada poder\u00eda ser m\u00e1is efectiva para a degradaci\u00f3n destes contaminantes.\nOs procesos como a fosforilaci\u00f3n oxidativa e a formaci\u00f3n de enlaces disulfuro durante o pregamento das prote\u00ednas producen especies reactivas do ox\u00edxeno como o per\u00f3xido de hidr\u00f3xeno. Estes oxidantes dani\u00f1os son neutralizados por metabolitos antioxidantes como o glutati\u00f3n e por encimas como as catalases e as peroxidases.\nUn exemplo de metabolismo xenobi\u00f3tico \u00e9 a depuraci\u00f3n dos f\u00e1rmacos por parte do f\u00edgado.\nHomeostase: regulaci\u00f3n e control.\nDebido a que o ambiente dos organismos cambia constantemente, as reacci\u00f3ns metab\u00f3licas deben ser reguladas para manter unhas determinadas condici\u00f3ns na c\u00e9lula, o que se denomina homeostase. Esta regulaci\u00f3n permite aos organismos responder a est\u00edmulos e interaccionar co ambiente. Para entendermos como se controlan as v\u00edas metab\u00f3licas, existen dous conceptos vencellados. En primeiro lugar, a \"regulaci\u00f3n\" dun encima nunha ruta consiste en incrementar ou diminu\u00edr a s\u00faa actividade en resposta a sinais ou est\u00edmulos. En segundo lugar, o \"control\" levado a cabo por este encima depende dos efectos que te\u00f1en ditos cambios na s\u00faa actividade sobre a velocidade da ruta (o fluxo da ruta). Por exemplo, un encima mostra cambios na s\u00faa actividade; pero se estes cambios te\u00f1en un efecto m\u00ednimo no fluxo da ruta metab\u00f3lica, ent\u00f3n este encima non interv\u00e9n no control da ruta.\nExisten m\u00faltiples niveis nos que se pode regular o metabolismo. Na regulaci\u00f3n intr\u00ednseca, a ruta metab\u00f3lica autorreg\u00falase para responder a cambios nos niveis de substratos ou produtos; por exemplo, unha diminuci\u00f3n na cantidade de produtos pode incrementar o fluxo na ruta para compensalo. Este tipo de regulaci\u00f3n adoita implicar unha regulaci\u00f3n alost\u00e9rica das actividades dos distintos encimas da ruta. O control extr\u00ednseco implica a unha c\u00e9lula nun organismo pluricelular, que cambia o seu metabolismo en resposta a sinais doutras c\u00e9lulas. Estes sinais son enviados xeralmente en forma de mensaxeiros como as hormonas e os factores de crecemento, que son detectados por receptores celulares espec\u00edficos na superficie da c\u00e9lula. Estes sinais son transmitidos cara ao interior da c\u00e9lula mediante mensaxeiros secundarios que xeralmente implican a fosforilaci\u00f3n de prote\u00ednas.\nUn exemplo de control extr\u00ednseco \u00e9 a regulaci\u00f3n do metabolismo da glicosa por medio da hormona denominada insulina. A insulina prod\u00facese como consecuencia dun aumento da concentraci\u00f3n de azucre (glicosa) no sangue. A uni\u00f3n desta hormona aos receptores de insulina activa unha fervenza de prote\u00edna-quinases que estimulan a absorci\u00f3n de glicosa por parte da c\u00e9lula para transformala en mol\u00e9culas de almacenamento como os \u00e1cidos graxos e o glic\u00f3xeno. O metabolismo do glic\u00f3xeno \u00e9 controlado pola actividade da glic\u00f3xeno fosforilase, encima que degrada o glic\u00f3xeno, e a glic\u00f3xeno sintase, encima que o sintetiza. Estes encimas son regulados dun modo rec\u00edproco, de modo que a fosforilaci\u00f3n inhibe a glic\u00f3xeno sintase, pero activa \u00e1 s\u00faa vez a glic\u00f3xeno fosforilase. A insulina induce a s\u00edntese de glic\u00f3xeno ao activar fosfatases e producir unha diminuci\u00f3n na fosforilaci\u00f3n destes encimas.\nTermodin\u00e1mica dos organismos vivos.\nOs organismos vivos deben respectar as leis da termodin\u00e1mica. A segunda lei da termodin\u00e1mica establece que en calquera sistema pechado, a cantidade de entrop\u00eda ter\u00e1 unha tendencia a aumentar. A pesar de que a complexidade dos organismos vivos contradice aparentemente esta lei, a vida \u00e9 posible porque todos os organismos vivos son sistemas abertos que intercambian materia e enerx\u00eda co medio que os rodea. Os sistemas vivos non est\u00e1n en equilibrio, sen\u00f3n que son sistemas de disipaci\u00f3n que mante\u00f1en o seu estado de complexidad ao provocaren incrementos maiores na entrop\u00eda do medioque os rodea. O metabolismo dunha c\u00e9lula consegue isto por medio da relaci\u00f3n entre os procesos espont\u00e1neos do catabolismo cos procesos non espont\u00e1neos do anabolismo. En termos termodin\u00e1micos, o metabolismo mant\u00e9n a orde ao crear desorde.\nInvestigaci\u00f3n e manipulaci\u00f3n.\nClasicamente, o metabolismo est\u00fadase facendo unha aproximaci\u00f3n reducionista centrada nunha ruta metab\u00f3lica espec\u00edfica. \u00c9 especialmente \u00fatil o uso de trazadores radioactivos no organismo completo, ou en tecidos ou c\u00e9lulas, para determinar as rutas desde os precursores aos produtos finais identificando os intermediarios marcados radiactivamente e os produtos. Os encimas que catabolizan estas reacci\u00f3ns qu\u00edmicas poden purificarse para estudar a s\u00faa cin\u00e9tica encim\u00e1tica e as respostas que presentan ante diversos inhibidores. Outro tipo de estudo que se pode levar a cabo en paralelo \u00e9 a identificaci\u00f3n dos metabolitos presentes nunha c\u00e9lula ou tecido; o estudo de todo o conxunto destas mol\u00e9culas denom\u00ednase metabol\u00f3mica. Estes estudos ofrecen unha visi\u00f3n das estruturas e funci\u00f3ns de rutas metab\u00f3licas simples, mais son pouco axeitados para aplicalos a sistemas m\u00e1is complexos como o metabolismo global da c\u00e9lula.\nNa imaxe da dereita p\u00f3dese apreciar a complexidade dunha rede metab\u00f3lica celular que mostra interacci\u00f3ns entre s\u00f3 43 prote\u00ednas e 40 metabolitos (nunha c\u00e9lula real ser\u00edan miles). As secuencias de xenomas de plantas proporcionan listas que conte\u00f1en ata 45.000 xenes. Por\u00e9n, \u00e9 posible usar esta informaci\u00f3n para reconstru\u00edr redes completas de reacci\u00f3ns bioqu\u00edmicas e producir m\u00e1is modelos matem\u00e1ticos hol\u00edsticos que poidan explicar e predicir o seu comportamento. Estes modelos son moito m\u00e1is efectivos cando se usan para integrar a informaci\u00f3n obtida das rutas e dos metabolitos polos m\u00e9todos cl\u00e1sicos cos datos de expresi\u00f3n x\u00e9nica obtidos por medio de estudos de prote\u00f3mica e de chips de ADN.\nUnha das aplicaci\u00f3ns tecnol\u00f3xicas desta informaci\u00f3n \u00e9 a enxe\u00f1ar\u00eda metab\u00f3lica. Con esta tecnolox\u00eda, p\u00f3dense modificar xeneticamente organismos como os l\u00e9vedos, as plantas ou as bacterias para facelos m\u00e1is \u00fatiles nalg\u00fan eido da biotecnolox\u00eda, como pode ser a produci\u00f3n de f\u00e1rmacos, antibi\u00f3ticos ou substancias qu\u00edmicas industriais. Estas modificaci\u00f3ns xen\u00e9ticas te\u00f1en como obxectivo reducir a cantidade de enerx\u00eda usada para producir o produto, incrementar os beneficios e reducir a produci\u00f3n de refugallos.\nEvoluci\u00f3n.\nAs rutas centrais do catabolismo descritas antes, como a glic\u00f3lise e o ciclo de Krebs, est\u00e1n presentes nos tres dominios de seres vivos e seguramente estaban xa presentes no antepasado universal com\u00fan. Esta c\u00e9lula antepasada universal dos seres vivos era procariota e probablemente un organismo metan\u00f3xeno que ti\u00f1a un amplo metabolismo de amino\u00e1cidos, nucle\u00f3tidos, carbohidratos e l\u00edpidos. A conservaci\u00f3n destas v\u00edas metab\u00f3licas primitivas durante as posteriores fase da evolouci\u00f3n pode ser o resultado de que estas reacci\u00f3ns son unha \u00f3ptima soluci\u00f3n aos seus problemas metab\u00f3licos particulares, e v\u00edas como a glic\u00f3lise e o ciclo do \u00e1cido c\u00edtrico producen os seus produtos finais con alta eficiencia e nun n\u00famero m\u00ednimo de pasos.\nAs primeiras v\u00edas metab\u00f3licas puideron ser parte do antigo mundo de ARN, e as primeiras v\u00edas do metabolismo baseado en encimas puideron ser parte do metabolismo das purinas.\nPropux\u00e9ronse moitos modelos para describir os mecanismos polos cales evolucionaron as novas v\u00edas metab\u00f3licas. Entre eles est\u00e1 a adici\u00f3n secuencial de novos encimas a unha curta v\u00eda ancestral, a duplicaci\u00f3n e despois a diverxencia de v\u00edas enteiras e o recrutamento de encimas preexistentes e a s\u00faa ensamblaxe en v\u00edas con novas reacci\u00f3ns. A importancia relativa destes mecanismos non est\u00e1 claro, pero os estudos xen\u00f3micos mostran que os encimas dunha v\u00eda evolucionaron probablemente a partir dun antepasado compartido, e suxiren que moitas v\u00edas evolucionaron paso a paso e f\u00f3ronse creando novas funci\u00f3ns a a partir de pasos preexistentes na v\u00eda. Un modelo alternativo procede dos estudos que tratan de rastrear a evoluci\u00f3n das estruturas das prote\u00ednas nas redes metab\u00f3licas, e prop\u00f3n que os encimas son recrutados de forma xeneralizada, tomando prestados encimas de v\u00edas metab\u00f3licas diferentes para realizar funci\u00f3ns similares noutras v\u00edas (evidente na base de datos MANET) Este proceso de recrutamento orixinou un mosaico encim\u00e1tico evolutivo. Unha terceira posibilidade \u00e9 que algunhas partes do metabolismo poder\u00edan existir como \"m\u00f3dulos\" que poden reutilizarse en diferentes rutas e realizar similares funci\u00f3ns sobre distintas mol\u00e9culas.\nIgual que a evoluci\u00f3n orixina novas rutas metab\u00f3licas, esta pode tam\u00e9n causar a perda de funci\u00f3ns metab\u00f3licas. Por exemplo, perd\u00e9ronse alg\u00fans procesos metab\u00f3licos de parasitos que non son esenciais para sobrevivir e como alternativa poden captar do seu h\u00f3spede amino\u00e1cidos, nucle\u00f3tidos e carbohidratos xa formados. Poden verse tam\u00e9n capacidades metab\u00f3licas reducidas en organismos endosimbiontes.\nHistoria.\nO termo \"metabolismo\" deriva do grego \u039c\u03b5\u03c4\u03b1\u03b2\u03bf\u03bb\u03b9\u03c3\u03bc\u03cc\u03c2\u00a0\u2013 \"Metabolismos\", \"cambio\", ou \"derrocamento\". A historia do estudo cient\u00edfico do metabolismo abrangue moitos s\u00e9culos e empezou examinando animais completos, e seguiu en tempos da moderna bioqu\u00edmica examinando as reacci\u00f3ns metab\u00f3licas por separado. Os primeiros experimentos controlados sobre metabolismo humano publicounos Santorio Santorio en 1614 no seu libro \"Ars de statica medicina\". Al\u00ed describ\u00eda como se pesou antes e despois de comer, durmir, traballar, ter relaci\u00f3ns sexuais, xaxuar, beber, e excretar. A conclusi\u00f3n foi que a maior\u00eda da comida que tomaba se perd\u00eda no que el chamaba \"transpiraci\u00f3n insensible\".\nNestes primeiros estudos, non se identificaron os mecanismos destes procesos metab\u00f3licos e pens\u00e1base que hab\u00eda unha forza vital que animaba os tecidos vivos. No s\u00e9culo XIX, cando se estudou a fermentaci\u00f3n do azucre a alcohol realizado polos l\u00e9vedos, Louis Pasteur tirou a conclusi\u00f3n de que dita fermentaci\u00f3n estaba catalizada por substancias contidas nos l\u00e9vedos, que el chamou \"fermentos\". Escribiu: \"a fermentaci\u00f3n alcoh\u00f3lica \u00e9 un acto correlacionado coa vida e a organizaci\u00f3n das c\u00e9lulas de l\u00e9vedos, non coa morte e a putrefacci\u00f3n das c\u00e9lulas.\" Este descubrimento, xunto coa publicaci\u00f3n por Friedrich W\u00f6hler en 1828 da s\u00edntese qu\u00edmica da urea, que foi o primeiro composto org\u00e1nico obtido utilizando precursores inorg\u00e1nicos, probou que os compostos org\u00e1nicos e as reacci\u00f3ns qu\u00edmicas que se dan nas c\u00e9lulas non eran diferentes, en principio, \u00e1s de calquera outra rama da qu\u00edmica.\nO descubrimento dos encimas por Eduard Buchner a principios do s\u00e9culo XX permitiu separar o estudo das reacci\u00f3ns qu\u00edmicas metab\u00f3licas do estudo biol\u00f3xico das c\u00e9lulas, e significou o comezo da bioqu\u00edmica. Os co\u00f1ecementos bioqu\u00edmicos medraron rapidamente ao longo do s\u00e9culo XX. Un dos m\u00e1is prol\u00edficos dos modernos bioqu\u00edmicos foi Hans Krebs que fixo grandes contribuci\u00f3ns ao estudo do metabolismo. Krebs descubriu o ciclo da urea e despois, traballando con Hans Kornberg, o ciclo do \u00e1cido c\u00edtrico e o do glioxilato. A moderna investigaci\u00f3n bioqu\u00edmica viuse moi pulada polo desenvolvemento de novas t\u00e9cnicas como a cromatograf\u00eda, difracci\u00f3n de raios X, espectroscop\u00eda de resonancia magn\u00e9tica nuclear, marcaxe radioisot\u00f3pica, microscop\u00eda electr\u00f3nica e simulaci\u00f3ns de din\u00e1mica molecular. Estas t\u00e9cnicas permitiron o descubrimento e an\u00e1lise detallada de moitas mol\u00e9culas e v\u00edas metab\u00f3licas das c\u00e9lulas."}
{"id": "18003", "revid": "1131", "url": "https://gl.wikipedia.org/wiki?curid=18003", "title": "Jules Verne", "text": "Jules Gabriel Verne, tam\u00e9n co\u00f1ecido en galego como Xulio Verne, nado en Nantes o 8 de febreiro de 1828 e finado en Amiens o 24 de marzo de 1905, foi un escritor franc\u00e9s, pioneiro da literatura de ciencia ficci\u00f3n.\nTraxectoria.\nVerne naceu en Nantes no seo dunha familia burguesa, era o m\u00e1is vello dos cinco fillos do matrimonio formado por Pierre Verne, avogado, e Sophie. Viviu os seus primeiros anos nunha illa no r\u00edo Loira. Vivir nun sitio illado axudouno a desenvolver a s\u00faa imaxinaci\u00f3n e manter unha forte relaci\u00f3n co seu irm\u00e1n m\u00e1is novo, Paul. Aos nove anos, foi co seu irm\u00e1n ao liceo de Nantes. Logo de rematar os seus estudos no liceo, Verne marchou a Par\u00eds para estudar dereito. Arredor de 1848 en colaboraci\u00f3n con Michel Carre, comeza a escribir libretos para operetas. Durante alg\u00fans anos dedicouse a escribir obras para o teatro, sen moito \u00e9xito e s\u00f3 consegue estrear sete das vinte e catro que escribiu, e tam\u00e9n escribiu historias de viaxes para a revista \"Mus\u00e9e des Familles\", nos que narra extravagantes viaxes e aventuras nos que achega detalles cient\u00edficos e xeogr\u00e1ficos para darlle verosimilitude.\nCando o pai de Verne descubriu que o seu fillo se dedicaba a escribir e non a estudar, deixou de mandarlle cartos, polo que se viu obrigado a vivir como corretor de bolsa, o cal odiaba, a\u00ednda que tivo un certo \u00e9xito nesta profesi\u00f3n. Nestes anos co\u00f1eceu a Alexandre Dumas e Victor Hugo, que lle deron alg\u00fans consellos de como escribir.\nEn 1857 casou con Honorine de Viane Morel, unha vi\u00fava con d\u00faas fillas, e co seu apoio continuou a escribir, a\u00ednda que editores rexeitaron escrito tras escrito. En 1861 naceu o seu fillo Michel Jean Pierre Verne.\nEn 1863 a s\u00faa situaci\u00f3n mellorou cando co\u00f1eceu a Pierre-Jules Hetzel, un dos m\u00e1is importantes editores franceses do s\u00e9culo XIX, coa axuda de Hetzel, Verne reescribiu a historia sobre unha exploraci\u00f3n en globo en \u00c1frica e publicouno como \"Cinco semanas en globo\", modificando o ton pesimista cara outro caracterizado polo optimismo.\nVerne converteuse en millonario e famoso. Antes de aparecer como libro as s\u00faas novelas aparec\u00edan por entregas na revista de Hetzel, \"Magazine d'\u00c9ducation et de R\u00e9cr\u00e9ation\". Entre as s\u00faas novelas m\u00e1is co\u00f1ecidas est\u00e1n \"Viaxe ao centro da Terra\" (\"Voyage au centre de la Terre\") (1864), \"Da terra \u00e1 l\u00faa\" (\"De la Terre \u00e0 la Lune\") (1865) ou \"Vinte mil leguas baixo dos mares\" (\"Vingt mille lieues sous les mers\") (1969).\nEn 1886 recibe un disparo nunha perna do seu sobri\u00f1o Gaston, o que o deixa semiinv\u00e1lido. En 1887 tras a morte de Hetzel, Verne comezou a escribir obras m\u00e1is escuras. En 1888 sa\u00edu elixido concelleiro de Amiens por unha lista radical, permanecendo durante 15 anos no posto. Entusiasta do esperanto, en 1903 presidiu o grupo esperantista da s\u00faa cidade.\nGaliza na obra de Jules Verne / Jules Verne en Galiza.\nVigo \u00e9 un dos escenarios de \"Vinte mil leguas baixo dos mares\". O capit\u00e1n Nemo aprovisi\u00f3nase co ouro do tesouro dos gale\u00f3ns afundidos no estreito de Rande, na r\u00eda de Vigo. Ernest Bazin, un destacado inventor e aventureiro estivo durante dous anos en Galiza na procura do ouro dos gale\u00f3ns de Rande, onde desenvolveu a maior operaci\u00f3n de rescate de tesouros submarinos at\u00e9 esa data, estreando alg\u00fans adiantos a l\u00e1mpada el\u00e9ctrica para iluminar baixo o mar ou unha camp\u00e1 somerxible. A combinaci\u00f3n de ambos permitiu realizar na R\u00eda de Vigo as primeiras fotograf\u00edas de arqueolox\u00eda submarina da historia. A s\u00faa carreira cient\u00edfica provocaba daquela admiraci\u00f3n en todo o mundo; na prensa francesa d\u00e1base conta dos seus avances, o que inspirou parte da novela de \"20.000 leguas...\" de Verne.\nAnos despois, o 21 de maio de 1884, Jules Verne recalou en Vigo por unha tormenta e quedou na cidade durante un tempo.\nLedicia Costas escribiu \"Jules Verne e a vida secreta das mulleres planta\" recreando esta visita.\nUnha sala do Aquarium Finisterrae da Coru\u00f1a est\u00e1 adicada ao \"Nautilus\" e \u00e1 obra de Verne. En 2002 o Aquarium inaugurou unha exposici\u00f3n na que se vinculaba ao capit\u00e1n Nemo cun coru\u00f1\u00e9s do s\u00e9culo XIX.\nEn Vigo inaugurouse unha estatua na honra de Verne, doada en 2005 pola Asociaci\u00f3n de Mulleres Empresarias de Pontevedra e outra en Redondela, na praia de Cesantes.\nEn 2018 o Museo de Arte Contempor\u00e1nea de Vigo exp\u00f3n a mostra \"Xulio Verne. Os l\u00edmites da imaxinaci\u00f3n\"."}
{"id": "18004", "revid": "98629", "url": "https://gl.wikipedia.org/wiki?curid=18004", "title": "Humphry Davy", "text": "Humphry Davy, nado en Penzance en 1778 e finado en Xenebra en 1829, foi un qu\u00edmico c\u00f3rnico. Foi profesor da Royal Institution of Great Britain dende 1801, foi tam\u00e9n presidente da Royal Society (1820-1827).\nTraxectoria.\nEn 1800 Alessandro Volta presentou a primeira bater\u00eda el\u00e9ctrica e Davy empregouna para separar sales nun proceso co\u00f1ecido hoxe como electr\u00f3lise, con varias bater\u00edas en serie conseguiu separar o potasio e o sodio en 1807 e calcio, estroncio, bario e magnesio en 1808. Davy tam\u00e9n estudou as enerx\u00edas envolvidas na separaci\u00f3n destes sales, o que hoxe se co\u00f1ece como electroqu\u00edmica.\nEn 1812 casou cunha vi\u00fava rica, logo dunha viaxe por varios pa\u00edses europeos, inventou a l\u00e1mpada que leva o seu nome, empregada para evitar as explosi\u00f3ns de gris\u00fa nas minas. En 1813 publica \"Elements of agricultural chemistry in a course of lectures for the board of agriculture\"."}
{"id": "18016", "revid": "23204", "url": "https://gl.wikipedia.org/wiki?curid=18016", "title": "John Franklin", "text": "John Franklin (1786 \u2013 1847) foi un explorador brit\u00e1nico.\nNaceu en Spilsby, Lincolnshire no seo dunha familia numerosa que prosperara grazas ao comercio.\nA\u00ednda que ao primeiro o seu pai op\u00fa\u00f1ase aos desexos de Franklin de se facer mari\u00f1o, finalmente permitiulle embarcar nun mercante nunha viaxe de proba que chegou ata Lisboa, a viaxe confirmou os desexos do rapaz e o seu pai conseguiu que formase parte da tripulaci\u00f3n do HMS Polyphemus, e estivo presente na batalla de Copenhaguen en 1801.\nXa no HMS Investigator participou nunha expedici\u00f3n de exploraci\u00f3n da costa de Australia co seu t\u00edo, o capit\u00e1n Matthew Flinders. De volta en Europa participou na batalla de Trafalgar en 1805 a bordo do HMS Bellerophon. En 1815 estivo na batalla de Nova Orle\u00e1ns.\nEn 1818 viaxou pola primeira vez ao \u00c1rtico, como tenente, \u00e1s ordes de John Ross, e a pesar do fracaso da expedici\u00f3n quedou fascinado con el. Entre 1819 e 1822 participou nunha expedici\u00f3n para descubrir o Paso do Noroeste polo norte do actual Canad\u00e1, que foi un fracaso e na expedici\u00f3n morreron 11 dos 20 homes que participaron.\nEn 1823 regresou a Inglaterra e casou coa poeta, Eleanor Anne Porden, que morreu de tuberculose en 1825. En 1828 casou con Jane Griffin.\nEntre 1836 e 1843 foi gobernador da Terra de Van Diemen (a actual Tasmania).\nObsesionado coa busca do Paso do Noroeste, en maio de 1845 partiu con 128 homes e dous nav\u00edos (HMS Erebus e HMS Terror) e nunca regresou.\nA s\u00faa muller organizou varias partidas de rescate e debido \u00e1 publicidade que xerou organiz\u00e1ronse outras partidas na busca do explorador. En 1850 atop\u00e1ronse os primeiros restos da expedici\u00f3n, as tumbas de tres homes que morreran por causas naturais en 1846.\nEn 1854 John Rae, que non procuraba a Franklin, atopou un inuit que lle falou dunha partida de 35-40 homes que morreran de inanici\u00f3n preto da foz do Black River. En 1859 a s\u00faa vi\u00fava armou unha \u00faltima expedici\u00f3n baixo o mando de Francis Leopold McClintock para investigar os descubrimentos de Rae e atopou un documento que deixara o segundo da expedici\u00f3n na Illa do Rei Guillerme, a mensaxe datada o 28 de abril de 1847 informaba que os barcos quedaran atrapados polo xeo durante dous invernos, moito m\u00e1is tempo do que agardaban, suxeriuse que morreron por escorbuto, e existen evidencias que practicaron o canibalismo."}
{"id": "18025", "revid": "22570", "url": "https://gl.wikipedia.org/wiki?curid=18025", "title": "Falacia pat\u00e9tica", "text": "En cr\u00edtica literaria denom\u00ednase falacia pat\u00e9tica \u00e1 adscrici\u00f3n de sentimentos humanos ao inanimado.\nA frase creouna John Ruskin en \"Pintores modernos\" (1856), quen a utilizou para describir negativamente a quen non mostraba \"a verdadeira aparencia das cousas para n\u00f3s\", sen\u00f3n o \"extraordinario, ou falsas aparencias, cando estamos baixo a influencia ou emoci\u00f3n da fantas\u00eda contemplativa\".\nTr\u00e1tase dunha forma de personificaci\u00f3n moi frecuente en toda a historia da literatura, xa desde Homero. Hoxe en d\u00eda carece dese valor pexorativo e util\u00edzase para describir a actuaci\u00f3n das forzas da natureza como suxeitos pensantes e sens\u00edbeis. Era moi frecuente no Romanticismo, cando, por exemplo, os ceos se cubr\u00edan traxicamente intensificando a dor do protagonista."}
{"id": "18027", "revid": "85894", "url": "https://gl.wikipedia.org/wiki?curid=18027", "title": "Fenomenolox\u00eda", "text": "A fenomenolox\u00eda (do grego \"phenomena\", \"cousas que aparecen\" + \"logos\", \"co\u00f1ecemento\") \u00e9 un m\u00e9todo filos\u00f3fico que pon \u00e9nfase na neutralidade descritiva do receptor na determinaci\u00f3n dos significados obxectivos dos fen\u00f3menos.\nA fenomenolox\u00eda deriva do pensamento do fil\u00f3sofo alem\u00e1n Edmund Husserl (1859-1938), quen afirmaba que o obxecto propio do co\u00f1ecemento filos\u00f3fico non son os obxectos do mundo percept\u00edbeis polos sentidos e, supostamente, externos \u00e1 conciencia, sen\u00f3n os contidos \"a priori\" que aparecen dados en xeral nunha consciencia. As\u00ed, o m\u00e9todo esixe un exame detido dos estados e procesos mentais e intelectuais. Usando este m\u00e9todo, Husserl pensaba que ser\u00eda pos\u00edbel revelar a natureza subxacente da consciencia e dos fen\u00f3menos e facelo de maneira \"a\"temporal e \"a\"hist\u00f3rica, estabelecendo unha teor\u00eda trans-subxectiva da comprensi\u00f3n. Isto implica que a mente humana, entendida universalmente e non particularmente, \u00e9 o lugar onde os significados obxectivos adquiren realidade.\nOutro fenomen\u00f3logo destacado foi Max Scheler (1874-1928) quen, na obra \"O formalismo na \u00e9tica e a \u00e9tica material dos valores\", puxo o m\u00e9todo fenomenol\u00f3xico \u00f3 servizo da \u00e9tica proporcionando unha teor\u00eda descritiva dos diferentes valores de enorme influencia na \u00e9tica contempor\u00e1nea.\nOs conceptos da fenomenolox\u00eda foron desenvolvidos desde comezos do s\u00e9culo XX por Martin Heidegger, orixe da filosof\u00eda existencial e Hans-Georg Gadamer, creador da Hermen\u00e9utica filos\u00f3fica, na Alema\u00f1a e por Maurice Merleau-Ponty na Francia.\nNa literatura.\nA focaxe cr\u00edtica fenomenol\u00f3xica envolve a investigaci\u00f3n da natureza subxacente e da esencia dunha obra estudada e, en consecuencia, o acceso en certa maneira \u00e1 consciencia do autor.\nUnha versi\u00f3n diferente, e talvez m\u00e1is \"vulgar\", \u00e9 a exploraci\u00f3n da personalidade \u00fanica que hai por detr\u00e1s dunha obra literaria. O cr\u00edtico fenomenol\u00f3xico precisa baleirar primeiro a s\u00faa mente de todos os preconceptos sobre o autor e o texto. Unha vez logrado, o cr\u00edtico debe atinxir un estado moi receptivo e sens\u00edbel que lle permita compartir o modo de consciencia do autor. Este estado da mente ten sido descrito como \"consciencia da consciencia doutro\".\nO te\u00f3rico polon\u00e9s Roman Ingarden ten elaborado as ideas de Husserl nos libros \"A obra de arte literaria\" (1931) e \"A cognici\u00f3n da obra de arte literaria\" (1937). Influenciou aos cr\u00edticos alem\u00e1ns Wolfgang Iser e Hans Robert Jauss. Esta influencia \u00e9 especialmente clara na teor\u00eda do lector-resposta de Iser e na teor\u00eda da recepci\u00f3n de Jauss. T\u00e9nselle denominado \"cr\u00edtica fenomenol\u00f3xica\" ao traballo da Escola de Xenebra de cr\u00edtica. Son tam\u00e9n moi evidentes as influencias no post-estruturalismo.\nGaliza.\nEn Galiza, \u00e9 especialmente importante o labor de difusi\u00f3n da fenomenolox\u00eda e os estudos de est\u00e9tica fenomenol\u00f3xica do profesor Nel Rodr\u00edguez Rial."}
{"id": "18028", "revid": "56817", "url": "https://gl.wikipedia.org/wiki?curid=18028", "title": "Variedade diaf\u00e1sica", "text": "Ch\u00e1manse variedades diaf\u00e1sicas as diferentes formas de falar que ten unha mesma persoa en funci\u00f3n do contexto da comunicaci\u00f3n.\nConcepto.\nCatro factores b\u00e1sicos\nprovocan que nas situaci\u00f3ns comunicativas se distingan d\u00faas variedades b\u00e1sicas (a\u00ednda que pode haber mais) de car\u00e1cter diaf\u00e1sico: o rexistro formal e o rexistro informal, ou, dito doutro xeito, o c\u00f3digo elaborado e o c\u00f3digo restrinxido.\nA variedade ou rexistro formal utilizase en xeral na escrita e en contextos orais formais. Presenta as seguintes caracter\u00edsticas:\n\u00c9 de uso minoritario. \u00c9 o rexistro propio da administraci\u00f3n, da ensinanza, dos medios de comunicaci\u00f3n de masas...\nA variedade ou rexistro informal representa aqueles actos de fala espont\u00e1neos que tratan temas coti\u00e1ns, con intenci\u00f3n persoal ou subxectiva e cun nivel baixo de formalidade; \u00e9 a lingua oral coloquial ou familiar. Entre as caracter\u00edsticas ling\u00fc\u00edsticas deste rexistro podemos sinalar as seguintes:"}
{"id": "18029", "revid": "482", "url": "https://gl.wikipedia.org/wiki?curid=18029", "title": "Xabier Villaverde", "text": ""}
{"id": "18030", "revid": "22570", "url": "https://gl.wikipedia.org/wiki?curid=18030", "title": "Variedades diat\u00f3picas", "text": "Concepto.\nOs habitantes dunha mesma localidade ou rexi\u00f3n poden desenvolver \u00f3 longo do tempo modos ling\u00fc\u00edsticos particulares, que son resultado de distintos factores. Eses modos ling\u00fc\u00edsticos particulares conforman unha variante diat\u00f3pica da lingua.\nEntre os factores que poden provocar a aparici\u00f3n de variedades diat\u00f3picas nunha lingua achamos:"}
{"id": "18032", "revid": "72012", "url": "https://gl.wikipedia.org/wiki?curid=18032", "title": "Castelanismo", "text": "Un castelanismo \u00e9 un voc\u00e1bulo ou construci\u00f3n da lingua castel\u00e1 adoptada por outra lingua.\nCastelanismos no galego.\nParticularmente, e ao referirse \u00e1 lingua galega, a palabra \"castelanismo\" \u00e9 empregada como un hip\u00f3nimo de barbarismo. O termo castelanismo non fai referencia \u00e1 correcci\u00f3n ou incorrecci\u00f3n dun voc\u00e1bulo, sen\u00f3n a un tipo concreto de empr\u00e9stito. \u00c9 polo tanto, un termo do campo da etimolox\u00eda. A norma, ou no seu defecto o est\u00e1ndar, define o que \u00e9 incorrecto e o que non, independentemente da s\u00faa orixe ou procedencia. Por iso hai na lingua galega castelanismos admitidos como \"lunar\", \"tortilla\", \"bocadillo\", pacotilla, serranilla, pandilla, pastilla, perilla, xustillo, boquilla, cartilla, gatillo, guerrilla, guerrilleiro etc.\nPor mor do contacto ling\u00fc\u00edstico, a presenza de castelanismos na fala do galego \u00e9 importante. Os castelanismos que encontremos poden ser dos seguintes tipos:"}
{"id": "18033", "revid": "51526", "url": "https://gl.wikipedia.org/wiki?curid=18033", "title": "Castelanismos fon\u00e9ticos", "text": "Como castelanismo fon\u00e9tico def\u00ednese a influencia do espa\u00f1ol sobre outra lingua no eido da fon\u00e9tica, \u00e9 dicir, na articulaci\u00f3n de sons.\nCastelanismos fon\u00e9ticos no galego.\nOs castelanismos, como calquera outro empr\u00e9stito, pode ser aceptado pola norma da lingua ou rexeitado. Dado que a norma escrita non comenta apenas nada sobre a correcta pronuncia dos sons do galego, non se pode dicir que os castelanismos fon\u00e9ticos sexan incorrecci\u00f3ns contra a norma, a\u00ednda que si contra o est\u00e1ndar.\nEnum\u00e9ranse a continuaci\u00f3n alg\u00fans exemplos de castelanismos fon\u00e9ticos que se poden atopar no galego:"}
{"id": "18034", "revid": "5863", "url": "https://gl.wikipedia.org/wiki?curid=18034", "title": "Castelanismos ortogr\u00e1ficos", "text": "Denom\u00ednase castelanismo ortogr\u00e1fico ao emprego dunha ortograf\u00eda incorrecta no idioma galego por interferencia do idioma espa\u00f1ol. Co\u00f1\u00e9cense tam\u00e9n co nome de pr\u00e9stamos innecesarios, xa que a lingua galega conta con palabras propias para referirse ao mesmo concepto. Difer\u00e9ncianse as\u00ed dos pr\u00e9stamos necesarios, que incorporan ao seu l\u00e9xico termos procedentes doutras linguas cando non existe termo para a mesma no idioma propio. Os castelanismos ortogr\u00e1ficos son as interferencias m\u00e1is habituais na lingua galega. Outros intrusismos ortogr\u00e1ficos poden ser os anglicismos e os lusismos.\nEn 1982 a Real Academia Galega creou unhas normas ortogr\u00e1ficas acorde coa etimolox\u00eda dos voc\u00e1bulos. Por\u00e9n, pola interferencia co castel\u00e1n."}
{"id": "18035", "revid": "5863", "url": "https://gl.wikipedia.org/wiki?curid=18035", "title": "Juanillo Esteban", "text": "Juan Jos\u00e9 Esteban G\u00f3mez, m\u00e1is co\u00f1ecido como Juanillo Esteban, nado na Coru\u00f1a o 12 de abril de 1968, \u00e9 un actor, cantante, contacontos, clown e guionista galego. \u00c9 tam\u00e9n a voz do Xabar\u00edn da TVG.\nTraxectoria.\nEstudou produci\u00f3n e realizaci\u00f3n de v\u00eddeo-TV na CAI (A Coru\u00f1a), interpretaci\u00f3n, gui\u00f3n, produci\u00f3n de espect\u00e1culos en vivo e talleres de clown con Jango Edvards e Leo Bassi.\nDeuse a co\u00f1ecer en 1993 no papel de Rufo Machado na comedia gore de culto \"A matanza can\u00edbal dos garrulos lis\u00e9rxicos\", dirixida por Antonio Blanco, quen, un ano despois, foi un dos creadores do xa m\u00edtico e revolucionario programa infantil da TVG \"Xabar\u00edn Club\". Neste programa Juanillo \u00e9 a voz do Xabar\u00edn, o personaxe principal e presentador, dende 1994, co que tam\u00e9n participou na serie \"Os Vixilantes do Cami\u00f1o\".\nOutra faceta pola que \u00e9 co\u00f1ecido \u00e9 polo seu traballo de monologuista, sendo o creador e int\u00e9rprete do personaxe \"Yoni Mediogramo\".\nParticipou en varias series da TVG como \"Avenida de Am\u00e9rica\", \"F\u00edos\", ademais de intervenci\u00f3ns en seis cap\u00edtulos de \"Pratos combinados\".\nNo 2004 volveu \u00f3 cinema de culto coa curtametraxe \"A Consulta do Dr. Natalio\", de Javi Camino, na que interpreta o sinistro doutor, un cient\u00edfico tolo, papel que o actor volveu repetir na longametraxe \"\u00a1Maldito Bastardo!\".\nTam\u00e9n interveu no programa \"Fatal, fatal, fatal\" baixo o nome Juanillo Calamidad.\nEn 2019 dirixiu a Gala dos Premios Mar\u00eda Casares xunto a Carlos Sante."}
{"id": "18037", "revid": "114944", "url": "https://gl.wikipedia.org/wiki?curid=18037", "title": "Helloween", "text": "Helloween \u00e9 unha banda de Speed Metal nada en 1984 coa publicaci\u00f3n dun E.P. hom\u00f3nimo, e que se converteu nun dos primeiros e maiores expo\u00f1entes dese subx\u00e9nero. Os discos de 1987 e 1988 \"Keeper of the seven keys, part I\" e \"Keeper of the seven keys, part II\" convet\u00edronse en cl\u00e1sicos e referencias dentro do panorama do Heavy Metal.\nDa formaci\u00f3n orixinal, s\u00f3 persisten Michael Weikath e Markus Gro\u00dfkopf."}
{"id": "18042", "revid": "23204", "url": "https://gl.wikipedia.org/wiki?curid=18042", "title": "Sven Hassel", "text": "Sven Hassel, nado o 19 de abril de 1917 e finado o 21 de setembro de 2012, foi un escritor dinamarqu\u00e9s famoso polas s\u00faas novelas pseudo-autobiogr\u00e1ficas baseadas nas s\u00faas experiencias durante a segunda guerra mundial.\nTraxectoria.\nNon hai acordo sobre a verdadeira biograf\u00eda de Sven. El afirmaba ter nacido como Sven Pedersen en Frederiksborg, a\u00ednda que acabou adoptando o apelido da s\u00faa nai. Aos 14 anos uniuse \u00e1 tripulaci\u00f3n dun barco mercante e traballou nel ata que tivo que cumprir co servizo militar no seu pa\u00eds en 1936. Ao ano seguinte, ao non atopar traballo en Dinamarca, trasladouse a Alema\u00f1a para entrar no ex\u00e9rcito, a\u00ednda que s\u00f3 despois de adoptar a nacionalidade alem\u00e1 puido entrar no S\u00e9timo Rexemento de Cabaler\u00eda e posteriormente na segunda divisi\u00f3n de Panzer estacionada en Eisenach. En 1939 participou como condutor de tanques na invasi\u00f3n de Polonia. En 1940 tentou desertar da s\u00faa unidade e foi transferido a unha unidade de castigo (sonderabteilung).\nServiu no 2\u00ba Rexemento de Cabalar\u00eda e m\u00e1is tarde no 11\u00ba e 27\u00ba Rexemento de Panzer en todas as frontes, ag\u00e1s \u00c1frica do norte, e resultou ferido varias veces. Chegou ao grao de tenente e obtivo a Cruz de Ferro de 1\u00ba e 2\u00ba clase. Rendeuse \u00e1s tropas sovi\u00e9ticas en Berl\u00edn en 1945 e pasou varios anos en campos de internamento. Al\u00ed comezou a escribir o seu primeiro libro, \"Lexi\u00f3n dos damnificados\" (\"De Fordometes Legio\").\nLiberado en 1949, estaba pensando en entrar na Lexi\u00f3n estranxeira francesa cando co\u00f1eceu a Dorthe Jensen, con quen casou en 1951. Nesa \u00e9poca traballaba nunha f\u00e1brica de autom\u00f3biles para ga\u00f1ar a vida, pero a s\u00faa muller convenceuno de que publicase os seus escritos. En 1957 Sven Hassel sufriu un ataque de febre caucasiana, contra\u00edda durante a guerra, e estivo paralizado durante dous anos. En 1964 trasladouse a Barcelona, onde morreu. En total escribiu 14 novelas que se traduciron a 18 linguas. Do seu libro \"D\u00f8den p\u00e5 Larvef\u00f8dder\" realizouse o filme \"The Misfit Brigade\" en 1987.\nTem\u00e1tica.\nNas s\u00faas novelas, Hassel d\u00e1 unha visi\u00f3n brutal da guerra na que os soldados loitan s\u00f3 para sobrevivir; a convenci\u00f3n de Xenebra \u00e9 un letra morta para os dous bandos. A xente morre ao chou ou por raz\u00f3ns nimias. Con frecuencia, acontecementos agrad\u00e1beis e reuni\u00f3ns pac\u00edficas resultan truncadas violentamente. Os oficiais prusianos, pouco comprensivos, ameazan constantemente aos seus homes cun consello de guerra e exec\u00fatannos \u00e1 menor provocaci\u00f3n. Os soldados descontentos asasinan \u00e1s veces aos seus oficiais para se liberaren deles.\nErik Haaest, un xornalista dinamarqu\u00e9s, pasou moitos anos tentando rebater as afirmaci\u00f3ns de Hassel. Haaest afirma que Sven Hassel \u00e9 en realidade B\u00f8rge Villy Redsted Pedersen, un nazi dinamarqu\u00e9s que nunca serviu na fronte rusa e que, de feito, estivo a maior parte da segunda guerra mundial na Dinamarca ocupada; o seu co\u00f1ecemento das acci\u00f3ns veulle de veteranos das SS dinamarquesas que co\u00f1eceu despois da da guerra. Haaest tam\u00e9n afirma que a primeira novela de Hassel non a escribiu el e cando se converteu nun \u00e9xito foi a s\u00faa muller a que escribiu o resto das s\u00faas obras. A\u00ednda que esas afirmaci\u00f3ns non son xeralmente aceptadas, as incongruencias na biograf\u00eda relatada polo propio Hassel fan dubidar da s\u00faa verosemellanza."}
{"id": "18043", "revid": "54334", "url": "https://gl.wikipedia.org/wiki?curid=18043", "title": "Silano", "text": "O silano \u00e9 un composto qu\u00edmico de f\u00f3rmula SiH4. \u00c9 an\u00e1logo ao metano (CH4), por\u00e9n derivado do silicio. Suponse que a temperatura ambiente o silano \u00e9 un gas pirof\u00f3rico (entra en combusti\u00f3n espontaneamente en presenza do aire sen necesidade dunha fonte de ignici\u00f3n), a\u00ednda que hai quen di que o silano \u00e9 est\u00e1bel e que a formaci\u00f3n natural dos silanos maiores durante a s\u00faa produci\u00f3n \u00e9 a causa da s\u00faa piroforicidade. Por riba dos 420\u00a0\u00b0C o silano descomponse en silicio e hidr\u00f3xeno, polo que pode ser empregado na deposici\u00f3n qu\u00edmica de vapor de silicio.\nDe forma m\u00e1is xeral, un silano \u00e9 calquera composto de silicio an\u00e1logo aos alcanos, neste caso derivados do silicio. Os silanos consisten nunha cadea de \u00e1tomos de silicio unidos covalentemente a \u00e1tomos de hidr\u00f3xeno. A f\u00f3rmula xeral dun silano \u00e9 SinH2n+2. Os silanos tenden a ser menos est\u00e1beis que os seus an\u00e1logos de carbono, pois a ligaz\u00f3n Si-Si \u00e9 de menor enerx\u00eda que a ligaz\u00f3n C-C. O os\u00edxeno descomp\u00f3n os silanos porque a ligaz\u00f3n Si-O \u00e9 moi est\u00e1bel.\nNomenclatura.\nExiste unha nomenclatura regular para os silanos. Cada nome dos silanos consiste na palabra silano precedida por un prefixo num\u00e9rico (di, tri, tetra etc) correspondente ao n\u00famero de \u00e1tomos de silicio na mol\u00e9cula. As\u00ed Si2H6 nom\u00e9ase como disilano, Si3H8 como trisilano etc. Non existe prefixo para un, SiH4 \u00e9 simplemente silano. Os silanos tam\u00e9n poden ser nomeados como calquera outro composto inorg\u00e1nico, as\u00ed o silano \u00e9 chamado tetrahidreto de silicio. Por\u00e9n, para os silanos de maior cadea esta nomenclatura t\u00f3rnase moi complicada.\nUn \"ciclosilano\" \u00e9 un silano na forma de anel, as\u00ed como un cicloalcano \u00e9 un alcano c\u00edclico, na forma de anel.\nTam\u00e9n existen os silanos ramificados. O radical SiH3- \u00e9 chamado silil, Si2H5- \u00e9 disilanil etc. Se hai un trisilano cun grupo silil unido a un \u00e1tomo de silicio do medio, obtense un silil trisilano, de forma paralela aos alcanos ramificados.\nOs silanos poden presentar os mesmos grupos funcionais ligados a cadeas saturadas de silicio, como ocorre cos alcanos. Por exemplo, co grupo OH formar\u00e1 un silanol. En teor\u00eda existe un an\u00e1logo de silicio para cada alcano.\nProduci\u00f3n.\nIndustrialmente, o silano \u00e9 producido do silicio metal\u00farxico nun proceso de d\u00faas etapas. Na primeira etapa, re\u00e1xese o silicio con \u00e1cido clorh\u00eddrico nunha temperatura aproximada de 300\u00a0\u00b0C para producir triclorosilano, xunto con gas hidr\u00f3xeno, de acordo coa ecuaci\u00f3n qu\u00edmica:\nO triclorosilano \u00e9 fervido sobre unha camada resinosa contendo un catalizador que promove a s\u00faa desproporcionaci\u00f3n en silano e tetracloruro de silicio, de acordo coa ecuaci\u00f3n qu\u00edmica:\nXeralmente os catalizadores m\u00e1is com\u00fans usados neste proceso son os haluro de metal, particularmente o cloruro de aluminio.\nAplicaci\u00f3ns.\nDiversas aplicaci\u00f3ns industriais e m\u00e9dicas existen para os silanos. Os silanos \u00fasanse como axentes de axustamento para adherir porcelana a un composto, en obturaci\u00f3ns dentarias, para optimizar a adhesi\u00f3n de fibras de vidro ou fibras naturais a matrices polim\u00e9ricas usadas na construci\u00f3n civil, mobeleira e de transportes. Tam\u00e9n se usan para axustar unha capa bioinerte sobre implantes de titanio. Outras aplicaci\u00f3ns incl\u00faen: impermeabilizante de auga, con hidr\u00f3xido de aluminio como retardador de chamas, como material de revestimento antigraf\u00edtico de formig\u00f3n, pedra e cer\u00e1mica, e selantes. A \u201cDegussa AG\u201d \u00e9 a maior produtora comercial de silanos.\nUnha das aplicaci\u00f3ns m\u00e1is de vangarda, actualmente en proceso de desenvolvemento, at\u00f3pase na fabricaci\u00f3n de nanobiosensores con especificidade molecular, empreg\u00e1ndose t\u00e9cnicas de silanizaci\u00f3n para fixar anticorpos sobre a superficie dos nanosensores."}
{"id": "18045", "revid": "88628", "url": "https://gl.wikipedia.org/wiki?curid=18045", "title": "Castelanismos morfosint\u00e1cticos", "text": "Os castelanismos morfosint\u00e1cticos no galego poden ser clasificados segundo a clase ou subclase de palabra \u00e1 que afecten:"}
{"id": "18047", "revid": "5863", "url": "https://gl.wikipedia.org/wiki?curid=18047", "title": "Castelanismos l\u00e9xicos", "text": "Os castelanimos l\u00e9xicos son aqueles que se deixan sentir no apartado l\u00e9xico dentro da lingua galega.\nGraos.\nP\u00f3dense establecer varios grupos de castelanismos l\u00e9xicos:\nCastelanismo adaptado \u00e1 fon\u00e9tica galega.\nInfluencias l\u00e9xicas do castel\u00e1n son as que consisten na introduci\u00f3n de formas castel\u00e1s a\u00ednda que disfrazadas baixo a aparencia de formas galegas:\nCastelanismo pleno.\nA substituci\u00f3n directa e err\u00f3nea da forma galega pola castel\u00e1:\nCastelanismos aceptados ou pr\u00e9stamos.\nPrestamismo son os castelanismos considerados correctos na norma est\u00e1ndar, alg\u00fans dos cales son internacionais:"}
{"id": "18048", "revid": "26501", "url": "https://gl.wikipedia.org/wiki?curid=18048", "title": "Hipergaleguismo", "text": "Os hipergaleguismos ou hiperenxebrismos son voc\u00e1bulos creados en galego como consecuencia da aplicaci\u00f3n inaxeitada de regras de analox\u00eda co castel\u00e1n. Este tipo de creaci\u00f3ns, que nacen do af\u00e1n diferencialista con respecto \u00f3 castel\u00e1n, son rexeitadas pola norma. Por exemplo, se o habitual \u00e9 que as palabras rematadas en -ina do castel\u00e1n en galego rematen en -i\u00f1a, apl\u00edcaselle a regra a palabras que, por raz\u00f3ns de historia da lingua galega, non se forman dese xeito (\"gasoli\u00f1a\"). \nAfectan case exclusivamente \u00e1 lingua escrita, e de forma moi especial aos rexistros cultos. Por\u00e9n, tam\u00e9n abundan nos rexistros informais e de nivel vulgar (mais a maior\u00eda son raros en falantes que te\u00f1en o galego por lingua materna):\nSon hipergaleguismos e, por tanto, incorrectos, os seguintes exemplos:"}
{"id": "18049", "revid": "114", "url": "https://gl.wikipedia.org/wiki?curid=18049", "title": "Hiperenxebrismo", "text": ""}
{"id": "18054", "revid": "88628", "url": "https://gl.wikipedia.org/wiki?curid=18054", "title": "Castelanismos sem\u00e1nticos", "text": "As interferencias sem\u00e1nticas co espa\u00f1ol son pouco frecuentes. Velaqu\u00ed algunhas:"}
{"id": "18055", "revid": "22570", "url": "https://gl.wikipedia.org/wiki?curid=18055", "title": "Teor\u00eda da comunicaci\u00f3n", "text": "A teor\u00eda da comunicaci\u00f3n \u00e9 a parte das ciencias sociais que se encarga de estudar os procesos humanos de comunicaci\u00f3n; \u00e9 dicir, aqueles en que ocorre un intercambio de ideas. Ten a s\u00faa ra\u00edz na palabra latina \"communicare\", que significa \"po\u00f1er en com\u00fan\".\nTeor\u00eda da comunicaci\u00f3n.\nDe acordo \u00e1 forma en que tales procesos de comunicaci\u00f3n ocorren, \u00e9 posible falar de comunicaci\u00f3n directa ou interpersoal (conversaci\u00f3n presencial, mitin pol\u00edtico), e aquela que ocorre a trav\u00e9s dalg\u00fan medio como o correo (postal ou electr\u00f3nico) o tel\u00e9fono etc., nos que a comunicaci\u00f3n se d\u00e1 de xeito interpersoal; ou ben, por medio dalg\u00fan sistema masivo, como a radio, televisi\u00f3n, medios impresos, cine e Internet (nalgunhas das s\u00faas modalidades como o webcast, a web etc).\nSe a comunicaci\u00f3n se d\u00e1 de tal xeito que haxa un fluxo de informaci\u00f3n continuo e en tempo real, f\u00e1lase de comunicaci\u00f3n sincr\u00f3nica ou s\u00edncrona. Polo contrario, cando estes fluxos de informaci\u00f3n ocorren temporalmente espazados (como co correo), f\u00e1lase dun xeito de comunicaci\u00f3n non sincr\u00f3nica, ou asincr\u00f3nica (as\u00edncrona).\nEsta nova disciplina parte da sociolox\u00eda, a que lle achega as bases metodol\u00f3xicas para os primeiros estudos levados a cabo de xeito sistem\u00e1tico a principios do s\u00e9culo XX, cando se da a masificaci\u00f3n da radio, o primeiro medio masivo electr\u00f3nico de comunicaci\u00f3n.\nA\u00ednda que \u00e9 posible falar xa de Comunicaci\u00f3n masiva dende a invenci\u00f3n da imprenta de Gutenberg, non \u00e9 sen\u00f3n ata a d\u00e9cada de 1920 cando se levan a cabo os primeiros estudos sobre a influencia da propaganda no contexto da Europa da preguerra, co ascenso dos r\u00e9ximes fascistas de Alema\u00f1a e Italia. Anterior a esta primeira etapa da disciplina, hai que remitirse ata os cl\u00e1sicos gregos. Arist\u00f3teles en varias ocasi\u00f3ns abordou o tema da comunicaci\u00f3n, a\u00ednda que sen conseguir detonar a fundaci\u00f3n dunha escola dedicada de xeito particular a esta disciplina.\nAs ciencias da \"'comunicaci\u00f3n\" abranguen unha gran varidade de especialidades, entre as que destacan, entre outras: comunicaci\u00f3n masiva, periodismo, relaci\u00f3ns p\u00fablicas, comunicaci\u00f3n organizacional.\nO obxecto de estudo das ciencias da comunicaci\u00f3n, os procesos e fen\u00f3menos de comunicaci\u00f3n, a mi\u00fado \u00e9 tam\u00e9n abordado por parte doutras disciplinas, entre as que \u00e9 posible mencionar a ling\u00fc\u00edstica, a sociolox\u00eda, a antropolox\u00eda social, a cibern\u00e9tica e a psicolox\u00eda.\nEntre as principais escolas ou correntes te\u00f3ricas destacan:\nFuncionalismo: unha das primeiras correntes que xurdiron nesta disciplina, e que busca estudar as formas en que un determinado mensaxe produce un efecto sobre a audiencia (est\u00edmulo-resposta). O cl\u00e1sico modelo da \u201cagulla hipod\u00e9rmica\u201d pertence a esta escola, os postulados da que xa foron superados. P\u00f3dese situar cronoloxicamente arredor dos primeiros 30 anos do s\u00e9culo XX.\nA Escola de Frankfurt: Corrente cr\u00edtica con base na teor\u00eda marxista, que se basea na crenza de que as formas simb\u00f3licas (ou mensaxes) xeradas pola industria cultural te\u00f1en como principal finalidade reproducir e perpetuar os modelos de dominaci\u00f3n capitalista. Xorde en contraposici\u00f3n \u00f3 Funcionalismo, arredor da d\u00e9cada de 1930.\nEstudos culturais: Corrente contempor\u00e1nea que busca analizar os procesos de comunicaci\u00f3n dende unha perspectiva integral, tomando en conta \u00f3s emisores, receptores e \u00f3 contexto en que se producen os fen\u00f3menos de comunicaci\u00f3n. Os te\u00f3ricos desta corrente soste\u00f1en que \u00f3 recibirse unha mensaxe, o receptor pode facer tres lecturas ou interpretaci\u00f3ns da mesma:\n- dominante (reproducindo os valores do emisor),\n- negociada (aceptando alg\u00fans aspectos pero rexeitando outros)\n- de negaci\u00f3n (rexeitando totalmente o contido da mensaxe recibida)."}
{"id": "18056", "revid": "23204", "url": "https://gl.wikipedia.org/wiki?curid=18056", "title": "Comunicaci\u00f3n (linguaxe)", "text": "A comunicaci\u00f3n (do lat\u00edn \"communicare\", \"tornar com\u00fan\", \"trocar ou asociar opini\u00f3ns\", \"conferenciar\") \u00e9 unha funci\u00f3n da linguaxe, considerada comunmente como primordial.\nComunicarse, significa polo tanto, estar en relaci\u00f3n con; representa a acci\u00f3n de p\u00f3r en com\u00fan, de compartir ideas, sentimentos, actitudes. \u00c9 un intercambio de experiencias socialmente significativo, un esforzo para a converxencia de perspectivas. A comunicaci\u00f3n \u00e9 a resposta dun ser vivo a un est\u00edmulo. Se o est\u00edmulo \u00e9 ignorado polo individuo, non hai comunicaci\u00f3n, pois a mensaxe sen resposta non pode considerarse un acto comunicativo. Polo tanto, a comunicaci\u00f3n implica a participaci\u00f3n dun emisor e un receptor que interaccionan intercambiando mensaxes, emitindo e recibindo informaci\u00f3n.\nFunci\u00f3n comunicativa: consid\u00e9rase como base para o desenvolvemento ling\u00fc\u00edstico. A linguaxe posibilita a integraci\u00f3n do suxeito no medio social; \u00e9 o veh\u00edculo regulador de comportamentos, relaci\u00f3ns afectivas e sociais as\u00ed como soporte de regras culturais.\nFormas de comunicaci\u00f3n.\nDependendo das clases de signos que se empregue, difer\u00e9nciase a comunicaci\u00f3n non verbal e a comunicaci\u00f3n verbal.\nEn moitas ocasi\u00f3ns os signos verbais e os signos non verbais comb\u00ednanse nunha mensaxe, dando lugar a formas mixtas de comunicaci\u00f3n. Un exemplo ser\u00eda un anuncio publicitario, o cinema ou unha banda dese\u00f1ada.\nSe se atende \u00e1 relaci\u00f3n que se establece entre emisor e receptor, difer\u00e9nciase unha comunicaci\u00f3n unilateral e outra comunicaci\u00f3n bilateral. A comunicaci\u00f3n unilateral prod\u00facese cando o receptor non se converte en emisor. Sucede nos sinais de tr\u00e1fico. A comunicaci\u00f3n bilateral prod\u00facese cando o receptor se pode converter \u00e1 s\u00faa vez en emisor. Sucede nunha conversa.\nComunicaci\u00f3n non verbal.\nA comunicaci\u00f3n non verbal consiste en transmitir significados na forma de mensaxes non verbais. Empr\u00e9ganse signos non ling\u00fc\u00edsticos. Exemplos de comunicaci\u00f3n non verbal incl\u00faen os xestos, as expresi\u00f3ns faciais, a expresi\u00f3n corporal, o contacto visual, a maneira de vestir, a h\u00e1ptica (comunicaci\u00f3n por medio do tacto), a cron\u00e9mica (significado do tempo na comunicaci\u00f3n) e a kin\u00e9sica (linguaxe corporal), entre outros. A mesma comunicaci\u00f3n oral cont\u00e9n elementos non verbais como a paraling\u00fc\u00edstica (elementos non verbais que acompa\u00f1an \u00e1 ling\u00fc\u00edstica, por exemplo tons de sorpresa, interese, desinterese, medo, cansazo, insinuaci\u00f3ns etc.) Segundo estudos, o 55\u00a0% da comunicaci\u00f3n humana d\u00e1se por medio de expresi\u00f3ns faciais non verbais e un 38\u00a0% por medio da paralinguaxe. Isto incl\u00fae a mesma comunicaci\u00f3n escrita na que \u00e9 posible determinar sentidos no estilo de escritura, a distribuci\u00f3n de espazos entre palabras e o uso de emoticonas para transmitir emoci\u00f3ns. Neste sentido, para transmitir unha mensaxe empr\u00e9ganse cores, como a marca azul e vermella das billas, sons como a sirena dunha ambulancia e xestos, como chiscar un ollo.\nAlg\u00fans dos prop\u00f3sitos da comunicaci\u00f3n non verbal incl\u00faen a complementaci\u00f3n e ilustraci\u00f3n da mensaxe para \"reforzar\" ou \"enfatizalo\", \"substitu\u00edr\", \"controlar\" ou \"regular\" e mesmo \"contradicir\". Isto d\u00e1lle unha grande importancia \u00e1 comunicaci\u00f3n non verbal porque contrib\u00fae a reforzar as ideas e prop\u00f3sitos do emisor e axuda ao receptor a unha mellor decodificaci\u00f3n da mensaxe que recibe.\nComunicaci\u00f3n verbal.\nA comunicaci\u00f3n verbal ou comunicaci\u00f3n ling\u00fc\u00edstica \u00e9 aquela que emprega as palabras como signos. Non pode ser illada dunha serie de factores para que sexa efectiva, o que incl\u00fae a comunicaci\u00f3n non verbal, as habilidades de escoita e a clarificaci\u00f3n. A linguaxe humana pode ser definido como un sistema de s\u00edmbolos ou signos ling\u00fc\u00edsticos, co\u00f1ecidos como lexemas e regras gramaticais nos que os s\u00edmbolos son manipulados. A palabra \"linguaxe\" ref\u00edrese ademais \u00e1s propiedades com\u00fans do mesmo. Con estes signos repres\u00e9ntanse os obxectos e feitos da realidade, e un\u00edndoos mediante as regras da gram\u00e1tica constr\u00faense mensaxes complexas, \u00e9 dicir, as oraci\u00f3ns, coas que se representan pensamentos. No caso de que d\u00faas persoas falen a mesma lingua, reco\u00f1ecer\u00e1n os signos que cada un pronuncia e o seu significado, de tal forma que evocar\u00e1 na mente un pensamento ou unha idea que \u00e9 a que se quer\u00eda transmitir.\nA aprendizaxe deste ocorre normalmente e de forma intensa durante os anos da nenez humana. A maior\u00eda dos idiomas no mundo empregan sons e xestos como s\u00edmbolos que posibilitan a comunicaci\u00f3n con outras linguaxes, os que tenden a compartir certas propiedades, a\u00ednda que existen excepci\u00f3ns. Non existe unha li\u00f1a definida entre unha linguaxe e un dialecto. As linguas constru\u00eddas como o esperanto, a linguaxe de programaci\u00f3n e varios formalismos matem\u00e1ticos, non est\u00e1n necesariamente restrinxidos polas propiedades compartidas pola linguaxe humana.\nFundamentalmente a comunicaci\u00f3n verbal \u00e9 oral, empregando palabras pronunciadas coa voz. Tam\u00e9n pode ser escrita. Na escritura transf\u00f3rmanse os sons en letras, e as palabras pronunciadas en palabras gr\u00e1ficas.\nComunicaci\u00f3n escrita.\nA comunicaci\u00f3n escrita, a diferenza da verbal, ten outra maneira de interacci\u00f3n entre emisor e receptor, produc\u00edndose no tempo ou mesmo nunca, a\u00ednda que o escrito pode perdurar. A trav\u00e9s da historia, este tipo de comunicaci\u00f3n desenvolveuse grazas ao impacto das tecnolox\u00edas e da ciencia. Estes procesos de desenvolvemento div\u00eddense en tres etapas: Os pictogramas como as formas m\u00e1is primitivas de escritura humana; o desenvolvemento de alfabetos en diferentes linguas escritos sobre soportes f\u00edsicos como a pedra, a cera, a arxila, o papiro e, finalmente, o papel; e por \u00faltimo a informaci\u00f3n transmitida a trav\u00e9s de medios electr\u00f3nicos. \nA comunicaci\u00f3n escrita require a habilidade interpersoal de \"procesar\", \"escoitar\", \"observar\", \"falar\", \"cuestionar\", \"analizar\", \"xestar\" e \"avaliar\" en tal xeito que se posibilite a colaboraci\u00f3n e a cooperaci\u00f3n. Os malentendidos poden anticiparse e resolverse a trav\u00e9s de formularios, preguntas e respostas, parafraseo, exemplos e historias.\nElementos b\u00e1sicos da comunicaci\u00f3n.\nOs seguintes son os elementos b\u00e1sicos da comunicaci\u00f3n:\nOs seguintes son os elementos b\u00e1sicos mec\u00e1nicos da comunicaci\u00f3n:"}
{"id": "18058", "revid": "22570", "url": "https://gl.wikipedia.org/wiki?curid=18058", "title": "Medio de comunicaci\u00f3n de masas", "text": "Un medio de comunicaci\u00f3n de masas \u00e9 un termo empregado para chamar o sector dos medios de comunicaci\u00f3n especificamente concibidos e dese\u00f1ados para ter unha audiencia o m\u00e1is numerosa possible, en xeral coidando por maximizar este par\u00e1metro e non optimizalo. Tam\u00e9n \u00e9 o nome que recibe a interacci\u00f3n entre un emisor \u00fanico (ou comunicador) e un receptor masivo (ou audiencia), un grupo numeroso de persoas que cumpran simultaneamente tres condici\u00f3ns: ser grande, ser heterox\u00e9neo e ser an\u00f3nimo. Os medios de comunicaci\u00f3n de masas s\u00f3 son instrumentos da comunicaci\u00f3n de masas e non o acto comunicativo en si.\nMalia que nun principio un medio de comunicaci\u00f3n \u00e9 calquera instrumento empregado para transmitir e recibir datos, o termo \u00fasase para nomear aqueles que son quen de achegar a un gran p\u00fablico a informaci\u00f3n, o entretemento ou a propaganda. Co estabelecemento dunha rede de radio a partir da d\u00e9cada de 1910 e a xeneralizaci\u00f3n de xornais con gran tiraxe, orixinouse o termo de \"Mass media\", concepto da d\u00e9cada de 1920.\nA masa dos medios de comunicaci\u00f3n \u00e9 unha colecci\u00f3n diversificada de medios tecnol\u00f3xicos que chegan a unha grande audiencia a trav\u00e9s da comunicaci\u00f3n de masas. As tecnolox\u00edas a trav\u00e9s da cal se leva a termo esta comunicaci\u00f3n incl\u00faen unha variedade de puntos de venda. A comunicaci\u00f3n de masas \u00e9 aquela comunicaci\u00f3n na cal as mensaxes son transmitidas publicamente, empregando medios t\u00e9cnicos, indirectamente e unilateralmente. Esta comunicaci\u00f3n provoca que nos dirixamos a un p\u00fablico disperso ou colectivo. Polo tanto, esta comunicaci\u00f3n crea un imaxinario colectivo que provoca que toda a poboaci\u00f3n te\u00f1a unha mesma idea sobre o que as masas queren, creando un estereotipo do cal ten que ser.\nAs organizaci\u00f3ns que controlan estas tecnolox\u00edas, como estudios de cine, as editoriais e as canles de televisi\u00f3n e radio, tam\u00e9n son co\u00f1ecidos como medios de comunicaci\u00f3n de masas.\nContexto.\nOs medios de comunicaci\u00f3n de masas atrib\u00faense a unha sociedade e un modelo de vida moi concreto, como \u00e9 a sociedade de masas, que ten a s\u00faa orixe na Idade Contempor\u00e1nea e que se caracteriza pola revoluci\u00f3n industrial, que produce o abandono da agricultura en favor da industria e os servizos, grandes movementos demogr\u00e1ficos que incl\u00faen o \u00e9xodo rural, e a mecanizaci\u00f3n do traballo, que fai que as m\u00e1quinas substit\u00faan \u00f3s artes\u00e1ns. Os grandes cambios sociais da sociedade industrial foron acompa\u00f1ados dun cambio na visi\u00f3n individual da forma de vida, e nas ligaz\u00f3ns entre as comunidades.\nClasificaci\u00f3n.\nDebido \u00e1 complexidade dos medios de comunicaci\u00f3n, Harry Pross (1972) separounos en tres categor\u00edas, a partir do seu grao t\u00e9cnic. En 1997 Manfred Fa\u00dfler, contribu\u00edu cunha nova categor\u00eda, quedando a clasificaci\u00f3n seguinte:\nCaracter\u00edsticas.\nA utilizaci\u00f3n dos medios de comunicaci\u00f3n de masa implica organizaci\u00f3ns xeralmente amplas, complexas, con gran n\u00famero de profesionais e extensa divisi\u00f3n de traballo. A empresa xornal\u00edstica envolve o traballo dos directores, periodistas, redactores, fot\u00f3grafos, diagramadores, ilustradores, gravadores, persoal de oficina... Como a manutenci\u00f3n dunha organizaci\u00f3n de comunicaci\u00f3n de masa \u00e9 bastante onerosa, estas dependen dos imperativos do consumo para sobreviviren ou se expandiren: m\u00e1xima circulaci\u00f3n, no caso de libros e filmes; garant\u00eda de audiencia e venda de publicidade, no caso dos xornais, revistas, radio e televisi\u00f3n.\nPor outra banda, os medios de comunicaci\u00f3n de masas necesariamente abranguen m\u00e1quinas na mediaci\u00f3n da comunicaci\u00f3n: aparellos e dispositivos mec\u00e1nicos, el\u00e9ctricos e electr\u00f3nicos posibilitan o rexistro permanente e a multiplicaci\u00f3n das mensaxes impresas (xornais, revistas, libros...) ou gravadas (discos, ...) en milleiros ou mill\u00f3ns de copias. A produci\u00f3n transmisi\u00f3n e recepci\u00f3n das mensaxes audiovisuais (radio, televisi\u00f3n) precisa milleiros ou mill\u00f3ns de aparellos receptores.\nOutra caracter\u00edstica t\u00edpica dos medios de comunicaci\u00f3n de masas \u00e9 a posibilidade que presentan de atinxir simultaneamente unha vasta audiencia, ou, dentro de breve per\u00edodo de tempo, centenas de milleiros de o\u00edntes, de espectadores, de lectores. Esa audiencia, ademais de heterox\u00e9nea e xeograficamente dispersa, est\u00e1, por definici\u00f3n, constitu\u00edda por membros non identificados pola fonte, a\u00ednda que a mensaxe estea dirixida especificamente para unha parcela determinada de p\u00fablico (un s\u00f3 sexo, unha determinada xeraci\u00f3n...).\nA pesar de que a comunicaci\u00f3n aut\u00e9ntica \u00e9 a que se asenta nun esquema de relaci\u00f3ns sim\u00e9tricas, nunha paridade de condici\u00f3ns entre emisor e receptor, na posibilidade de o\u00edr \u00f3 outro e ser o\u00eddo, como posibilidade mutua de entenderse, os medios de comunicaci\u00f3n de masas son veh\u00edculos, sistemas de comunicaci\u00f3n nun s\u00f3 sentido, mesmo que dispo\u00f1an de varios feedbacks, como \u00edndices de consumo, ou de audiencias, cartas \u00e1 organizaci\u00f3n etc. Esta caracter\u00edstica dist\u00edngueos da comunicaci\u00f3n persoal, na cal o comunicador conta cunha inmediata e continua retroalimentaci\u00f3n da audiencia, intencional ou non. Isto leva a dicir a alg\u00fans te\u00f3ricos dos medios que aquilo que obtemos mediante os medios de comunicaci\u00f3n de masas non \u00e9 comunicaci\u00f3n, pois esta \u00e9 v\u00eda de dous sentidos, e polo tanto, os ditos medios deber\u00edan ser denominados veh\u00edculos de masa."}
{"id": "18059", "revid": "47401", "url": "https://gl.wikipedia.org/wiki?curid=18059", "title": "Poeta maldito", "text": "Ch\u00e1maselle poeta maldito (po\u00e8te maudit en franc\u00e9s) a un poeta que vive f\u00f3ra ou contra a sociedade. Son elementos t\u00edpicos da biograf\u00eda dun poeta maldito o abuso das drogas e o alcol, a loucura, a violencia e calquera pecado considerado as\u00ed pola sociedade, que ocasionan en xeral unha morte na xuventude.\nA frase popularizouse a ra\u00edz da colecci\u00f3n de ensaios \"Les Po\u00e8tes maudits\" (1884, 1888) de Verlaine. Estes eran estudos cr\u00edticos e biogr\u00e1ficos breves de seis poetas franceses que foran, na s\u00faa opini\u00f3n, insuficientemente aprezados e comprendidos. Estes eran:\nA frase pode ser unha referencia a \"B\u00e9n\u00e9diction\" (\"Benz\u00f3n\"), primeiro poema d'\"As Flores do mal\" (\"Les Fleurs du mal\", 1857), de Baudelaire. Nos seus ensaios, Verlaine rende homenaxe ao Parnaso franc\u00e9s \"decadente\" que marcou a fin do Segundo Imperio Franc\u00e9s e os comezos da Terceira Rep\u00fablica Francesa. Os comentarios de Paul Verlaine, que co\u00f1ec\u00eda persoalmente estes autores, puntu\u00e1banse con an\u00e9ctodas de primeira man.\nA expresi\u00f3n \"poeta maldito\" tivo tanto \u00e9xito que hoxe se pode utilizar para describir outros autores. Designa en xeral un poeta de talento que, sendo incomprendido desde a s\u00faa xuventude, rexeita os valores da sociedade, cond\u00facese de maneira provocativa, perigosa, asocial ou autodestrutiva (en particular, co consumo de alcol e drogas), redacta textos de lectura dif\u00edcil e, en xeral, morre antes de que se reco\u00f1eza e po\u00f1a en valor o seu xenio. O prototipo puido ser Fran\u00e7ois Villon (1431-1474) e outros como Baudelaire, Lautr\u00e9amont, Antonin Artaud, Armand Robin ou mesmo Jim Morrison.\nA imaxe do poeta maldito \u00e9 a dunha figura tr\u00e1xica empurrada ao extremo que bordea a demencia. Constit\u00fae en certa maneira o cumio do pensamento rom\u00e1ntico e domina unha concepci\u00f3n da poes\u00eda caracter\u00edstica da segunda metade do s\u00e9culo XIX."}
{"id": "18063", "revid": "56817", "url": "https://gl.wikipedia.org/wiki?curid=18063", "title": "Virginia C. Andrews", "text": "Cleo Virginia Andrews, nada en 1923 en Portsmouth, Virxinia e finada en 1986 en Virginia Beach, Virxinia, foi unha escritora norteamericana.\nTraxectoria.\nA maior parte da s\u00faas obras son novelas de terror g\u00f3ticas e sagas de familia, xeralmente constan de cinco libros, no \u00faltimo explica gran parte da trama da serie.\nAs s\u00faas novelas tiveron tanto \u00e9xito que tras a s\u00faa morte, os seus herdeiros, contrataron un escritor, Andrew Neiderman, para que escribise historias que se publicaron baixo o nome da escritora, a\u00ednda que baseadas en ideas orixinais dela."}
{"id": "18064", "revid": "56817", "url": "https://gl.wikipedia.org/wiki?curid=18064", "title": "Evaporaci\u00f3n", "text": "A evaporaci\u00f3n \u00e9 un proceso f\u00edsico que consiste no paso lento e gradual dun estado l\u00edquido cara a un estado \"gasoso\", tras adquirir suficiente enerx\u00eda para vencer a tensi\u00f3n superficial. A diferenza da ebulici\u00f3n, a evaporaci\u00f3n p\u00f3dese producir a calquera temperatura, sendo m\u00e1is r\u00e1pida canto m\u00e1is elevada sexa esta. Non \u00e9 necesario que toda a masa alcance o punto de ebulici\u00f3n. Cando existe un espazo libre encima dun l\u00edquido, unha parte das s\u00faas mol\u00e9culas est\u00e1 en forma gasosa, ao equilibrarse, a cantidade de materia gasosa def\u00ednese como a presi\u00f3n de vapor saturante, a cal non depende do volume, pero var\u00eda segundo a natureza do l\u00edquido e a temperatura. Se a cantidade de gas \u00e9 inferior \u00e1 presi\u00f3n do vapor saturante, unha parte das mol\u00e9culas pasan da fase l\u00edquida \u00e1 gasosa: iso \u00e9 a evaporaci\u00f3n. Cando a presi\u00f3n de vapor iguala \u00e1 atmosf\u00e9rica, prod\u00facese a ebulici\u00f3n. \nEn hidrolox\u00eda, a evaporaci\u00f3n \u00e9 unha das variables hidrol\u00f3xicas importantes ao momento de establecer o balance h\u00eddrico dunha determinada conca hidrogr\u00e1fica ou parte desta. Neste caso, d\u00e9bese distinguir entre a evaporaci\u00f3n desde superficies libres e a evaporaci\u00f3n desde o chan. A evaporaci\u00f3n de auga \u00e9 importante e indispensable na vida, xa que o vapor de auga, ao condensarse transf\u00f3rmase en nubes e volve en forma de chuvia, neve, n\u00e9boa ou res\u00edo.\nVista como unha operaci\u00f3n unitaria, a evaporaci\u00f3n \u00e9 utilizada para eliminar o vapor formado por ebulici\u00f3n dunha soluci\u00f3n ou suspensi\u00f3n l\u00edquida."}
{"id": "18065", "revid": "5863", "url": "https://gl.wikipedia.org/wiki?curid=18065", "title": "Heinrich B\u00f6ll", "text": "Heinrich Theodor B\u00f6ll, nado en Colonia o 21 de decembro de 1917 e finado en Langenbroich o 16 de xullo de 1985, foi un escritor alem\u00e1n, Premio Nobel de Literatura en 1972.\nTraxectoria.\nB\u00f6ll naceu no seo dunha familia cat\u00f3lica liberal e pacifista. Foi educado nun colexio cat\u00f3lico e conseguiu eludir a entrada nas Mocidades Hitlerianas na d\u00e9cada de 1930. Traballou como axudante de libreiro e en 1939 matriculouse en filolox\u00eda alem\u00e1 na Universidade de Colonia. O comezo da segunda guerra mundial impediu a realizaci\u00f3n os seus estudos ao ter que servir coa Wehrmacht. Participou en acci\u00f3ns militares en Francia, Roman\u00eda, Hungr\u00eda e a Uni\u00f3n Sovi\u00e9tica. Foi ferido catro veces antes de ser capturado polos americanos en abril de 1945 e enviado a un campo de internamento.\nPublicou a s\u00faa primeira novela, \"Der Zug war p\u00fcnktlich\", en 1949. B\u00f6ll forma parte do Grupo 47, no que tam\u00e9n est\u00e1n G\u00fcnter Grass ou Ingeborg Bachmann. As s\u00faas primeiras novelas tratan da consecuencia da guerra e dos seus efectos materiais e psicol\u00f3xicos para o alem\u00e1n corrente.\nUnha das s\u00faas obras m\u00e1is co\u00f1ecidas \u00e9 \"Ansichten eines Clowns\". Foi traducido do alem\u00e1n \u00f3 galego por Laureano Xoaqu\u00edn Araujo Cardalda co t\u00edtulo \"Opini\u00f3ns dun pallaso\", e publicado en 1994 por Editorial Tambre. Foi publicado de novo en galego en 2018 por Rinoceronte editora.\nFoi traducido a m\u00e1is de 30 linguas e \u00e9 un dos autores alem\u00e1ns m\u00e1is lidos internacionalmente."}
{"id": "18066", "revid": "56817", "url": "https://gl.wikipedia.org/wiki?curid=18066", "title": "Hidr\u00f3fono", "text": "Ao igual que o micr\u00f3fono, o hidr\u00f3fono \u00e9 un transdutor acusto-el\u00e9ctrico que transforma ondas sonoras en sinais el\u00e9ctricos, isto \u00e9, funciona coma un receptor de ondas sonoras, a\u00ednda que \u00e1s veces serve tam\u00e9n de emisor, ao xeito dun altofalante. A diferenza \u00e1chase no contorno no que traballa: auga ou outros l\u00edquidos, de a\u00ed o seu nome.\nHistoria.\nO primeiro sonar operativo foi constru\u00eddo por Reginald Fessenden nos Estados Unidos en 1914. Este dispositivo empregaba un oscilador de cobre electromagn\u00e9tico que emit\u00eda un ru\u00eddo de baixa frecuencia, a continuaci\u00f3n conmutaba a un modo de escoita para recibir o eco. Debido a este rudo modo de operaci\u00f3n non era demasiado preciso na determinaci\u00f3n da direcci\u00f3n do branco.\nO primeiro dispositivo denominado hidr\u00f3fono foi desenvolvido cando a tecnolox\u00eda madurou e empreg\u00e1ronse ondas ultras\u00f3nicas que melloraban a capacidade de detecci\u00f3n. Os ultras\u00f3ns x\u00e9ranse mediante un mosaico de cristais de cuarzo delgados pegados entre eles por l\u00e1minas de aceiro de forma que se obte\u00f1en frecuencias de resonancia por encima de 150 KHz.\nOs hidr\u00f3fonos son unha parte importante do sonar usado para detectar submarinos tanto por barcos de superficie como por outros submarinos.\nAplicaci\u00f3ns.\nUnha das aplicaci\u00f3ns m\u00e1is habituais consiste na detecci\u00f3n de ultras\u00f3ns, en situaci\u00f3ns que van desde a detecci\u00f3n de descargas el\u00e9ctricas (por exemplo en transformadores) ata a detecci\u00f3n de ultras\u00f3ns para a obtenci\u00f3n de imaxes (esp. na biomedicina). \nPero tam\u00e9n se emprega na detecci\u00f3n de infras\u00f3ns en aplicaci\u00f3ns no eido da xeof\u00edsica, para a observaci\u00f3n da actividade s\u00edsmica."}
{"id": "18067", "revid": "89787", "url": "https://gl.wikipedia.org/wiki?curid=18067", "title": "Jaume P\u00e9rez Montaner", "text": "Jaume P\u00e9rez Montaner, nado en L'Alf\u00e0s del Pi en 1938, \u00e9 un escritor valenciano en lingua catal\u00e1.\nTraxectoria.\nEstudou en Alcoi, nestes anos co\u00f1eceu a Joan Fuster, o que o marcou fondamente e o achegou ao co\u00f1ecemento da literatura en lingua catal\u00e1. Fixo filosof\u00eda e letras na Universidade de Valencia e polas s\u00faas actividades antifranquistas estivo preso durante quince meses. Dende 1967 e durante anos viviu nos Estados Unidos exercendo como profesor en varias universidades.\nProfesor de literatura catal\u00e1 na Universidade de Valencia. Dende 1999 at\u00e9 2007 presidiu a Associaci\u00f3 d'Escriptors en Llengua Catalana.\n\"Adveniment de l'odi\", o seu primeiro poemario, que publicou en 1976, a\u00ednda que est\u00e1 escrito entre 1973 e 1975, ten como tema central a saudade pola terra e a esperanza de volver a ela. Entre os seus outros poemarios destacan \"Museu de cendres\" (1980), \"L'heura del desig\" (1985), \"Fronteres\" (1994), \"L'oblit\" (1996). Tam\u00e9n \u00e9 autor de diversos ensaios de cr\u00edtica literaria."}
{"id": "18068", "revid": "22570", "url": "https://gl.wikipedia.org/wiki?curid=18068", "title": "Escola Tel Quel", "text": "Denom\u00ednase Escola Tel Quel a un grupo de cr\u00edticos literarios franceses relacionados coa publicaci\u00f3n literaria \"Tel Quel\". O l\u00edder desta corrente cr\u00edtica \u00e9 Phillipe Sollers, quen expuxo os seus obxectivos no seu discurso \"L\u00f3xicas\" (\"Logiques\", 1968).\nOs prop\u00f3sitos destes cr\u00edticos son tanto ideol\u00f3xicos como est\u00e9ticos. Un dos seus obxectivos \u00e9 devolverlle \u00e1 lingua o seu poder revolucionario orixinal. Phillipe Sollers mant\u00e9n que \"a literatura \u00e9 lingua feita con lingua\". A escola, influenciada entre outros por Roland Barthes e polas teor\u00edas da semi\u00f3tica, pretendeu promover o interese e a comprensi\u00f3n cara autores franceses como o Marqu\u00e9s de Sade, St\u00e9phane Mallarm\u00e9, Lautr\u00e9amont ou Antonin Artaud."}
{"id": "18070", "revid": "197", "url": "https://gl.wikipedia.org/wiki?curid=18070", "title": "Tel Quel", "text": "Tel Quel (\"Tal Cal\", en franc\u00e9s) foi unha revista literaria de avangarda fundada en 1960 en Par\u00eds (\u00c9ditions du Seuil) por Phillippe Sollers e Jean-Edern Hallier e fechada en 1982. Tivo un profundo impacto no debate literario e cultural nas d\u00e9cadas de 1960 e 1970 e nela se publicaron alg\u00fans dos ensaios fundamentais das figuras m\u00e1is relevantes do post-estruturalismo.\n\u00c1 parte dos dous fundadores, participaron no comit\u00e9 editorial Jean-Ren\u00e9 Huguenin, Jean Ricardou, Jean Thibaudeau, Michel Deguy, Marcelin Pleynet, Denis Roche, Jean-Louis Baudry, Jean Pierre Faye, Jacqueline Risset, e Julia Kristeva. A publicaci\u00f3n pretend\u00eda reflectir a avangarda atacando a historia literaria cl\u00e1sica. As s\u00faas influencias fundamentais provi\u00f1an de Friedrich Nietzsche, Jacques Lacan, Roland Barthes, Julia Kristeva, e Jacques Derrida. Entre os colaboradores m\u00e1is asiduos destacan Roland Barthes, Georges Bataille, Jacques Derrida, Jean-Pierre Faye, Michel Foucault, Julia Kristeva, Bernard-Henri L\u00e9vy, Marcelin Pleynet, Philippe Sollers, Tzvetan Todorov, Francis Ponge, Umberto Eco, G\u00e9rard Genette, Pierre Boulez, Jean-Luc Godard, e Pierre Guyotat.\nTel Quel \u00e9 tam\u00e9n o t\u00edtulo de dous volumes de reflexi\u00f3ns breves de Paul Val\u00e9ry publicados en 1941 e 1943."}
{"id": "18071", "revid": "22570", "url": "https://gl.wikipedia.org/wiki?curid=18071", "title": "Xustiza po\u00e9tica", "text": "A xustiza po\u00e9tica \u00e9 un recurso literario mediante o que a virtude \u00e9 finalmente recompensada ou o vicio castigado, normalmente mediante un cambio de fortuna ir\u00f3nico relacionado coa propia conduta do personaxe.\nO termo foi inventado polo cr\u00edtico dram\u00e1tico Tomas Rymer en \"Traxedias da Idade Pasada Consideradas\" (\"Tragedies of the Last Age Considered\", 1678) para describir como unha obra deb\u00eda inspirar un comportamento moral adecuado no seu p\u00fablico mostrando o triunfo do ben sobre o mal.\nNa antig\u00fcidade acept\u00e1base xeralmente que a literatura deb\u00eda reflectir un punto de vista moral e que unha obra literaria deber\u00eda premiar aos virtuosos e castigar aos malvados. Esta demanda aparece en Horacio, Plutarco ou Quintiliano e Philip Sidney en \"Defensa da Poes\u00eda\" (\"A Defense of Poesy\") argumentaba, como Arist\u00f3teles, que a xustiza po\u00e9tica era, de facto, a raz\u00f3n pola que se deb\u00eda permitir a ficci\u00f3n nunha naci\u00f3n civilizada.\nCara finais do s\u00e9culo XVII perdeu favor entre os literatos e alg\u00fans rexeit\u00e1ronna explicitamente, como Corneille ou Addison. Por\u00e9n, \u00e9 frecuente que os lectores e espectadores esperen que se produza certo sentido de xustiza - como m\u00ednimo que o malvado reciba o seu merecido e preferentemente da man do que utilizou para facer mal."}
{"id": "18074", "revid": "98629", "url": "https://gl.wikipedia.org/wiki?curid=18074", "title": "Ablativo absoluto", "text": "En lat\u00edn, ch\u00e1maselle ablativo absoluto a unha frase nominal feita no ablativo e que indica o momento, condici\u00f3n ou circunstancias da acci\u00f3n que se describe na oraci\u00f3n principal. Util\u00edzase en moitas ocasi\u00f3ns en que en galego se precisa dunha subordinada e a estra\u00f1eza desta construci\u00f3n ten provocado moitos dores de cabeza a xeraci\u00f3ns de estudantes.\nO ablativo absoluto \u00e9 gramaticalmente independente do resto da oraci\u00f3n. Normalmente combina un substantivo ou un pronome cun adxectivo. O suxeito vai no ablativo; o predicado pode ser:"}
{"id": "18075", "revid": "15490", "url": "https://gl.wikipedia.org/wiki?curid=18075", "title": "Norman Foster", "text": "Norman Robert Foster, nado en Manchester o 1 de xu\u00f1o do 1935, \u00e9 un arquitecto brit\u00e1nico.\nTraxectoria.\nFoster iniciou os seus estudos na Universidade de Manchester, pasando despois \u00e1 de Yale. Traballou para o visionario Buckminster Fuller antes de co\u00f1ecer a Richard Rogers, creando o \"Team 4\" e logo no 1967 \"Foster Associates\".\nOs seus proxectos foron orixinalmente dese\u00f1os moi influenciados polo \"high-tech\", afast\u00e1ndose dese estilo ata achegarse a unhas creaci\u00f3ns m\u00e1is sublimes e dunha moldeada modernidade.\nCo\u00f1ecido por alg\u00fans, despectivamente, coma un arquitecto \"superstar\" debido \u00e1 s\u00faa enorme fama e popularidade en todo o mundo, o certo e que \u00e9 un dos m\u00e1is aclamados e reco\u00f1ecidos arquitectos a nivel mundial. O seu labor como arquitecto foille reco\u00f1ecido outorg\u00e1ndolle o prestixioso Premio Pritzker no ano 1999.\nEn 2009, reibiu o Premio Princesa de Asturias das Artes.\nEn 2011 foille concedido o proxecto de construci\u00f3n da estaci\u00f3n de tren de AVE de Ourense.\nVida persoal.\nEn 1996 casou coa psic\u00f3loga e xornalista ourens\u00e1 Elena Ochoa."}
{"id": "18078", "revid": "23204", "url": "https://gl.wikipedia.org/wiki?curid=18078", "title": "Lingua akei", "text": "O akei ou tasiriki \u00e9 unha lingua malaio-polinesia que se fala en Vanuatu.\nDistribuci\u00f3n xeogr\u00e1fica.\nF\u00e1lase no extremo suroeste da illa de Santo arredor da vila costeira de Tasiriki.\nEscrita.\nEntre 1909 e 1924 realiz\u00e1ronse traduci\u00f3ns parciais da Biblia."}
{"id": "18079", "revid": "181", "url": "https://gl.wikipedia.org/wiki?curid=18079", "title": "Akei", "text": ""}
{"id": "18082", "revid": "89787", "url": "https://gl.wikipedia.org/wiki?curid=18082", "title": "Lingua akha", "text": "O akha \u00e9 unha lingua sino-tibetana que se fala en Myanmar, China, Laos, Tailandia e Vietnam.&lt;br&gt;\nISO/DIS 639-3: ahk\nDistribuci\u00f3n xeogr\u00e1fica.\nA orixe dos akha est\u00e1 no sur de Nanchao, en Yunnan e nas zonas lim\u00edtrofes de Myanmar, Laos, e Vietnam, te\u00f1en unha orixe com\u00fan cos Hani, dos que se arredaron hai 800 anos, a\u00ednda que na Rep\u00fablica Popular da China as autoridades incl\u00faen aos akha dentro da nacionalidade hani e a denominaci\u00f3n de aini. Os akha habitan en Xixuangbanna, na Prefectura Aut\u00f3noma Dai, xusto ao norte de Laos e ao noroeste da fronteira de Myanmar, na prefectura de Puer, ao suroeste da cidade de Kunming e na prefectura aut\u00f3noma de Lahu-Wa, preto da fronteira nordeste con Myanmar. &lt;br&gt;\nEn Myanmar f\u00e1lase no leste do estado de Kengtung Shan, a\u00ednda que as guerras dos \u00faltimos corenta anos obrigaron ao desprazamento de moitos akha f\u00f3ra dos seus territorios tradicionais, concentr\u00e1ndoos preto das cidades de Kengtung e Ho Ki Lek. En Laos f\u00e1lase en Luang Namtha e Phongsaly. A Tailandia chegaron a fins do s\u00e9culo XIX e comezos do XX \u00e1s provincias de Chiang Rai e Chiang Mai, ent\u00f3n case deshabitadas, actualmente distrib\u00faense en 278 aldeas, a desforestaci\u00f3n e a pobreza obrigou a emigran a miles de akha \u00e1s cidades. En Vietnam a maior\u00eda habitan na fronteira con Laos, nas monta\u00f1as que cruza o R\u00edo Negro\nFalantes.\n450.000 falantes:\nUsos sociais.\nEntre os akha a recitaci\u00f3n oral ten unha grande importancia, segundo a tradici\u00f3n oral posu\u00edron unha tradici\u00f3n escrita, pero a perderon e a trav\u00e9s da recitaci\u00f3n, feita nun akha arcaico, conservaron os antigos textos.\nActualmente en Tailandia a Akha Heritage Foundation (AHK) realizou unha escrita, realizada pola ling\u00fcista sueca, Inga-Lill Hansson, baseada na empregada polo Hani, que emprega o alfabeto latino coa pretensi\u00f3n de que sexa empregada en todo o dominio ling\u00fc\u00edstico, \u00e9 un alfabeto con copyright con prohibici\u00f3n expresa para ser empregado polas igrexas cristi\u00e1ns. A AHK publica material did\u00e1ctico e organiza clases non oficiais nas aldeas akhi para esparexer a escrita akha e mant\u00e9n a denominada Universidade Tribal en Maesai. Os misioneiros baptistas de Myanmar desenvolveron arredor de 1960 un alfabeto latino propio no que se traduciu o Novo Testamento en 1968 e o Antigo Testamento en 2001, en Tailandia misioneiros cat\u00f3licos desenvolveron unha escrita baseada no tai por volta de 1960, pero ten escaso uso. Na China os akhan empregan a escrita hani. En Tailandia a radio p\u00fablica transmite hora e media ao d\u00eda en akha. Na China hai tam\u00e9n emisi\u00f3ns regurales na lingua. A literatura moderna en Akha \u00e9 escasa, entre os escritores destaca o tailand\u00e9s Aqbawr Lawgaw Mangqpo."}
{"id": "18083", "revid": "181", "url": "https://gl.wikipedia.org/wiki?curid=18083", "title": "Akha", "text": ""}
{"id": "18084", "revid": "5863", "url": "https://gl.wikipedia.org/wiki?curid=18084", "title": "Josep F\u00e8lix Escudero", "text": "Josep F\u00e8lix Escudero Pitarch, nado en Adzeneta en 1946, \u00e9 un escritor valenciano en castel\u00e1n e catal\u00e1n.\nTraxectoria.\nComezou a escribir poes\u00eda en castel\u00e1n e a s\u00faa primeira obra publicada foi \"Historias a la luz de una ventana ocre\". En 1977 publica o seu primeiro poemario en catal\u00e1n, \"Paraula de Miquel\" co que ga\u00f1a o Premio Vincent Andr\u00e9s Estell\u00e9s. En 1983 publica \"Libertad Provisional\" e en 1984 \"Disursos de salvaci\u00f3\". En 1985 sae \u00e1 luz \"Burriana a la luz\" e en 2001 \"Presagi del Tacte\". Traduciu ao castel\u00e1n \"Anxos en tempos de chuvia\" de Miguel V\u00e1zquez Freire."}
{"id": "18085", "revid": "23204", "url": "https://gl.wikipedia.org/wiki?curid=18085", "title": "\u00c1rni Magn\u00fasson", "text": "\u00c1rni Magn\u00fasson (ou Arne Magnussen en dan\u00e9s) (1663 - 1730) foi un investigador island\u00e9s, considerado un dos heroes nacionais de Islandia.\nNeto e fillo de pastores luteranos, en 1782 marchou a Copenhaguen para estudar na universidade, ao rematar converteuse en axudante de Thomas Bartholin, o anticuario real. Entre 1695 e 1697 viaxa por Alema\u00f1a e nese ano as\u00e9ntase definitivamente na capital dinamarquesa. Foi profesor da Universidade de Copenhaguen dende 1701. Entre 1703 e 1713 estivo en Islandia como membro da Comisi\u00f3n Real encargada de mellorar as condici\u00f3ns dos islandeses e de realizar o censo. Magn\u00fasson recolleu 2.000 documentos medievais islandeses no co\u00f1ecido como C\u00f3dice Arnamagn\u00e6an, o m\u00e1is antigo deles do s\u00e9culo XII."}
{"id": "18086", "revid": "1987", "url": "https://gl.wikipedia.org/wiki?curid=18086", "title": "R\u00edo Alster", "text": "Alster \u00e9 un r\u00edo do norte de Alema\u00f1a. Nace en Henstedt Moor, en Schleswig-Holstein e logo de percorrer 53 quil\u00f3metros desemboca no Elba.\nO Alster entra canalizado na cidade de Hamburgo ata formar dous lagos artificiais, Au\u00dfenalster e Binnenalster"}
{"id": "18087", "revid": "23204", "url": "https://gl.wikipedia.org/wiki?curid=18087", "title": "August Petermann", "text": "August Heinrich Petermann, nado en Bleicherode, preto de Nordhausen, en 1822 e finado en 1878, foi un xe\u00f3grafo e cart\u00f3grafo alem\u00e1n.\nTraxectoria.\nNaceu aos dezasete anos entrou na Escola xeogr\u00e1fica de arte de Potsdam e en 1845 trasladouse a Edimburgo para traballar como axudante de Keith Johnston na realizaci\u00f3n dunha edici\u00f3n inglesa do Atlas de Xeograf\u00eda F\u00edsica de Heinrich Berghaus.\nEn 1847 pasou a residir en Londres e en 1854 converteuse director do Instituto Xeogr\u00e1fico de Justus Perthes de Gotha, e fundou a revista \"Petermanns_Geographische_Mitteilungen\" en 1855. Petermann foi o editor da 4\u00aa, 5\u00aa e 6\u00aa edici\u00f3ns do Stielers Handatlas.\nA s\u00faa obra axudou a fixar a xeograf\u00eda do interior de \u00c1frica e das rexi\u00f3ns do Polo Norte."}
{"id": "18100", "revid": "98629", "url": "https://gl.wikipedia.org/wiki?curid=18100", "title": "Steven Seagal", "text": "Steven Frederic Seagal, nado en Lansing (M\u00edchigan) o 10 de abril de 1951, \u00e9 un actor de cine de acci\u00f3n estadounidense e especialista en artes marciais, cinto negro 7\u00ba dan en Aikido.\nTraxectoria.\n\u00c9 fillo de pai xudeu e nai irlandesa cat\u00f3lica. Na s\u00faa xuventude mud\u00e1ronse a Fullerton (California) e empezou a estudar artes marciais da man do famoso mestre de aikido Fumio Demura. O final da s\u00faa adolescencia, Seagal formou parte do Equipo de Demostraci\u00f3n de Karate de Demura e fixo demostraci\u00f3ns diarias no Japanese Deer Park, un parque de atracci\u00f3ns no sur de California. Cando ti\u00f1a dezanove anos mudouse ao Xap\u00f3n para continuar o seu estudo de artes marciais.\nNo Xap\u00f3n Seagal adestrou con varios mestres como Hiroshi Isoyama e Seiseki Abe, e obtivo o cinto negro 7\u00ba dan en aikikai. Casou cunha estudante de Abe Sensei, Miyako Fujitani. Foi o primeiro non xapon\u00e9s en aconseguir as credenciais de mestre e poder ensinar aikido no Xap\u00f3n. Despois do seu retorno aos Estados Unidos, Seagal abriu o Tenshin Bugei Gakuen en 1982, seguidor do Dojo no que ensinou no Xap\u00f3n.\nA primeira aparici\u00f3n de Seagal na industria do cine produciuse cando foi contratado como coordinador de especialistas na pel\u00edcula de 1982 \"The Challenge\", protagonizada por Toshiro Mifune. En 1983 Seagal volveu aos Estados Unidos, unha d\u00e9cada despois de marchar, para intentar unha carreira no mundo do cine. En 1984, casou coa s\u00faa segunda esposa, a actriz Adrienne La Russa, cando a\u00ednda non estaba divorciado da s\u00faa primeira esposa. O seu terceiro matrimonio foi coa actriz Kelly LeBrock, a quen co\u00f1eceu cando foi contratado para ser o seu gardacostas.\nA carreira de Steven Seagal como actor colleu pulo cando Michael Ovitz, presidente dunha das axencias de talentos m\u00e1is fortes de Hollywood, Creative Artists Agency (CAA), foi ao estudio de Aikido de Seagal en Burbank, California, e se converteu no seu alumno. Despois disto, a carreira de actor de Seagal engalou e f\u00edxose co\u00f1ecido polos seus papeis en pel\u00edculas de artes marciais.\nSeagal produciu moitas das pel\u00edculas que protagonizou, e tam\u00e9n participou no gui\u00f3n e na direcci\u00f3n. Os papeis de Seagal non coinciden co arquetipo de heroe de acci\u00f3n. Os personaxes que interpreta acot\u00edo son perfectos, sen limitaci\u00f3ns e con pouco desenvolvemento do personaxe.\nNos \u00faltimos anos, con pel\u00edculas como \"Belly of the Beast\" e \"Half Past Dead\", Seagal especializouse en pel\u00edculas destinadas ao mercado de v\u00eddeo. A s\u00faa estrea en cines mais recente foi \"Exit Wounds\" no ano 2001."}
{"id": "18107", "revid": "23204", "url": "https://gl.wikipedia.org/wiki?curid=18107", "title": "Joseph Paul Gaimard", "text": "Joseph Paul Gaimard, nado en 1796 e finado en 1858, foi un naturalista e viaxeiro franc\u00e9s.\nXunto con Jean Ren\u00e9 Constant Quoy serviu como naturalista no nav\u00edo \"La Coquille\" baixo as ordes de Louis Isidore Duperrey e no \"L'Astrolabe\" baixo o mando de Jules Dumont d'Urville entre 1826 e 1829.\nFoi o xefe cient\u00edfico na expedici\u00f3n de \"La Recherche\" (1835-1836) ao Oc\u00e9ano \u00c1rtico, no que visitou Islandia e Groenlandia, froito desa viaxe foi a obra \"Voyage en Islande et au Gro\u00ebnland\" (8 volumes de texto e 1 de ilustraci\u00f3ns). En 1838, dirixiu unha expedici\u00f3n cient\u00edfica \u00e1 illa de Spitsbergen.\nCando menos d\u00faas especies de crust\u00e1ceos levan o seu nome na s\u00faa honra"}
{"id": "18108", "revid": "25871", "url": "https://gl.wikipedia.org/wiki?curid=18108", "title": "Heinrich Daniel Ruhmkorff", "text": "Heinrich Daniel Ruhmkorff, nado o 15 de xaneiro de 1803 en Hannover e finado o 20 de decembro de 1877 en Par\u00eds, foi un enxe\u00f1eiro alem\u00e1n.\nTraxectoria.\nRuhmkorff traballou en Inglaterra con Joseph Bramah, o inventor da presa hidr\u00e1ulica, trasladouse a Par\u00eds en 1830, e en 1855 abriu o seu propio negocio na capital francesa no que constru\u00eda instrumentos electro-magn\u00e9ticos, galvan\u00f3metros, aparellos de induci\u00f3n executados con gran perfecci\u00f3n.\nRuhmkorff inventou a bobina de induci\u00f3n que leva o seu nome, ao primeiro utilizada para usos m\u00e9dicos, foi empregada como xerador de electricidade a alta tensi\u00f3n por f\u00edsicos como Gustav Kirchhoff ou Heinrich Rudolf Hertz para os seus experimentos coas ondas ou por inventores como Guglielmo Marconi nas s\u00faas emisi\u00f3ns de radio."}
{"id": "18109", "revid": "23204", "url": "https://gl.wikipedia.org/wiki?curid=18109", "title": "Roderick Murchison", "text": "Roderick Impey Murchison, nado en Tarradale en 1792 e finado en 1871, foi un xe\u00f3logo escoc\u00e9s.\nTraxectoria.\nEstudou en Durham e na academia militar de Great Marlow. En 1808 desembarcou en Galicia coas tropas do duque de Wellington e participou nas batallas de Roli\u00e7a e Vimeiro e na retirada dirixida por John Moore cara \u00e1 Coru\u00f1a e na batalla posterior.\nCasa en 1815 e dedica dous anos a viaxar por Europa, en especial por Italia. En 1818 as\u00e9ntase en Inglaterra e fixo amizade con Humprhy Dave que o animou a dedicarse \u00e1 ciencia, uniuse \u00e1 Sociedade Xeol\u00f3xica de Londres e comeza a explorar coa s\u00faa dona a xeolox\u00eda do sur de Inglaterra, cunha especial dedicaci\u00f3n \u00e1s rochas do noroeste de Sussex, sobre as que escribe o seu primeiro artigo cient\u00edfico.\nCon Charles Lyell explora a rexi\u00f3n volc\u00e1nica de Auver\u00f1a e tam\u00e9n o Tirol e Su\u00edza. Un pouco despois con Adam Sedgwick investiga a formaci\u00f3n dos Alpes, o artigo que escriben permanece como un dos cl\u00e1sicos da xeolox\u00eda alpina. En 1831 marcha \u00e1 rexi\u00f3n fronteiriza entre Inglaterra e Gales para estudar as rochas sedimentarias, destes traballos resulta o establecemento do sistema sil\u00farico, que pola primeira vez agrupa unha serie de formaci\u00f3ns xeol\u00f3xicas cada unha coas s\u00faas propias caracter\u00edsticas e f\u00f3siles que describe en \"The Silurian System\" en 1839.\nContrib\u00fae tam\u00e9n ao establecemento do Devoniano. Con Edouard de Verneuil e Alexander von Keyserling viaxa a Rusia, con eles publica un estudo sobre Rusia e os Urais en 1845."}
{"id": "18110", "revid": "85894", "url": "https://gl.wikipedia.org/wiki?curid=18110", "title": "Oficina Europea de Patentes", "text": "A Oficina Europea de Patentes \u00e9 unha instituci\u00f3n vencellada \u00e1 Uni\u00f3n Europea pero independente dela (ten como socios da organizaci\u00f3n pa\u00edses que non est\u00e1n nela). O seu prop\u00f3sito \u00e9 organizar e coordinar as diversas oficinas nacionais de patentes.\nTen como linguas de traballo o ingl\u00e9s, franc\u00e9s e alem\u00e1n, e sedes en M\u00fanic, A Haia, Viena, Bruxelas e Berl\u00edn.\nPa\u00edses membros.\nEst\u00e1 formada por Alema\u00f1a, Austria, B\u00e9lxica, Bulgaria, Chequia, Chipre, Dinamarca, Eslovaquia, Eslovenia, Espa\u00f1a, Estonia, Finlandia, Francia, Grecia, Hungr\u00eda, Islandia, Italia, Liechtenstein, Letonia, Lituania, Luxemburgo, M\u00f3naco, Pa\u00edses Baixos, Polonia, Portugal, Reino Unido, Roman\u00eda, Suecia, Su\u00edza e Turqu\u00eda."}
{"id": "18111", "revid": "1987", "url": "https://gl.wikipedia.org/wiki?curid=18111", "title": "James Clark Ross", "text": "James Clark Ross, nado en Londres o 15 de abril de 1800 e finado en Aylesbury o 3 de abril de 1862, foi un oficial naval e explorador brit\u00e1nico. Explorou o \u00c1rtico xunto co seu t\u00edo John Ross e William Parry, e m\u00e1is tarde dirixiu as s\u00faas propias expedici\u00f3ns \u00e1 Ant\u00e1rtida.\nTraxectoria.\nNaceu en Londres e en 1812 entrou na mari\u00f1a real brit\u00e1nica, coa que participou nas guerras napole\u00f3nicas. Integrou a expedici\u00f3n do seu t\u00edo, John Ross, na procura do Paso do Noroeste en 1818. Entre 1819 e 1827 participou en catro expedici\u00f3ns \u00e1rticas con William Parry, e entre 1829 e 1833 serviu de novo co seu t\u00edo na expedici\u00f3n na que se localizou a posici\u00f3n do Polo Norte Magn\u00e9tico o 1 de xu\u00f1o de 1831.\nCapit\u00e1n dende 1834, entre 1835 e 1838 participou nas investigaci\u00f3ns magn\u00e9ticas en Gran Breta\u00f1a. Entre 1839 e 1843 dirixiu a expedici\u00f3n ant\u00e1rtica do HMS Erebus e do HMS Terror que cartografaron boa parte da li\u00f1a de costa do continente. En 1841 descubriu o Mar de Ross, Terra Vitoria e os volc\u00e1ns Monte Erebus e Monte Terror.\nEn 1847 publicou as experiencias da s\u00faa expedici\u00f3n co t\u00edtulo de \"A Voyage of Discovery and Research to Southern and Antarctic Regions\"."}
{"id": "18119", "revid": "23204", "url": "https://gl.wikipedia.org/wiki?curid=18119", "title": "Analoxista", "text": "Os analoxistas eran unha escola de gram\u00e1ticos gregos que afirmaba que a lingua \u00e9 fundamentalmente regular e excepcionalmente irregular, opo\u00f1\u00e9ndose as\u00ed aos anomalistas.\nEste debate apareceu no s\u00e9culo II a.C. en relaci\u00f3n coa importancia que se deber\u00eda dar \u00e1 regularidade no estudo dos fen\u00f3menos ling\u00fc\u00edsticos. Os analoxistas estableceron modelos (\"paradigmas\") segundo os cales as palabras (chamadas ent\u00f3n \"regulares\") pod\u00edan, na s\u00faa maior\u00eda, seren clasificadas. Esforz\u00e1ronse por corrixir todo o que pod\u00eda aparecer como unha irregularidade, o que provocou nalg\u00fans casos nos que a norma da regularidade fora mal observada, a aplicaci\u00f3n de regras err\u00f3neas. Por exemplo, a declinaci\u00f3n de \"bous, boos\" parece irregular en relaci\u00f3n a \"korax, korakos\", mais \u00e9 perfectamente regular desde o punto de vista hist\u00f3rico dados os problemas na transcrici\u00f3n do digamma, letra antiga desaparecida: \"boFs/boFos\".\nAs investigaci\u00f3ns dos analoxistas contribu\u00edron para a establecemento da gram\u00e1tica."}
{"id": "18121", "revid": "22570", "url": "https://gl.wikipedia.org/wiki?curid=18121", "title": "Anomalista", "text": "Os anomalistas eran unha escola de gram\u00e1ticos gregos que defend\u00eda a importancia das irregularidades na estrutura da lingua grega, opo\u00f1\u00e9ndose as\u00ed aos analoxistas.\nEste debate apareceu no s\u00e9culo II a.C. en relaci\u00f3n coa importancia que se deber\u00eda dar \u00e1 regularidade no estudo dos fen\u00f3menos ling\u00fc\u00edsticos. Para os anomalistas, a gram\u00e1tica conceb\u00edase como unha colecci\u00f3n de excepci\u00f3ns. Non negaban a importancia da analox\u00eda, mais pretend\u00edan p\u00f3r en envidencia que exist\u00edan numerosas irregularidades que non se pod\u00edan explicar. Para eles, a lingua non era produto dunha convenci\u00f3n humana, o que a ter\u00eda feito regular, sen\u00f3n froito das forzas da natureza. Para a redacci\u00f3n de gram\u00e1ticas prefer\u00edan a descrici\u00f3n do uso fronte aos esquemas l\u00f3xicos.\nEntre as anomal\u00edas que se pod\u00edan citar no grego estaban que o artigo era \"ho\" en masculino, \"he\" en feminino mais \"to\" en neutro. Insist\u00edan tam\u00e9n nas distorsi\u00f3ns que exist\u00edan na lingua entre o n\u00famero ou x\u00e9nero gramatical e a realidade: \"Athenai\" (\"Atenas\") \u00e9 plural mais designa simplemente unha cidade; \"paidion\" (\"neno\") \u00e9 neutro."}
{"id": "18122", "revid": "22570", "url": "https://gl.wikipedia.org/wiki?curid=18122", "title": "Aparato cr\u00edtico", "text": "Ch\u00e1maselle aparato cr\u00edtico ao conxunto de notas, variantes, conxecturas, concordancias, \u00edndices anal\u00edticos, bibliograf\u00edas etc\u00e9tera, que acompa\u00f1an a un texto nunha edici\u00f3n.\nO aparato cr\u00edtico ocupa unha parte consider\u00e1bel das chamadas edici\u00f3ns cr\u00edticas das obras literarias. Habitualmente ocupa o rodap\u00e9 das p\u00e1xinas e \u00e9 de especial interese para os estudosos."}
{"id": "18123", "revid": "197", "url": "https://gl.wikipedia.org/wiki?curid=18123", "title": "Lei fon\u00e9tica", "text": "En fon\u00e9tica hist\u00f3rica, unha lei fon\u00e9tica designa o principio de regularidade dunha mudanza fon\u00e9tica dada.\nO concepto apareceu na segunda metade do s\u00e9culo XIX nun contexto cientifista e positivismo no que se pretend\u00eda formular leis na ling\u00fc\u00edstica semellantes \u00e1s que rex\u00edan o mundo das ciencias experimentais. Introduc\u00edrono os foneticistas neogram\u00e1ticos como W. Scherer e Hermann Paul, para quen as leis fon\u00e9ticas son inmut\u00e1beis: un mesmo fonema, nun contexto fon\u00e9tico dado, sofre na mesma lingua e durante un per\u00edodo determinado, a mesma mudanza en todas as palabras desa lingua. As \u00fanicas excepci\u00f3ns admitidas eran aqueles casos nos que unha lei se enfrontaba a outra e as debidas \u00e1 operaci\u00f3n de analox\u00eda.\nUnha \"lei\" co\u00f1ecida \u00e9 a perda do -n- intervoc\u00e1lico en galego durante certo per\u00edodo da Idade Media. A m\u00e1is famosa \u00e9 a lei de Grimm sobre a mutaci\u00f3n conson\u00e1ntica no xerm\u00e1nico.\nHoxe en d\u00eda pref\u00edrese a denominaci\u00f3n tendencia fon\u00e9tica. Algunhas das m\u00e1is importantes son:"}
{"id": "18124", "revid": "114", "url": "https://gl.wikipedia.org/wiki?curid=18124", "title": "Tendencia fon\u00e9tica", "text": ""}
{"id": "18125", "revid": "22570", "url": "https://gl.wikipedia.org/wiki?curid=18125", "title": "Mudanza fon\u00e9tica", "text": "En fon\u00e9tica hist\u00f3rica, ch\u00e1manse mudanzas fon\u00e9ticas as modificaci\u00f3ns que sofren os sons dunha lingua no decorrer da s\u00faa historia.\nRasmus Rask e Jacob Grimm foron uns dos primeiros en p\u00f3r en envidencia que exist\u00edan certa l\u00f3xica e regularidade nas mudanzas fon\u00e9ticas. Jakob Grimm descrebeu en 1822 a primeira destas tendencias fon\u00e9ticas (que levou despois o seu nome) ao estudar a mutaci\u00f3n conson\u00e1ntica en xerm\u00e1nico. A s\u00faa intuici\u00f3n foi desenvolvida cincuenta anos m\u00e1is tarde polos neogram\u00e1ticos W. Scherer e Hermann Paul, que tentaron demostrar que as mudanzas obedecen a \"leis\" inmut\u00e1beis e explicaban as excepci\u00f3ns mediante a operaci\u00f3n da analox\u00eda e os empr\u00e9stimos. Actualmente esas \"leis\" consid\u00e9ranse m\u00e1is ben \"tendencias\".\nDist\u00ednguese entre:"}
{"id": "18126", "revid": "22570", "url": "https://gl.wikipedia.org/wiki?curid=18126", "title": "Neuroling\u00fc\u00edstica", "text": "A neuroling\u00fc\u00edstica \u00e9 a ciencia que estuda as relaci\u00f3ns entre as perturbaci\u00f3ns da linguaxe (afasias) e os prexu\u00edzos que implican nas estruturas cerebrais.\nA hip\u00f3tese fundamental da neuroling\u00fc\u00edstica \u00e9 que existe unha relaci\u00f3n entre as formas de desorganizaci\u00f3n verbal, que poden ser descritas conforme os diversos modelos ling\u00fc\u00edsticos e os tipos patol\u00f3xicos establecidos polos neur\u00f3logos na base da localizaci\u00f3n da lesi\u00f3n respons\u00e1bel."}
{"id": "18127", "revid": "22570", "url": "https://gl.wikipedia.org/wiki?curid=18127", "title": "Ortofon\u00eda", "text": "A ortofon\u00eda pode ser:"}
{"id": "18129", "revid": "22570", "url": "https://gl.wikipedia.org/wiki?curid=18129", "title": "Estratego", "text": "Un estratego (\u03c3\u03c4\u03c1\u03b1\u03c4\u03b7\u03b3\u03cc\u03c2 en grego) \u00e9 un comandante ou xeneral do ex\u00e9rcito grego.\nMaxistratura.\nNa Grecia Antiga hab\u00eda colexios de estrategos en numerosas cidades, sendo a s\u00faa importancia e papel moi vari\u00e1beis. Os m\u00e1is c\u00e9lebres son os estrategos atenienses. Antes de Cl\u00edstenes eran catro, un por cada tribo. e estaban baixo as ordes do arconte polemarco. No ano 500 a.C. pasaron a ser dez. Eran escollidos polos cidad\u00e1ns e foron medrando en importancia, especialmente cando, a partir de 487 a.C. os arcontes pasaron a ser designados por sorteo e cando estes desapareceron finalmente. Este desenvolvemento debeuse \u00e1 necesidade de aumentar a eficacia militar de Atenas durante as Guerras M\u00e9dicas, momento no que se admitiu que os maxistrados m\u00e1is importantes de Atenas puidesen ser reelixidos, co obxectivo de permitirlles organizar unha pol\u00edtica m\u00e1is coherente.\nAdemais do mando sobre o ex\u00e9rcito e a mari\u00f1a, o estratego deb\u00eda intervir diante da asemblea nas cuesti\u00f3ns de pol\u00edtica exterior e interior, polo que os estrategos eran \u00e1 vez militares, pol\u00edticos e oradores. Alg\u00fans pod\u00edanse considerar xefes de feito da cidade, como Cim\u00f3n, que foi reelixido dezaseis veces polo menos ou Pericles, quince seguidas polo menos.\nNon se impu\u00f1a unha condici\u00f3n de censo, mais os estrategos do s\u00e9culo V a.C. pertenc\u00edan \u00e1s familias nobres e ricas. Durante a segunda metade do s\u00e9culo IV a.C., na \u00e9poca da \"Constituci\u00f3n de Atenas\" apareceu unha especializaci\u00f3n:\nPor\u00e9n, a primac\u00eda resid\u00eda no estratego dos hoplitas e esta aumentou durante a \u00e9poca helen\u00edstica en canto os demais decaen en relevancia.\nNo s\u00e9culo V a.C. c\u00f3ntanse quince estrategos en Siracusa. En Eretria o seu papel era bastante diferente e o colexio dos estrategos era o segundo da cidade, intervindo \u00e1s veces para propor decretos.\nPrimeiro maxistrado dunha confederaci\u00f3n.\n\u00c1 cabeza das confederaci\u00f3ns hab\u00eda un estratego \u00fanico:\nReinos helen\u00edsticos.\nNa \u00e9poca helen\u00edstica, o termo estratego continuou designando ao comandante dun corpo do ex\u00e9rcito, mais tam\u00e9n ao gobernador dunha rexi\u00f3n, o representante do rei nun territorio amplo (satrap\u00eda, nomo etc). Os estrategos helen\u00edsticos eran \u00e1 vez gobernadores militares e civ\u00eds.\nEntre os sel\u00e9ucidas, os estrategos ti\u00f1an \u00e1s s\u00faas ordes a todos os funcionarios da satrap\u00eda e aos gobernadores das subrexi\u00f3ns (meridarcas, eparcos etc). Entre os l\u00e1xidas, os estrategos remataron por superar en importancia aos nomarcas.\nGrecia actual.\nNo ex\u00e9rcito grego actual, o estratego \u00e9 o oficial de maior rango. Os demais rangos, excepto un, son derivaci\u00f3ns desta palabra: \"antistrategos\" (\"tenente xeneral\") e \"ypostrategos\" (\"maior\") - o outro \u00e9 \"taksiarhia\", \"brigada\"."}
{"id": "18132", "revid": "102241", "url": "https://gl.wikipedia.org/wiki?curid=18132", "title": "Lingua h\u00fangara", "text": "O h\u00fangaro e unha lingua da familia fino-\u00fagrica. F\u00e1lase en Hungr\u00eda e \u00e1reas adxacentes de Roman\u00eda, Serbia, Eslovaquia, Croacia, Austria e Eslovenia. O nome da lingua en h\u00fangaro e \"Magyar\". Dos 14,5 mill\u00f3ns de falantes, uns 10 mill\u00f3ns viven na Hungr\u00eda. O pobo que orixinou a lingua, os maxiares, emigraron dos Montes Urais no s\u00e9culo IX para o oeste, fix\u00e1ndose na actual Hungr\u00eda.\nClasificaci\u00f3n.\nO h\u00fangaro pertence ao grupo das linguas ugrofinesas da familia das linguas ur\u00e1licas, m\u00e1is especificamente, dentro do subgrupo das linguas ugrias. Xunto co estoniano, o \u00e9uscaro e o fin\u00e9s, pertence ao grupo das linguas europeas que non son da familia das linguas indoeuropeas, coas que tam\u00e9n comparte o trazo tipol\u00f3xico de ser unha lingua aglutinante.\nEsta \u00e9 a teor\u00eda aceptada entre os ling\u00fcistas profesionais, se ben existen outras que pretenden emparenta-lo co turco polas semellanzas que comparten, ou co huno; por\u00e9n, a maior\u00eda desas teor\u00edas alternativas non ten fundamento ling\u00fc\u00edstico alg\u00fan, polo tanto non son aceptadas pola Academia H\u00fangara de Ciencias, sendo consideradas pseudocient\u00edficas.\nStatus oficial.\nO h\u00fangaro \u00e9 a lingua oficial de Hungr\u00eda, polo que pos\u00fae un status de lingua oficial da Uni\u00f3n Europea.\nO h\u00fangaro tam\u00e9n \u00e9 lingua oficial da rexi\u00f3n serbia de Voivodina e en tres concellos de Eslovenia: Hodo\u0161, Dobrovnik e Lendava.\nA lingua h\u00fangara \u00e9 considerada unha lingua minoritaria ou lingua rexional en Austria, Croacia, Roman\u00eda, Bucovina e Zakarpattia na Ucra\u00edna, e en Eslovaquia.\nNa Roman\u00eda e na Eslovaquia, a lingua h\u00fangara ten status oficial naquelas vilas e concellos cunha poboaci\u00f3n de etnia h\u00fangara maior do 20% da poboaci\u00f3n total.\nDistribuci\u00f3n xeogr\u00e1fica.\nO h\u00fangaro f\u00e1lase como lingua materna nos seguintes pa\u00edses:\nNo mundo viven arredor de nove mill\u00f3ns de falantes de h\u00fangaro, salientando, ademais dos pa\u00edses mencionados ao comezo do artigo, a Arxentina, Australia, B\u00e9lxica, Brasil, Canad\u00e1, na Rep\u00fablica Checa, Finlandia, Francia, Alema\u00f1a, nos Pa\u00edses Baixos, Italia, Su\u00edza, no Reino Unido, nos Estados Unidos e en Venezuela."}
{"id": "18133", "revid": "158", "url": "https://gl.wikipedia.org/wiki?curid=18133", "title": "Lingua H\u00fangara", "text": ""}
{"id": "18136", "revid": "6279", "url": "https://gl.wikipedia.org/wiki?curid=18136", "title": "Finland\u00e9s", "text": ""}
{"id": "18137", "revid": "47527", "url": "https://gl.wikipedia.org/wiki?curid=18137", "title": "Sueco", "text": ""}
{"id": "18138", "revid": "1131", "url": "https://gl.wikipedia.org/wiki?curid=18138", "title": "Catal\u00e1n", "text": "O termo catal\u00e1n pode referirse a:"}
{"id": "18139", "revid": "102241", "url": "https://gl.wikipedia.org/wiki?curid=18139", "title": "Lingua sueca", "text": "O sueco (\"svenska\" ) \u00e9 unha lingua xerm\u00e1nica falada no norte de Europa, en concreto en Suecia e na costa de Finlandia (falada por un 5% dos fineses), \u00e9 moi similar \u00f3 dan\u00e9s e o noruegu\u00e9s, m\u00e1is difer\u00e9nciase delas na pronunciaci\u00f3n e ortograf\u00eda. \u00c9 falada por nove mill\u00f3ns de persoas, sobre todo en Suecia e en partes da Finlandia, especialmente na costa e nas illas \u00c5land.\nClasificaci\u00f3n.\nO sueco \u00e9 unha lingua indoeuropea, e pertence \u00e1 rama escandinava das linguas xerm\u00e1nicas. Na clasificaci\u00f3n establecida, forma parte das linguas escandinavas orientais xunto co dinamarqu\u00e9s e o noruegu\u00e9s (norsk-bokmaal), separ\u00e1ndoo das linguas escandinavas occidentais, que conte\u00f1en o fero\u00e9s, o island\u00e9s e o neonoruegu\u00e9s (nynorsk). De todas as maneiras, an\u00e1lises m\u00e1is recentes dividen a linguas escandinavas en dous grupos: o escandinavo insular (fero\u00e9s e island\u00e9s) e o escandinavo continental (dinamarqu\u00e9s, noruegu\u00e9s e sueco), base\u00e1ndose na mutua intelixibilidade debido \u00e1 forte influencia das linguas escandinavas orientais (sobre todo do dinamarqu\u00e9s) no noruegu\u00e9s durante o \u00faltimo milenio, as\u00ed coma na diverxencia do fero\u00e9s e o island\u00e9s.\nSegundo moitos criterios de intelixibilidade mutua, as linguas escandinavas continentais poder\u00edan ser consideradas perfectamente dialectos dun mesmo idioma escandinavo. As\u00ed mesmo, e a causa de diversos s\u00e9culos de rivalidade, \u00e1s veces bastante intensa, entre Suecia e Dinamarca, inclu\u00edndo unha longa serie de guerras nos s\u00e9culos XVI e XVII, e das ideas nacionalistas que apareceron a finais do s\u00e9culo XIX e princios do s\u00e9culo XX, as diferentes linguas te\u00f1en ortograf\u00eda, dicionarios, gram\u00e1ticas e \u00f3rgaos reguladores diferentes. As\u00ed pois, dende unha perspectiva ling\u00fc\u00edstica, \u00e9 m\u00e1is preciso describir o dinamarqu\u00e9s, o noruegu\u00e9s e o sueco coma un continuum dialectal da lingua escandinava, e alg\u00fans dos dialectos, coma os que se falan na fronteira entre Noruega e Suecia \u2013especialmente partes de Bohusl\u00e4n, Dalsland, V\u00e4rmland occidental, Dalarna occidental, H\u00e4rjedalen e J\u00e4mtland\u2013 sit\u00faanse a medio cami\u00f1o entre as linguas est\u00e1ndar nacionais.\nHistoria.\nAntes da era viquinga \u00e9 dif\u00edcil estabelecer unha distinci\u00f3n entre o sueco e o dinamarqu\u00e9s, mais despois do ano 800 as linguas escandinavas orientais comezan a se separar, tendo lugar unha acentuada divisi\u00f3n despois das innovaci\u00f3ns dinamarquesas arredor de 1300.\nA lingua sueca moderna desenvolveuse na rexi\u00f3n de M\u00e4laren-Uppland, onde estaban localizados os principais centros de goberno e ensino da Idade Media (Estocolmo e Uppsala), e foi influ\u00edda tam\u00e9n polo dialecto da rexi\u00f3n de Gotland.\nA historia da lingua sueca div\u00eddese en dous grandes per\u00edodos:\nNesta \u00e9poca, o l\u00e9xico experimentou importantes mudanzas: a igrexa introduciu empr\u00e9stitos do lat\u00edn e do grego, tales como \"brev\" \u201ccarta\u201d, do lat\u00edn \"breve scriptum\"; \"kyrka\", \u201cigrexa\u201d, do grego \"kyriakon\"; \"kloster\", \u201cmosteiro\u201d, do lat\u00edn \"claustrum\"; \"biskop\", \u201cbispo\u201d, do grego \"episkopos\"; \"pr\u00e4st\", \u201csacerdote\u201d, do lat\u00edn \"presbyter\". No \u00e1mbito do comercio e dos servizos tam\u00e9n se incorporaron moitos empr\u00e9stitos procedentes do baixo alem\u00e1n, como \"frakt\", \u201ccarga\u201d, de \"vracht\"; \"skomakare\", \u201czapateiro\u201d, de \"sch\u00f4maker\"; novos produtos: \"tyg\", \u201ctela\u201d, de \"tuch\"; \"\u00e4ttika\", \u201cvinagre\u201d, de \"etik\"; etc.\nA chegada da imprenta marca o inicio deste novo per\u00edodo, coa conseguinte normativizaci\u00f3n ortogr\u00e1fica e de puntuaci\u00f3n que comporta a publicaci\u00f3n en masa. O primeiro libro impreso en sueco apareceu en 1495 co t\u00edtulo \"Aff dy\u00e4fwlsens frestelse\" (\u201cSobre a tentaci\u00f3n do demo\u201d), mais as obras impresas m\u00e1is importantes son traduci\u00f3ns da Biblia da Reforma \"Nya testamentet\" , de 1526, e \"Gustav Vasas Bibel\", de 1541, traducida por Olaf Petri (1493-1552). O alcance da influencia da primeira Biblia dispo\u00f1\u00edbel na lingua nativa non debe subestimarse; de feito, esta versi\u00f3n da lingua (con s\u00f3 algunhas modificaci\u00f3ns ortogr\u00e1ficas) foi a utilizada ata 1917, proporcionando as\u00ed un modelo escrito durante un longo per\u00edodo de tempo.\nComo resultado dos estreitos contactos culturais e pol\u00edticos, os empr\u00e9stitos franceses comezan a penetrar no sueco de forma masiva, sobre todo durante o reinado de Lu\u00eds XIV (1643-1715), iniciando un fen\u00f3meno que culminar\u00eda a mediados do s\u00e9culo XVIII. En 1786 fundouse a Academia Sueca baixo a direcci\u00f3n do rei Gustavo III.\nOs grandes movementos de poboaci\u00f3n do \u00faltimo s\u00e9culo, sobre todo do campo para as cidades, as\u00ed como a expansi\u00f3n xeral das comunicaci\u00f3ns, te\u00f1en provocado un duplo efecto na lingua: en primeiro lugar, unha influencia cada vez maior da lingua escrita sobre a falada, sobre todo na pronuncia e no estilo; en segundo lugar, o desenvolvemento dunha lingua falada padr\u00f3n, ao mesmo tempo que decae a importancia dos dialectos. Nos \u00faltimos 150 anos, a influencia do ingl\u00e9s ven sendo cada vez m\u00e1is importante.\nDatos.\nA lingua sueca \u00e9 a lingua nacional de Suecia (mais non oficial) cunha poboaci\u00f3n de cerca de 8,5 mill\u00f3ns de habitantes, tam\u00e9n \u00e9 a primeira lingua de cerca de 300.000 persoas na Finlandia e a segunda de varias minor\u00edas ling\u00fc\u00edsticas, que alcanza 1 mill\u00f3n de persoas, a maior parte delas inmigrantes recentes, como tam\u00e9n nativos finlandeses e saamis (samer).\nDialectos.\nNas zonas rurais, especialmente no norte, inclu\u00edndo Dalsland, na illa de Gotland e na Finlandia, f\u00e1lanse dialectos antigos.Tam\u00e9n hai dialectos urbanos, mais ben pr\u00f3ximos \u00e1 lingua normativa. Hai variantes rexionais, especialmente na pronuncia, a\u00ednda que unha norma supra-rexional radicada na fala da rexi\u00f3n de Estocolmo ten un status social dominante e se leva espallado por outras rexi\u00f3ns ao menos nun contexto formal. No sur, zona que pertenceu ata o s\u00e9culo XVII \u00e1 Dinamarca, \u00fasase outra variante rexional; tam\u00e9n hai outra variante na Finlandia que se usa en todos os niveis de comunicaci\u00f3n.\nA lingua patr\u00f3n actual bas\u00e9ase nos dialectos da Suecia central, que desde a Idade Media ten sido a sede do goberno e da administraci\u00f3n. A lingua das Biblias da Reforma tivo un importante papel na composici\u00f3n do patr\u00f3n escrito no final da d\u00e9cada de 1600; esta norma, xunto coa lingua falada na rexi\u00f3n central, contribu\u00edu para o desenvolvemento dunha lingua falada nacional.\nCon todo, moitas localidades conservan formas dialectais (a\u00ednda que te\u00f1an sufrido profundas modificaci\u00f3ns). Os principais dialectos son:\nEscrita.\nOs textos m\u00e1is antigos escritos en sueco (excepto os textos r\u00fanicos) utilizan o alfabeto latino, a\u00ednda que modificado coa inclusi\u00f3n das letras \u00c6, O, \u00de, D. O alfabeto utilizado na actualidade \u00e9 un alfabeto latino modificado de 29 letras, coa adici\u00f3n ao final do mesmo de \u00e5, \u00e4, \u00f6. As letras \"q\" e \"w\" s\u00f3 aparecen en substantivos. A letra \"\u00e5\" introducida coa imprenta despois de 1400, desenvolveuse a partir da medieval \"aa\", en canto que \"\u00e4\" evolucionou, ao mesmo tempo de \"\u00e6\". A nova letra \"\u00f6\" \u00e9 correspondente ao \"O\" sueco medieval (que por\u00e9n a\u00ednda se usa no dinamarqu\u00e9s e noruegu\u00e9s actuais)."}
{"id": "18149", "revid": "158", "url": "https://gl.wikipedia.org/wiki?curid=18149", "title": "Eslovaco", "text": ""}
{"id": "18152", "revid": "102241", "url": "https://gl.wikipedia.org/wiki?curid=18152", "title": "Lingua eslovaca", "text": "O eslovaco (\"sloven\u010dina\", \"slovensk\u00fd jazyk\") \u00e9 unha lingua eslava falada principalmente na Rep\u00fablica de Eslovaquia. Pertence ao grupo das linguas eslavas occidentais. \u00c9 pr\u00f3ximo do checo na escrita, mais difire fon\u00e9tica e gramaticalmente. A maior\u00eda dos adultos eslovacos e checos son capaces de comprenderse mutuamente sen dificultade, tendo estado en contacto coas d\u00faas linguas por medio da radio e da televisi\u00f3n nacionais, ata a partici\u00f3n de Checoslovaquia no 1993. Aqueles que non viviron esta situaci\u00f3n, en particular os m\u00e1is novos, poden experimentar dificultades de comprensi\u00f3n. \u00c9 pr\u00f3ximo tam\u00e9n do polaco, e en xeral existe unha intercomprensi\u00f3n m\u00e1is ou menos doada con todas as linguas eslavas occidentais e meridionais (esloveno, serbocroata etc.)\nNon hai que confundilo co esloveno (\"sloven\u0161\u010dina\"), xa que a\u00ednda que \u00e9 outra lingua do grupo eslavo tr\u00e1tase de d\u00faas linguas distintas. O esloveno forma parte do grupo do eslavo meridional occidental (como o serbocroata), mentres que o eslovaco \u00e9 parte do eslavo occidental como o citado checo ou o polaco.\nO eslovaco utiliza un alfabeto latino modificado, con signos diacr\u00edticos para anotar certos sons.\nHistoria.\nTradicionalmente as elites eslovacas escrib\u00edan en checo, por veces cheo de eslovasquismos, especialmente entre os cat\u00f3licos mentres a elite protestante tend\u00eda a utilizar un checo sen trazos eslovacos. O sacerdote cat\u00f3lico Anton Bernol\u00e1k foi o autor do primeiro est\u00e1ndar para o eslovaco a fins do s\u00e9culo XVIII, base\u00e1base no eslovaco occidental, que comparte moitos trazos co checo, pero que \u00e9 moi diferente dos outros dialectos eslovacos polo que o seu \u00e9xito foi limitado, quedando en desuso a comezos do s\u00e9culo XIX. A base da lingua normativa eslovaca actual \u00e9 a codificaci\u00f3n feita en 1840 por \u013dudov\u00edt \u0160t\u00far, tomando como fundamento os dialectos eslovacos centrais principalmente."}
{"id": "18153", "revid": "102241", "url": "https://gl.wikipedia.org/wiki?curid=18153", "title": "Lingua eslovena", "text": "O esloveno \u00e9 unha lingua eslava meridional falada principalmente na Rep\u00fablica de Eslovenia, as\u00ed como en zonas adxacentes de Italia, Austria e Hungr\u00eda nas que viven minor\u00edas hist\u00f3ricas de eslovenos. \nClasificaci\u00f3n.\nO esloveno (\"sloven\u0161\u010dina, slovenski jezik\") pertence \u00e1 rama de linguas eslavas da familia indoeuropea. Dentro da rama eslava, at\u00f3pase no grupo de linguas eslavas do sur ou meridionais, e dentro destas, no subgrupo occidental.\nDistribuci\u00f3n xeogr\u00e1fica.\n\u00c9 falado na Rep\u00fablica de Eslovenia, en Italia f\u00e1lano unhas 100.000 persoas nas provincias de Trieste, Gorizia e Udine da rexi\u00f3n de Friuli-Venezia-Giulia. En Austria os eslovenos conc\u00e9ntranse sobre todo en Carintia, onde hai entre 12 e 20.000 falantes, e tam\u00e9n en Estiria, onde hai entre 2 e 5.000 falantes, en Hungr\u00eda f\u00e1lano entre 3 e 5.000 persoas en nove lugares .\nStatus oficial.\nO esloveno \u00e9 o idioma oficial da Rep\u00fablica de Eslovenia, \u00e9 unha das linguas oficiais da Uni\u00f3n Europea. En Italia o esloveno est\u00e1 reco\u00f1ecido legalmente na rexi\u00f3n de Friuli-Venezia-Giulia e en Austria en Carintia \nHistoria.\nOs asentamentos eslovenos m\u00e1is antigos na rexi\u00f3n actual datan do s\u00e9culo VI. No principio a lingua eslovena compartiu o seu desenvolvemento cos dialectos \"kajkaviano\" e \"cakaviano\", ambos serbocroatas, mais do s\u00e9culo XII en diante os eslovenos estiveron controlados politicamente por pa\u00edses falantes de romance e sobre todo de xerm\u00e1nico, o que fixo que o uso do esloveno se restrinxise a formas dialectais bastante localizadas, resultando nun biling\u00fcismo extensivo mais espor\u00e1dico. Existen poucos textos do per\u00edodo anterior \u00e1 Reforma, de entre eles os \"Fragmentos Freisin\" (arredor do ano 1000) son not\u00e1beis.\nNo s\u00e9culo XVI, a lingua eslovena desenv\u00f3lvese grazas a obra de Trubar, Dalmatin, Krelj, Bohoric e outros, sendo impresos uns 50 libros entre 1550 e 1598. A Contrarreforma detivo a expansi\u00f3n e codificaci\u00f3n da lingua escrita, mais no s\u00e9culo XIX implant\u00e1ronse formas literarias que foron adoptadas polos intelectuais eslovenos.\nNo s\u00e9culo XX, os planificadores da lingua tiveron de enfrontar varios problemas, inclu\u00edndo o biling\u00fcismo, a heteroxeneidade das variantes dialectais e o contraste entre as aproximaci\u00f3ns te\u00f3ricas e as consideraci\u00f3ns pr\u00e1cticas. Froito desa complexidade \u00e9 a coexistencia de dous sistemas fonol\u00f3xicos autorizados: un con distinci\u00f3ns tonais e outro sen distinci\u00f3ns tonais; o primeiro \u00e9 t\u00edpico en determinados dialectos e o segundo noutros.\nDatos.\nO esloveno literario normativo \u00e9 a lingua oficial da Eslovenia, sendo a lingua nativa de preto de 2,2 mill\u00f3ns de persoas nese pa\u00eds e rexi\u00f3ns fronteirizas da Italia, Austria e Hungr\u00eda. Hai cerca de 400.000 falantes en comunidades emigradas na Arxentina, Canad\u00e1, Croacia, Estados Unidos, Serbia e Montenegro. A palabra \"esloveno\" (\"sloven\u0161\u010dina\") \u00fasase para definir a lingua desde o principio do s\u00e9culo XIX.\nDialectos.\nO esloveno salienta de entre as linguas eslavas pola heteroxeneidade dos seus dialectos, especialmente considerando o tama\u00f1o reducido da rexi\u00f3n de fala eslovena. Esta diversidade chega ata unha falta de intelixibilidade mutua entre alg\u00fans dialectos. Alg\u00fans estudosos falan de 36 e ata 46 dialectos e subdialectos. \nOs principais dialectos son:\nEscrita.\nO esloveno utiliza o alfabeto latino, con excepci\u00f3n das letras Q, X, W e Y, que se usan soamente para grafar nomes e f\u00f3rmulas estranxeiras, e incrementado coas letras \u010c, \u0160 e \u017d.\nGram\u00e1tica.\nA lingua eslovena pos\u00fae tres x\u00e9neros: masculino, feminino e neutro; e tres n\u00fameros: singular, plural e dual, sendo este \u00faltimo restrinxido a pronomes, adxectivos e verbos.\nOs n\u00fameros 1 e 2 pos\u00faen x\u00e9neros: 1 \"ed/en\" (masc.), \"ena\" (fem.); 2 \"dva\" (masc.), \"dve\" (fem./neutro); 3 a 10: \"tri\", \"\u0161tiri\", \"pet\", \"\u0161est\", \"seden\", \"osen\", \"devet\", \"deset\"; 11 \"enajst\", 12 \"dvanajst\", 13 \"trinajst\", 20 \"dvajset\", 30 \"trideset\", 40 \"\u0161tirideset\", 100 \"sto\".\nOs pronomes persoais son:\nA orde da frase \u00e9 suxeito, verbo e obxecto."}
{"id": "18154", "revid": "6379344", "url": "https://gl.wikipedia.org/wiki?curid=18154", "title": "Budi\u00f1o, O Pino", "text": "Santa Mar\u00eda de Budi\u00f1o \u00e9 unha parroquia do concello coru\u00f1\u00e9s do Pino, na comarca de Arz\u00faa. Segundo o IGE en 2018 ti\u00f1a 324 habitantes (158 homes e 166 mulleres), 110 menos ca en 1999.\nEconom\u00eda.\nAs s\u00faas actividades econ\u00f3micas principais son a agricultura e a gandar\u00eda, se ben na actualidade estase procurando activar o sector tur\u00edstico, grazas \u00e1 construci\u00f3n dunha casa de turismo rural.\nHistoria e Patrimonio.\nAs Medorras de Catasol son un conxunto de cinco t\u00famulos megal\u00edticos, gravemente alterados na actualidade. Est\u00e1n situadas xunto \u00e1 parroquia de Castrofeito nunha zona que se inunda con relativa facilidade. Aos seus p\u00e9s discorre o antigo Cami\u00f1o Real que un\u00eda con Sig\u00fceiro. Varias delas presentan cono de violaci\u00f3n e moitas plantaci\u00f3ns de \u00e1rbores ao seu redor.\nNa aldea de San Migueli\u00f1o hai restos dun poboado castrexo, un asentamento fortificado da Idade de Ferro. Conta cun recinto lixeiramente ovoide e cun terrapl\u00e9n que o circunda. A m\u00e1xima pendente deste corresponde ao sector oeste, norte e leste. Cara ao noroeste e o leste hai un aterrazamento que na parte nordeste desaparece. Asemade, poden observarse restos da muralla na zona interior do terrapl\u00e9n.\nO nome de Budi\u00f1o aparece na \"Historia compostellana\" (cr\u00f3nica encargada no s\u00e9culo XII por Diego Xelm\u00edrez) ligado a unha fundaci\u00f3n mon\u00e1stica polo que \u00e9 prob\u00e1bel que durante a Idade Media existise nesta parroquia un pequeno cenobio. \nConforme ao \"Diccionario de Madoz\", durante o antigo r\u00e9xime Budi\u00f1o era a cabeza dunha antiga xurisdici\u00f3n que abrangu\u00eda as parroquias de Bando, Burres, Budi\u00f1o, Carballal, Ces\u00e1r, Enfesta, Ferreiros, Marantes, Nem\u00e9nzo, Pino, Prebedi\u00f1os, Sabugueira (Lavacolla), Verdia e Bese\u00f1o. O se\u00f1or\u00edo era exercido polo conde de Altamira, o cal nomeaba o xu\u00edz ordinario.\nA igrexa parroquial est\u00e1 consagrada a Santa Mar\u00eda. A f\u00e1brica actual data de inicios do s\u00e9culo XX, momento no que se reconstru\u00edu e ampliou a antiga igrexa grazas ao patrocinio de Don Manuel Barreiro Calvo, veci\u00f1o de Budi\u00f1o que emigrara a Am\u00e9rica. \nNa aldea de Sar hai un h\u00f3rreo tipo O Pino antigo sobre o cami\u00f1o. Hai varios mu\u00ed\u00f1os, entre os que c\u00f3mpre destacar o de Mosqueira (Xarrape), o do Cot\u00f3n (Xesteira) e o de Porto.\nExiste unha ruta de sendeirismo \u00f3 longo do r\u00edo Tambre dende Portobudi\u00f1o (Carolli\u00f1o) ata Portochao (Campo). Destacan a presa (Carolli\u00f1o), o berce de Santa Mari\u00f1a (Quint\u00e1s) e a \u00e1rea recreativa de Portochao (Campo). Dende esta \u00faltima parte unha ruta de sendeirismo ata a \u00e1rea recreativa do r\u00edo Mera. \nHai unha lenda na parroquia sobre as Pedras Malditas, a cal est\u00e1 vinculada \u00e1 antiga Capela de Santa Mari\u00f1a (mencionada no Catastro de Ensenada), hogano desaparecida.\nFestas.\nNa parroquia cel\u00e9brase a Pascua de Resurrecci\u00f3n (o d\u00eda propio), Virxe de F\u00e1tima (data variable), o Corpus Christi (2\u00ba domingo despois do d\u00eda propio), Santo Ant\u00f3n (13 de xu\u00f1o), Santa Mari\u00f1a (18 de xullo), Santa Mar\u00eda (15 de agosto), San Roque (16 de agosto), O Carme (17 de agosto), San Miguel (data variable) e O Rosario (primeiro domingo despois do d\u00eda propio, o 7 de outubro)."}
{"id": "18155", "revid": "23204", "url": "https://gl.wikipedia.org/wiki?curid=18155", "title": "Afrikaans", "text": ""}
{"id": "18156", "revid": "98629", "url": "https://gl.wikipedia.org/wiki?curid=18156", "title": "Lingua finesa", "text": "O fin\u00e9s \u00e9, xunto co estoniano e o h\u00fangaro, unha das principais linguas discordantes dentro do mon\u00f3tono panorama indoeuropeo do vello continente. Emparentada fortemente co estoniano e distribu\u00edda fundamentalmente en Finlandia, a s\u00faa norma est\u00e1ndar bas\u00e9ase principalmente nas variantes xeogr\u00e1ficas meridionais, pois antigamente tom\u00e1base como referencia a lingua da capital daquela, Turku. Con fortes contactos e influencias do sueco, o rexurdimento da lingua \u00e9 recente e deuse a ra\u00edz da publicaci\u00f3n do Kalevala.\nOrtograf\u00eda e fonolox\u00eda: harmonizaci\u00f3n.\nDebido \u00e1 s\u00faa tard\u00eda normativizaci\u00f3n e \u00e1 s\u00faa falla de continuidade con tradici\u00f3ns escritas previas, a ortograf\u00eda do fin\u00e9s estandarizouse moi recentemente e non ten tendencias etimol\u00f3xicas, sen\u00f3n que tende claramente a representar fonoloxicamente a fala. A lingua ten oito vogais e trece consoantes, o que a coloca entre as linguas europeas con menos fonemas. As vogais palatais son \"i, e\", \"a, \u00e4\" da zona central e \"o, \u00f6, u, y\" pola rama velar. T\u00f3dalas vogais centrais e velares p\u00f3dense clasificar en parellas cun elemento non labializado (\"a, o, u\") fronte a outro elemento redondeado (\"\u00e4, \u00f6, y\"). Isto adoita influ\u00edr no tipo de sufixos que se lle aplican a cadans\u00faa ra\u00edz, pois habitualmente os sufixos te\u00f1en dous al\u00f3fonos segundo as vogais que aparezan na ra\u00edz. Cando a ra\u00edz est\u00e1 composta s\u00f3 por vogais do grupo \"a, o, u\", o sufixo aparece coma un al\u00f3fono, mentres que se aparece tam\u00e9n calquera outra vogal, apl\u00edcase o outro al\u00f3fono: a esta caracter\u00edstica ch\u00e1maselle harmonizaci\u00f3n. Por exemplo, o sufixo \"-lainen / -l\u00e4inen\" apl\u00edcase para crear xentilicios, profesi\u00f3ns e substantivos para persoas referidas \u00f3 concepto da base, e polo tanto:\nCanto \u00e1s consoantes, o m\u00e1is singular \u00e9 a ausencia dalgunhas (dalg\u00fans fonemas conson\u00e1nticos) moi habituais nas linguas rom\u00e1nicas ou da nosa contorna m\u00e1is xeral: o fin\u00e9s por exemplo carece de \"b\" (s\u00f3 \"v\") ou de \"f\" (ag\u00e1s empr\u00e9stitos)."}
{"id": "18158", "revid": "7596", "url": "https://gl.wikipedia.org/wiki?curid=18158", "title": "Lingua ndebele", "text": "A lingua ndebele ou isiNdebele ou tam\u00e9n sindebele \u00e9 unha lingua bant\u00fa falada en tres pa\u00edses do sur da \u00c1frica polo pobo ndebele. Hai dous dialectos do ndebele na \u00c1frica do Sur: o do Transvaal norte e o do Transvaal sur.\nCando imperaba o r\u00e9xime do apartheid surafricano, creouse un bantust\u00e1n co nome de KwaNdebele, e instalouse al\u00ed unha emisora de radio que transmit\u00eda nesa lingua. A Biblia foi completamente traducida ao ndebele en 1978."}
{"id": "18159", "revid": "158", "url": "https://gl.wikipedia.org/wiki?curid=18159", "title": "Ndebele", "text": ""}
{"id": "18160", "revid": "23204", "url": "https://gl.wikipedia.org/wiki?curid=18160", "title": "Pobo xosa", "text": "Os xosa son un grupo \u00e9tnico surafricano que falan a lingua xosa, que \u00e9 unha das 11 linguas oficiais de Sur\u00e1frica. Aproximadamente 7,9 mill\u00f3ns de persoas fala aquela lingua (cerca do 18% de surafricanos), principalmente nas provincias do Cabo e sur do KwaZulu-Natal, as\u00ed como nos pa\u00edses veci\u00f1os, Botswana e Lesoto."}
{"id": "18161", "revid": "102241", "url": "https://gl.wikipedia.org/wiki?curid=18161", "title": "Lingua xosa", "text": "O xosa \u00e9 unha das 11 linguas oficiais de Sur\u00e1frica. \u00c9 falada por aproximadamente 7,9 mill\u00f3ns de persoas (preto do 18% de sur-africanos), principalmente nas provincias do Cabo e sur do KwaZulu-Natal, mais tam\u00e9n nos pa\u00edses veci\u00f1os, Botswana e Lesoto.\nAs consoantes clicantes son unha caracter\u00edstica proeminente dos sons desta lingua e mesmo o nome \"Xosa\" in\u00edciase cun \"clique\". No IPA, o nome da lingua \u00e9 pronunciado aproximadamente como [||hosa].\nEst\u00edmase que preto do 15% do vocabulario \u00e9 de orixe khoisa e mesmo as consoantes clicantes poden ser desa orixe. Existen xornais e programas de radio nesta lingua.\nDialectos: XeAleka, Ndlambe, Gaika (NCqika), Thembu, BomVana, MPondomse (MPondomisi), MPondo, Xesibe."}
{"id": "18162", "revid": "23204", "url": "https://gl.wikipedia.org/wiki?curid=18162", "title": "Al-Khujandi", "text": "Abu Mahmud Hamid ibn al-Khidr Al-Khujandi, nado en Khudzhand, hoxe Taxiquist\u00e1n, contra o 940 e finado no 1000, foi un astr\u00f3nomo persa que axudou a constru\u00edr un observatorio en Ray, preto de Teher\u00e1n.\nTraxectoria.\nOs poucos feitos co\u00f1ecidos sobre a s\u00faa vida prove\u00f1en dos seus escritos e dos comentarios de Nasir al-din al-Tusi. Al-Khujandi era un dirixente da tribo mongol da rexi\u00f3n de Khudzhand e, polo tanto, de orixe nobre. Khudzhand est\u00e1 na beira do r\u00edo Syrdarya no val de Fergana e foi capturada polos \u00e1rabes no s\u00e9culo VIII.\nAl-Khujandi traballou baixo a direcci\u00f3n da dinast\u00eda Buwayhid de Ray. O emir Fakhr ad-Dawlah axudouno a constru\u00edr un sextante xigantesco en 994 para o seu observatorio. Nese momento, os cient\u00edficos \u00e1rabes acreditaban que, canto maior for un instrumento maior era a s\u00faa precisi\u00f3n. O sextante mural de Al-Khujandi foi dese\u00f1ado por el mesmo e inclu\u00eda como novidade unha escala que indicaba segundos.\nUtilizouno en 994 para observar unha serie de tr\u00e1nsitos solares preto dos solsticios. Coas observaci\u00f3ns feitas en xu\u00f1o e decembro calculou a oblicuidade da ecl\u00edptica e a latitude de Ray e publicounas en \"Sobre a oblicuidade da el\u00edptica e as latitudes das cidades\"."}
{"id": "18163", "revid": "23204", "url": "https://gl.wikipedia.org/wiki?curid=18163", "title": "Quhi", "text": "Abu Sahl Wijan (ou Waijan) ibn Rustam al-Kuhi ou al-Quhi, nado en (Amol, Tabarist\u00e1n, contra o ano 940 e finado en Bagdad, foi un matem\u00e1tico e astr\u00f3nomo persa do s\u00e9culo X.\nTraxectoria.\nAtrib\u00faenselle numerosos escritos sobre matem\u00e1ticas e astronom\u00eda. Dirixiou os astr\u00f3nomos que traballaban no observatorio constru\u00eddo polo emir Sharaf al-dawla. Dedicoulle a atenci\u00f3n a problemas formulados por Arquimedes e Apolonio de Perga, chegando as\u00ed a ecuaci\u00f3ns de terceiro e cuarto graos.\nV\u00e9xase tam\u00e9n.\nLigaz\u00f3ns externas.\nBiograf\u00eda na p\u00e1xina da Escola de Matem\u00e1ticas St Andrews, Escocia "}
{"id": "18164", "revid": "5312", "url": "https://gl.wikipedia.org/wiki?curid=18164", "title": "1000", "text": "1000 (M) foi un ano bisesto comezado en luns segundo o calendario xuliano, en vigor naquela data. No calendario gregoriano prol\u00e9ptico, foi un ano com\u00fan comezado en m\u00e9rcores.\nFoi o ano 1000 da era com\u00fan e do anno Domini, o mil\u00e9simo e derradeiro ano do primeiro milenio, o cent\u00e9simo e derradeiro ano do s\u00e9culo X, e o primeiro ano da d\u00e9cada de 1000.\nOutros.\nHistoria ano a ano"}
{"id": "18165", "revid": "1131", "url": "https://gl.wikipedia.org/wiki?curid=18165", "title": "Tronceda, Arz\u00faa", "text": "Santa Mar\u00eda de Tronceda \u00e9 unha das parroquias m\u00e1is pequenas do concello de Arz\u00faa na comarca de Arz\u00faa. Segundo o IGE en 2013 ti\u00f1a 34 habitantes (15 mulleres e 19 homes), 20 menos ca en 1999. Ten dous n\u00facleos de poboaci\u00f3n: Tronceda a Nova, onde se empraza a igrexa e a escola, e Tronceda a Vella.\nXeograf\u00eda.\nLimita coas parroquias de Dombod\u00e1n polo oeste, Brandeso polo norte, Vi\u00f1\u00f3s polo leste, e o encoro de Portodemouros polo sur. A s\u00faa xeograf\u00eda \u00e9 un plano lixeiramente inclinado de W a L marcado de forma leve polo rego de Tronceda que a cruza de N a S.\nA s\u00faa poboaci\u00f3n ded\u00edcase na s\u00faa totalidade ao sector primario, sendo a gander\u00eda a principal fonte de ingresos."}
{"id": "18168", "revid": "5312", "url": "https://gl.wikipedia.org/wiki?curid=18168", "title": "999", "text": "999 (CMXCIX) foi un ano com\u00fan comezado en domingo segundo o calendario xuliano, en vigor naquela data.\nOutros.\nHistoria ano a ano"}
{"id": "18169", "revid": "23204", "url": "https://gl.wikipedia.org/wiki?curid=18169", "title": "998", "text": "Outros.\nHistoria ano a ano"}
{"id": "18170", "revid": "34681", "url": "https://gl.wikipedia.org/wiki?curid=18170", "title": "997", "text": "Outros.\nHistoria ano a ano"}
{"id": "18171", "revid": "5863", "url": "https://gl.wikipedia.org/wiki?curid=18171", "title": "Chuck Norris", "text": "Carlos Ray \"Chuck\" Norris, nado o 10 de marzo de 1940, m\u00e1is co\u00f1ecido no mundo do espect\u00e1culo como Chuck Norris, \u00e9 un artista marcial e actor de pel\u00edculas de acci\u00f3n estadounidense.\nTraxectoria.\nNado o 10 de marzo de 1940 en Ryan, Oklahoma, Norris \u00e9 o maior de tres irm\u00e1ns, un dos cales \u00e9 o produtor de Hollywood Aaron Norris. \u00c1mbolos dous pais de Norris son metade indios cherokee e metade irlandeses.\nCando Norris ti\u00f1a 12 anos, os seus pais divorci\u00e1ronse e foise vivir a California coa s\u00faa nai e os seus irm\u00e1ns. Al\u00ed, rematou o instituto e pronto casou coa s\u00faa noiva, Diane Holechek. Despois do matrimonio, Norris enrolouse nas Forzas A\u00e9reas dos Estados Unidos coma Polic\u00eda Militar e envi\u00e1rono a Corea do Sur. Foi en Corea do Sur onde Norris adquiriu o alcume Chuck e empezou o seu adestramento en Tang Soo Do.\nNorris indicou na s\u00faa autobiograf\u00eda que ten cintos negros en Tang Soo Do, Tae Kwon Do, e \u00e9 fundador do Chun Kuk Do (\"Cami\u00f1o Universal\"). Norris tam\u00e9n practicou Judo, Shinto-Ryu Karate, e jujutsu brasileiro. Tam\u00e9n fundou The United Fighting Arts Federation (UFAF).\nNorris regresou os Estados Unidos en 1962, traballando para a corporaci\u00f3n Northrop e abrindo unha escola de Karate, que contou con moitos estudantes famosos, inclu\u00edndo a Steve McQueen. En 1963 naceu o seu fillo Mike. Unha filla, Dina, naceu en 1964, e o seu segundo fillo, Eric en 1965. Nunha demostraci\u00f3n en Long Beach en 1964, Norris co\u00f1ece a Bruce Lee, con quen coincidir\u00eda logo na pel\u00edcula \"O furor do drag\u00f3n\". A\u00ednda que se lles considera amigos, non son amigos \u00edntimos. Lee humillou repetidamente a Norris durante un combate de adestramento no vest\u00edbulo dun hotel de Long Beach, durante os Campionatos Internacionais de Karate de 1964. E Norris ofendeu a Lee cando manifestou publicamente que era mellor loitador ca el. A r\u00e9plica de Lee foi chamar a Norris e desafialo publicamente, tentando ir o ximnasio de Norris para loitar. Segundo testemu\u00f1as oculares, Lee fixo que Norris gritase en fronte dos seus alumnos \"Bruce Lee \u00e9 mellor loitador ca min!\". M\u00e1is tarde Norris escribiu unha carta de desculpa para Lee. Despois deses conflitos, ambos os dous conseguiron apartar as s\u00faas diferenzas en favor das s\u00faas respectivas aspiraci\u00f3ns cinematogr\u00e1ficas, e desenvolver unha imaxe amigable para a s\u00faa relaci\u00f3n.\nEn 1968, Norris converteuse en Campi\u00f3n de Karate do peso medio, e en 1969 ga\u00f1ou a tripla coroa de Karate, \u00e9 o premio loitador do ano da revista \"Black Belt\". Foi tam\u00e9n en 1968 cando Norris debutou no cine, na pel\u00edcula de Dean Martin La Mansi\u00f3n De Los Siete Placeres. A maior traxedia da vida de Norris ten lugar en 1970, o seu irm\u00e1n mais novo morre en Vietnam. En 1972, act\u00faa con Bruce Lee na pel\u00edcula \"O furor do drag\u00f3n\", e en 1974, McQueen an\u00edmao a empezar clases de interpretaci\u00f3n no MGM Studio.\nO primeiro papel protagonista \u00e9 en 1977 coa pel\u00edcula Breaker! Breaker!, e outras pel\u00edculas como Duelo Final (1980), Golpe Por Golpe (1981), e \"McQuade, lobo solitario\" (1983) proban a s\u00faa rendibilidade. En 1984 Norris protagoniza \"Desaparecido en combate\", a primeira dunha serie de pel\u00edculas sobre prisioneiros de guerra no Vietnam producida por Menahem Golan e Yoram Globus no seu selo Cannon Films. Durante os seguintes catro anos, Norris converteuse na estrela m\u00e1is importante de Cannon, aparecendo en oito pel\u00edculas, inclu\u00edndo \"Code of Silence\" (1985), \"The Delta Force\" (1986) e \"Firewalker\" (1986), na que traballou co ga\u00f1ador dun Oscar da Academia Louis Gossett, Jr.\nEn 1988, despois de 30 anos de matrimonio, Norris e Holechek div\u00f3rcianse.\nEn 1990, Norris funda a organizaci\u00f3n sen \u00e1nimo de lucro Kick Drugs Out of America. Rebautizada mais tarde co nome de KICKSTART.\nO final dos anos 80 Cannon Films foi perdendo a s\u00faa fama, e Norris pareceu seguilo mesmo cami\u00f1o. Fixo o seu papel de Delta Force para Metro Goldwin Meyer, que mercara os dereitos a Cannon despois da bancarrota desta. Norris fixo algunhas pel\u00edculas de baixo nivel que foron ignoradas polo publico durante a s\u00faa transici\u00f3n a televisi\u00f3n. En 1993, comezou a serie \"Walker, Ranger de Texas\", que se emitiu oito anos na CBS e que contin\u00faa sendo emitida noutras canles.\nCasou novamente en 1998, coa antiga modelo Gena O'Kelley, que tivo xemelgos en 2001: Dakota Alan Norris, un neno, e Danilee Kelly Norris, unha nena.\nO expresidente dos Estados Unidos George W. Bush manifestou que Norris \u00e9 o seu actor favorito."}
{"id": "18176", "revid": "56817", "url": "https://gl.wikipedia.org/wiki?curid=18176", "title": "Centunviros", "text": "Na Roma Antiga, o centunviros era un tribunal composto de cento cinco membros competente especialmente en materia de herdanzas.\nDic\u00edase que fora fundado polo rei Servio Tulio. Baixo o Imperio reun\u00edase na Bas\u00edlica Xulia e as s\u00faas sesi\u00f3ns atra\u00edan un p\u00fablico numeroso."}
