{"id": "71496", "revid": "1131", "url": "https://gl.wikipedia.org/wiki?curid=71496", "title": "Valent\u00edn Paz-Andrade", "text": "Valent\u00edn Paz-Andrade, nado no barrio pontevedr\u00e9s de L\u00e9rez o 23 de abril de 1898 e finado en Vigo o 19 de maio de 1987, foi un xurista, economista, pol\u00edtico, empresario, escritor, poeta e xornalista galego de ideolox\u00eda galeguista. En 2012 adic\u00f3uselle o d\u00eda das Letras Galegas.\nTraxectoria.\nFoi fillo de Francisco Paz Coch\u00f3n, concelleiro de Pontevedra, e Matilde Andrade Tojeiro, quen despois tiveron tres fillas m\u00e1is: Matilde, Carmen e Castora, que morreu moi nova. A s\u00faa nai finou tendo el nove anos, suceso que marcar\u00eda a infancia de Valent\u00edn.\nActividade antes da guerra civil.\nComezou a interesarse na literatura e na cultura de Galicia da man do seu t\u00edo, o poeta Xo\u00e1n Bautista Andrade. Foi tam\u00e9n el quen lle presentou a Castelao, un dos intelectuais que m\u00e1is influ\u00edron na s\u00faa obra, cando este fixou a s\u00faa residencia en Pontevedra, en 1916.\nEn 1917 comezou os estudos de Dereito, na Universidade de Santiago de Compostela, que rematou en 1921. Neste tempo comezou tam\u00e9n a colaborar co diario santiagu\u00e9s \"Gaceta de Galicia\". Simultaneamente foi xefe de redacci\u00f3n do semanario \"La Provincia\" de Pontevedra (1917-1922).\nDurante a s\u00faa etapa formativa iniciouse no movemento galeguista da man de Castelao e participou como orador na II Asemblea Nacionalista (1919) de Santiago de Compostela. Ram\u00f3n Pi\u00f1eiro conta que Castelao tivo que organizar un mitin p\u00fablico no que participaran estudantes da universidade, para o que escolleu a Paz-Andrade. A consideraci\u00f3n que lle ti\u00f1a Castelao pode reflectirse no alcume de \"o Mozo\" co que se refer\u00eda a el nos faladoiros do Caf\u00e9 Moderno (en Pontevedra), que mudou co paso do tempo a \"o Berbiqu\u00ed\", pola s\u00faa teimos\u00eda, e a \"o Inmortal\", tras sobrevivir \u00e1 guerra de \u00c1frica e aos atentados de Vigo e de Ver\u00edn.\nDurante esa \u00e9poca tam\u00e9n crea e preside o primeiro grupo galeguista estudantil en Santiago, o Grupo Galeguista Galego de Estudiantes. Anos despois presidir\u00eda en Vigo o Grupo Autonomista Gallego (1930) e militar\u00eda no Partido Galeguista, participando activamente na s\u00faa fundaci\u00f3n en decembro de 1931.\nDurante a guerra de Marrocos foi enviado \u00e1 fronte en 1921, destinado a Laucien (preto de Tetu\u00e1n) e Xau\u00e9n, formando parte do Rexemento Murcia de guarnici\u00f3n en Vigo, pero tivo que ser evacuado por mor dunha infecci\u00f3n intestinal e, tras un reco\u00f1ecemento m\u00e9dico na Coru\u00f1a, dado por in\u00fatil para o servizo militar. Desde Marrocos enviou algunhas cr\u00f3nicas para o xornal coru\u00f1\u00e9s \"El Noroeste\". Durante ese tempo xorde a \u00fanica novela que escribe, \"Soldado da morte\", que deixar\u00e1 inacabada e in\u00e9dita. En 1978 escribiu a Xos\u00e9 N\u00fa\u00f1ez B\u00faa: \"\"A noveli\u00f1a a que te refires non se chegou a imprimir. Somentes meu t\u00edo Juan Bautista Andrade, Castelao e Cabanillas leeron o orixinal, que despois deixei esquecido n-un caix\u00f3n.\" En 1922 regresa a Galicia.\nEn xullo de 1922 nace o xornal \"Galicia. Diario de Vigo\", do que nun primeiro momento \u00e9 redactor xefe. Xa en agosto conv\u00e9rtese no director do peri\u00f3dico ata a s\u00faa desaparici\u00f3n o 15 de setembro de 1926, durante a ditadura de Primo de Rivera. En xullo de 1924 foi detido pola publicaci\u00f3n de dous artigos en \"Galicia\", en defensa do porto de Vigo e a v\u00eda ferroviaria a Francia, polos que tivo que pagar unha multa e permanecer no c\u00e1rcere quince d\u00edas. Ese mesmo ano defende o periodista Jos\u00e9 Signo fronte a Alejandro P\u00e9rez Lug\u00edn nun xu\u00edzo pola paternidade da novela \"La Casa de la Troya\".\nEn 1925 co\u00f1ece en Vigo a Valle-Incl\u00e1n, a quen adicar\u00eda un ensaio en 1967.\nDesde o outono de 1926 fixa o seu bufete de avogados na cidade ol\u00edvica, mantendo as s\u00faas colaboraci\u00f3ns period\u00edsticas. En 1927 comezou a escribir en \"Industrias Pesqueras\", revista da que foi director desde 1942. Como asesor xur\u00eddico da Sociedade de Armadores de Bouzas co\u00f1ece os portos da Breta\u00f1a e comeza o seu achegamento ao mundo do mar e da pesca. En 1928 publicou \"Los puertos nacionales de pesca en Espa\u00f1a. Aportaci\u00f3n de Vigo al estudio del problema\".\nEn 1930 funda e preside o Grupo Autonomista Galego en Vigo, \u00e1 vez que intensifica a s\u00faa actividade pol\u00edtica en prol do galeguismo, da man de Castelao, Otero Pedrayo, Ram\u00f3n Cabanillas e outros. En marzo ten lugar o Pacto de Lestrobe. Nese mesmo ano, o 3 de setembro, morre o seu t\u00edo Xo\u00e1n Bautista Andrade. O d\u00eda 25 do mesmo mes participa no Compromiso de Barrantes.\nFoi candidato \u00e1s Cortes Constitu\u00edntes de 1931, con Castelao e Cabanillas, pero non sa\u00edu elixido por escasa marxe. Colaborou con outros membros do Seminario de Estudos Galegos na redacci\u00f3n dun dos anteproxectos non considerados para o Estatuto da Galicia que se presentou en maio dese mesmo ano e publicou diversos artigos pol\u00edticos en \"El Pueblo Gallego\". En decembro constit\u00faese formalmente o Partido Galeguista, en Pontevedra, e resulta nomeado conselleiro.\nO 22 de novembro de 1932 foi v\u00edtima dun atentado cando sa\u00eda, acompa\u00f1ado de Ramiro Illa Couto, dun caf\u00e9 na r\u00faa de Ferm\u00edn Gal\u00e1n, hoxe r\u00faa do Pr\u00edncipe de Vigo. Daquela Paz-Andrade mediaba representando a patronal nunha folga de mari\u00f1eiros do sindicato de Industria Pesqueira de Bouzas-Vigo (pertencente \u00e1 CNT) contra os armadores da industria \"La Mar\u00edtima\" polos buques por parellas. No atentado recibiu cinco disparos de bala, con feridas no pescozo e nun parietal, quedando un dos proxect\u00eds aloxado nunha clav\u00edcula de por vida. Foi operado en d\u00faas ocasi\u00f3ns no sanatorio Troncoso.\nForon acusados de seren os autores materiais os militantes anarcosindicalistas Vicente Vales Lorenzo, directivo do sindicato, e mais Emilio Costas Fern\u00e1ndez. Os dous estiveron presos at\u00e9 abril de 1933 e foron absoltos logo do xu\u00edzo, no que foron defendidos por Agust\u00edn Ribas e Isidoro Mill\u00e1n Mari\u00f1o. O xu\u00edzo tivo lugar o 14 de novembro de 1933 e Paz-Andrade non asistiu, pois estaba en Portugal para superar as lesi\u00f3ns e para preparar as inminentes elecci\u00f3ns xerais.\nNos comicios do 19 de novembro de 1933 Paz-Andrade presentouse con Castelao na lista de Izquierda Republicana. Logo de que o 23 de novembro de 1934, con ocasi\u00f3n do \"Bienio Negro,\" fosen desterrados Castelao a Badaxoz e B\u00f3veda a C\u00e1diz, Paz Andrade asumiu \u2014con moitas reticencias\u2014 a Secretar\u00eda Pol\u00edtica do Partido Galeguista.\nVolveu presentarse \u00e1s elecci\u00f3ns de febreiro de 1936, desta volta nas listas da Candidatura Republicana de Centro de Portela Valladares, pero tampouco resultou elixido.\nGuerra civil e posguerra.\nCo estalido da guerra civil espa\u00f1ola axudou a fuxir a diversos intelectuais galeguistas como Ram\u00f3n Mart\u00ednez L\u00f3pez e defendeu a outros como Xos\u00e9 N\u00fa\u00f1ez B\u00faa das condenas que lles eran impostas. Posteriormente, foi desterrado a Ver\u00edn o 9 de setembro, onde sufrir\u00eda un intento de \"paseo\" por parte duns falanxistas dos que conseguiu fuxir, e logo, en xaneiro de 1937, a Requeixo (Chandrexa de Queixa). En abril autoriz\u00f3uselle a residir en Castro Caldelas e, d\u00edas despois, na Pobra de Trives. Este tempo no desterro fixo xurdir nel a necesidade de escribir poes\u00eda, e a\u00ed naceron moitos dos versos que logo formar\u00edan parte de \"Sementeira do vento\" ou de \"Cen chaves de sombra\". Finalmente foi autorizado a sa\u00edr do seu desterro para asistir a unha asemblea de armadores en Bilbao pero ao regreso retornou a Vigo, ao ser cancelado o desterro a principios de 1938, para quedar o resto da s\u00faa vida nesta cidade. En agosto de 1939 foi detido de novo e desterrado a Villanueva de la Serena (Badaxoz).\nDurante o seu desterro co\u00f1eceu en San Lourenzo de Trives a Pilar Rodr\u00edguez de Prada (1919-2022), case que vinte e dous anos m\u00e1is nova ca el, coa que casou en Ourense o 8 de decembro de 1939. O 4 de outubro de 1940 naceu o seu \u00fanico fillo, Afonso Paz-Andrade (\u20202021).\nA partir de 1942 dirixiu a revista \"Industrias Pesqueras\". Avogado de prestixio en Vigo, traballou tam\u00e9n como t\u00e9cnico da FAO, con que participou en diversos congresos e seminarios, e para a que publicou o primeiro tratado sobre \"Principios de econom\u00eda pesquera\" (1954); ademais, foi o primeiro especialista espa\u00f1ol proposto por esta organizaci\u00f3n para misi\u00f3ns internacionais en Hispanoam\u00e9rica (Valpara\u00edso, 1952; M\u00e9xico, 1954; e Bogot\u00e1, 1955).\nNesta \u00e9poca seguiu colaborando en \"El Pueblo Gallego\" e publicou diversos artigos en \"Faro de Vigo\" e \"La Noche\", asinados cos pseud\u00f3nimos M., Xan Quinto e Mareiro (este \u00faltimo para asinar artigos sobre tem\u00e1tica pesqueira). En 1943, o Delegado Nacional de Prensa insist\u00eda as\u00ed na prohibici\u00f3n que reca\u00eda sobre Paz Andrade respecto ao uso da s\u00faa sinatura:\nDesde 1945 organizou o parladoiro do caf\u00e9 Alameda, en Vigo, onde se reun\u00eda con intelectuais e artistas como Carlos Maside, Laxeiro, Prego de Oliver, Fern\u00e1ndez del Riego e os irm\u00e1ns Xos\u00e9 Mar\u00eda e Emilio \u00c1lvarez Bl\u00e1zquez, entre outros. \nNa revista literaria \"La Noche\" publicou o 14 de xaneiro de 1950 un artigo en portada e a catro columnas sobre Castelao, quen morrera unha semana antes, baixo o t\u00edtulo \"Castelao. El hombre y el artista\". A revista foi expedientada por incumprir as normas ditadas pola Direcci\u00f3n Xeral de Prensa para o tratamento que deb\u00eda dar a prensa \u00e1 noticia do pasamento e pechada d\u00faas semanas despois. As instruci\u00f3ns esix\u00edan que a noticia se dera en p\u00e1xinas interiores e a unha columna, e que s\u00f3 se pod\u00eda eloxiar as cualidades de humorista, literato e caricaturista. \nEntre 1955 e 1959 publica tres obras en Buenos Aires: o poemario \"Pranto matricial\" (1955) e os ensaios \"Sistema econ\u00f3mico de la pesca en Galicia\" (1958) e \"Galicia como tarea\" (1959). Este \u00faltimo recolle as conferencias ditadas dous anos antes no Centro Gallego de Buenos Aires, e foi cualificado por M\u00e9ndez Ferr\u00edn como \"\"o gran manifesto pol\u00edtico e econ\u00f3mico do nacionalismo galego progresista\".\nEn 1957 foi detido e encarcerado de novo pola publicaci\u00f3n dun artigo. Desta volta foi por mor dun escrito aparecido en \"Industrias Pesqueras\" no que criticaba o comandante militar da Mari\u00f1a de Vigo.\nEn 1959 participa nun ambicioso proxecto empresarial para a creaci\u00f3n dunha refinar\u00eda de petr\u00f3leo en Vigo, \"Petrogasa\", que ao final non ser\u00e1 autorizada debido \u00e1 oposici\u00f3n do enxe\u00f1eiro Suances. Este proxecto estaba apoiado economicamente por Manuel Cordo Boullosa, que pensaba destinar 60 % dos beneficios a crear \"unha fundaci\u00f3n pra axudar o melloramento cultural e social de Galicia\"\". Foi un dos impulsores do grupo industrial Pescanova, que converteu na primeira compa\u00f1\u00eda armadora europea de buques conxeladores, e da que foi vicepresidente (1960). Non callou outro proxecto no que tam\u00e9n participou en 1963: a creaci\u00f3n dun Banco Industrial de Galicia.\nO 23 de decembro de 1961 sufriu un atropelo na s\u00faa parroquia natal, que lle fixo estar seis meses prostrado. Causoulle a rotura das pernas, feridas nas clav\u00edculas e unha v\u00e9rtebra, e corenta e oito puntos de sutura na cara.\nO 7 de xu\u00f1o de 1964 foi nomeado membro numerario da Real Academia Galega, a proposta de Otero Pedrayo, Domingo Garc\u00eda-Sabell, Fern\u00e1ndez del Riego, Xes\u00fas Ferro Couselo e Francisco Vales Villamar\u00edn. Leu o discurso de ingreso o 11 de febreiro de 1978, baixo o t\u00edtulo de \"A galecidade na obra de Guimar\u00e3es Rosa\", respondido por \u00c1lvaro Cunqueiro.\nFoi o avogado defensor de Alberto M\u00edguez cando o acusaron no Tribunal de Orde P\u00fablica pola publicaci\u00f3n en 1966 do libro \"El pensamiento pol\u00edtico de Castelao\", editado en Par\u00eds por Ruedo Ib\u00e9rico. O xornalista coru\u00f1\u00e9s foi condenado a seis meses de prisi\u00f3n e unha multa.\nEn agosto de 1970 sufri unha embolia cerebral da que se recuperou non sen dificultades. En 1973 creouse en Vigo a \"World Fishing Exhibition\", da que act\u00faa como xerente.\nRestauraci\u00f3n democr\u00e1tica.\nCo retorno da democracia volveu ao mundo da pol\u00edtica. Nos anos setenta foi cr\u00edtico coa adopci\u00f3n do criterio das 200 millas n\u00e1uticas para o establecemento da zona econ\u00f3mica exclusiva, que consideraba moi prexudicial para os intereses de Galicia. En 1975 formou parte da Xunta Democr\u00e1tica e, cando recibe nese ano o Pedr\u00f3n de Ouro, incl\u00fae no discurso de aceptaci\u00f3n a reivindicaci\u00f3n da democracia e da autonom\u00eda. En 1976 foi nomeado en representaci\u00f3n de Galicia, como independente, na Comisi\u00f3n Negociadora da Oposici\u00f3n co Goberno, ata a s\u00faa disoluci\u00f3n en 1977, e da Plataforma de Organizaciones Democr\u00e1ticas. Foi elixido senador por Pontevedra pola Candidatura Democr\u00e1tica Galega nas Cortes constitu\u00edntes de 1977-1978, na que se presentou xunto a Fern\u00e1ndez del Riego e Fernando Alonso Amat.\nEn 1979 publicou \"Cen chaves de sombra\", que Lorenzo Varela describiu como \"poemas de un loitador, de un home con coraxe \u00e1 hora de escribir e \u00e1 hora de pelexar\"\".\nEn 1982 publica \"Castelao na luz e na sombra\", completa e detallada biograf\u00eda de Castelao, \"o seu irm\u00e1n maior\", que comezara a escribir en 1975.\nEn 1985 publicou \"Galiza lavra a sua imagen\" e o 5 de decembro ingresou na Real Academia Galega de Ciencias con \"O home dentro do sabio: Pedro Joseph de Berm\u00e9s (1770-1824)\".\nEn 1986 foi o vicepresidente da \"Comiss\u00e3o Galega do Acordo Ortogr\u00e1fico da L\u00edngua Portuguesa\", que negociou os dous Acordos Ortogr\u00e1ficos deste idioma, o de 1986 (co\u00f1ecido tam\u00e9n como o da ortograf\u00eda simplificada) e de 1990 (ou de ortograf\u00eda unificada), actualmente en fase de implantaci\u00f3n.\nO martes 19 de maio de 1987 faleceu na cl\u00ednica F\u00e1tima, en Vigo, a consecuencia dunha doenza cardiovascular. Foi enterrado no cemiterio de L\u00e9rez envolto nunha bandeira galega, como el deixara establecido.\nObra.\nEscribiu ensaios literarios, hist\u00f3ricos e econ\u00f3micos, nos que reflectiu a s\u00faa preocupaci\u00f3n polo progreso de Galicia. Tam\u00e9n escribiu varias obras como t\u00e9cnico especializado en temas pesqueiros.\nComo poeta formou parte da Xeraci\u00f3n de 1925 e na maior parte da s\u00faa obra po\u00e9tica evid\u00e9nciase unha motivaci\u00f3n patri\u00f3tica, como se pode observar en \"Soldado da morte\" (1921), \"Pranto matricial\" (1954), en que evoca a morte de Castelao e que foi reeditada en 1975 en cinco linguas; \"Sementeira do vento\" (1968), en que canta a paisaxe e a xente galega, ademais do exilio e o amor ausente; \"Cen chaves de sombra\" (1979) e \"Cartafol de homenaxe a Ram\u00f3n Otero Pedrayo\" (1986), en que inclu\u00edu as composici\u00f3ns dedicadas ao autor ourens\u00e1n.\nUtilizou a lingua galega durante toda a s\u00faa vida para a obra po\u00e9tica e narrativa. Para os ensaios utilizou o castel\u00e1n at\u00e9 1975 (se ben \u00e9 certo que estas obras foron publicadas en Madrid e Buenos Aires) e o galego desde ent\u00f3n. Respecto aos artigos, publicou en castel\u00e1n os de temas pesqueiros e en galego os de tem\u00e1tica literaria e cultural. Defendeu o uso do reintegracionismo como norma para o galego escrito, e usouno no seu \u00faltimo ensaio (\"Galiza lavra a sua imagen\", 1985).\nColaborou en \"Grial\", \"O Ensino\" e \"Outeiro\" con artigos sobre literatura, especialmente ao redor da figura de Castelao; e en \"Industria Conservera\", \"El Pa\u00eds\" e \"La Vanguardia\" con artigos econ\u00f3micos e pol\u00edticos.\nPremios e distinci\u00f3ns.\nFoi nomeado membro da Real Academia Galega (1964) e da Real Academia Galega de Ciencias (1985), e foi galardoado co Pedr\u00f3n de Ouro (1975), a Cruz de San Raimundo de Pe\u00f1afort (1978), a Medalla da Cidade de Pontevedra (1979), a Medalla Castelao (1984), a Medalla ao M\u00e9rito Social Mar\u00edtimo (1984), a Medalla de Ouro da Cidade de Vigo (23.05.1986) e o Premio Trasalba da Fundaci\u00f3n Otero Pedrayo (29.06.1986).\nLevan o seu nome o buque escola do Servizo de Gardacostas de Galicia, unha r\u00faa en L\u00e9rez, un paseo de Bouzas e un centro integrado de formaci\u00f3n profesional no Meixoeiro, en Vigo.\nO s\u00e1bado 4 de xu\u00f1o de 2011 foi escollido para se-lo homenaxeado no D\u00eda das Letras Galegas do ano 2012.\nA \"Lei para o aproveitamento da lingua portuguesa e v\u00ednculos coa lusofon\u00eda\", aprobada polo Parlamento de Galicia o 24 de marzo de 2014 a ra\u00edz dunha iniciativa popular, \u00e9 co\u00f1ecida popularmente como Lei Paz-Andrade, pola s\u00faa postura a prol da reaproximai\u00f3n entre as normas escritas galega e portuguesa.\nTam\u00e9n recibe o seu nome o Premio Valent\u00edn Paz-Andrade de investigaci\u00f3n en econom\u00eda de Galicia, convocado anualmente dende 2014 polo Instituto de Estudos e Desenvolvemento de Galicia da Universidade de Santiago de Compostela e mais polo Consello Econ\u00f3mico e Social de Galicia.\nVida persoal.\nFoi pai do empresario Afonso Paz-Andrade e t\u00edo da cient\u00edfica Inmaculada Paz-Andrade.\nNo centro do escudo de Espa\u00f1a que preside a fachada do Palacio de Comunicaci\u00f3ns de Madrid, o arquitecto Antonio Palacios fixo esculpir o escudo de Galicia, co seu c\u00e1liz e as sete cruces. Segundo conta Alfonso Paz-Andrade, fillo de Valent\u00edn Paz Andrade, foi este quen suxeriu ao arquitecto inclu\u00edr ese detalle nunha visita que lle fixo no seu taller:"}
{"id": "71497", "revid": "1888", "url": "https://gl.wikipedia.org/wiki?curid=71497", "title": "Valent\u00edn Paz Andrade", "text": ""}
{"id": "71498", "revid": "89787", "url": "https://gl.wikipedia.org/wiki?curid=71498", "title": "Mano Negra", "text": "A Mano Negra foi unha presunta \"organizaci\u00f3n anarquista secreta e violenta\" que actuou en Andaluc\u00eda a finais do s\u00e9culo XIX, \u00e1 que se atribu\u00edron asasinatos, incendios de colleitas e edificios.\nHistoria.\nA\u00ednda que os grupos anarquistas locais e a Federaci\u00f3n de Traballadores da Rexi\u00f3n Espa\u00f1ola afirmaban que non ti\u00f1an nada que ver con dita organizaci\u00f3n, as forzas de seguridade, premidas polos terratenentes, levaron a cabo unha dura represi\u00f3n base\u00e1ndose en catro crimes cometidos a finais de 1882 e os primeiros meses de 1883. O resultado foron quince campesi\u00f1os detidos en San Jos\u00e9 del Valle (C\u00e1diz), dos que sete foron executados na Praza do Mercado de Xerez da Fronteira o 14 de xu\u00f1o de 1884. Foron Pedro Corbacho Lagos, Francisco Corbacho Lagos, Bartolom\u00e9 Gago de los Santos, Manuel Gago de los Santos, Crist\u00f3bal Fern\u00e1ndez Torrej\u00f3n, Jos\u00e9 Le\u00f3n Ortega i Gregorio S\u00e1nchez Novoa. Outros dezaoito procesados foron condenados a 17 anos de prisi\u00f3n.&lt;br&gt;O suceso foi cuberto por Leopoldo Alas \"Clar\u00edn\" para o xornal local \"El D\u00eda\", que tam\u00e9n comentou a situaci\u00f3n dos campesi\u00f1os andaluces.\nNon est\u00e1 claro se a \"Mano Negra\" existiu ou se foi un invento a modo de operaci\u00f3n de bandeira falsa ou de imputaci\u00f3n inxustificada do goberno de Sagasta para aplacar as revoltas nos campos do sur de Espa\u00f1a, como xa insinuou Vicente Blasco Ib\u00e1\u00f1ez en \"La Bodega\", a s\u00faa novela sociol\u00f3xica, en 1905.\nActualmente s\u00e9guese revisando o caso, sobre todo por parte de colectivos, historiadores e xornalistas:"}
{"id": "71500", "revid": "1888", "url": "https://gl.wikipedia.org/wiki?curid=71500", "title": "Xuntas Galegas pola Amnist\u00eda", "text": "As Xuntas Galegas pola Amnist\u00eda, (XUGA), chamadas a partir de 1988 Juntas Galegas pola Amnistia, \u00e9 unha organizaci\u00f3n galega de defensa dos dereitos das persoas presas, en especial as vinculadas co independentismo galego.\nHistoria.\nPrimeira etapa.\nF\u00fandanse en 1980 tras o golpe policial contra L.A.R., e as s\u00faas primeiras campa\u00f1as estar\u00e1n estreitamente ligadas ao devir dos presos desta organizaci\u00f3n. As\u00ed en 1981 organizan a campa\u00f1a \"Que volvan \u00e1 casa\", contra a dispersi\u00f3n penitenciaria que afastaba os reclusos dos seus fogares, co conseguinte castigo econ\u00f3mico que supu\u00f1a para os seus familiares e o seu medio social.\nEn 1982 convocan e participan dunha manifestaci\u00f3n colectiva en Santiago de Compostela, xunto a \u00e1s organizaci\u00f3ns Asociaci\u00f3n para Ceivar Presos Galegos, Asemblea Nacional Popular Galega, Galicia Ceibe (O.L.N.), Liga Comunista Revolucionaria, Movemento Comunista Galego, Partido Socialista Galego, e a Uni\u00f3n do Pobo Galego). \u00c1 manifestaci\u00f3n, que levaba como lema \"Liberdade nacionalistas. Amnist\u00eda total\" \u00e9lle negada a autorizaci\u00f3n, e prod\u00facense nela enfrontamentos coa polic\u00eda co resultado de nove detidos e de que a marcha non consiga sa\u00edr da Alameda. Ese mesmo ano, as XUGA celebran en Pontevedra a s\u00faa primeira asemblea nacional. En 1983, logo do indulto dos tres \u00faltimos presos de L.A.R., as XUGA deciden disolverse.\nSegunda etapa.\nEn 1988, tras o golpe policial contra o Ex\u00e9rcito Guerrilheiro do Povo Galego Ceive, as XUGA proceden \u00e1 s\u00faa refundaci\u00f3n, desta vez adaptando o seu nome \u00e1 norma reintegrada, como JUGA. Ese mesmo ano constit\u00faense tam\u00e9n a secci\u00f3n das JUGA na emigraci\u00f3n, con sede en Madrid. Nesta fase o seu valor como organizaci\u00f3n unitaria \u00e9 discutida polo Partido Comunista de Liberaci\u00f3n Nacional e conseguintemente aparecen en paralelo os Comit\u00e9s \u00c1nti-repressivos, cos que colaborar\u00e1n en m\u00faltiples ocasi\u00f3ns.\nAs d\u00faas organizaci\u00f3ns convocan en setembro de 1988 a segunda marcha \u00e1s cadeas (a primeira fora convocada pola Frente Popular Galega en xullo do mesmo ano), tendo como obxectivo Carabanchel e Alcal\u00e1 Meco. A polic\u00eda impide os manifestantes accederen ao recinto dos c\u00e1rceres, requis\u00e1ndolles tam\u00e9n faixas e bandeiras. A finais dese mesmo ano organ\u00edzanse distintas manifestaci\u00f3ns, consistentes en cortes de tr\u00e1fico en varias cidades de Galiza, onde reivindican o reagrupamento en Galiza dos presos galegos. Tam\u00e9n se celebra en Compostela a Asemblea Consitu\u00ednte da organizaci\u00f3n. En decembro dese ano a Frente Popular Galega convoca unha manifestaci\u00f3n en Compostela co lema \"Liberdade. Autodeterminaci\u00f3n\". As JUGA e os Comit\u00e9s \u00c1nti-repressivos s\u00famanse a ela, e xuntan entre as tres organizaci\u00f3ns unhas 300 persoas.\nEn maio de 1989 as JUGA convocan unha manifestaci\u00f3n co lema \"Liberdade independentistas.Amnistia total\". Apoiada pola Frente Popular Galega, Movemento Comunista Galego, Liga Comunista Revolucionaria, Mulheres Nacionalistas Galegas, Associa\u00e7om de Vizinhos 12 de Agosto,Associa\u00e7om Juvenil Ferradura e Irmandade \u00c1nti-repressiva d\u00b4As Pontes. A manifestaci\u00f3n, que logra xuntar a unhas 300 persoas, estivo precedida a noite anterior por un concerto cos grupos MCD (vascos) e os galegos Raiados e Desvirgueitors.\nEn xu\u00f1o de 1989 as JUGA denuncian no xulgado de Alcal\u00e1 de Henares presuntas agresi\u00f3ns aos presos independentistas por op\u00f3\u00f1erense \u00e1 s\u00faa dispersi\u00f3n interna no c\u00e1rcere de Alcal\u00e1 Meco. Pouco despois as JUGA participan con familiares e amigos dos presos nun encerro no pazo de Xustiza da Coru\u00f1a e penduran das fiestras do edificio unha faixa coa mensaxe \"Em Meco torturam aos nossos filhos. Familiares dos presos independentistas galegos\". Os participantes foron desaloxados en d\u00faas horas pola polic\u00eda. Un novo encerro ter\u00e1 lugar en decembro dese mesmo ano, desta vez, na catedral de Santiago de Compostela, onde os manifestantes pasan a noite e convocan unha concentraci\u00f3n na praza de Prater\u00edas \u00e1 ma\u00f1\u00e1 seguinte.\nEn 1990 manif\u00e9stanse fronte ao Parlamento en contra do suposto empeoramento das condici\u00f3ns de vida dos presos, que \u00e9 disolta pola polic\u00eda e da que resulta varios detidos. A esta s\u00e9guelle unha manifestaci\u00f3n en marzo (cos Comit\u00e9s \u00c0nti-repressivos e o lema \"Polos direitos humanos nas cadeas\") e outra en abril, apoiada por Assembleia do Povo Unido, Asociaci\u00f3n para Ceivar Presos Galegos, Associa\u00e7om 12 de Agosto, Mulheres Nacionalistas Galegas, o colectivo Sanit\u00e1rios pola Amnistia e contra a Tortura e o Movimento de Objec\u00e7om de Consci\u00eancia de Ferrol. En xullo de 1990 sae \u00e1 luz o primeiro n\u00famero de A Treu, a revista da organizaci\u00f3n.\nTerceira etapa. Escisi\u00f3n.\nEn novembro de 1990 celebran o seu \"primeiro\" congreso (segundo na orde real), onde reco\u00f1ecen como presos defendibles s\u00f3 os militantes do Movemento de Liberaci\u00f3n Nacional Galego, deixando f\u00f3ra os outros cinco que o 12 de novembro dese ano abandonaran a organizaci\u00f3n armada. Este proceso provoca o abandono das JUGA de parte da s\u00faa militancia. Estes cinco \u00faltimos presos tam\u00e9n ser\u00e1n expulsados da Comuna de presos independentistas da organizaci\u00f3n. A postura das JUGA \u00e9 ratificada en abril de 1991.\nEn novembro de 1991, pouco despois do xu\u00edzo contra o Ex\u00e9rcito Guerrilheiro do Povo Galego Ceive, a polic\u00eda det\u00e9n oito persoas, algunha delas militantes das JUGA.\nDo 11 de xullo ao 25 de xullo de 1992 cinco militantes das JUGA p\u00e9chanse en folga de fame na igrexa parroquial de Conxo (Santiago), reivindicando o reagrupamento dos presos e a s\u00faa volta a Galiza. En setembro de 1992 a organizaci\u00f3n entrev\u00edstase con Domingos Merino, deputado do Parlamento Galego por PSG-EG, solicit\u00e1ndolle o apoio do grupo ao reagrupamento en Galiza dos presos independentistas. O Parlamento debater\u00e1 en comisi\u00f3n unha proposici\u00f3n non de lei, impulsada por esta formaci\u00f3n para xestionar en Madrid tal obxectivo, aludindo a cuesti\u00f3ns humanitarias. A proposici\u00f3n ser\u00e1 rexeitada cos votos en contra do Partido Popular, a abstenci\u00f3n do PSOE e o apoio de PSG-EG e BNG.\nEn novembro dese mesmo ano as JUGA asisten en Madrid ao xu\u00edzo contra Manuel Chao do Barro, que concl\u00fae coa expulsi\u00f3n do mesmo da sala, de Samartim Bou\u00e7a que estaba citado como testemu\u00f1a, e de varios simpatizantes no p\u00fablico. En 1994, durante o xu\u00edzo polo atentado de Irixoa, membros das JUGA son desaloxados da sala por vitorear \u00e1s presas Xosefa Rodrigues e Alexandra de Queir\u00f3s, tam\u00e9n expulsadas da mesma por desacato.\nEn xullo de 1995, as JUGA boicotean o acto de clausura da Pastoral Penitenciaria, en Santiago, onde participaba a secretaria de estado para Asuntos Penitenciarios Paz Fern\u00e1ndez Felgueroso. Esta entrev\u00edstase entrevistarse con dous representantes das JUGA que lle reclaman o reagrupamento. Nesas datas cel\u00e9brase un concerto de apoio aos presos organizado polas JUGA, os Comit\u00e9s \u00c1nti-repressivos e ACPG.\nEn abril de 1996, dous militantes das JUGA encad\u00e9anse na embaixada espa\u00f1ola de Lisboa, e en maio militantes de JUGA boicotean unha conferencia de Juan Alberto Belloch en Caldas de Reis, sobre o c\u00f3digo penal, e en xu\u00f1o convocan unha manifestaci\u00f3n baixo o lema \"Amnist\u00eda!, polo reagrupamento e o traslado a Galiza dos presos e presas independentistas\", que re\u00fane duascentas persoas.\nEn xaneiro de 1997 membros das JUGA entrev\u00edstanse co Valedor do Pobo e se mesmo mes, convocan na Coru\u00f1a unha manifestaci\u00f3n de apoio aos tres presos trasladados \u00e1 cadea desa cidade. En xu\u00f1o convocan unha manifestaci\u00f3n co lema\"Pres@s independentistas galeg@s oito anos sequestrad@s\" e o 20 de decembro de 1998, JUGA e os Comit\u00e9s \u00c1nti-repressivos convocan d\u00faas marchas \u00e1s cadeas de Teixeiro e A Lama, baixo o lema \"En marcha pola liberdade\". A marcha repetirase ao ano seguinte, esta vez co lema \"Ja \u00e9 hora de saca-l@s fora\", desta vez s\u00f3 \u00e1 cadea de Teixeiro, onde finalmente se atopaban todos os presos independentistas.\nCos obxectivos do reagrupamento cumpridos a organizaci\u00f3n realiza outras actividades como unhas xornadas 2001 onde se analizaban as consecuencias laborais do paso pola prisi\u00f3n."}
{"id": "71502", "revid": "5863", "url": "https://gl.wikipedia.org/wiki?curid=71502", "title": "Bolxevique", "text": "Os bolxeviques (do ruso \u0431\u043e\u043b\u044c\u0448\u0435\u0432\u0438\u043a, 'membro da maior\u00eda') eran unha fracci\u00f3n dentro do Partido Obreiro Socialdem\u00f3crata de Rusia, dirixida por Vlad\u00edmir Ilich Uli\u00e1nov (Lenin), contraposta \u00f3s menxeviques, dirixidos por Julius Martov.\nPol\u00e9mica en 1903.\nA divisi\u00f3n tivo lugar no Segundo Congreso do partido, celebrado en Bruxelas e Londres en 1903. As teses propostas por Lenin foron:\nDebido \u00e1 diversidade dos temas debatidos, as votaci\u00f3ns flutuaron a favor ou en contra das propostas de Lenin. Foi aprobado un programa m\u00ednimo contra a autocracia e un programa m\u00e1ximo cara \u00f3 socialismo cos puntos de vista leninistas, excepto no referinte \u00f3 tema de terras, pois esix\u00edase unicamente a devoluci\u00f3n das terras arrebatadas polos terratenentes \u00f3s campesi\u00f1ado. Nos temas organizativos foron aprobadas as propostas de Martov. Por\u00e9n, na fase final do congreso, cando se \u00eda elixir a direcci\u00f3n do partido, a correlaci\u00f3n de forzas inverteuse de novo debido \u00f3 retiro dalg\u00fans delegados, \u00f3s que o congreso negou propostas do seu interese. Os alcumes de \"bolxevique\" (a maior\u00eda) e \"menxevique\" (a minor\u00eda), prove\u00f1en do resultado da elecci\u00f3n do Comit\u00e9 Central e do Comit\u00e9 de Redacci\u00f3n do peri\u00f3dico \"Iskra\", que por\u00e9n quedar\u00eda en mans dos menxeviques pouco despois do congreso.\nDistanciamento cos menxeviques.\nTrala derrota da Revoluci\u00f3n de 1905, os bolxeviques mantiveron a s\u00faa estratexia radical polo establecemento dunha ditadura de obreiros e campesi\u00f1os. No referinte \u00f3 programa agrario esixiron a nacionalizaci\u00f3n da terra e a s\u00faa entrega \u00f3s labregos. No organizativo demandaron manter as estruturas clandestinas do partido. Todo isto conduciu \u00e1 escisi\u00f3n dos menxeviques en 1912.\nGuerra e revoluci\u00f3n.\nTralo estoupido da primeira guerra mundial os bolxeviques ali\u00f1\u00e1ronse co sector \"internacionalista\" da socialdemocracia europea, opo\u00f1\u00e9ndose \u00e1 \"defensa da patria\" (sostida polos chamados \"defensistas\") e defend\u00edan o rexeitamento da guerra imperialista e a conversi\u00f3n nunha guerra civil revolucionaria. Os menxeviques divid\u00edronse ent\u00f3n, \u00f3 facerse a maior\u00eda dos seus dirixentes defensista, mentres Martov encabezou un grupo internacionalista, que por\u00e9n seguiu organizativamente separado dos bolxeviques, e politicamente enfrontado por diverxencias similares \u00e1s sostidas desde 1903.\nTralo triunfo da Revoluci\u00f3n Rusa de 1917, xa no goberno, a fracci\u00f3n bolxevique tomou o nome de Partido Comunista de Rusia (bolxevique), logo Partido Comunista da Uni\u00f3n Sovi\u00e9tica (bolxevique). Non ser\u00eda ata 1952 cando eliminaron a referencia \"bolxevique\" do nome oficial do partido, que pasou a denominarse Partido Comunista da Uni\u00f3n Sovi\u00e9tica.\nO termo util\u00edzase decot\u00edo como sin\u00f3nimo de comunista, a\u00ednda que este propiamente non o sexa."}
{"id": "71503", "revid": "26585", "url": "https://gl.wikipedia.org/wiki?curid=71503", "title": "Encoro de Portodemouros", "text": "O encoro de Portodemouros \u00e9 unha represa artificial da conca do r\u00edo Ulla, situada no centro xeogr\u00e1fico de Galicia. A presa enc\u00f3ntrase entre os concellos de Arz\u00faa e Vila de Cruces, e as augas inundan tam\u00e9n parte dos concellos de Santiso e Agolada. Ten unha capacidade de 297 hm\u00b3. A elecci\u00f3n da localizaci\u00f3n debeuse entre outros factores \u00e1 existencia na contorna dos materiais necesarios para a s\u00faa construci\u00f3n, ademais da excelente impermeabilidade da cerrada.\nHistoria.\nNunha orde ministerial do 10 de novembro de 1962, o Estado concedeulle \u00e1 Hidroel\u00e9ctrica Moncabril o aproveitamento integral da cunca do r\u00edo Ulla mediante a construci\u00f3n de oito encoros (Belmil, Portodemouros, Ledesma, Lamas, Fornelos, San Paio, Pereiro e Padr\u00f3n), ocupando terreos nos concellos de Antas de Ulla e Palas de Rei (provincia de Lugo), Arz\u00faa, Boqueix\u00f3n, Melide, Padr\u00f3n, Santiso, Touro, Teo e Vedra (provincia da Coru\u00f1a), e Agolada, A Estrada, Lal\u00edn, Rodeiro, Silleda e Vila de Cruces (provincia de Pontevedra), se ben finalmente s\u00f3 se constru\u00edu o de Portodemouros. M\u00e1is recentemente fix\u00e9ronse dous m\u00e1is entre Touro, Arz\u00faa e Vila de Cruces.\nTrescentos metros augas abaixo da actual presa atop\u00e1base a presa de Salgado, encoro de reducidas dimensi\u00f3ns que abastec\u00eda de luz el\u00e9ctrica \u00e1 bisbarra. Esta obra foi destru\u00edda para facer efectivo o desaugadoiro do actual encoro, pois coincide case co final da cunca de amortecemento.\nEn outubro de 1971 outra orde ministerial transferiulle a concesi\u00f3n \u00e1 sociedade Uni\u00f3n El\u00e9ctrica, e o 7 de xullo de 1979 a direcci\u00f3n xeral de obras hidr\u00e1ulicas transferiuna a favor de (Fenosa), pasando a Uni\u00f3n Fenosa e a Naturgy tras as sucesivas fusi\u00f3n.\nO encoro asolagou os servidumes entre as terras dunha e doutra banda. Nos \u00faltimos anos do franquismo os veci\u00f1os reclamaron a s\u00faa reposici\u00f3n. En maio de 1975 unha orde ministerial mandou po\u00f1er en funcionamento unha barcaza que unise as parroquias de Lo\u00f1o e Beigondo que segue en servizo na actualidade.\nA Uni\u00f3n Europea a trav\u00e9s do plan Leader utilizou o encoro coma eixe vertebrador do desenvolvemento tur\u00edstico da bisbarra que creou un club n\u00e1utico.\nA presa e o parque de transformaci\u00f3n.\nA presa, de gravidade e planta recta, constru\u00eduse entre 1964 e 1967, e inaugurouse o 1 de marzo de 1968. \u00c9 de pedrapl\u00e9n, co interior de arxila. Mide 90 metros sobre o leito do r\u00edo, cun volume de 2\u00a0350\u00a0000 m\u00b3 e unha lonxitude de coroaci\u00f3n de 430 metros, m\u00e1is unha ponte sobre o aliviadoiro de 30 metros.\nConta cun aliviadoiro de superficie na beira esquerda de 130 metros, capaz de desaugar 1,500 m\u00b3/s., dotado dunha comporta de tipo vag\u00f3n de 4 metros de luz por 8 metros de altura, que pode desembalsar 395 m\u00b3/s. para rebaixar a cota do encoro en previsi\u00f3n de fortes crecidas.\nA obra compl\u00e9tase cun desaugadoiro de fondo en forma de t\u00fanel na marxe dereita, e unha bocatoma a media altura que alimenta dous grupos turboalternadores situados na central subterr\u00e1nea da marxe esquerda, cunha potencia de 95 MW.\nO parque de intemperie que nun primeiro momento estaba concibido s\u00f3 para evacuar a corrente producida, foi m\u00e1is tarde transformado nun n\u00f3 de distribuci\u00f3n con ligaz\u00f3ns con Santiago (66 kV en transformaci\u00f3n a 220 kV), Melide (66 kV), Lal\u00edn (66 kV), Tivo e O Mes\u00f3n do Vento (220 kV), ademais de estar conectado ao parque e\u00f3lico do Carr\u00edo (220 kV). Na actualidade estase a constru\u00edr a conexi\u00f3n co parque e\u00f3lico de San Sebasti\u00e1n e coas centrais hidroel\u00e9ctricas en obra r\u00edo abaixo (66 kV).\nO conxunto hidroel\u00e9ctrico p\u00faxose en funcionamento no 1968. En decembro de 2003, para aproveitar o caudal ecol\u00f3xico do Ulla, foi instalado un novo equipo turboalternador de 11.23 MW, cun di\u00e1metro de rodete de 1280 mm.\nProblemas da construci\u00f3n.\nO proxecto inicial contemplaba unha sa\u00edda de aliviadoiro en forma de t\u00fanel coa estrada de Lal\u00edn a Ponte San Xusto por riba do labio, pero debido \u00e1s fort\u00edsimas escavaci\u00f3ns que esix\u00eda, optouse por facelo en canle libre.\nEste feito trouxo bastantes problemas co tempo (a partir do 1973), pois a presa quedou rematada contra un muro de formig\u00f3n en vertical que no seu momento non foi ben calculado e non aguantou os asentos, co que tivo que ser reforzado cunhas vigas de arriostrado debaixo da ponte. O muro que forma o aliviadoiro tam\u00e9n est\u00e1 a dar problemas por unha expansi\u00f3n do formig\u00f3n que o forma. Tam\u00e9n foi cambiado o perfil e o dese\u00f1o da columna impermeabilizante en funci\u00f3n dos materiais que saian da canteira."}
{"id": "71507", "revid": "1093", "url": "https://gl.wikipedia.org/wiki?curid=71507", "title": "Juntas Galegas pola Amnistia", "text": ""}
{"id": "71508", "revid": "15490", "url": "https://gl.wikipedia.org/wiki?curid=71508", "title": "Pen\u00ednsula de Kamchatka", "text": "A Pen\u00ednsula de Kamchatka (en ruso: \u043f\u043e\u043b\u0443\u043e\u0301\u0441\u0442\u0440\u043e\u0432 \u041a\u0430\u043c\u0447\u0430\u0301\u0442\u043a\u0430) \u00e9 unha pen\u00ednsula con cerca de 1.250\u00a0km de extensi\u00f3n, localizada na rexi\u00f3n oriental de Rusia. O seu punto m\u00e1is elevado \u00e9 o Klyuchevskaya Sopka.\nDurante a guerra fr\u00eda, a pen\u00ednsula foi utilizada como branco polos sovi\u00e9ticos para pr\u00e1cticas de alcance e precisi\u00f3n de m\u00edsis.\nUn sismo de 6,5 graos na escala de Richter atinxiu no d\u00eda 17 de xu\u00f1o de 2003 a rexi\u00f3n, segundo afirma o Observatorio de Ciencia da Terra de Estrasburgo (leste de Francia).\nO epicentro deste tremor que aconteceu \u00e1s 01 h 07 min (no fuso horario de Galicia), localizado a 53,88 graos de latitude norte e 157,5 graos de lonxitude leste. Ata ese d\u00eda, o maior tremor da rexi\u00f3n desde 2000 acontecera no d\u00eda 19 de outubro de 2001 e acadara os 5 graos na escala de Richter.\nEn agosto de 2005, un submarino da classe Priz AS-28 da mari\u00f1a rusa sufriu un accidente pr\u00f3ximo a Kamchatka e afundiu no oc\u00e9ano. O rescate da tripulaci\u00f3n foi realizado con axuda internacional."}
{"id": "71509", "revid": "56817", "url": "https://gl.wikipedia.org/wiki?curid=71509", "title": "-20", "text": "Outros.\nHistoria ano a ano"}
{"id": "71511", "revid": "158", "url": "https://gl.wikipedia.org/wiki?curid=71511", "title": "Parati, Brasil", "text": ""}
{"id": "71517", "revid": "89787", "url": "https://gl.wikipedia.org/wiki?curid=71517", "title": "I\u00f1aki Gil", "text": "I\u00f1aki Gil Uriarte \u00e9 un anarcosindicalista espa\u00f1ol.\nFoi elixido secretario xeral da Confederaci\u00f3n Nacional do Traballo polo Pleno Nacional de Rexionais de dita organizaci\u00f3n o 22 de febreiro de 2003, ocupando o cargo desde abril dese ano ata xullo de 2005. Dada a s\u00faa pertenza \u00e1 Federaci\u00f3n Local de Vitoria, esa cidade foi a sede durante ese tempo do Secretariado Permanente do Comit\u00e9 Nacional da CNT."}
{"id": "71521", "revid": "23204", "url": "https://gl.wikipedia.org/wiki?curid=71521", "title": "Ana Sig\u00fcenza", "text": "Ana Sig\u00fcenza Carbonell, \u00e9 unha pedagoga e anarcosindicalista, afiliada \u00f3 Sindicato de Ensino e Intervenci\u00f3n Social da Federaci\u00f3n Local da CNT-Madrid.\nFoi secretaria xeral da Confederaci\u00f3n Nacional do Traballo entre outubro de 2000 e marzo de 2003, per\u00edodo no que Madrid foi a sede do Secretariado Permanente do Comit\u00e9 Nacional da CNT."}
{"id": "71522", "revid": "98629", "url": "https://gl.wikipedia.org/wiki?curid=71522", "title": "Milicias confederais", "text": "As milicias confederais foron milicias populares organizadas pola CNT e a FAI durante a guerra civil espa\u00f1ola. Tiveron un papel importante na Revoluci\u00f3n Espa\u00f1ola de 1936. Tralo alzamento do ex\u00e9rcito do 18 de xullo de 1936 form\u00e1ronse nas zonas onde fracasou a sublevaci\u00f3n grupos armados de civ\u00eds organizados polos partidos pol\u00edticos e os sindicatos, que se uniron \u00f3s restos das unidades regulares do ex\u00e9rcito e as forzas de seguridade estatais que permaneceron fieis \u00e1 Rep\u00fablica:\nA formaci\u00f3n t\u00edpica destas milicias espont\u00e1neas foi a columna.\nComit\u00e9 Central de Milicias Antifascistas.\nO 21 de xullo de 1936 creouse en Barcelona o Comit\u00e9 Central de Milicias Antifascistas de Catalu\u00f1a, organizaci\u00f3n na que participan as distintas facci\u00f3ns republicanas e sindicais.\nEn dous meses o comit\u00e9 conseguiu organizar a 20.000 milicianos que se repart\u00edan nunha fronte de 300 quil\u00f3metros.\nAs columnas.\nOrixe da columna como formaci\u00f3n de combate popular.\nAs guerrillas castel\u00e1s da guerra de sucesi\u00f3n espa\u00f1ola (1701-1715) e a guerra de guerrillas na fronteira luso-estreme\u00f1a entre 1641 e 1668 poden ser dos primeiros exemplos da utilizaci\u00f3n de columnas en conflitos armados populares.\nDurante a guerra da independencia espa\u00f1ola form\u00e1ronse columnas como conglomerados que agrupaban diversas forzas militares regulares ou de civ\u00eds e servizos dunha escala modesta. As columnas constitu\u00edron unha forma b\u00e1sica de organizaci\u00f3n para a guerra de guerrillas pola s\u00faa mobilidade e autonom\u00eda.\nOrganizaci\u00f3n.\nAs columnas anarquistas organiz\u00e1banse baixo principios asemble\u00edstas. As decisi\u00f3ns tom\u00e1banse a trav\u00e9s da democracia directa, evit\u00e1ndose desta xeito as xerarqu\u00edas de mando. As milicias do Partido Obreiro de Unificaci\u00f3n Marxista \u2014un partido marxista revolucionario marcadamente anti-stalinista e que se converteu no principal aliado dos anarquistas\u2014 organiz\u00e1banse dun modo semellante.\nA unidade de combate m\u00e1is sinxela eran vinte e cinco individuos que formaban un grupo ou pelot\u00f3n, cun delegado de grupo elixido por democracia directa e revogable en todo momento. Catro grupos formaban unha centuria cun delegado de centuria. Cinco centurias formaban unha agrupaci\u00f3n ou batall\u00f3n, co seu correspondente delegado. A suma das agrupaci\u00f3ns existentes daba lugar \u00e1 columna.\nUn comit\u00e9 de guerra asesorado por un consello t\u00e9cnico-militar coordinaba as operaci\u00f3ns da columna. \u00c1 fronte do comit\u00e9 de guerra encontr\u00e1base o delegado xeral da columna. T\u00f3dolos delegados de t\u00f3dolos escalaf\u00f3ns carec\u00edan de privilexios e de mando xer\u00e1rquico.\nAbel Paz conta en \"Durruti en la Revoluci\u00f3n espa\u00f1ola\" como era a organizaci\u00f3n da Columna Durruti:\nOs grupos ou pelot\u00f3ns eran flexibles, podendo variar o n\u00famero de milicianos encadrados neles, e polo tanto a cantidade de grupos inclu\u00eddos en cada centuria:\nO sistema favorec\u00eda a r\u00e1pida formaci\u00f3n de unidades:\nColumnas c\u00e9lebres.\n\"Cortes\u00eda do Ateneo Virtual de A las barricadas.\"\nLos Aguiluchos.\nA Columna Los Aguiluchos da FAI foi a \u00faltima das grandes columnas anarcosindicalistas catal\u00e1s. Posteriormente sair\u00edan m\u00e1is milicias de Catalu\u00f1a, pero xa non o far\u00edan en forma de columna, sen\u00f3n de unidades de reforzo das columnas existentes. En realidade prev\u00edrase que esta columna fora unha unidade grande \u2014duns 10.000 combatentes\u2014 pero finalmente acabou sendo un reforzo da Columna Ascaso \u2014cuns 1.500 milicianos e 200 milicianas\u2014 e pasou a ser unha columna aut\u00f3noma. Organizada nos cuarteis Bakunin de Barcelona, foi enviada \u00e1 fronte de Huesca (o seu cuartel xeral estaba en Gra\u00f1\u00e9n) o 28 de agosto. Sa\u00edron \u00e1 fronte da columna Joan Garc\u00eda Oliver e Garc\u00eda Vivancos co capit\u00e1n Jos\u00e9 Guarner como conselleiro militar. Xa en setembro o seu xefe, Garc\u00eda Vivancos, estaba de acordo coa militarizaci\u00f3n da columna. Posteriormente houbo que enviar un grupo a casa debido \u00e1 s\u00faa oposici\u00f3n a militarizarse. A columna converteuse na 125 BM e participou nas batallas de Belchite e Fuentes del Ebro, as\u00ed como na defensa de Catalu\u00f1a, pasando a Francia trala derrota.\nDurruti.\nA \"Columna Durruti\" sa\u00edu de Barcelona o 25 de xullo, formada por uns 2.500 milicianos, dirix\u00edndose directamente cara Zaragoza, tendo como obxectivo a recuperaci\u00f3n da cidade. Tivo un primeiro combate en Caspe, e cando xa se encontraba a 22 quil\u00f3metros de Zaragoza, os mandos decidiron frear o avance por medo a verse illados e rodeados. A partir dese momento a columna quedou con escasos subministraci\u00f3s e non puido lanzar un novo ataque, polo que se dedicou \u00e1 consolidaci\u00f3n da fronte defensiva, as\u00ed como a tarefas de propagar e constru\u00edr a revoluci\u00f3n por terras de Arag\u00f3n. Instalou o seu cuartel xeral na localidade de Bujaraloz, Zaragoza.\nEn novembro Durruti foi chamado para colaborar na defensa de Madrid, pero non se lle permitiu levar con el m\u00e1is que a unha parte da columna (uns 1.400 dos m\u00e1is de 6.000 milicianos). Finalmente a columna foi decimada en Madrid e Durruti morreu al\u00ed o 20 de novembro. Substitu\u00eduno \u00e1 fronte da \"Columna Durriti\" Ricardo Sanz, que acabou aceptando a militarizaci\u00f3n da mesma, convert\u00e9ndose as\u00ed na 26\u00aa Divisi\u00f3n do Ex\u00e9rcito Popular Republicano (constitu\u00edda polas Brigadas mixtas n\u00fameros 119, 120 e 121). Esta divisi\u00f3n combateu na batalla de Belchite e na defensa de Catalu\u00f1a en xaneiro de 1939.\nPosteriormente os seus membros pasaron polos campos de concentraci\u00f3n franceses e alg\u00fans foron incorporados \u00e1 forza no Ex\u00e9rcito franc\u00e9s, sendo os primeiros en entrar en Par\u00eds en 1944 para liberar a cidade. O primeiro tanque que entrou na capital francesa trala ocupaci\u00f3n nazi era o \"Guadalajara\", indo dentro del diversos membros desta Columna anarquista. Trat\u00e1base da 9\u00aa Compa\u00f1\u00eda blindada (co\u00f1ecida polo seu nome en castel\u00e1n \"La Nueve\"), da 2\u00aa Divisi\u00f3n blindada da Francia Libre.\nSur-Ebro.\nA Columna Sur-Ebro, tam\u00e9n chamada \"Roja y Negra\", delegada polo ebanista Antonio Ortiz Ram\u00edrez (membro do grupo \"Nosotros\"), col tenente coronel de Infanter\u00eda Fernando Salavera como conselleiro militar, sa\u00edu de Barcelona o 24 de xullo de 1936 por estrada, cuns 2.000 homes, bastantes deles ex-soldados e clases do Rexemento n\u00ba 34, e tres bater\u00edas de artiller\u00eda. O seu primeiro obxectivo foi Caspe, dominada por unha compa\u00f1\u00eda da Garda Civil e uns 200 falanxistas aragoneses baixo o mando do capit\u00e1n Negrete. Tras vencer a tenaz resistencia do inimigo, os milicianos, que perderan uns 250 compa\u00f1eiros, ocuparon a vila, seguindo cara Alca\u00f1iz, que foi tomada tras breves combates. Ent\u00f3n dividiuse a columna: unha parte dela quedou situada na li\u00f1a H\u00edjar-Escatr\u00f3n, e a outra dirixiuse cara a Belchite, quedando atrincherada ante a s\u00faa poboaci\u00f3n tras ocupar S\u00e1stago, La Zaida e Azaila.\nA comezos de setembro \u00e1 unidade de Ortiz un\u00eduselle unha pequena columna: a Carod-Ferrer, que acababa de ocupar a vila natal de Goya, Fuendetodos, parapet\u00e1ndose ante Villanueva de Huerva. Saturnino Carod Ler\u00edn, aragon\u00e9s de ra\u00edz, era un destacado dirixente anarcosindicalista barcelon\u00e9s, mentres que o seu asesor t\u00e9cnico era o tenente da Benem\u00e9rita Jos\u00e9 Ferrer Bonet. Xunto a este grupo encontr\u00e1base tam\u00e9n outra partida que dirix\u00eda o anarquista Hilario Zamora, sa\u00edda de Lleida. Estes dous grupos acabaron por unificarse coa Columna Ortiz, o que tam\u00e9n fixeron pouco despois os 600 soldados chegados de Tarragona \u00f3 mando do coronel Mart\u00ednez Pe\u00f1alver. Este decidiu o seu regreso a Barcelona \u00f3 non entenderse, segundo el, co anarquista Ortiz. Recibir\u00edan tam\u00e9n reforzos dalgunhas columnas valencianas.\nO xeneral Pozas, xefe do Ex\u00e9rcito do Leste, decidiu quitar a Ortiz do mando da 25\u00aa divisi\u00f3n, e situou no seu lugar a Garc\u00eda Vivancos no ver\u00e1n de 1937 despois das batallas de Belchite (23 de agosto - 6 de setembro) e Fuentes de Ebro, onde viu que Antonio Ortiz era pouco cooperativo.\nTierra y Libertad.\nTrala Columna comunista catal\u00e1 \"Libertad\", chegada a mediados de outubro de 1936, chegar\u00eda \u00e1 capital madrile\u00f1a a columna \"Tierra y Libertad\" con 1500 voluntarios, baixo a responsabilidade de Federica Montseny e Diego Abad de Santill\u00e1n. O seu delegado foi o portugu\u00e9s Germinal de Souza. A columna libertaria formouse con voluntarios procedentes da malograda expedici\u00f3n a Mallorca. Por\u00e9n, \u00f3 parecer, a columna formouse sen informar \u00f3 Comit\u00e9 Central de Milicias. Segundo a testemu\u00f1a de Garc\u00eda Oliver, a formaci\u00f3n desta columna foi motivo de roces e enfrontamentos entre os dirixentes da CNT no Comit\u00e9 Central de Milicias.\nOs \"tiznaos\".\nAnte a escaseza de medios e materiais para o combate, recorreuse a protexer con pranchas de aceiro de diferentes grosores alg\u00fans veh\u00edculos como cami\u00f3ns, autobuses ou maquinar\u00eda agr\u00edcola que empezaron a ser co\u00f1ecidos como \"tiznaos\" polas cores de camuflaxe. A blindaxe destes veh\u00edculos acoirazados improvisados non adoitaba ser moi eficaz. Nalgunhas ocasi\u00f3ns os \"tiznaos\" inclu\u00edan colch\u00f3ns como medida de protecci\u00f3n. \u00c1s veces, \u00f3 querer instalar \u00f3s veh\u00edculos pranchas dun maior grosor para aumentar a protecci\u00f3n, prexudic\u00e1base a manobrabilidade e a velocidade. Os \"tiznaos\" m\u00e1is improvisados eran axi\u00f1a postos f\u00f3ra de combate. Aqueles que foran constru\u00eddos con m\u00e1is coidado e contando con m\u00e1is medios t\u00e9cnicos duraban m\u00e1is, chegando alg\u00fans a sobrevivir \u00f3s tres anos de guerra.\nEra com\u00fan que os \"tiznaos\" estivesen cheos de pintadas co nome da columna \u00e1 que pertenc\u00edan e as siglas dalg\u00fan sindicato ou organizaci\u00f3n obreira.\nGuerra e revoluci\u00f3n.\nPara a CNT, a FAI e o POUM, e \u00f3 contrario que o PCE, o PSUC, o PSOE e outras forzas republicanas, a guerra e a revoluci\u00f3n eran inseparables, como se pode comprobar nestas palabras de Buenaventura Durruti:\nPara tal efecto as milicias axudaban \u00e1 formaci\u00f3n de colectividades nas vilas. En Arag\u00f3n form\u00e1ronse 450 colectividades agr\u00edcolas que afectaron a 423.000 persoas. Estas colectividades constitu\u00edron unha fonte de apoio na retagarda para milicias."}
{"id": "71523", "revid": "1131", "url": "https://gl.wikipedia.org/wiki?curid=71523", "title": "Milicias da CNT", "text": ""}
{"id": "71524", "revid": "96271", "url": "https://gl.wikipedia.org/wiki?curid=71524", "title": "Abel Paz", "text": "Diego Camacho Esc\u00e1mez, m\u00e1is co\u00f1ecido polo pseud\u00f3nimo de Abel Paz, nado en Almer\u00eda o 12 de agosto de 1921 e finado en Barcelona o 13 de abril de 2009, foi un escritor, historiador e militante do movemento libertario.\nTraxectoria.\nFillo dunha familia de xornaleiros do campo, condici\u00f3n que lle fixo aproximarse a ideolox\u00edas anarquistas \u00f3 observar as diferenzas de clases entre obreiros e burgueses na s\u00faa infancia e mocidade. Entrou a formar parte das Federaci\u00f3n Ib\u00e9rica de Juventudes Libertarias e a Confederaci\u00f3n Nacional do Traballo.\nTrasladouse a Barcelona con oito anos, estudando na escola nocturna de Clot. En 1936 loitou nos grupos de defensa confederais de Clot e participou no grupo \"Los Quijotes del Ideal\". En 1938 combateu coas milicias confederais na fronte de Artesa (Lleida) refuxi\u00e1ndose en Tolosa (Francia) en 1939 \u00f3 caer a rep\u00fablica, sendo internado nos campos de concentraci\u00f3n de Bram, Saint Cyprien, Arg\u00e8les e Barcar\u00e9s. Ata 1941 traballou como prisioneiro no muro do Atl\u00e1ntico para o Partido Nacionalsocialista.\nRegresou \u00e1 Espa\u00f1a franquista e foi encarcerado d\u00faas veces. Logo volveu a Francia, e non regresou a Espa\u00f1a ata 1977 establec\u00e9ndose definitivamente no barrio de Gr\u00e0cia en Barcelona.\nColaborador na prensa libertaria, conferenciante en m\u00faltiples actos, tam\u00e9n destaca como un prestixioso escritor, convert\u00e9ndose no bi\u00f3grafo principal de Buenaventura Durruti. A s\u00faa biograf\u00eda sobre Durruti foi traducida a catorce idiomas.\nEl mesmo def\u00ednese como anarquista e o seu significado na entrevista concedida en 1997 a \"Espai de Llibertat\" con estas palabras:"}
{"id": "71527", "revid": "158", "url": "https://gl.wikipedia.org/wiki?curid=71527", "title": "Campinas, Brasil", "text": ""}
{"id": "71531", "revid": "98629", "url": "https://gl.wikipedia.org/wiki?curid=71531", "title": "Rousinol", "text": "O rousinol (do occitano\u00a0\"rossinhol\" e este do lat\u00edn vulgar *\"lusciniolus\") ou reise\u00f1or (\"Luscinia megarhynchos\") \u00e9 unha ave paseriforme propia de zonas boscosas ou con \u00e1rbores moi co\u00f1ecida pola beleza do seu canto. Tradicionalmente considerada membro da familia dos tordos \"(Turdidae)\", recentes estudos moleculares clasif\u00edcana dentro da familia dos papamoscas \"(Muscicapidae)\".\nDescrici\u00f3n.\nUn rousinol adulto mide uns 16,5\u00a0cm dende a punta do bico ata a da cola. A parte superior do seu corpo e acasta\u00f1ada clara, a inferior gris acasta\u00f1ada, a cola casta\u00f1a avermellada e as patas rosas amareladas. \u00c9 doado confundilo co rousinol ruso \"(Luscinia luscinia)\", que \u00e9, por\u00e9n, algo m\u00e1is escuro e ten manchas casta\u00f1as agrisadas no papo.\nO canto.\nO canto do rousinol e moi rico, variado e alto e \u00e9 percibido polos humanos coma especialmente agradable e fermoso. A comezos da primavera os machos sen parella cantan polas noites ata que conseguen atraer unha parella, momento no que acaban as exhibici\u00f3ns sonoras nocturnas. A partir de mediados de maio case unicamente os machos c\u00e9libes cantan polas noites. Durante toda a estaci\u00f3n de cr\u00eda, ata mediados de xu\u00f1o os machos cantan tam\u00e9n polo d\u00eda. O canto das horas do amencer serve probablemente para defender o territorio fronte \u00f3s outros machos. Os rousinois novos aprenden a cantar escoitando \u00f3s machos adultos veci\u00f1os e acaban por dominar entre 120 e 260 estrofas diferentes, que adoitan durar entre dous e catro segundos. Este sistema de aprendizaxe pode facer que o canto e a calidade deste var\u00eden segundo as diversas poboaci\u00f3ns de rousinol. O canto da especie ten sido por causa da s\u00faa complexidade obxecto de intensos estudos cient\u00edficos e converteu a estas aves nun elemento simb\u00f3lico importante na mitolox\u00eda, a literatura e as tradici\u00f3ns populares, atribu\u00edndoselle nalgunhas \u00e1reas mesmo calidades terap\u00e9uticas.\nAlimentaci\u00f3n.\nAlim\u00e9ntanse principalmente de insectos e as s\u00faas larvas e, m\u00e1is ocasionalmente, de ara\u00f1as e outros invertebrados. No outono e o ver\u00e1n complementan a s\u00faa dieta con bagas.\nDistribuci\u00f3n xeogr\u00e1fica.\nOs rousinois son aves migratorias que cr\u00edan en Asia, Europa e o norte de \u00c1frica. En Australia foron introducidos polos colonizadores europeos. As aves do centro e oeste de Europa pasan o inverno en \u00c1frica.\nO seu h\u00e1bitat preferido son bosque e outras zonas con \u00e1rbores que lles ofrezan zonas de mato e sotobosque mesto..\nReproduci\u00f3n.\nCr\u00edan, en xeral, unha vez por ano, malia que en condici\u00f3ns clim\u00e1ticas axeitadas poidan facer unha segunda posta. A \u00e9poca reprodutora, vai, nas partes centrais da s\u00faa \u00e1rea europea de distribuci\u00f3n, de.mediados de abril a mediados de xu\u00f1o. Po\u00f1en entre 4 e seis ovos de cor casta\u00f1a averdegada, que chocan as femias durante 13 ou 14 d\u00edas. Os polos, que son alimentados polos dous membros da parella, deixan o ni\u00f1o cando te\u00f1en 11 ou 12 d\u00edas de vida, pero son coidados polos pais unhas d\u00faas semanas m\u00e1is.\nFan a mi\u00fado os ni\u00f1os nos lindes dos bosques ou soutos ou nas beiras de cami\u00f1os. Son construci\u00f3ns pouco coidadas, feitas polas femias a pouca altura sobre o chan, raras veces m\u00e1is de 30\u00a0cm e \u00e1s veces sobre o chan mesmo.\nSimbolismo.\nO rousinol \u00e9 segundo diversas tradici\u00f3ns populares s\u00edmbolo do amor, heraldo da primavera e ave do mes de maio. O amor do rousinol pola rosa \u00e9 tema habitual da literatura turca, en especial da do per\u00edodo otom\u00e1n, e da literatura persa, e a ave aparece como s\u00edmbolo da primavera, a beleza e o amor en moitas obras de orixe popular ou culta, coma a \"Oda a un rousinol\" \"(Ode to a Nightingale)\" de John Keats, o conto \"O rousinol\" de Hans Christian Andersen ou o conto popular ruso \"O rousinol ladr\u00f3n\".\nNa mitolox\u00eda grega Filomela ou Procne conv\u00e9rtense nun."}
{"id": "71532", "revid": "17467", "url": "https://gl.wikipedia.org/wiki?curid=71532", "title": "Naguib Mahfuz", "text": ""}
{"id": "71535", "revid": "17467", "url": "https://gl.wikipedia.org/wiki?curid=71535", "title": "Naguib Mafhouz", "text": ""}
{"id": "71536", "revid": "98629", "url": "https://gl.wikipedia.org/wiki?curid=71536", "title": "Dagmar Hagelin", "text": "Dagmar Ingrid Hagelin, nada o 29 de setembro de 1959 en Buenos Aires e desaparecida o 27 de xaneiro de 1977 en El Palomar, Provincia de Buenos Aires, foi unha moza arxentino-sueca ferida e secuestrada por forzas militares ao mando do ex capit\u00e1n da Mari\u00f1a Alfredo Astiz, durante a ditadura chamada Proceso de Reorganizaci\u00f3n Nacional (1976-1983) e desaparecida desde ent\u00f3n. Hai testemu\u00f1os de persoas que a viron con vida no centro clandestino de detenci\u00f3n ESMA. O feito xerou un esc\u00e1ndalo internacional que levou case ao rompemento de relaci\u00f3ns diplom\u00e1ticas entre Suecia e a Arxentina. Pola s\u00faa vida pediron persoalmente o presidente dos Estados Unidos, James Carter, e o Papa Xo\u00e1n Paulo II.\nTraxectoria.\nDagmar Hagelin viv\u00eda en Buenos Aires coa s\u00faa nai e o esposo desta, Edgardo Waissman, avogado defensor de presos pol\u00edticos. O seu pai, Ragnar Hagelin, de pais suecos, nacera en Chile e estaba nacionalizado arxentino (en 1989 adquiriu a nacionalidade sueca).\nExisten poucos datos sobre a vida de Dagmar. Alg\u00fans testemu\u00f1os rec\u00f3rdana como \"una atleta avanzada\" . O seu pai a lembra como:\nEn 1977 Dagmar Hagelin estaba vivindo nunha pensi\u00f3n situada na r\u00faa Berm\u00fadez N\u00b0 5261, Villa Bosch, partido de Tres de Febrero.\nO seu secuestro.\nDurante as vacaci\u00f3ns de ver\u00e1n de 1975 Dagmar trabara amizade en Villa Gesell con Norma Burgos, muller de Carlos Caride, un importante xefe da organizaci\u00f3n guerrilleira Montoneros. A relaci\u00f3n produciuse a trav\u00e9s do padrasto de Dagmar, Edgardo Waissman, quen fora defensor de Carlos Caride en 1974.\nO ser\u00e1n do 26 de xaneiro de 1977 un Grupo de Tarefas da Escuela de Mec\u00e1nica de la Armada (ESMA), comandado polo ent\u00f3n tenente Alfredo Astiz, detivo na r\u00faa a Norma Burgos. Este procedemento foi rexistrado nunha acta pola polic\u00eda de Mor\u00f3n, mostrada ao d\u00eda seguinte ao pai de Dagmar.\nEsa mesma noite o grupo achandou a vivenda de Burgos, situada na r\u00faa Sargento Cabral 317 de El Palomar (Gran Buenos Aires) onde viv\u00eda cos seus pais. Interrogada polos militares, Norma Burgos dixo que ao d\u00eda seguinte recibir\u00eda a visita de Maria Antonia Berger, unha importante dirixente do grupo Montoneros da zona oeste e parte do grupo quedou a esperala.\nO 27 de xaneiro de 1977, \u00e1s 8:30 da ma\u00f1\u00e1, Dagmar Hagelin foi a visitar a Norma Burgos na s\u00faa casa. Os militares confund\u00edrona con Mar\u00eda Antonia Berger, debido ao seu tipo n\u00f3rdico, e apunt\u00e1ronlle coas armas d\u00e1ndolle a orde de alto. A resposta de Dagmar foi sa\u00edr correndo pola r\u00faa Pampa. Na s\u00faa persecuci\u00f3n foron Astiz e o cabo Peralta, quen lle reiteraron a orde de alto antes de dispararlle. Dagmar recibiu ent\u00f3n unha bala na cabeza disparada por Astiz, caendo boca abaixo sobre a beirarr\u00faa. As forzas de seguridade detiveron ent\u00f3n un taxi Chevrolet, chapa-patente C-086838, conducido por Jorge Eles, onde Dagmar Hagelin foi introducida no maleteiro. Segundo as numerosas testemu\u00f1as que presenciaron a acci\u00f3n, Dagmar atop\u00e1base viva e consciente, pois intentou frear coas s\u00faas mans a tapa do maleteiro antes de pecharse.\nA s\u00faa desaparici\u00f3n.\nRagmar Hagelin, o pai de Dagmar, comezou a preocuparse pola s\u00faa filla ese mesmo mediod\u00eda, cando non chegou para xantar. O pai de Norma Burgos e os veci\u00f1os cont\u00e1ronlle o acontecido. O Sr. Hagelin dirixiuse ent\u00f3n \u00e1 Subcomisar\u00eda do Palomar onde o Subcomisario Rogelio V\u00e1zquez informoulle que \"\u00abhab\u00eda sido un operativo oficial de las Fuerzas Armadas\u00bb\". Esa mesma noite dirixiuse \u00e1 central policial de Mor\u00f3n onde o Xefe da Polic\u00eda lle mostrou un acta do d\u00eda anterior onde constaba que a Mari\u00f1a pedira \"area libre\", inform\u00e1ndolle que se trataba dun grupo da ESMA. Ao d\u00eda seguinte, \u00e1 primeira hora, Ragmar Hagelin denunciou o feito na Embaixada de Suecia, intervindo o embaixador Bertie Kollberg, quen confirmou persoalmente que Dagmar fora detida polas Forzas Armadas coa polic\u00eda de Mor\u00f3n e o Ministerio de Relaci\u00f3ns Exteriores.\nA partir dese momento, a pesar da incans\u00e1bel labor do seu pai, todas as xesti\u00f3ns ante o goberno arxentino para establecer o paradoiro e obter a liberaci\u00f3n de Dagmar ser\u00edan in\u00fatiles e intencionalmente demoradas ou obstru\u00eddas polas autoridades militares. Non s\u00f3 o primeiro ministro sueco esixiu que se informase sobre a situaci\u00f3n de Dagmar Hagelin, sen\u00f3n tam\u00e9n persoalmente o presidente dos Estados Unidos James Carter e o Papa Xo\u00e1n Paulo II, sen obter resultado alg\u00fan.\nPor este motivo Suecia chegou a retirar o seu embaixador en Buenos Aires e a piques de interromper relaci\u00f3ns diplom\u00e1ticas coa Arxentina.\nEn xullo de 1977 o r\u00e9xime militar intentou soster que Dagmar Hagelin era en realidade unha guerrilleira pertencente a Montoneros que se atopaba pr\u00f3fuga.\nA desaparici\u00f3n de Dagmar Hagelin xunto coas das monxas francesas L\u00e9onie Duquet e Alice Domon tiveron, desde un primeiro momento, un grande impacto na opini\u00f3n p\u00fablica mundial e constitu\u00edronse como casos testemu\u00f1a para o co\u00f1ecemento no exterior do estado de violaci\u00f3n masiva de dereitos humanos que se estaba producindo na Arxentina.\nA s\u00faa procura.\nRagmar Hagelin buscou \u00e1 s\u00faa filla e esixiu que se castigase aos culp\u00e1beis do seu secuestro e seguro asasinato sen cesar desde o mesmo d\u00eda da s\u00faa desaparici\u00f3n.\nEn novembro de 1979 a opini\u00f3n p\u00fablica mundial co\u00f1eceu por primeira vez testemu\u00f1os directos dos campos de concentraci\u00f3n na Arxentina, a trav\u00e9s das declaraci\u00f3ns de tres liberadas que hab\u00edan estado na ESMA: Ana Mar\u00eda Mart\u00ed, Alicia Milia de Pirles e Sara Solarz de Osatinsky. A prensa sueca dixo ent\u00f3n que \"Dagmar fue arrojada al mar\", pero ningunha das tres co\u00f1ec\u00eda nada sobre a sorte da moza. Con todo Pirles e Osatinsky deron a co\u00f1ecer unha informaci\u00f3n decisiva: que Norma Susana Burgos tam\u00e9n fora liberada e estaba en Madrid.\nAs autoridades suecas tomaron ent\u00f3n contacto con Norma Burgos, quen prestou un testemu\u00f1o decisivo o 13 de decembro de 1979. Contou que mentres estaba detida na ESMA, viu e falou con Dagmar Hagelin en tres oportunidades, o mesmo 27 de xaneiro en que a moza foi secuestrada e novamente, dous ou tres d\u00edas despois e ao finalizar a primeira semana de febreiro. Nas d\u00faas primeiras ocasi\u00f3ns Dagmar atop\u00e1base consciente nunha padiola na enfermer\u00eda do soto. Presentaba unha ferida un pouco m\u00e1is arriba do arco superciliar esquerdo, un derramo avermellado baixo os seus ollos e non pod\u00eda controlar esf\u00ednteres. Chegou a preguntarlle como estaba e Dagmar contestou algo equivalente a \"a pesar de todo me siento bien\". A \u00faltima vez que a viu foi no terceiro piso, levant\u00e1ndose a capucha por uns poucos segundos: Dagmar estaba nunha habitaci\u00f3n soa, de p\u00e9 e cun camis\u00f3n ou bata floreada. Aproximadamente o 10 de febreiro, Burgos viu que a habitaci\u00f3n na que se atopaba Dagmar estaba baleira e logrou que un custodio lle informase que fora trasladada individualmente. Burgos declarou tam\u00e9n que:\nNorma Burgos ata, ti\u00f1a a blusa que Dagmar levaba posta cando foi secuestrada e trasladada \u00e1 ESMA, e entregoulla ao pai. No seu testemu\u00f1o Burgos brindou outro dato fundamental, ao individualizar \u00e1 persoa que disparou contra Dagmar e que conduc\u00eda o grupo que a secuestrou: Alfredo Astiz.\nO 8 de abril de 1980 o Ministro de Relaci\u00f3ns Exteriores de Suecia informou ao Parlamento sobre o caso Dagmar Hagelin, sintetizando a actitude do goberno arxentino con estas palabras:\nEn xu\u00f1o de 1983, Ragnar Hagelin e a s\u00faa familia, que se radicaron en Suecia debido \u00e1s ameazas que recib\u00edan na Arxentina, volveron ao pa\u00eds esperanzados coa posibilidade das elecci\u00f3ns xerais e democr\u00e1ticas.\nXu\u00edzos.\nO 12 de xaneiro de 1984, Ragnar Hagelin, acompa\u00f1ado por xornalistas da revista \"La Semana\" entrevistou a Ra\u00fal Vilari\u00f1o en Punta del Este, Uruguai. Vilari\u00f1o era un represor da ESMA que dixo ver a Dagmar en Mar del Plata, nun centro clandestino de detenci\u00f3n chamado \"centro de recuperaci\u00f3n\". Sostivo que a moza estaba en cadeira de rodas. Ragnar Hagelin atopou os restos do centro nunha confeiter\u00eda chamada \"Villajoyosa\", en Camet, situada fronte ao mar, onde tam\u00e9n atopou inscritas nun tronco as iniciais \"D.H.\", pero sen poder determinar se foran talladas por Dagmar.\nPoucos d\u00edas despois de que o novo presidente democr\u00e1tico, Ra\u00fal Alfons\u00edn, asumise o poder o 10 de decembro de 1983, en xaneiro de 1984, iniciouse a causa Dagmar Ingrid Hagelin no Xulgado Penal N\u00ba 4 de Mor\u00f3n, a cargo do xu\u00edz Lu\u00eds Mar\u00eda Chichizola. Inmediatamente o Consello Supremo das Forzas Armadas informoulle que o caso fora xulgado en segredo pola xustiza militar e que fora sobresido.\nEn 1985 realizouse o Xu\u00edzo \u00e1s Xuntas, no que o caso de Dagmar Hagelin era un dos casos testemu\u00f1a que foron utilizados para condenar aos seus integrantes. En 1990 todos os condenados foron indultados polo presidente Carlos Menem.\nA causa penal contra Astiz pola desaparici\u00f3n de Dagmar Hagelin foi pechada en 1986 por considerar que a causa hab\u00eda prescripto. Alfredo Astiz quedou sen posibilidade de ser xulgado por este caso.\nDesde ent\u00f3n Ragnar Hagelin e o seu avogado o dirixente pol\u00edtico de esquerdas Luis Zamora, insistiron tenazmente na reapertura da causa habendo sufrido dous rexeitamentos da Corte Suprema de Xustiza.\nEn 1998 Ragmar Hagelin e outros familiares de desaparecidos na ESMA conseguiron que a xustiza arxentina investigase que lle sucedeu aos seus familiares, a\u00ednda que sen posibilidade de condenar aos culp\u00e1beis. Estes xu\u00edzos co\u00f1ec\u00e9ronse co nome de xu\u00edzos pola verdade. Nese marco formalizouse o testemu\u00f1o de Mercedes Carazo, quen xa realizara declaraci\u00f3ns \u00e1 televisi\u00f3n sueca en 1996. Carazo foi unha detida desaparecida na ESMA que debeu converterse en amante dun dos principais represores, Antonio Pern\u00edas. Declarou que non s\u00f3 viu a Dagmar na ESMA sen\u00f3n que o\u00edu a Pern\u00edas e o Tigre Acosta, xefe da ESMA, dicir que o seu secuestro fora froito dun erro, debido a que foi confundida con Mar\u00eda Antonia Berger, e que logo decidiron matala debido \u00e1 alta exposici\u00f3n mundial.\nSobre a declaraci\u00f3n de Carazo o pai de Dagmar reflexionaba o seguinte:\nO 18 de agosto de 2006 a C\u00e1mara de Casaci\u00f3n Penal, admitiu a tr\u00e1mite a petici\u00f3n de reapertura da investigaci\u00f3n do ocorrido con Dagmar Hagelin por considerala delito de lesa humanidade e como tal imprescript\u00edbel ."}
{"id": "71540", "revid": "23204", "url": "https://gl.wikipedia.org/wiki?curid=71540", "title": "Terceira Idade (Tolkien)", "text": "A Terceira Idade \u00e9 un per\u00edodo temporal do legendarium de J. R. R. Tolkien sobre o mundo ficticio de Arda. A historia de Arda debe interpretarse en sentido ficticio como a historia da Terra real.\nA Terceira Idade comezou ap\u00f3s a primeira derrota de Sauron, cando foi vencido pola \u00daltima Alianza de Elfos e Homes despois da Ca\u00edda de N\u00famenor.\nEsta idade caracterizouse polo declive dos Elfos. Ao comezo da Terceira Idade, moitos deles partiron cara a Valinor, perturbados pola recente guerra. Por\u00e9n, alg\u00fans reinos \u00c9lficos sobreviviron en Lindon, Lothl\u00f3rien, e o Bosque Escuro. A cidade de Valfendido tam\u00e9n se converteu nun prominente refuxio para os Elfos e outras razas. Durante toda esta Idade, os Elfos decidiron non involucrarse moito nos asuntos doutras terras, e s\u00f3 acudiron \u00e1 axuda doutras razas en tempos de guerra. Optaron por dedicarse a praceres art\u00edsticos, e a coidar das terras que ocupaban. O gradual declive das poboaci\u00f3ns de Elfos tivo lugar ao longo de toda a Idade, a medida que o ascenso de Sauron dominaba a Terra Media. \u00c1 fin da Terceira Idade, na Terra Media s\u00f3 ficaban meros fragmentos da antano grande civilizaci\u00f3n \u00c9lfica.\nA Terceira Idade tam\u00e9n se distinguiu polo auxe e posterior declive dos reinos N\u00famenorianos de Arnor e Gondor. Concibidos no inicio como un s\u00f3 reino, os dous pa\u00edses divid\u00edronse ao comezo da Terceira Idade, e cada un deles correu unha sorte diferente.\nEsta Idade durou 3021 anos, at\u00e9 que Sauron volveu ser derrotado, desta volta definitivamente, ao ser destru\u00eddo o Anel \u00danico. A Cuarta Idade comezou cando Elrond, Se\u00f1or de Imladris, Bilbo e Frodo Bulseiro (os dous derradeiros portadores Anel \u00danico, deixando de lado a s\u00faa breve posesi\u00f3n por parte de Samsagaz Gamll\u00ed), Gandalf o Branco e a Dama Galadriel de Lothl\u00f3rien abandonaron a Terra Media en direcci\u00f3n a Valinor."}
{"id": "71541", "revid": "109216", "url": "https://gl.wikipedia.org/wiki?curid=71541", "title": "Ciclo econ\u00f3mico", "text": "Os ciclos econ\u00f3micos poden definirse como as oscilaci\u00f3ns da expansi\u00f3n \u00e1 contracci\u00f3n da Econom\u00eda.\nDende o s\u00e9culo XIX os estudosos dos negocios impresion\u00e1ronse polas dram\u00e1ticas ca\u00eddas que cada 7 a 10 anos rexistraba a actividade econ\u00f3mica. En 1863, o franc\u00e9s Clement Juglar demostrou con probas estat\u00edsticas, que as crises non eran fen\u00f3menos illados, sen\u00f3n parte dunha flutuaci\u00f3n c\u00edclica da actividade comercial, bolsista e industrial e que os per\u00edodos de prosperidade e crise segu\u00edanse uns aos outros. Karl Marx avanzou sobre o estudo das causas estruturais do ciclo econ\u00f3mico e as crises.\nFases.\nCada ciclo econ\u00f3mico ten catro fases:\nO per\u00edodo m\u00e1is alto do ascenso denom\u00ednase auxe. Todo ascenso culmina nun descenso. Unha crise prod\u00facese nalg\u00fan momento do descenso, posteriormente chega recesi\u00f3n, que finalmente \u00e9 revertida pola reactivaci\u00f3n. Non hai unha duraci\u00f3n fixa para cada fase nin para o ciclo no seu conxunto, pero a investigaci\u00f3n a longo prazo permitiu estabelecer duraci\u00f3ns medias para os ciclos.\nO ciclo econ\u00f3mico est\u00e1 baseado en leis xerais que gobernan as econom\u00edas capitalistas, m\u00e1is que en factores pol\u00edticos ou institucionais espec\u00edficos de pa\u00edses ou per\u00edodos particulares; non obstante, como explicou Joseph Schumpeter (1935), \"cada flutuaci\u00f3n econ\u00f3mica constit\u00fae unha unidade hist\u00f3rica que non se pode explicar sen\u00f3n mediante unha an\u00e1lise dos numerosos factores que concorren en cada caso\".\nClases.\nCo\u00f1\u00e9cense tres tipos de ciclos econ\u00f3micos xerais e ciclos sectoriais. Os xerais son:\nEntre os ciclos sectoriais m\u00e1is importantes est\u00e1n o da industria da construci\u00f3n de 18 anos por termo medio; e o da agricultura de 10 anos de duraci\u00f3n por termo medio. Por outra parte, Ralph Nelson Elliott, ao observar as flutuaci\u00f3ns da Bolsa de valores, atopou dentro de cada ciclo (do m\u00e1is longo ata o m\u00e1is curto) oito \"ondas\": tres impulsos de ascenso con dous correcci\u00f3ns e logo dous descensos cunha correcci\u00f3n."}
{"id": "71543", "revid": "5863", "url": "https://gl.wikipedia.org/wiki?curid=71543", "title": "Historia de Galicia (hom\u00f3nimos)", "text": "Co t\u00edtulo de Historia de Galicia ou Historia de Galiza, e outras variantes, escrib\u00edronse diversas obras relativas \u00e1 historia de Galicia:"}
{"id": "71547", "revid": "23204", "url": "https://gl.wikipedia.org/wiki?curid=71547", "title": "Varela", "text": "O termo Varela pode referirse a:"}
{"id": "71549", "revid": "32797", "url": "https://gl.wikipedia.org/wiki?curid=71549", "title": "Berthe Morisot", "text": "Berthe Morisot, nada en Bourges o 14 de xaneiro de 1841 e finada en Par\u00eds o 2 de marzo de 1895, foi unha pintora francesa do movemento impresionista.\nTraxectoria.\nNaceu nunha familia burguesa, foi a s\u00faa familia que incentivou Berthe e s\u00faa irm\u00e1 Edma para aprender a arte. Morisot demostrou o potencial das mulleres nas artes ao final do s\u00e9culo XIX. Coa idade de 20 anos, Berthe Morisot co\u00f1eceu Camille Corot, importante pintor de paisaxes da Escola de Barbizon. Ela foi aceptada como disc\u00edpula e introduciu nos c\u00edrculos art\u00edsticos.\nMorisot decidiu facerse artista, a pesar do seu status como unha gran dama, burguesa, urbana e as mulleres interesadas en moda e vida cultural activa do tempo, non consagrar gusta tanto como outras mulleres do seu tempo, pero adoptando unha postura radical ligar\u00eda o grupo de impresionistas, a vangarda do momento.\nAdquiriu a t\u00e9cnica impresionista de pintar ao aire libre, que creou pequenas pinturas e bosquexos de obras maiores que terminaron no estudo. A s\u00faa primeira aparici\u00f3n no Sal\u00f3n de Par\u00eds foi en 1864 con d\u00faas paisaxes e continuou continuamente expo\u00f1er no Sal\u00f3n ata 1874, ano da primeira exposici\u00f3n impresionista en que participou co berce.\nEn 1868, co\u00f1eceu \u00c9douard Manet e en 1874 casou con Eug\u00e8ne Manet. Foi ela quen convenceu ao comandante a pintar ao aire libre e tirou o grupo de pintores que m\u00e1is tarde os impresionistas. Manet con todo, nunca foi considerado como un impresionista, e acordou presentar co grupo.\nMorisot, Camille Pissarro con, foron os dous \u00fanicos pintores que tiraron fotos en todas as exposici\u00f3ns impresionistas orixinais. Ademais, Berthe foi o modelo de Manet ambos retratos diversos e importantes como na s\u00faa gran terraza formato, onde o pintor franc\u00e9s realiza a s\u00faa admiraci\u00f3n polo traballo de Goya, eu tratanto mesmo tema das s\u00faas \"Majas no balc\u00f3n \"traballar menos co\u00f1ecido en Espa\u00f1a como nunha colecci\u00f3n privada su\u00edza.\nComo Mary Cassatt, Eva Marie Gonzales ou Bracquemond, Berthe Morisot foi relegado a categor\u00eda de \"artistas do sexo feminino\" para o tema da vida coti\u00e1 (mulleres, nenos e escenas dom\u00e9sticas). Con todo, como ordenou a doutrina impresionista, Morisot pintado inmediatez, o que viu na s\u00faa vida normal. Como unha muller Gentry, estaba acostumado a escenas dom\u00e9sticas, deportes de campo e un amplo c\u00edrculo de mulleres e nenos, xa que o mundo masculino foi vetada eles.\nSen excepci\u00f3n, as s\u00faas imaxes mostran un equivalente \u00e1 dos seus compa\u00f1eiros do sexo masculino cuesti\u00f3ns. Edgar Degas, clase burguesa demais, ensaios de ballet pintados, carreiras de cabalos, espidos femininos e Berthe pos\u00fae durante a s\u00faa fase de formaci\u00f3n, pasou como \"copista\" dos grandes mestres do Louvre. Claude Monet pintou os nen\u00fafares no seu xard\u00edn, os seus fillos etc. Mulleres impresionistas pintados seu contorno social no \u00e1mbito da visi\u00f3n impresionista. A pesar diso, a figura de Berthe Morisot, xunto cos doutras obras mestras da pintura, foi ofuscado por todo o movemento, e sobre todo, dos pintores do sexo masculino. A t\u00e9cnica desenvolvida por Morisot bas\u00e9ase nun tratamento de accidentes vasculares cerebrais lixeiros de inicio a evolucionar para unha Impressionismo m\u00e1is expresado no accidente vascular cerebral, en particular a partir de 1873, cando o tratamento m\u00e1is libre de golpes r\u00e1pidos, planas e atmosfera m\u00e1is tratados con cor permitir reflexionar unha natureza est\u00e9tica m\u00e1is impresionista. Mallarm\u00e9 definiu como \"grises\": unha pintura et\u00e9reo, moi introspectivo e figuras melanc\u00f3licas, pero \u00e1 vez transmitir unha Joie de Vivre que trae satisfacci\u00f3n para quen ve, unha pintura de gran delicadeza.\nDesde 1880, a influencia de Renoir refl\u00edctese na s\u00faa obra. A frescura luminosa da s\u00faa paleta, conta libre e vigorosa, as\u00ed como a atmosfera po\u00e9tica das s\u00faas pinturas son reco\u00f1ecidos e admirados. En 1892 Boussod-Valadon Gallery dedica unha exposici\u00f3n foi un gran \u00e9xito.\nA vida de Berthe Morisot foi ofuscada pola morte de \u00c9douard Manet, en 1883, co seu marido Eug\u00e8ne Manet, en 1892, e a s\u00faa irm\u00e1. Ela levantou a filla soa, Julie Manet, que sempre mantivo lazos fortes. Cando morreu con 54 anos, el confiou a s\u00faa filla para os seus amigos, Edgar Degas e St\u00e9phane Mallarm\u00e9.\nBerthe Morisot morreu o 2 de marzo de 1895 en Par\u00eds e foi enterrada no cemiterio de Passy en Par\u00eds.\nHoxe, as s\u00faas pinturas poden alcanzar valores superiores a 4 mill\u00f3ns."}
{"id": "71551", "revid": "197", "url": "https://gl.wikipedia.org/wiki?curid=71551", "title": "Mosteiro de San Pedro de Tenorio", "text": "O mosteiro de San Pedro de Tenorio \u00e9 un mosteiro medieval situado na parroquia de Tenorio, no concello de Cerdedo-Cotobade.\nHistoria.\nAlg\u00fans autores sit\u00faan a s\u00faa primeira fundaci\u00f3n no s\u00e9culo X, e xa no ano 1073 figuraba un abade de Tenorio confirmando un documento de L\u00e9rez.\nA finais do s\u00e9culo XV, despois de que Pedro Madruga mudase \u00f3 abade por un monxe do mosteiro de L\u00e9rez, o mosteiro foi abandonado polos monxes, que non acataron o nomeamento. Posteriormente foi usado como reduto defensivo polos guerrilleiros durante a Guerra da Independencia, e acabou destru\u00eddo \u00f3 ser incendiado polo ex\u00e9rcito franc\u00e9s. O abandono definitivo tivo lugar despois da desamortizaci\u00f3n de Mendiz\u00e1bal.\nArquitectura.\nDa antiga f\u00e1brica rom\u00e1nica do mosteiro da orde beneditina s\u00f3 se conserva a esquina suroeste da igrexa, e outras pezas como o \"Agnus Dei\" e un roset\u00f3n na fachada, actualmente un \u00f3culo (elementos do rom\u00e1nico tard\u00edo ou de transici\u00f3n ao g\u00f3tico). \u00c1ngel del Castillo tam\u00e9n sinala a existencia dunha inscrici\u00f3n do s\u00e9culo XIII que na actualidade resulta ilexible.\nConta cunha igrexa barroca de s\u00e9culo XVIII, constru\u00edda sobre outra anterior probablemente rom\u00e1nica a xulgar pola estrutura da b\u00f3veda e a forma dalgunhas vent\u00e1s tapiadas. Probablemente a igrexa primitiva pertencese ao primitivo mosteiro fundado polos beneditinos. Hoxe non se conservan nin unha nin o outro, non obstante o conxunto \u00e9 fermoso non s\u00f3 pola s\u00faa arquitectura sen\u00f3n tam\u00e9n pola pr\u00e1cida paraxe en que est\u00e1 situado.\nO altar maior, de 1702, ten un retablo policromado coas imaxes de San Pedro, a Inmaculada e Cristo Rei. Foi dese\u00f1ado posiblemente por Domingo Rodr\u00edguez de Pazos. \u00c1 dereita da nave hai un altar coa Sagrada Familia e a Virxe do Carme. Tam\u00e9n hai un altar adicado a Santo Ant\u00f3n e outro a San Crist\u00f3bal. No lado esquerdo hai un p\u00falpito, a Virxe do Rosario co Neno, unha figura de San Roque, e a Virxe das Dores coas \u00c1nimas do Purgatorio.\nA fachada ten unha porta con lintel, baixo unha cruz con roset\u00f3n.\nO claustro do mosteiro \u00e9 do s\u00e9culo XVI, ten d\u00faas alturas e tres \u00e1s que recordan \u00e1s de L\u00e9rez. De planta rectangular, \u00e9 de estilo barroco cl\u00e1sico composto por arcos semicirculares que se apoian en columnas exentas sobre un podio corrido.\nNo adro hai un cruceiro con base de tres chanzos. O fuste \u00e9 estriado, e no capitel est\u00e1n nun lado a Virxe e o Neno, e no outro Cristo crucificado.\nPreto do lugar at\u00f3panse restos dunha fortaleza medieval."}
{"id": "71552", "revid": "1556", "url": "https://gl.wikipedia.org/wiki?curid=71552", "title": "Igrexa de San Pedro de Tenorio", "text": ""}
{"id": "71558", "revid": "56817", "url": "https://gl.wikipedia.org/wiki?curid=71558", "title": "Ricardo N\u00fa\u00f1ez Lissarrague", "text": "Ricardo N\u00fa\u00f1ez Lissarrague, nado en Betanzos o 16 de xullo de 1904 e finado en Palma o 14 de xu\u00f1o de 1998, foi un actor, guionista, produtor e director de cine galego.\nBiograf\u00eda.\nNacido no seo dunha familia acomodada do Betanzos de principios do s\u00e9culo XX, Ricardo trasladouse a Madrid en 1923, onde abriu a cafeter\u00eda chamada Atocha. Asiduo \u00e1s tertulias art\u00edsticas do caf\u00e9 \"Mar\u00eda Cristina\", al\u00ed descubriuno o actor e director Flori\u00e1n Rey, que o contratou para actuar na pel\u00edcula muda \"El pilluelo de Madrid\". Esta colaboraci\u00f3n abriulle as portas para participar noutras pel\u00edculas do citado director, como \"\u00c1guilas de acero\" e \"La hermana San Sulpicio\", filme que o fixo saltar \u00e1 fama xunto a Imperio Argentina.\nA aparici\u00f3n do son no cine supuxo un gran reto para Ricardo: o de camuflar o seu marcado acento galego. Superado este h\u00e1ndicap, e logo dalgunhas aparici\u00f3ns menores, p\u00faxose \u00e1s ordes do director Benito Perojo para rodar \"Susana tiene un secreto\", \"Se ha fugado un preso\" e \"Rumbo al Cairo\", convert\u00e9ndose nunha das estrelas do cine espa\u00f1ol do momento.\nAo estalar a guerra civil espa\u00f1ola, Ricardo colaborou en varias pel\u00edculas de apoio \u00e1 Rep\u00fablica. Logo da derrota da Rep\u00fablica, viuse obrigado a exiliarse a Arxentina en 1939, onde se estreou como director coas longametraxes \"Madre Alegr\u00eda\" e \"Fuego Sagrado\". Igualmente, produciu varias pel\u00edculas para Benito Perojo, como \"Chiruca\" ou \"La copla de la Dolores\", de novo con Imperio Argentina como protagonista.\nA revoluci\u00f3n que estalou na Arxentina en 1955 provocou o regreso de Ricardo N\u00fa\u00f1ez a Espa\u00f1a, onde dirixiu \"La chica del barrio\" e ata catro pel\u00edculas m\u00e1is. No seu pen\u00faltimo traballo como director, \"Lo que cuesta vivir\", realizou un cameo aparecendo como taxista.\nA partir de 1962 centrouse no seu labor de guionista e produtor, procurando illarse da popularidade e levar unha vida tranquila ata o seu pasamento \u00e1 idade de 93 anos."}
{"id": "71559", "revid": "1505", "url": "https://gl.wikipedia.org/wiki?curid=71559", "title": "Daimiel", "text": "Daimiel \u00e9 un concello espa\u00f1ol da provincia de Cidade Real, en Castela-A Mancha. \u00c9 un importante enclave vin\u00edcola e industrial do Campo de Calatrava, na rexi\u00f3n da Mancha. Foi declarada cidade en 1887 pola Ra\u00ed\u00f1a Rexente Mar\u00eda Cristina de Habsburgo-Lorena.\nA uns 10 quil\u00f3metros da cidade sit\u00faase un dos parques nacionais do Estado e Reserva da Biosfera, o Parque Nacional das Tablas de Daimiel, creado en 1973, con reclasificaci\u00f3n en 1980.\nSituaci\u00f3n.\nO concello est\u00e1 situado na metade norte da provincia de Cidade Real. Limita cos termos municipais seguintes: ao norte con Villarrubia de los Ojos, ao sur con Bola\u00f1os de Calatrava, ao leste con Manzanares, ao oeste con Torralba de Calatrava, ao suroeste con Almagro, ao noroeste con Malag\u00f3n e Fuente el Fresno e ao nord\u00e9s con Puerto L\u00e1pice, Arenas de San Juan e Las Labores. At\u00f3pase a 29\u00a0km ao nord\u00e9s da capital provincial, e dista 168\u00a0km de Madrid.\nEconom\u00eda.\nA agricultura \u00e9 o sector econ\u00f3mico m\u00e1is importante desta localidade. O vi\u00f1edo pode considerarse o cultivo b\u00e1sico na zona. Dentro da variedade de vi\u00f1edo cultivado destaca: a Air\u00e9n, ocupando o 95% da superficie total, seguida en menor proporci\u00f3n pola Cencibel e Chelva. Prod\u00facese como cultivo \u00fanico ou como cultivo asociado, xeralmente coa oliveira.\nTam\u00e9n \u00e9 importante na zona a gander\u00eda, principalmente pola produci\u00f3n de leite. Aproximadamente o 80% de devandita produci\u00f3n dest\u00ednase \u00e1 venda, mentres que o resto \u00e9 para a elaboraci\u00f3n de queixos, acollidos baixo a Denominaci\u00f3n de orixe Queixo manchego.\nDestaca a actividade t\u00e9xtil, con numerosos talleres de confecci\u00f3n, as\u00ed como a madeira, agroalimentarios e industrias tradicionais. O sector servizos, co comercio e a hostaler\u00eda, son d\u00faas pezas claves na econom\u00eda daimiele\u00f1a, servindo a cidade de centro comercial para os pobos da contorna. Ademais, o sector da construci\u00f3n ten pequenas empresas construtoras dedicadas principalmente \u00e1 subcontrataci\u00f3n dos seus servizos con grandes corporaci\u00f3ns.\nO municipio ten tres pol\u00edgonos industriais con boas comunicaci\u00f3ns por estrada e ferrocarril. O primeiro foi inaugurado en 1998, o segundo en 2006 baixo o nome de Pol\u00edgono Industrial Daimiel Sur, mentres que o terceiro, o Complexo Industrial Alto Guadiana, a\u00ednda est\u00e1 en construci\u00f3n.\nPatrimonio art\u00edstico.\nSituada no Parterre, a s\u00faa orixe probablemente sexa templario, debido a que se atoparon multitude de pegadas desta orde. A igrexa foi reconstru\u00edda e ampliada en \u00e9pocas posteriores pola Orde de Calatrava. Na fachada norte, at\u00f3pase a Porta da Umbr\u00eda, de arco oxival con dous arquivoltas. Na fachada de po\u00f1ente existe outra porta, de arco g\u00f3tico, tapiada; e na fachada do mediod\u00eda est\u00e1 a Porta do Sol, protexida por un p\u00f3rtico de tres arcadas con arco acortinado de orixe renacentista. A torre, que est\u00e1 dividida en tres corpos, foi reconstru\u00edda en 1818. \nDe mediados do s\u00e9culo XVII, fundado na antiga ermida da Sant\u00edsima Trindade, con autorizaci\u00f3n do Rei Filipe IV. No interior merece destacarse a b\u00f3veda de can\u00f3n con lunetos e a c\u00fapula do cruceiro. Residen nel algunhas monxas de clausura.\nEst\u00e1 situada ao final da r\u00faa Jes\u00fas, nunha pequena praza co mesmo nome. Foi a igrexa do antigo Convento de relixiosas Carmelitas Descalzas desde 1615 ata mediados do s\u00e9culo pasado, cando se trasladaron f\u00f3ra da cidade.\nSituada na praza do mesmo nome, naceu como consecuencia do crecemento da poboaci\u00f3n no s\u00e9culo XVI e grazas \u00e1 licenza do emperador Carlos V o 10 de febreiro de 1542. Foi declarada Ben de Interese Cultural, coa categor\u00eda de Monumento Nacional en 1989.\n\u00c9 de planta de cruz latina, orde d\u00f3rica, b\u00f3vedas de ladrillo e arcos en pedra; en cruceiro e \u00e1bsida, as b\u00f3vedas son de crucer\u00eda. Ten d\u00faas portas, a porta principal e outra aos p\u00e9s da nave de estilo renacentista recentemente restaurada. A torre \u00e9 de planta cadrada co remate octogonal.\nPosu\u00eda un gran retablo barroco destru\u00eddo polos republicanos na Guerra Civil. O actual \u00e9 obra do escultor Alfredo Lerga, inaugurado en 1948. Na \u00e1bsida hai algunhas pinturas modernas realizadas polo daimiele\u00f1o Juan D'opazo. Ao altar maior abren d\u00faas portas, a da dereita dir\u00edxese \u00e1 Capela do Pilar, e a da esquerda conduce \u00e1 sancrist\u00eda. Durante o s\u00e9culo XVIII constru\u00edronse dous coros: un alto, que se conserva na actualidade e, outro baixo xa desaparecido.\nSituada no centro da cidade, \u00e9 o lugar de celebraci\u00f3n dos actos m\u00e1is significativos e importantes, como eventos taurinos ou o mercado semanal. A s\u00faa orixe rem\u00f3ntase ao s\u00e9culo XVI, cando era chamada \"Praza dos portais brancos\". De orixe renacentista, son notables os seus exemplos de arquitectura civil e popular decimon\u00f3nicos, de d\u00faas plantas, z\u00f3colos e bases de pedra, entaboamentos e cornixa de revogo e restos de ladrillo. En 1880, as columnas de pedra foron substitu\u00eddas por columnas de ferro.\nNun extremo da Praza de Espa\u00f1a at\u00f3pase a Oliveira Milenaria, un monumento natural plantado polos \u00e1rabes no s\u00e9culo X; exemplar \u00fanico e representativo do seu cultivo tradicional (variedade cornicabra). A finais de xaneiro de cada ano cel\u00e9brase a Festa da Oliveira, festa popular \u00e1 que acudiron personaxes co\u00f1ecidos como Jos\u00e9 Antonio Camacho, Jos\u00e9 Mota, o Club Balonmano Ciudad Real ou Jos\u00e9 Bono.\nEst\u00e1 situado na r\u00faa Gregorio Molinero, xunto ao Parterre. A s\u00faa construci\u00f3n data do ano 1884, de estilo construtivo pr\u00f3ximo ao clasicismo formal da \u00e9poca. Tr\u00e1tase do difundido tipo de teatro en ferradura, composto dun sistema de palcos. A fachada presentaba unha serie de elementos decorativos: pilastras, capiteis, m\u00e9nsulas e relevos xeom\u00e9tricos, hoxe totalmente inexistentes. En 1943 sofre unha reforma, pasando de teatro en ferradura con palcos a cine con entreplanta.\nObras de Miguel Fisac, arquitecto daimiele\u00f1o de prestixio internacional, pai e precursor do que se deu en chamar \"Arquitectura Org\u00e1nica\". O Mercado Municipal est\u00e1 situado na esquina da r\u00faa Santa Teresa con Ruiz Valdepe\u00f1as. No Parque da nosa Se\u00f1ora do Carme at\u00f3pase o antigo Instituto Laboral, outra gran mostra da s\u00faa obra e que agora ocupa o Centro da auga.\nAntigo Instituto Laboral, at\u00f3pase no parque Municipal, na sa\u00edda da estrada de Daimiel a Madrid. Coa s\u00faa visita poden co\u00f1ecerse mellor os aspectos naturais, sociais, econ\u00f3micos e hist\u00f3ricos relacionados coa auga na rexi\u00f3n e co Parque Nacional das Tablas de Daimiel.\nIrmandamentos.\nA cidad de Daimiel est\u00e1 irmandada con:"}
{"id": "71561", "revid": "82922", "url": "https://gl.wikipedia.org/wiki?curid=71561", "title": "Xos\u00e9 Lu\u00eds Mosquera Camba", "text": "Xos\u00e9 Lu\u00eds Mosquera Camba, nado en Gu\u00edsamo (Bergondo) en 1961, \u00e9 un escritor galego.\nTraxectoria.\nTen publicado varios artigos sobre Historia da Arte, pero \u00e9 m\u00e1is co\u00f1ecido como poeta e tam\u00e9n pr\u00e1ctica a collage visual. \u00c9 profesor do\nIES Francisco Aguiar."}
{"id": "71562", "revid": "5863", "url": "https://gl.wikipedia.org/wiki?curid=71562", "title": "Desobediencia civil", "text": "A desobediencia civil \u00e9 a negativa a obedecer unha lei, un regulamento, unha organizaci\u00f3n ou un poder xulgado inicuo polos que o impugnan.\nCaracter\u00edsticas.\nTr\u00e1tase do mecanismo de protesta social \u00e1s leis e decretos dalg\u00fan goberno ou poder establecido. Esta desobediencia pode ser de forma pac\u00edfica e non violenta, mantendo unha actitude de protesta contra a autoridade co fin de rectificar os erros que a xu\u00edzo de quen protestan, esta cometeu.\nO ensa\u00edsta estadounidense Henry David Thoreau describiu estes principios na s\u00faa obra \"Desobediencia civil\", publicada en 1849, tras a s\u00faa negativa a pagar un imposto destinado a financiar a guerra contra M\u00e9xico."}
{"id": "71564", "revid": "1888", "url": "https://gl.wikipedia.org/wiki?curid=71564", "title": "Benedicto Garc\u00eda Villar", "text": "Benedicto Garc\u00eda Villar, nado en Santiago de Compostela o 7 de maio de 1947 e finado ib\u00eddem o 4 de xu\u00f1o de 2018, foi un cantante, mestre e sindicalista galego que practicou a canci\u00f3n de autor de intervenci\u00f3n pol\u00edtica. Nos seus inicios estivo vencellado ao colectivo Voces Ceibes.\nTraxectoria.\nInicios.\nA mediados dos anos 60 comeza a carreira de Telecomunicaci\u00f3ns en Santiago de Compostela carreira que continuar\u00e1 en Madrid entre os anos 1965 e 1967. Na capital do Estado ten a oportunidade de asistir, a principios do ano 1967, aos recitais que Raimon e Joan Manuel Serrat estaban a dar polas residencias de estudantes da capital. Inspirado pola experiencia, comp\u00f3n a s\u00faa primeira canci\u00f3n: \"Un home\" e comeza a relacionarse con Xavier Alcal\u00e1, que tam\u00e9n estudaba na cidade. Xuntos acordan facer un grupo chamado \"Os Novos Xoglares Galegos\", que nunca tivo existencia al\u00e9n do proxecto.\nA finais do mesmo 1967, e xa de volta en Galiza, onde vai cursar estudos de Econ\u00f3micas, comeza a cantar para c\u00edrculos de amigos, as\u00ed como a entrar en contacto coa obra da poes\u00eda social de Celso Emilio Ferreiro, do que musica \"Carta a Fuco Bux\u00e1n\". O seu primeiro concerto p\u00fablico ten lugar na Facultade de Filosof\u00eda e Letras de Santiago de Compostela. Nesa \u00e9poca tam\u00e9n comeza a ter relaci\u00f3n co cantautor Xavier del Valle, co que participar\u00e1 en varios recitais.\nA Nova Canci\u00f3n Galega e Voces Ceibes.\nNo ano 1968 vivir\u00e1 as revoltas estudant\u00eds de Compostela, e comeza a relacionarse con figuras como Xes\u00fas Alonso Montero, Manuel Mar\u00eda ou Lois Di\u00e9guez. Dos dous \u00faltimos vai musicar varios poemas. Tam\u00e9n nese ano comeza a dar recitais por todo o pa\u00eds, sorteando os problemas coa censura pol\u00edtica. Especialmente importante foi o acontecido na Facultade de Medicina de Santiago, e que serviu como punto final das mobilizaci\u00f3ns estudant\u00eds do abril compostel\u00e1n. Acompa\u00f1ado por Xavier del Valle, Xerardo Moscoso, Vicente Araguas e Guillermo Rojo, participa do que ser\u00eda lembrado como acto fundacional da Nova Canci\u00f3n Galega. O recital aglutina a unhas 2000 persoas que o converter\u00e1n nun acto simbolicamente pol\u00edtico.\nEn maio de 1968 participa da fundaci\u00f3n do colectivo Voces Ceibes, grupo inspirado nas experiencias de Els Setze Jutges e dos vascos Ez dok amairu. Os seus principios eran o monoling\u00fc\u00edsmo en galego, a tem\u00e1tica social e o rexeitamento do folclore galego, naquel momento vencellado aos fastos franquistas. Tam\u00e9n compart\u00edan coas experiencias vasca e catal\u00e1 o seu sentido da comunidade, por riba dos individualismos persoais.\nRepresi\u00f3n pol\u00edtica.\nEn xullo dese ano, \u00e9 chamado ao Silos Club de Pontevedra, para facer de xurado e tam\u00e9n actuar no Festival Galego da Canci\u00f3n Moderna. Durante a s\u00faa actuaci\u00f3n, no momento no que interpreta a canci\u00f3n \"Carta a Fuco Bux\u00e1n\", vai ser impelido dende bambolinas por dous membros das forzas de seguridade para que pare de cantar. Benedicto remata a canci\u00f3n e despois informa ao p\u00fablico da situaci\u00f3n, momento no que os membros das forzas de seguridade entran no escenario e det\u00e9\u00f1eno. Por este feito pasar\u00e1 a noite nunha cela e recibir\u00e1 unha multa por \"interpretar canciones prohibidas y dirigir frases subversivas a los asistentes\". Tam\u00e9n se presionar\u00e1 \u00e1 organizaci\u00f3n dun acto relixioso no que \u00eda participar ao d\u00eda seguinte en Ribadumia para que o retirase do programa, cousa que finalmente acontece.\nEse mesmo ver\u00e1n as autoridades deter\u00e1n tam\u00e9n un concerto de Benedicto, Xavier del Valle e Vicente Araguas na Sociedade Cultural e Deportiva \"Bert\u00f3n\" en Caranza, Ferrol, por consideralo subversivo.\nPrimeiro traballo e concertos internacionais.\nA mediados de 1968, unha parte do colectivo Voces Ceibes viaxar\u00e1 a Barcelona, para gravar os seus primeiros traballos. xorde as\u00ed, gravado nos estudios Gema, o EP \"Benedicto\", m\u00e1is co\u00f1ecido como \"No Vietnam\", un dos catro temas dos que constaba, primeiro traballo editado polo autor.\nO 1 de decembro de 1968 participar\u00e1, xunto co resto dos membros de Voces Ceibes nun concerto no cine Capitol de Compostela. En xaneiro de 1969 visitar\u00e1 con outros membros do colectivo, as cidades de Oviedo e Xix\u00f3n, dando por primeira vez un recital f\u00f3ra das fronteiras de Galiza.\nNo ano 1970, ingresa no PCG, co que comeza a colaborar at\u00e9 que, a consecuencia da s\u00faa militancia \u00e9 expulsado da Universidade e chamado a filas a Madrid, algo que sumado \u00e1 falta de autorizaci\u00f3n da maior parte dos recitais, supor\u00e1 un par\u00f3n na s\u00faa carreira musical. Durante ese ano participar\u00e1 na capital do Estado espa\u00f1ol dos actos de protesta contra o Proceso de Burgos, colaborando co colectivo Canci\u00f3n del Pueblo. Tam\u00e9n en Madrid escoita por primeira vez un disco do portugu\u00e9s Jos\u00e9 Afonso. O requirimento do colectivo Voces Ceibes far\u00e1 que retorne a Galiza en xullo de 1971. Non ser\u00e1 readmitido na Universidade de Santiago de Compostela.\nCo seu retorno, o colectivo comeza os primeiros recitais f\u00f3ra do Estado espa\u00f1ol, con actuaci\u00f3ns en Tolosa para os exiliados e tam\u00e9n nos Pa\u00edses Baixos. Benedicto Xerardo Moscoso e Bibiano ser\u00e1n chamados para representar a Galiza dentro da Exposici\u00f3n de Arte Contempor\u00e1nea de Mil\u00e1n, un acto da resistencia antifranquista no exilio, que xuntaba a poes\u00eda e a canci\u00f3n \u00e1s artes pl\u00e1sticas, verdadeiras protagonistas. A exposici\u00f3n comezaba o 10 de marzo de 1972, polo que coincidir\u00e1 co asasinato en Ferrol de Daniel Niebla e Amador Rey, do que ter\u00e1n co\u00f1ecemento unha vez al\u00ed. \u00c1 s\u00faa volta, Benedicto \u00e9 visitado e intimidado pola polic\u00eda.\nNo ano 1972, Benedicto e Bibiano participan nunha serie de festivais internacionais, visitando Asturias, Par\u00eds, Bruxelas e Su\u00edza.\nRelaci\u00f3n con Jos\u00e9 Afonso.\nEn abril de 1972 viaxar\u00e1 a Portugal para co\u00f1ecer a Jos\u00e9 Afonso, co que fai unha grande amizade, d\u00e1ndolle a co\u00f1ecer o universo cultural galego. Jos\u00e9 Afonso actuar\u00eda en Santiago de Compostela o 10 de maio dese mesmo ano a instancias de Benedicto. Entre 1972 e 1974 Benedicto acomp\u00e1\u00f1ao de xira por Galiza, Asturias, Portugal, Francia e B\u00e9lxica e participa en 1973 na gravaci\u00f3n do disco \"Eu vou ser como a toupeira\". Animado polo cantautor portugu\u00e9s comezar\u00e1 tam\u00e9n a colaborar con Amnist\u00eda Internacional, en apoio dos presos pol\u00edticos.\nFroito desta relaci\u00f3n foi a coincidencia da canci\u00f3n \"Nosa Se\u00f1ora da Gu\u00eda\" (no disco \"Pola Uni\u00f3n\" de Benedicto) e a canci\u00f3n \"Chula da P\u00f3voa\" (do disco \"Com as minhas tamanquinhas\" de Jos\u00e9 Afonso) que en realidade son d\u00faas versi\u00f3ns da mesma canci\u00f3n raiana, que ambos co\u00f1ecer\u00edan xuntos nunhas vacaci\u00f3ns.\nBenedicto actuar\u00eda tam\u00e9n no concerto homenaxe ao portugu\u00e9s Galiza a Jos\u00e9 Afonso, celebrado en Vigo o 31 de agosto de 1985, no que interpretou a canci\u00f3n \"Cantigas do Maio\". En 1987, tras a morte do Zeca, Benedicto ser\u00eda o impulsor dunha serie de conferencias, homenaxes e recitais sobre o cantor portugu\u00e9s, nos que reuniu e implicou a importantes figuras da m\u00fasica galega (Emilio Cao, Milladoiro...), e internacional (Lu\u00eds Pastor, Mar\u00eda del Mar Bonet ou Pi de la Serra).\nXa no 2006, Benedicto colaborar\u00e1 activamente na iniciativa Unha r\u00faa para o Zeca Afonso, que reivindicaba que se lle dese o nome do cantautor portugu\u00e9s a unha r\u00faa de Santiago de Compostela. Despois de que a iniciativa reunise case tres mil sinaturas, e conseguise numerosas adhesi\u00f3ns o concello da cidade aproba a petici\u00f3n o 29 de novembro de 2006.\nFinal de Voces Ceibes.\nA finais do ano 1974 o grupo decide finalizar o proxecto colectivo Voces Ceibes e dar comezo ao Movemento Popular da Canci\u00f3n Galega onde, cunha perspectiva ampla, te\u00f1en cabida m\u00faltiples artistas de distintos estilos. O novo colectivo consegue reunir o 2 de marzo de 1975 no seu \u00fanico concerto a m\u00e1is de 5000 persoas no Pavill\u00f3n do Obradoiro, en Santiago de Compostela.\nActividade tras a morte de Franco.\nCoa morte do ditador, as actividades relacionadas coa m\u00fasica protesta aumentan notabelmente. As\u00ed, Benedicto tivo a ocasi\u00f3n de participar no I Festival dos Pobos Ib\u00e9ricos, celebrado en Madrid, e noutros eventos similares, marcados pola vixilancia policial, e en ocasi\u00f3ns, pola represi\u00f3n. Tam\u00e9n contin\u00faan durante estes anos as prohibici\u00f3ns de actuar para boa parte dos recitais solicitados.\nFoi especialmente famoso o concerto que deu xunto con Bibiano o 25 de xu\u00f1o de 1976 no Pavill\u00f3n dos Deportes da Coru\u00f1a. O concerto, en solidariedade co dirixente comunista Santiago \u00c1lvarez, preso no penal de Carabanchel, converteuse nun acto de reivindicaci\u00f3n galeguista e nun dos fitos culturais m\u00e1is importantes da transici\u00f3n en Galiza.\nNo ano 1976, Benedicto gravou o seu primeiro LP, Pola Uni\u00f3n. Parodoxicamente o novo estadio pol\u00edtico sup\u00f3n tam\u00e9n a decadencia dos movementos de resistencia cultural en Galiza. Entre 1975 e 1980 a actividade musical a\u00ednda ser\u00e1 intensa, pero pouco despois prod\u00facese o declive da canci\u00f3n protesta. Benedicto s\u00f3 sacou un traballo m\u00e1is en solitario: \"Os nomes das cousas\", en 1979, abandonando pouco despois, e salvo actuaci\u00f3ns espor\u00e1dicas, a s\u00faa actividade na canci\u00f3n. En 1980 abandonou tam\u00e9n a s\u00faa militancia no PCG, non as\u00ed a s\u00faa actividade como sindicalista, que traslada do mundo do espect\u00e1culo ao eido da escola p\u00fablica cando comeza a s\u00faa actividade como mestre no 1982. Vinculado a Comisi\u00f3ns Obreiras, entre 1985 e 1995 traballar\u00e1 en exclusiva en labores sindicais, con distintos cargos, pasando a partir dese ano, a traballar de novo como mestre.\nBenedicto colaborou con Amnist\u00eda Internacional, ademais de participar na direcci\u00f3n da organizaci\u00f3n Pola Esquerda e con outros movementos sociais. Colaborou tam\u00e9n en distintos medios galegos con artigos de opini\u00f3n ata que unha enfermidade dexenerativa, Corea de Huntington, o foi apartando de todo tipo de actividade.\nReco\u00f1ecementos.\nEn 1977 rodouse en Santiago de Compostela un documental titulado \"Benedicto\", producido para a serie \"Yo canto\", de TVE, dirixido por Manuel Garrido Palacios.\nO 26 de xu\u00f1o de 2014 f\u00edxoselle unha homenaxe no Teatro Principal de Santiago de Compostela, \"Polo mar da liberdade\" organizado pola Fundaci\u00f3n 10 de Marzo, conducido por Carlos Blanco e coa actuaci\u00f3n de artistas como Ux\u00eda Senlle, Jo\u00e3o Afonso, Narf, S\u00e9rgio Tannus, Francisco Fanhais, Manuel Freire, Labregos do tempo dos Sputniks e a Orchestra Valdeorras.\nO 28 de febreiro de 2015 f\u00edxoselle outra homenaxe na Illa de Arousa, \"Unha aperta a Benedicto dende a Arousa\", debido \u00e1 gran relaci\u00f3n que sempre tivo coa s\u00faa xente, coa actuaci\u00f3n da Orchestra Valdeorras, Mar\u00eda Manuela, Couple Coffe, Narf, Ux\u00eda e conducido por Carlos Blanco.\nO 19 de xullo de 2018 foille concedido o t\u00edtulo p\u00f3stumo de fillo predilecto de Santiago de Compostela."}
{"id": "71566", "revid": "89787", "url": "https://gl.wikipedia.org/wiki?curid=71566", "title": "The Cornelius", "text": "The Cornelius (anteriormente co\u00f1ecido como Cornelius e Cornelius 1960) \u00e9 un grupo galego de m\u00fasica entre funk, disco e rock.\nEst\u00e1 composto por David Chiquillo, Antonio Casado, Toni B. Willisch, Andoni Arcos, Jos\u00e9 Vilas e Miki Meix\u00fas. As s\u00faas canci\u00f3ns te\u00f1en as letras en ingl\u00e9s."}
{"id": "71569", "revid": "2074", "url": "https://gl.wikipedia.org/wiki?curid=71569", "title": "Terceira idade (hom\u00f3nimos)", "text": "O termo Terceira idade p\u00f3dese referir a:"}
{"id": "71570", "revid": "6939", "url": "https://gl.wikipedia.org/wiki?curid=71570", "title": "Terceira Idade", "text": ""}
{"id": "71571", "revid": "23204", "url": "https://gl.wikipedia.org/wiki?curid=71571", "title": "Herbert Spencer", "text": "Herbert Spencer, nado en Derby o 27 de abril de 1820 e finado en Brighton o 8 de decembro de 1903, foi un fil\u00f3sofo, psic\u00f3logo e soci\u00f3logo ingl\u00e9s. Fundador da filosof\u00eda evolucionista en Gran Breta\u00f1a e un dos m\u00e1is ilustres positivistas do seu pa\u00eds.\nTraxectoria.\nEnxe\u00f1eiro civil e de formaci\u00f3n autodidacta, interesouse tanto pola ciencia como polas letras. En 1848 asumiu a direcci\u00f3n da revista \"The Economist\", \u00f3rgano do liberalismo radical da \u00e9poca.\nDesde o punto de vista sociol\u00f3xico pode considerarse o primeiro autor en utilizar de forma sistem\u00e1tica os conceptos de estrutura e funci\u00f3n. Por outra parte, concibiu a sociolox\u00eda como un instrumento din\u00e1mico \u00f3 servizo da reforma social. Adicou a s\u00faa vida a elaborar o seu sistema de filosof\u00eda evolucionista, na que considera a evoluci\u00f3n natural como clave de toda a realidade, co que partindo da lei mec\u00e1nico-materialista cabe explicar calquera nivel progresivo: a materia, o biol\u00f3xico, o ps\u00edquico, o social etc.\nNas s\u00faas lecturas co\u00f1eceu a teor\u00eda da evoluci\u00f3n exposta a finais do s\u00e9culo XVIII polo naturalista franc\u00e9s Lamarck. A s\u00faa teor\u00eda, hoxe desacreditada, sosti\u00f1a que os trazos adquiridos dun organismo eran hereditarios. As teor\u00edas de Lamarck sobre a evoluci\u00f3n influ\u00edron profundamente na obra de Spencer.\nAplicou a teor\u00eda da evoluci\u00f3n \u00e1s manifestaci\u00f3ns do esp\u00edrito e \u00f3s problemas sociais, entre eles o da educaci\u00f3n, coa s\u00faa obra Education : intellectual, moral, and physical (\"Educaci\u00f3n: intelectual, moral, f\u00edsica\"). A s\u00faa doutrina quedou principalmente exposta no seu \"A system of synthetic philosophy\" (\"Sistema de filosof\u00eda sint\u00e9tica\" en 11 volumes). Da s\u00faa extensa bibliograf\u00eda cabe mencionar: \" Social statics\" (1850), \"The principles of psychology\" (\"Principios de psicolox\u00eda\", 1855), \"First principles\" (\"Primeiros principios\", 1862), \"The principles of biology\" (\"Principios de biolox\u00eda\", 1864), \"The classification of the science\"s (\"A clasificaci\u00f3n das ciencias\", 1864), \"Descriptive sociology\" (\"A sociolox\u00eda descritiva\", 1873), \"Principles of sociology\" (\"Principios de sociolox\u00eda\", 1877-1896) e \"The man versus the state\" (\"O individuo contra o Estado\", 1884).\nO, en ocasi\u00f3ns, extremado realismo de Spencer posu\u00edu (polas s\u00faas semellanzas co mecanicismo) varios cr\u00edticos, entre os que destacou o fil\u00f3sofo e psic\u00f3logo escoc\u00e9s Alexander Bain.\nMalia que Spencer non logrou crear escola, o seu ambicioso intento de sistematizar todo o co\u00f1ecemento dentro do marco da ciencia moderna e especialmente en termos da evoluci\u00f3n, f\u00edxoo merecedor de figurar entre os principais pensadores de finais do s\u00e9culo XIX."}
{"id": "71572", "revid": "5863", "url": "https://gl.wikipedia.org/wiki?curid=71572", "title": "Segi", "text": "Segi (do \u00e9uscaro \"seguir\") foi unha organizaci\u00f3n xuvenil abertzale establecida no Pa\u00eds Vasco en 2001 como continuadora de Haika e Jarrai. Declar\u00e1base euskalduna, independentista e socialista. Foi ilegalizada no Estado espa\u00f1ol pola s\u00faa suposta relaci\u00f3n con ETA, mais continuou sendo legal no Estado franc\u00e9s. Anunciou a s\u00faa disoluci\u00f3n o 15 de xu\u00f1o de 2012.\nHistoria.\nSegi constitu\u00eduse oficialmente o 16 de xu\u00f1o de 2001 na asemblea fundacional celebrada en Navarra, como resposta \u00e1 decisi\u00f3n do xu\u00edz Baltasar Garz\u00f3n de ilegalizar a organizaci\u00f3n xuvenil Haika. O grupo presentouse en p\u00fablico o 30 de xu\u00f1o en Donostia, nun acto en que os seus representantes aseguraron que na organizaci\u00f3n participaran 4.000 persoas.\nDende o 27 de decembro de 2001, figura na lista europea de organizaci\u00f3ns terroristas. Foi declarada ilegal polo xu\u00edz da Audiencia Nacional de Espa\u00f1a, Baltasar Garz\u00f3n, en febreiro de 2002, por considerar que persegu\u00eda os mesmos fins que Euskadi Ta Askatasuna. O Tribunal Supremo declarouna como \"organizaci\u00f3n terrorista vencellada a ETA\" o 19 de xaneiro de 2007. Corrix\u00eda as\u00ed a sentenza da Audiencia Nacional de Espa\u00f1a de xu\u00f1o de 2005, que a considerara \u00abasociaci\u00f3n il\u00edcita\u00bb.\nO 4 de febreiro de 2007 foron detidos pola Ertzaintza 18 dos 19 membros de Jarrai, Haika e Segi que eran pr\u00f3fugos da xustiza dende a declaraci\u00f3n do Tribunal Supremo.\nO 24 de novembro de 2009 foron detidos 34 mozos nunha redada efectuada de madrugada nas provincias de \u00c1raba, Biscaia, Guip\u00fascoa e mais en Navarra por 650 axentes da Corpo Nacional de Polic\u00eda e a Garda Civil, por orde do xu\u00edz Fernando Grande Marlaska. Estas detenci\u00f3ns xeraron a protesta de decenas de miles de persoas e manifestaci\u00f3ns nas r\u00faas de Bilbao contra a criminalizaci\u00f3n da mocidade independentista vasca baixo o lema \"Todos os proxectos, todos os dereitos\".\nO 22 de outubro de 2010, a Polic\u00eda Nacional detivo en Euskadi e en Navarra outros dez militantes de Segi, acusados de tentar recompo\u00f1er a organizaci\u00f3n. Alg\u00fans estaban vinculados con actos de kale borroka, segundo fontes da chamada loita antiterrorista.\nDisoluci\u00f3n.\nSegi anunciou a s\u00faa disoluci\u00f3n o 15 de xu\u00f1o de 2012 a trav\u00e9s dun comunicado enviado aos xornais Gara e Berria. Segundo os seus voceiros, a decisi\u00f3n foi consecuencia dun debate interno \"profundo e autocr\u00edtico\" de m\u00e1is dun ano. Nel, considerouse culminada a estratexia fixada en 2002 pola organizaci\u00f3n e valorouse a perda de perspectiva estrat\u00e9xica e a distancia entre a mocidade e Segi. Igualmente, admitiron que na toma da decisi\u00f3n tam\u00e9n afectaron a represi\u00f3n e a ilegalizaci\u00f3n. Segi anunciou un \u00faltimo acto en Itsasu, Iparralde, o 24 de xu\u00f1o.\nSegundo a Axencia EFE, os seus militantes ti\u00f1an a intenci\u00f3n de crear unha nova organizaci\u00f3n, que se materializou o 23 de marzo de 2013 en Ernai."}
{"id": "71573", "revid": "1131", "url": "https://gl.wikipedia.org/wiki?curid=71573", "title": "Premio de poes\u00eda Afundaci\u00f3n", "text": "O Premio de Poes\u00eda Afundaci\u00f3n antigo Premio de Poes\u00eda Novacaixagalicia e denominado ata 2009 Premio de Poes\u00eda Caixanova, foi institu\u00eddo en 2002 pola entidade financeira do mesmo nome en colaboraci\u00f3n co PEN Clube de Galicia. En 2010 pasou a denominarse Novacaixagalicia logo da fusi\u00f3n das entidades Caixa Galicia e Caixanova. Dende o 2013 sumouse a Conseller\u00eda de Cultura, Educaci\u00f3n e Ordenaci\u00f3n Universitaria como patrocinadora do premio."}
{"id": "71574", "revid": "89787", "url": "https://gl.wikipedia.org/wiki?curid=71574", "title": "Carlos Penela", "text": "Carlos Penela Mart\u00edn, nado en Vigo o 16 de maio de 1975, \u00e9 un poeta galego.\nTraxectoria.\nLicenciado en Filolox\u00eda portuguesa pola Universidade de Santiago de Compostela, dedicouse a traduci\u00f3n e \u00e1 docencia. Reside en Viena.\nTen colaborado con revistas e xornais como \"Grial, A Trabe de Ouro, Revista da AELG\" e \"N\u00f3s Diario\". Tam\u00e9n publicou ensaios e artigos literarios e culturais desde os seus blogs, dedicados, a dar a co\u00f1ecer a cultura de Europa central."}
{"id": "71575", "revid": "1828", "url": "https://gl.wikipedia.org/wiki?curid=71575", "title": "120 capadores", "text": "120 capadores \u00e9 un CD duplo lanzado no ano 2007 por Falcatruada, Lonxa Cultural, Komunicando.net e o Centro Social Atreu como tributo \u00f3s Diplom\u00e1ticos de Monte-Alto. Re\u00fane 21 grupos do panorama musical galego de diversos estilos.\nO libreto do disco, dese\u00f1ado por \u00d3scar Donsi\u00f3n, v\u00e9n con textos de Mang\u00fci (baixista da banda), do escritor Xos\u00e9 Manuel Pereiro, e doutros amigos da banda."}
{"id": "71578", "revid": "85894", "url": "https://gl.wikipedia.org/wiki?curid=71578", "title": "Igrexa de Santa Mar\u00eda de Sacos", "text": "A Igrexa de Santa Mar\u00eda de Sacos \u00e9 a igrexa parroquial de Santa Mar\u00eda de Sacos, no concello pontevedr\u00e9s de Cerdedo-Cotobade.\nDescrici\u00f3n.\nTr\u00e1tase dun templo dunha soa nave cunha \u00e1bsida rectangular, que conserva elementos do rom\u00e1nico tard\u00edo ou protog\u00f3tico. Os perpia\u00f1os, moi irregulares, distrib\u00faense en fiadas dando como resultado, pola contra, uns paramentos ben rematados.\nSegundo Bango Torviso, o estilo do beiril da \u00e1bsida, principalmente, indica un estilo de orixe ourens\u00e1n, da zona de Oseira ou Terra do Carballi\u00f1o, de finais do \u00faltimo terzo do s\u00e9culo XII.\nExterior.\nNo exterior, a fachada principal presenta un arco de medio punto cara ao exterior e tendencia cara ao apuntamento no interior, con d\u00faas arquivoltas de mediacanas entre bord\u00f3ns, que se apoian sobre columnas de fustes monol\u00edticos, basas soterradas e capiteis cil\u00edndricos tam\u00e9n postizos. Pos\u00fae un t\u00edmpano recortado para adaptarse \u00e1 forma apuntada, por\u00e9n, Bango Torviso considera que se trataba dun arco en gola decorado con rosetas estreladas, como amosan os debuxos de Enrique Campo nos que a\u00ednda se pode ver o arco en gola e como a espadana estaba arruinada. Cor\u00f3ase cunha espadana de tres ocos.\nA fachada setentrional enm\u00e1rcase nos seus extremos cos muros da fachada e da cabeceira a xeito de contrafortes, e div\u00eddese en tres lenzos por dous contrafortes rectangulares. No pano central \u00e1brese unha seteira e no m\u00e1is pegado ao testeiro \u00e1brese unha porta con arquivolta polilobulada cun lixeiro apuntamento. Os l\u00f3bulos de arco de ferradura recollidos por un groso baquet\u00f3n. \nNa actualidade o t\u00edmpano est\u00e1 recortado e presenta como decoraci\u00f3n unha ros\u00e1cea de trece p\u00e9talos no centro, outra de menor tama\u00f1o \u00e1 esquerda e c\u00edrculos conc\u00e9ntricos \u00e1 dereita. Das columnas s\u00f3 se conservan os capiteis entregos decorados con motivos vexetais. O beirado con tellas cubertas en caveto e canzorros con formas de l\u00f3bulos, dentados, unha margarida, un acr\u00f3bata e un home coas maus nos xenitais.\nA fachada meridional \u00e9 moi semellante a anterior. A porta de t\u00edmpano pentagonal est\u00e1 na actualidade cegada, as\u00ed como unha seteira. Os canzorros presentan diversos temas: unha muller coll\u00e9ndose as pernas e ofrecendo os seus xenitais, unha posible ave cunha presa ou unha cabeza de lobo cunha gali\u00f1a entre os dentes.\nA \u00e1bsida \u00fanese directamente \u00e1 nave, sobresa\u00edndo o muro na uni\u00f3n a modo de contraforte. En ambos lados presenta un contraforte rectangular. S\u00f3 \u00e9 visible a cornixa do lado meridional xa que o outro est\u00e1 cuberto pola sancrist\u00eda. A cornixa componse de seis arqui\u00f1os de lixeira ferradura sostidos por canzorros en proa. No oco dos arqui\u00f1os hab\u00eda decoraci\u00f3ns de cabeci\u00f1as esculpidas e outros temas hoxe en d\u00eda perdidas.\nO muro testeiro da \u00e1bsida div\u00eddese en tres panos por d\u00faas columnas entregas con basas soterradas, fustes de nove semitambores e capiteis dos que s\u00f3 se conserva unha cesta de follas planas con bolas no env\u00e9s, e que non chegan ata a cornixa. No centro \u00e1brese unha fiestra con arquivolta \u00e1 que lle faltan os capiteis e fustes das columnas. No muro pi\u00f1\u00f3n unha cabeza de b\u00f3vido, sobre ela un lobo mirando cara a oriente e por riba del un carneiro mirando a occidente. Sobre todos eles unha cruz potenzada.\nInterior.\nA nave c\u00f3brese cunha b\u00f3veda moderna. Nos muros dous pares de columnas entregas, con basas \u00e1ticas con garras, fustes de semitambores e capiteis con decoraci\u00f3ns vexetais de longas e planas follas entrecruzadas. As vent\u00e1s seteiras te\u00f1en derramo interno, e a que est\u00e1 por enriba do arco triunfal est\u00e1 cegada.\nNo interior tanto o arco triunfal como un secundario de acceso \u00e1 capela son apuntados e ap\u00f3ianse en columnas acaroadas. O arco triunfal apuntado e dobrado, de bocel e media cana e un arco faix\u00f3n de igual estilo. Ap\u00f3ianse en dous pares de columnas entregas, con basas \u00e1ticas con garras, fuste de cinco semitambores e capiteis con decoraci\u00f3ns vexetais moi xeometrizantes. A \u00e1bsida c\u00f3brese cunha b\u00f3veda de can\u00f3n apuntado.\nConserva tres linteis dun baldaquino de arcos conopiais do s\u00e9culo XVI."}
{"id": "71579", "revid": "98629", "url": "https://gl.wikipedia.org/wiki?curid=71579", "title": "Peto negro", "text": "O Peto negro \"(Dryocopus martius)\" \u00e9 un peto da subfamilia dos petos aut\u00e9nticos \"(Picinae)\". \u00c9 o peto de tama\u00f1o meirande do continente europeo, se exceptuamos as especies probablemente extintas \"(Campephilus imperialis)\" e \"(Campephilus principalis)\", o segundo peto do mundo en tama\u00f1o, despois da especie asi\u00e1tica \"(Mulleripicus pulverulentus)\". As d\u00faas subespecies de peto negro est\u00e1n repartidas por nunha grande \u00e1rea do Pale\u00e1rtico setentrional e central.\nDescrici\u00f3n.\nO talle e o dese\u00f1o da plumaxe dos petos negros fan que sexa dif\u00edcil de confundir con outras aves. Os exemplares da subespecie nominativa, \"D. m. martius\", acadan os 48\u00a0cm. de lonxitude, cunha envergadura de \u00e1s duns 70\u00a0cm. A subespecie \"D. m. khamensis\" \u00e9 de talle semellante pero de \u00e1s algo m\u00e1is longas. O peso var\u00eda, dependendo das dispo\u00f1ibilidade de alimentos, entre os 260 e os 340 gramos. Como regra, os individuos setentrionais son algo meirandes e m\u00e1is pesados.\nA s\u00faa plumaxe \u00e9 completamente negra, ag\u00e1s na parte superior da cabeza. Coa luz axeitada esta cor negra amosa pequenas diferenzas de matiz. A parte superior do corpo ten tons m\u00e1is escuros e brillantes e as plumas poden ter reflexos azulados. A inferior \u00e9 m\u00e1is mate con lixeiros tons agrisados ou acasta\u00f1ados. As r\u00e9mixes primarias son a mi\u00fado algo m\u00e1is claras e cun matiz m\u00e1is casta\u00f1o c\u00f3 resto das plumas das \u00e1s. Cando est\u00e1n pousados a cola, longa e gallada, \u00e9 ben visible. O bico, de base ancha, mide uns 5 ou 6\u00a0cm. e \u00e9 de cor branca agrisada coa punta gris escura. O iris dos ollos dos adultos, que de lonxe semella branco, \u00e9 de cor crema. Os dedos son grises claros, coas unllas algo m\u00e1is escuras.\nAs femias son, de media, algo m\u00e1is pequenas e lixeiras c\u00f3s machos, a\u00ednda que este dato \u00e9 pouco significativo para identificalas en condici\u00f3ns de liberdade. O signo distintivo entre os sexos m\u00e1is evidente \u00e9 a \u00e1rea de coloraci\u00f3n vermella da cabeza, que nos machos abrangue dende a base do bico ata case a caluga e nas femias vai da parte posterior da cabeza ata \u00f3 comezo da caluga. As plumas das femias son algo m\u00e1is mates c\u00e1s dos machos.\nOs exemplares novos son m\u00e1is claros: en especial as plumas rectrices son m\u00e1is axi\u00f1a grises acasta\u00f1adas c\u00e1 negras. O bico dos xoves \u00e9 da cor do marfil e o iris ocular negro. A \u00e1rea vermella da cabeza cobre aproximadamente a mesma \u00e1rea c\u00e1 dos adultos, pero ten unha cor m\u00e1is mate. Os petos negros novos cambian \u00e1 plumaxe adulta \u00e1 fin do seu primeiro ano de vida.\nVoz e sons.\nOs petos negros son aves ruidosas, a\u00ednda que as diferenzas de actividade sonora entre os diferentes exemplares son significativas. Os dous sons vocais m\u00e1is habituais son un berro que emiten cando voan e unha especie de queixume que usan habitualmente para marca-lo territorio ou indicar a s\u00faa presenza. \u00c1mbolos dous berros poden escoitarse durante todo o ano coa excepci\u00f3n da \u00e9poca final da incubaci\u00f3n e durante a cr\u00eda dos polos e \u00f3ense ata case un quil\u00f3metro de distancia, ou m\u00e1is se as condici\u00f3ns clim\u00e1ticas son boas. O berro territorial util\u00edzano tam\u00e9n cando se senten molestados, e, cando est\u00e1n moi excitados, rep\u00edteno en intervalos de poucos segundos. Variaci\u00f3ns do mesmo son emitidas en situaci\u00f3ns de conflito e unha estrofa especial, alta e de son met\u00e1lico, que serve para a atracci\u00f3n sexual e a marca territorial d\u00e9ixase o\u00edr s\u00f3 na \u00e9poca reprodutora. Ademais destes sons, \u00e1mbolos dous sexos dispo\u00f1en dunha serie de berros baixos, alg\u00fans deles guturais, que emiten en momentos de gran excitaci\u00f3n sexual.\nO ru\u00eddo que producen cando petan co bico na madeira serve tam\u00e9n para as funci\u00f3ns de marcaxe do territorio e de establecer e reafirmar as relaci\u00f3ns. O batido ten unha frecuencia aproximada de 17 golpes por segundo en series de ata 60 golpes. Estes sons son producidos polos dous sexos, por ben que as femias os producen m\u00e1is \u00f3 raro e en series m\u00e1is curtas e lentas.\nExemplo de sons producidos polo peto negro.\nDistribuci\u00f3n.\nViven en case todo o norte e centro do Pale\u00e1rtico, faltando en Islandia e as illas Brit\u00e1nicas. A s\u00faa \u00e1rea de cr\u00eda comeza no suroeste de Europa, en illas de poboaci\u00f3n nas zonas monta\u00f1osas do norte de Espa\u00f1a, contin\u00faa por boa parte de Francia, e o centro e leste do continente, seguindo pola taiga boreal ata Kamchatka, e as illas de Sakhal\u00edn, Hokkaido e o norte da de Honshu. No norte de Europa aparecen en Dinamarca, boa parte de Noruega, Suecia, Finlandia e nas Rep\u00fablicas B\u00e1lticas. En Escandinavia as s\u00faas poboaci\u00f3ns chegan \u00f3 C\u00edrculo Polar \u00c1rtico. No sur e Sueste de Europa aparecen nos Balc\u00e1ns, na fronteira norte de Italia e nunha pequena \u00e1rea illada no suroeste deste estado. Non cr\u00eda actualmente en ningunha illa mediterr\u00e1nea coa excepci\u00f3n da de Cefalonia, e en Asia Menor cr\u00edan s\u00f3 na monta\u00f1as P\u00f3nticas. Son m\u00e1is com\u00fans no C\u00e1ucaso, Transcaucasia e nas costas iranianos do mar Caspio. No leste de Asia cr\u00edan ata \u00e1 provincia setentrional chinesa de Shanxi, e acadan polo leste o norte de Corea do Sur. Poboaci\u00f3ns illadas da variedade \"D. m. khamensis\" cr\u00edan no oeste da cordilleira de Kunlun, no nordeste do T\u00edbet e no noroeste do Sichuan.\nEscollen para criar tanto bosque alpinos coma bosques de zona baixas. En Centroeuropa, por exemplo, localiz\u00e1ronse ni\u00f1os de peto negro a m\u00e1is de 2200 metros de altura sobre o nivel do mar no cant\u00f3n su\u00edzo de Graub\u00fcnden , aves da subespecie nominativa cr\u00edan nos montes Altai por riba dos 3500 m. e as da variedade \"D. m. khamensis\" foron observadas por riba dos 4000..\nDesprazamentos.\nOs petos negros adultos son moi fieis o seu territorio e mesmo os que viven m\u00e1is \u00f3 norte tentan resistir nel durante os invernos m\u00e1is duros. S\u00f3 en casos de moita falta de alimentos se deciden a facer viaxes de pouca distancia. Non est\u00e1 claro se estes movementos son regulares nas zonas m\u00e1is setentrionais da s\u00faa distribuci\u00f3n. Mesmo as aves novas que deixan a familia non adoitan desprazarse a m\u00e1is de 50\u00a0km do seu lugar de nacemento, a\u00ednda que, se non se dan as condici\u00f3ns axeitadas para crear o propio territorio, poden facer viaxes de case 500 ou, ocasionalmente, 1.000\u00a0km .\nH\u00e1bitat.\nSon aves moi adaptables, o que lles permite criar con \u00e9xito en h\u00e1bitats moi variados. Se cadra o lugar ideal para a especie son os bosques submontanos centroeuropeos. de faias con alg\u00fans abetos espallados. Nestes e nos bosques mixtos de pi\u00f1eiro e carballo danse as concentraci\u00f3ns meirandes de exemplares. Densidades menores at\u00f3pense en case calquera tipo de bosque, sempre que haxa unha certa cantidade de con\u00edferas, e de \u00e1rbores altas, illadas e de casca lisa, que lles faciliten a perforaci\u00f3n de ni\u00f1os e refuxios, as\u00ed como unha cantidade suficiente de alimentos. O bi\u00f3topo axeitado debe ofrecer tam\u00e9n \u00e1rbores mortas ou ca\u00eddas, pero ad\u00e1ptanse tam\u00e9n a vivir en plantaci\u00f3ns de \u00e1rbores. A mi\u00fado cr\u00edan en \u00e1reas de pouco tama\u00f1o e moi fragmentadas, pero g\u00fastanlles tam\u00e9n os bosques grandes. Se son tolerados poden vivir preto de zonas habitadas, ocasionalmente mesmo en parques.\nA estrutura exacta e a idade dos bosques non parecen ter unha importancia decisiva \u00e1 hora de escoller un territorio: en Noruega na zona da taiga prefiren os bosques de p\u00edceas e \u00e1lamos, a mi\u00fado nas beiras de r\u00edos ou de claros. No B\u00e1ltico son habitantes de pi\u00f1eirais mestos e en Hungr\u00eda, Espa\u00f1a e Francia viven en bosque mixtos de faias nos que haxa algunhas con\u00edferas. En Francia aparecen mesmo en bosques caducifolios puros.\nAs densidades de poboaci\u00f3n son moi variables. En condici\u00f3ns \u00f3ptimas os territorios poden ter menos de 100 hect\u00e1reas. As\u00ed, nos bosques caducifolios case naturais de Spreewald, no Land alem\u00e1n de Brandeburgo, cont\u00e1ronse 1,3 territorios por cada 100 Ha. En xeral, por\u00e9n, os territorios son moito m\u00e1is grandes, dunhas 400 Ha. de media na Europa central e de ata m\u00e1is de 1000 en \u00e1reas menos xeitosas.\nSistem\u00e1tica.\nO x\u00e9nero \"Dryocopus\" engloba segundo as clasificaci\u00f3ns actuais sete especies de petos de tama\u00f1o grande ou moi grande, de plumaxe negra ou branca e negra. M\u00e1is destas especies te\u00f1en tam\u00e9n as plumas da parte superior da cabeza vermellas. Tres delas viven principalmente na rexi\u00f3n neotr\u00f3pica, d\u00faas na paleotr\u00f3pica , unha na ne\u00e1rtica e outra, o peto negro, na pale\u00e1rtica .\nA forma nominativa do peto negro \"Dryocopus martius martius\", aparece en case toda a \u00e1rea de distribuci\u00f3n da especie, a outra subespecie, \"D. m. khamensis\", pouco diferenciada, vive illada na rexi\u00f3n do leste de Kunlun Shan e nas zonas exteriores do leste do T\u00edbet.\nC\u00edtase ocasionalmente unha terceira subespecie, \"D. m. pinetorum\", distribu\u00edda principalmente por Europa, pero non universalmente reco\u00f1ecida.\nAlimentaci\u00f3n.\nA base da alimentaci\u00f3n dos petos negros son os insectos, principalmente as formigas. O volume de alimento vexetal na s\u00faa dieta, principalmente froitas, bagas e sementes de con\u00edferas, \u00e9 pouco significativa. As presas m\u00e1is habituais dos petos negros son os insectos de tama\u00f1o meirande coma imagos, larvas e pupas de formigas dos x\u00e9neros \"Camponotus\" , \"Formica\" , \"Lasius\" e \"Myrmica\". A presenza de formigas na s\u00faa dieta pode chegar, con variaci\u00f3ns anuais, ata m\u00e1is do 90% do total. As formigas, singularmente as do x\u00e9nero \"Camponotus\", son tam\u00e9n a base da alimentaci\u00f3n dos polos. Diversos tipos de escaravellos forman tam\u00e9n unha parte significativa da s\u00faa alimentaci\u00f3n. E outras especies de insectos coma a av\u00e9spora \"Urocerus gigas\" poden ser presas habituais cando abundan moito. Raras veces se atopan restos de d\u00edpteros, bolboretas, ara\u00f1as ou pequenos caracois nos exames alimenticios feitas a exemplares da especie. Excepcionalmente capturan vertebrados, coma trit\u00f3ns, polo se ovos doutras aves.\nObtenci\u00f3n da comida.\n Capturan as formigas que viven nas \u00e1rbores abrindo os seus ni\u00f1os e cami\u00f1os de paso con fortes golpes do bico na madeira. O resultado desta actividade cazadora adoitan ser sucos alongados, a mi\u00fado en \u00e1ngulo recto, que poden ser moi fondos. Levantan tam\u00e9n anacos grandes de casca para extrae-los insectos que viven debaixo. A finais do outono e no inverno atacan sobre todo os ni\u00f1os de formigas do x\u00e9nero \"Formica\", nos que se poden concentrar \u00e1s veces diversos exemplares de peto negro, e, ocasionalmente, mesmo exemplares de peto verde ou peto cincento. Para chegar \u00f3s ni\u00f1os poden atravesar grosos de neve de ata preto dun metro..\nConduta.\nActividade, descanso e desprazamentos.\nComa t\u00f3dolos petos son aves di\u00farnas. As s\u00faas horas activas coinciden en xeral coas horas de sol. As femias adoitan comezar a xornada activa algo m\u00e1is tarde c\u00f3s machos. As horas de m\u00e1is actividades conc\u00e9ntranse nas primeiras horas da ma\u00f1\u00e1 e \u00faltimas de tarde. Entre estes momentos fan, fora da \u00e9poca reprodutora, unha pausa longa para descansar. Aproveitan tam\u00e9n as primeiras horas da ma\u00f1a tam\u00e9n para as actividades de cortexo e sexuais e para as fases m\u00e1is intensas de construci\u00f3n ou adaptaci\u00f3n dos furados para face-lo ni\u00f1o. Os petos negros dormen nos mesmos ocos que utilizan para po\u00f1e-los ovos na \u00e9poca de cr\u00eda, buratos que utilizan mesmo polo d\u00eda se o clima \u00e9 desfavorable.\nMalia o aspecto aparentemente pesado do seu voo, son voadores h\u00e1biles, r\u00e1pidos e resistentes, que ousan sobrevoar extensi\u00f3ns amplas de auga, como proba a s\u00faa presenza en moitas illas do B\u00e1ltico. O voo \u00e9 m\u00e1is axi\u00f1a recto, describindo un arco s\u00f3 cando se achegan no punto de destino. O ru\u00eddo das \u00e1s pode escoitarse, sobre todo cando fan xiros, ata a 30 metros de distancia O seu tama\u00f1o non lles quita de ser h\u00e1biles dabondo como para fuxir facendo cambios bruscos de direcci\u00f3n de inimigos que os ataquen no aire.\nAgatu\u00f1an polos troncos coas patas separadas, ascendendo en li\u00f1a recta. Nas polas, cami\u00f1an pola parte superior. As raras veces que cami\u00f1an polo chan fano de xeito algo torpe, choutando coas d\u00faas patas se atopan pequenos obst\u00e1culos, e voando para evitar os meirandes.\nConduta territorial.\nComo no caso doutros petos, os l\u00edmites dos territorios dos petos negros non est\u00e1n ben definidos, e os territorios de caza veci\u00f1os poden solaparse de xeito amplo sen que xurdan problemas entre os propietarios. Machos e femias ocupan territorios distintos fora da \u00e9poca de cr\u00eda. Os encontros ocasionais non provocan agresi\u00f3ns e os recursos alimenticios abundantes poden ser compartidos. Durante \u00e1 \u00e9poca de cortexo e cr\u00eda, a \u00e1rea inmediata \u00f3 ni\u00f1o, as zonas de m\u00e1is dispo\u00f1ibilidade de alimentos e as \u00e1rbores usadas para facer sinais ac\u00fasticos batendo co peteiro, son defendidos fronte a outros conx\u00e9neres e mesmo \u00e1s veces fronte a outras especies de petos. Nestas \u00e1reas os petos negros invasores son recibidos cun repertorio amplo de xestos, berros e demostraci\u00f3ns ameazantes, que son m\u00e1is intensos cando unha femia localiza un intruso tam\u00e9n feminino, ou un macho un do seu mesmo sexo. As loitas entre rivais seguen un ritual estrito, e o seu elemento principal son subidas espirais polos trocos acompa\u00f1adas de ataques finxidos e xestos coa cabeza, amosando sempre a marca vermella cara \u00f3 rival. En casos extremos p\u00f3dese chegar \u00f3 enfrontamento f\u00edsico.\nMalia o seu talle grande, os petos negros non son moi agresivos \u00e1 hora de defende-los seus furados de cr\u00eda e se son molestados continuamente poden cede-los mesmo a aves menos grandes e fortes. Algunhas aves coma o moucho de Tengmalm aproveitan frecuentemente os furados dos petos negros para p\u00f3r os seus ovos. S\u00f3 durante a posta, a incubaci\u00f3n e a cr\u00eda os ocos son defendidos con m\u00e1is intensidade e \u00e9xito.\nPara fuxiren de inimigos voadores coma o azor adoitan ficar quietos e moi pegados \u00e1s polas. Os individuos adultos que est\u00e1n f\u00f3ra do seu tobo foxen de carn\u00edvoros coma a marta voando.\nReproduci\u00f3n.\nCortexo e formaci\u00f3n das parellas.\nOs petos negros maduran sexualmente \u00f3 ano de idade. Forman parellas estacionais, malia que a repetici\u00f3n das parellas doa no anterior \u00e9 frecuente, polo que se cadra se mant\u00e9n alg\u00fan tipo de vencello entre algunhas parellas fora da estaci\u00f3n de cr\u00eda.. Os territorios de cr\u00eda son marcados con berros e batendo co bico principalmente no outono serodio, malia que as cerimonias nupciais non comezan polo menos ata finais de xaneiro, fac\u00e9ndoo en xeral en marzo. A construci\u00f3n conxunta do furado do ni\u00f1o constit\u00fae o elemento de uni\u00f3n m\u00e1is importante. As c\u00f3pulas que te\u00f1en lugar mentes preparan o ni\u00f1o son o elemento que marca a definitiva formaci\u00f3n das parellas.\nO ni\u00f1o.\nOs petos negros escollen para face-lo ni\u00f1o, polo menos en Centroeuropa, lugares situados de xeito que lles fagan posible ter unha voa vista dos arredores e un punto de engalaxe xeitoso. Ademais de nas faias, que son preferidas sempre que as poden atopar, fan os ni\u00f1os en moitas especies de \u00e1rbores inclu\u00edndo abetos, pi\u00f1eiros, carballos, \u00e1lamos, freixos e ameneiros. Os furados dos ni\u00f1os est\u00e1n situados habitualmente entre 10 e 20 m de altura, moi poucas veces por debaixo dos cinco metros. Para escoller a \u00e1rbore axeitada te\u00f1en importancia a idade desta e o groso do tronco \u00e1 altura do ni\u00f1o, que non adoita ser menor de 40\u00a0cm. Os m\u00e1is dos buratos son preparado sen marzo e abril. En xeral perfora nun ni\u00f1o novo cada ano, pero \u00e1s veces poden aproveitar furados xa existentes. Os furados son m\u00e1is altos que anchos coa parte inferior inclinada para permitir a sa\u00edda da auga da choiva. Aproveitan a mi\u00fado puntos febles das \u00e1rbores para face-la construci\u00f3n. A boca do ni\u00f1o mide uns 12,8\u00d78,6\u00a0cm cun fondo de entre 30 e case 60\u00a0cm. A amplitude media interior \u00e9 duns 25\u00a0cm. Os furados m\u00e1is axeitados son usados moitos anos, sendo en xeral cada vez m\u00e1is fondos. Os dous sexos colaboran na construci\u00f3n do burato, pero os machos parecen se-los principais encargados de prepara-la parte interior. A perforaci\u00f3n completa leva unhas catro semanas, pero a mi\u00fado comezan o traballo e fan unha parada ata que a madeira podreceu dabondo como para facilita-lo traballo. Se por algunha causa perden un furado poden preparar un de substituci\u00f3n en menos de 10 d\u00edas.\nIncubaci\u00f3n e cr\u00eda.\nFan unha posta \u00f3 ano. En Centroeuropa o momento m\u00e1is intenso da cr\u00eda \u00e9 a mediados de abril, pero as molestias causadas mentres est\u00e1n no ni\u00f1o fan que se poidan atrasa-la posta que se poidan atopar ni\u00f1os con ovos a primeiros de xu\u00f1o. A perda de ovos ou ni\u00f1os pode dar lugar a unha posta de substituci\u00f3n, en xeral m\u00e1is pequena, polo que mesmo en agosto poden verse en ocasi\u00f3ns adultos embicadando \u00f3s fillos.\nPo\u00f1en entre 2 e 6 ovos de aspecto de porcelana e cor branca, que miden de media 35 \u00d7 26\u00a0mm. e pesa nuns 13 gramos. Os ovos son sorprendentemente pequenos sen relaci\u00f3n \u00f3 tama\u00f1o da ave.Entre a posta de cada un dos ovos pasa un d\u00eda, dous como moito es \u00f3 comeza na chocar cando aposta est\u00e1 completa. Os polos rompe na casca con bastante separaci\u00f3n (dun a tres d\u00edas) uns dos outros, o que provoca diferenzas de desenvolvemento evidentes. A incubaci\u00f3n dura uns 13 d\u00edas, rold\u00e1ndose os dous sexos, a\u00ednda que os machos adoitan ocuparse das horas nocturnas. Durante os primeiros oito d\u00edas de vida os piti\u00f1os son alimentados constantemente a intervalos curtos, principalmente con formigas e larvas de formiga. A partir dos 17 d\u00edas de vida os polos saen \u00e1 boca do ni\u00f1o para recibi-la comida. O tempo de estanza no ni\u00f1o \u00e9 variable e vai dos 25 \u00f3s 31 d\u00edas. Cando comezan a voar os polos a familia div\u00eddese habitualmente en dous grupos, cada un \u00f3 cargo dun adulto. Os petos negros novos pasan a\u00ednda un per\u00edodo de, en xeral, catro ou cinco semanas cos adultos..S\u00e1bese pouco das relaci\u00f3ns entre as d\u00faas partes da familia nesa \u00e9poca. Os petos negros te\u00f1en taxas altas de \u00e9xito reprodutor, con perdas que se sit\u00faan segundo varios estudos por debaixo do 15%.\nA separaci\u00f3n das familias non causa habitualmente grandes desprazamentos, pero en ocasi\u00f3ns alg\u00fans petos xoves fan viaxes de m\u00e1is de 100\u00a0km.\nIdade e causas da morte.\nNon se co\u00f1ece a idade media que poden alcanzar os petos negros na natureza, Unha femia anelada no seu primeiro ano de vida foi recuperada 12 anos m\u00e1is tarde e t\u00ed\u00f1ase reproducido na derradeira estaci\u00f3n de cr\u00eda. As mortes prematuras e as perdas de ni\u00f1os ou ni\u00f1adas son causadas en xeral por depredadores como o azor, os falc\u00f3ns peregrinos e os bufos. Moitos petos novos morren por accidentes diversos ou de fame durante o seu primeiro inverno de vida. Os invernos de moita neve, que impide \u00f3s petos negros o acceso f\u00e1cil \u00f3 alimento son cr\u00edticos para a especie. Non \u00e9 raro que morran por causas derivadas da conxelaci\u00f3n en invernos moi fr\u00edos.\nUsuarios dos furados do peto negro.\nEn Europa cont\u00e1ronse ata 50 especies animais que utilizan os ni\u00f1os abandonados de peto negro ou expulsan os petos para aproveitalos. Entre elas hai morcegos, estorni\u00f1os, pombas, varias especies de aves de rapina nocturnas, algunhas anseriformes, esqu\u00edos e martas. Os buratos son usados como refuxio ou para criar. Abellas, av\u00e9sporas e abell\u00f3ns son tam\u00e9n habitantes ocasionais dos ocos dos petos. Alg\u00fans c\u00f3rvidos, as martas e as avelaionas poden botar fora os petos para ocupa-los seus ni\u00f1os.\nA importancia dos petos negros para outras especies p\u00faxose de manifesto nun estudo levado acabo na illa b\u00e1ltica de Bornholms. En 1966 reproduciuse nela a primeira parella de petos. Contra mediados dos anos 1980 cont\u00e1banse 36 parellas e algunhas aves non reprodutoras. Neses 20 anos constru\u00edronse case 2000 furados, aumentaron significativamente as poboaci\u00f3ns de gralla pequena \"(Corvus monedula)\" , e instal\u00e1ronse na illas as pombas das fragas \"(Columba oenas)\", e os mouchos de Tengmalm.\nSituaci\u00f3n da especie.\nA substituci\u00f3n en moitas partes de Europa a finais do s\u00e9culo 19 de zonas de bosque baixo por bosque m\u00e1is alto, singularmente plantaci\u00f3ns de con\u00edferas, provocou a expansi\u00f3n da zona de cr\u00eda da especie por unha ampla \u00e1rea do continente, inclu\u00edndo zonas de terras baixas. Contra 1920 os petos negros colonizaran boa parte do norte de Alema\u00f1a, B\u00e9lxica, os Pa\u00edses Baixos, e o leste de Austria. Nos anos 1960 ocupaban boa parte de Francia onde a expansi\u00f3n contin\u00faa. Est\u00e1n a establecerse en Dinamarca e nas chaira h\u00fangara.. Desde 1980 aumentou tam\u00e9n a s\u00faa \u00e1rea de distribuci\u00f3n en Su\u00edza. En Suecia \u00e9 a \u00fanica especie de peto que non se viu afectada pola transformaci\u00f3n dos bosques en explotaci\u00f3ns forestais.\nA situaci\u00f3n actual en Europa \u00e9 de estabilidade ou de lixeiro aumento. Calc\u00falase que no continente hai entre 740.000 e 1,4 mill\u00f3ns de parellas reprodutoras.\nReferencias culturais.\nComo indica o seu nome espec\u00edfico \"martius\", o peto negro estaba asociado con Marte, o deus romano da guerra. Un peto, se cadra o peto negro, est\u00e1 presente na lenda da fundaci\u00f3n de Roma, colaborando coa loba capitolina na alimentaci\u00f3n de R\u00f3mulo e Remo. Na antiga Grecia os seus berros e voos serv\u00edan de or\u00e1culo. Probablemente atribu\u00edanselle tam\u00e9n nalgunhas ocasi\u00f3ns caracter\u00edsticas de ave de mal agoiro., como amosa un texto de Horacio: \"eque nec laevus vetat ire picus\u201d ( que ning\u00fan peto \u00e1 t\u00faa esquerda che dificulte a viaxe). Nalgunhas tribos xerm\u00e1nicas era a ave asociada a Thor, o deus do trono. Entre alg\u00fans pobos de Siberia consid\u00e9rase curativo o seu sangue e os ainus de Hokkaido vener\u00e1bano coma \u00e1 un deus.\nO nome cient\u00edfico do x\u00e9nero, \"Dryocopus\", procede do xenitivo do substantivo grego \"\u03b4\u03c1\u03bd\u03c2\" (\"faia\") e do verbo \"\u03ba\u03cc\u03c0\u03bf\u03c2\" (\"bater, petar\"), e poder\u00eda traducirse por: \"o que peta nas faias\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:P\u00edcidos]]\n[[Categor\u00eda:Aves de Eurasia]]"}
{"id": "71580", "revid": "27249", "url": "https://gl.wikipedia.org/wiki?curid=71580", "title": "Rexi\u00f3n pale\u00e1rtica", "text": "O termo rexi\u00f3n pale\u00e1rtica, ou pale\u00e1rtico, identifica, dentro da bioxeograf\u00eda, unha das oito ecozonas nas que se divide a Terra. A rexi\u00f3n pale\u00e1rtica engloba as \u00e1reas terrestres de Europa, o norte de \u00c1frica ata \u00e1 beira sur do S\u00e1hara e Asia ata \u00f3 norte do Himalaia, deixando fora s pen\u00ednsula India e o sur da de Arabia.\nA rexi\u00f3n Pale\u00e1rtica ten a s\u00faa orixe no per\u00edodo Pale\u00f3xeno (antes chamado per\u00edodo Terciario), cando se desenvolveron na zona novas formaci\u00f3ns de plantas e novas especies de animais.\nCo Ne\u00e1rtico (a biozona constitu\u00edda por Groenlandia e Norteam\u00e9rica ata \u00f3 norte de M\u00e9xico forma a rexi\u00f3n Hol\u00e1rtica. Os l\u00edmites exactos destas rexi\u00f3ns son discutidos: Groenlandia pode ser inclu\u00edda tanto no Pale\u00e1rtico como no Ne\u00e1rtico e os l\u00edmites exactos do Pale\u00e1rtico no Himalaia, na s\u00faa fronteira coa rexi\u00f3n oriental son pouco definidos como amosan os cambios nas formaci\u00f3ns vexetais que se atopan nas zonas fronteirizas."}
{"id": "71581", "revid": "1057", "url": "https://gl.wikipedia.org/wiki?curid=71581", "title": "Rexi\u00f3n Pale\u00e1rtica", "text": ""}
{"id": "71584", "revid": "111586", "url": "https://gl.wikipedia.org/wiki?curid=71584", "title": "Susana Germade", "text": "Susana Germade, nada o 6 de decembro de 1977, \u00e9 unha cantante galega.\nTraxectoria.\nEstudou tres anos de teor\u00eda musical e guitarra no Conservatorio da Coru\u00f1a. Marchou a Chile aos 18 anos, estudou xornalismo as\u00ed como t\u00e9cnica vocal e interpretaci\u00f3n. Iniciou a s\u00faa carreira musical de forma profesional cantando en distintos locais de Santiago de Chile, e cantando fados nun restaurante portugu\u00e9s. En 1999 gravou un disco promocional con outros artistas mozos, o que lle permitiu participar nunha xira polo pa\u00eds.\nChegada \u00e1 Pen\u00ednsula.\nMarchou a Espa\u00f1a en 2001 e estudou m\u00fasica moderna en Barcelona. Publicou o seu primeiro disco en 2004 titulado coma o seu nome \"Susana Germade\", onde incl\u00fae fados, boleros e canci\u00f3ns populares de autores tan diversos como Am\u00e1lia Rodrigues, Caetano Veloso, Joan Manuel Serrat, Maria Beth\u00e2nia, Silvio Rodr\u00edguez, Chico Buarque, Carlos Cano, Chico C\u00e9sar, Tom Jobim ou Violeta Parra, interpretadas en portugu\u00e9s, espa\u00f1ol e galego. En 2007 comezou a xira \"Todo isto \u00e9 fado\"."}
{"id": "71585", "revid": "1131", "url": "https://gl.wikipedia.org/wiki?curid=71585", "title": "Universidade Chulalongkorn", "text": "A Universidade Chulalongkorn \u00e9 o m\u00e1is antigo centro universitario de Tailandia. Disp\u00f3n de dezaoito facultades e gran n\u00famero de institutos e escolas. A s\u00faa denominaci\u00f3n rende homenaxe ao rei Chulalongkorn e foi establecida polo seu fillo e sucesor, o rei Vajiravudh, en 1917, ao unir as Escolas Reais e o Colexio de Medicamento.\nO campus ocupa unha grande \u00e1rea da capital, Bangkok, pr\u00f3xima \u00e1 zona comercial do Siam Square. O s\u00edmbolo da universidade est\u00e1 tomado da insignia real Phra Kiao. Tradicionalmente os diplomas nas gradaci\u00f3ns eran entregados polo propio Rei de Tailandia, a\u00ednda que o monarca Bhumibol Adulyadej delegou ditas facultades en membros da Familia Real Tailandesa.\nDurante os anos 1973 a 1977, a Princesa Maha Chakri Sirindhorn formouse e gradu\u00f3 nesta universidade, sendo o primeiro membro da Familia Real que o fac\u00eda. Ata esa data, os monarcas e pr\u00edncipes cursaban os seus estudos no estranxeiro."}
{"id": "71589", "revid": "23204", "url": "https://gl.wikipedia.org/wiki?curid=71589", "title": "Breinigerberg", "text": "Breinigerberg \u00e9 unha cidade de Alema\u00f1a no Estado Federal de Renania do Norte-Westfalia."}
{"id": "71606", "revid": "1235", "url": "https://gl.wikipedia.org/wiki?curid=71606", "title": "Gran Premio de Bahrein", "text": ""}
{"id": "71614", "revid": "736", "url": "https://gl.wikipedia.org/wiki?curid=71614", "title": "O C\u00f3digo Da Vinci", "text": ""}
{"id": "71615", "revid": "56817", "url": "https://gl.wikipedia.org/wiki?curid=71615", "title": "-58", "text": "Mortes.\nOutros.\nHistoria ano a ano"}
{"id": "71616", "revid": "56817", "url": "https://gl.wikipedia.org/wiki?curid=71616", "title": "-57", "text": "Mortes.\nOutros.\nHistoria ano a ano"}
{"id": "71617", "revid": "56817", "url": "https://gl.wikipedia.org/wiki?curid=71617", "title": "-59", "text": "Mortes.\nOutros.\nHistoria ano a ano"}
{"id": "71618", "revid": "1576", "url": "https://gl.wikipedia.org/wiki?curid=71618", "title": "Gallaecian metal compilation", "text": "O Gallaecian metal compilation \u00e9 un CD duplo lanzado no ano 2006 por Falcatruada. Re\u00fane a 26 grupos do panorama musical galego de diversos estilos (Hard-Rock, Metal, Heavy, Gothic, Black...).\nCaracter\u00edsticas.\nA idea xordeu en foros de internet, onde membros de diversas bandas falaban das poucas posibilidades de promoci\u00f3n. Ademais dos cd's, fix\u00e9ronse concertos e a creaci\u00f3n dunha p\u00e1xina web.\nO libreto do disco, dese\u00f1ado por Mikel Ant\u00fanez, v\u00e9n cun texto de Donato Rouco e agradecementos por parte de Carlos Cotelo. Incl\u00fae ademais fotograf\u00edas, formaci\u00f3n e discograf\u00eda das bandas partcipantes."}
{"id": "71620", "revid": "1131", "url": "https://gl.wikipedia.org/wiki?curid=71620", "title": "-56", "text": "Mortes.\nOutros.\nHistoria ano a ano"}
{"id": "71621", "revid": "56817", "url": "https://gl.wikipedia.org/wiki?curid=71621", "title": "-55", "text": "Mortes.\nOutros.\nHistoria ano a ano"}
{"id": "71622", "revid": "865", "url": "https://gl.wikipedia.org/wiki?curid=71622", "title": "Uni\u00f3n Brav\u00fa", "text": "Uni\u00f3n Brav\u00fa \u00e9 un CD lanzado no ano 1996 por Edici\u00f3ns do Cumio. Re\u00fane a 12 grupos do panorama musical galego da \u00e9poca, de diversos estilos musicais pero co eixo com\u00fan do brav\u00fa. A produci\u00f3n executiva correu a cargo dos Diplom\u00e1ticos de Monte-Alto.\nO libreto do disco v\u00e9n cun texto de Manuel Rivas."}
{"id": "71623", "revid": "23204", "url": "https://gl.wikipedia.org/wiki?curid=71623", "title": "Selecci\u00f3n Xa!", "text": "Selecci\u00f3n Xa! \u00e9 un CD lanzado en 1997 por edici\u00f3ns Xerais e Cormor\u00e1n Produci\u00f3ns. Distribu\u00eddo co primeiro n\u00famero da revista \"Brav\u00fa\" , ten 9 temas de diversos grupos. O libreto, dese\u00f1ado por Mar\u00eda Luaces, incl\u00fae fotos das gravaci\u00f3ns e as letras dos temas.\nFeito co prop\u00f3sito de reivindicar unha selecci\u00f3n nacional galega, no disco colaboran futbolistas de primeira li\u00f1a da \u00e9poca, como eran Fran e Jos\u00e9 Ram\u00f3n do D\u00e9por, M\u00edchel Salgado do Celta e Nacho do Compostela."}
{"id": "71624", "revid": "23204", "url": "https://gl.wikipedia.org/wiki?curid=71624", "title": "-54", "text": "Outros.\nHistoria ano a ano"}
{"id": "71627", "revid": "408", "url": "https://gl.wikipedia.org/wiki?curid=71627", "title": "Mosteiro de San Clodio", "text": ""}
{"id": "71629", "revid": "5863", "url": "https://gl.wikipedia.org/wiki?curid=71629", "title": "Mauregato", "text": "Mauregato, finado en Pravia no ano 789, foi \"princeps\" (t\u00edtulo similar ao de rei ou gobernante) de parte da Galicia altomedieval entre os anos 783 e 789. As cr\u00f3nicas \u00e1rabes medievais denom\u00ednano rei de Galicia.\nTraxectoria.\nPola etimolox\u00eda do seu nome, alg\u00fans autores cren que era fillo bastardo do rei Afonso I e dunha muller de crenzas musulm\u00e1s. Logo da morte do rei Silo, no 783, foi electo sucesor o a\u00ednda mozo Afonso (o futuro Afonso II), que protex\u00eda a ra\u00ed\u00f1a Adosinda, vi\u00fava de Silo. Mais Mauregato, apoiado por unha parte da nobreza, organizou unha forte oposici\u00f3n que callou no retiro de Afonso para \u00c1lava.\nMauregato tomou posesi\u00f3n do trono, sendo coroado novo rei. O seu enfrontamento co rei Afonso II levou a unha posterior difamaci\u00f3n sobre el e o seu reinado:\nO Adopcionismo.\nAs fontes hist\u00f3ricas apenas informan sobre o seu reinado. O acontecemento m\u00e1is salient\u00e1bel estivo constitu\u00eddo polas disputas orixinadas polo espallamento da doutrina adopcionista, que sosti\u00f1a nesta altura o bispo de Toledo, Elipando. A ortodoxia foi defendida polo monxe Beato, residente nun mosteiro do val de Li\u00e9bana, na actual Cantabria. O problema levar\u00eda \u00e1 intervenci\u00f3n do clero carolinxio, en anos posteriores xa ao reinado de Mauregato.\nO tributo das cen doncelas.\nSegundo algunhas fontes, vencelladas con Afonso III, Mauregato ter\u00eda conseguido o trono merc\u00e9 \u00f3 apoio que recibiu do emir de Al-Andalus, Abd ar-Rahman I, a cambio dun tributo anual, a render en C\u00f3rdoba, e consistente en 100 mozas. Este feito, lendario, \u00e9 co\u00f1ecido como o \"tributo das cen doncelas\", e cuxo pago se ter\u00eda conservado at\u00e9 o ano 844. Neste ano a suposta batalla de Clavijo, tam\u00e9n lendaria, ga\u00f1ada polo rei Ramiro I, sobre o emir Abd ar-Rahman II, na que mesmo ser\u00eda decisiva a milagreira intervenci\u00f3n do ap\u00f3stolo Santiago, liberar\u00eda o reino de tan vergonzosa carga.\nConsonte as mesmas fontes (nas cales Mauregato \u00e9 presentado como unha personalidade negativa), a aristocracia palatina, desconforme con este ignominioso tributo, acabar\u00eda por asasinar o monarca.\nMauregato morreu (talvez de morte natural) no ano 789, suced\u00e9ndoo Bermudo o Monxe.\nDescendencia.\nMauregato, no que se co\u00f1ece, non tivo descendencia."}
{"id": "71630", "revid": "624", "url": "https://gl.wikipedia.org/wiki?curid=71630", "title": "Caio Xulio C\u00e9sar", "text": ""}
{"id": "71631", "revid": "1131", "url": "https://gl.wikipedia.org/wiki?curid=71631", "title": "Pravia", "text": "Pravia \u00e9 un concello do centro de Asturias. Linda ao norte con Cudillero e con Muros, polo leste con Candamu e Sotu'l Barcu, polo oeste con Cuideru e mais Salas e ao sur con Candamu e mais Salas. Ten unha \u00e1rea de 103 km\u00b2 e unha poboaci\u00f3n de 7.936 hab (2021).\nTop\u00f3nimo.\nA maior\u00eda das teses sostidas polos eruditos locais son forzadas e, \u00e1s veces, fantasiosas. A m\u00e1is racional \u00e9 a que sost\u00e9n unha orixe, como moitas outras, nun antrop\u00f3nimo dun posesor tardorromano ou alto medieval. Neste caso, tratar\u00edase dun \"Pravius\", que est\u00e1 ben testemu\u00f1ado, de onde se orixinar\u00eda unha *(villa) *Pravia."}
{"id": "71632", "revid": "624", "url": "https://gl.wikipedia.org/wiki?curid=71632", "title": "Flavio Augusto Honorio", "text": ""}
{"id": "71633", "revid": "89787", "url": "https://gl.wikipedia.org/wiki?curid=71633", "title": "Galiza a Jos\u00e9 Afonso", "text": "Galiza a Jos\u00e9 Afonso foi o t\u00edtulo dun concerto homenaxe celebrado en honra do cantautor portugu\u00e9s Jos\u00e9 Afonso, o 31 de agosto de 1985 no parque de Castrelos, en Vigo. No ano 2000 sa\u00edu unha escolma do mesmo, editada en duplo CD por Edici\u00f3ns do Cumio, tam\u00e9n baixo o nome de \"Galiza a Jos\u00e9 Afonso\".\nUnha das intenci\u00f3ns do acto era recadar cartos para o cantor, naquela altura gravemente enfermo. Os beneficios foron recollidos pola Associa\u00e7\u00e3o Jos\u00e9 Afonso. O propio Jos\u00e9 Afonso dar\u00eda o seu visto e prace, pedindo unha serie de condici\u00f3ns, entre as que se contou a incorporaci\u00f3n dun grupo de Timor-Leste, naquela altura ocupada militarmente por Indonesia. A grave enfermidade do cantor, que xa lle imped\u00eda cantar e que o levar\u00eda o 23 de febreiro de 1987, impedir\u00edalle tam\u00e9n asistir en persoa.\nO concerto xuntou a unhas vinte mil persoas e prolongouse durante m\u00e1is de doce horas. Entre os participantes, ademais dos timorenses, xunt\u00e1ronse m\u00fasicos, grupos e poetas tanto de Galiza como de Portugal. Entre os portugueses poden contarse a Am\u00e9lia Muge e Vitorino, mentres que a parte galega dividiuse en canto a estilos. Como representantes do xa extinto colectivo Voces Ceibes, actuaron Benedicto, Suso Vaamonde e Miro Casabella, a\u00ednda que tam\u00e9n actuaron grupos m\u00e1is vinculados \u00e1 m\u00fasica tradicional, como Fuxan os ventos, Ricardo Portela e DOA e representantes doutros estilos, como Clunia Jazz, Sui Generis e Jei Noguerol. Xos\u00e9 Mar\u00eda \u00c1lvarez C\u00e1ccamo, Mar\u00eda do Carme Kruckenberg, Manuel Forcadela, Ana Roman\u00ed, Xavier Rodr\u00edguez Baixeras e Ces\u00e1reo S\u00e1nchez Iglesias foron alg\u00fans dos poetas que recitaron os seus versos."}
{"id": "71634", "revid": "1556", "url": "https://gl.wikipedia.org/wiki?curid=71634", "title": "Revolta irmandi\u00f1a", "text": ""}
{"id": "71635", "revid": "1556", "url": "https://gl.wikipedia.org/wiki?curid=71635", "title": "Sistema socialista", "text": ""}
{"id": "71636", "revid": "85894", "url": "https://gl.wikipedia.org/wiki?curid=71636", "title": "Tikrit", "text": "Tikrit (en , en ) \u00e9 unha cidade de Iraq e capital da provincia Sallad-Ad-Din. Ten unha poboaci\u00f3n de 28.900 habitantes (2002). Sit\u00faase no Triangulo Sunnita, unha rexi\u00f3n do pa\u00eds onde esa vertente do islamismo \u00e9 predominante.\nSit\u00faase a 140\u00a0km ao noroeste de Bagdad a car\u00f3n do Tigris (nas coordenadas |34.61|N|43.68|E}}), r\u00edo ao que debe o seu nome.\nTikrit \u00e9 co\u00f1ecida por ser a terra natal de Nabucodonosor, do sult\u00e1n Saladino, famoso heroe da civilizaci\u00f3n \u00e1rabe na loita contra os cruzados, e do expresidente iraqu\u00ed Saddam Hussein (1937 \u2014 2006), onde est\u00e1 sepultado."}
{"id": "71637", "revid": "23204", "url": "https://gl.wikipedia.org/wiki?curid=71637", "title": "Cantigas de Nadal", "text": "Cantigas de Nadal \u00e9 un cd recompilatorio editado por BOA Music en 1998. Nel hai once panxoli\u00f1as, cantigas populares propias do Nadal, interpretadas por diversos m\u00fasicos e grupos galegos."}
{"id": "71638", "revid": "1822", "url": "https://gl.wikipedia.org/wiki?curid=71638", "title": "-289", "text": "V\u00e9xase tam\u00e9n.\nHistoria ano a ano"}
{"id": "71639", "revid": "23204", "url": "https://gl.wikipedia.org/wiki?curid=71639", "title": "A cantar con Xabar\u00edn", "text": "A cantar con Xabar\u00edn \u00e9 unha serie de 5 CDs con canci\u00f3ns gravadas por grupos galegos, portugueses, africanos e castel\u00e1ns para o programa de televisi\u00f3n \"Xabar\u00edn Club\". A serie foi recompilada en 2004 nos volumes VI e VII, un CD con 23 temas e un DVD con 48 videoclips."}
{"id": "71640", "revid": "72012", "url": "https://gl.wikipedia.org/wiki?curid=71640", "title": "Jos\u00e9 Negre", "text": "Jos\u00e9 Negre i Oliveras, nado en Lludient (Comunidade Valenciana) o 13 de maio de 1875 e finado en Argel\u00e8s-sur-Mer (Pireneos Orientais) o 24 de decembro de 1939, foi un anarquista valenciano.\nTraxectoria.\nEra tip\u00f3grafo, e foi o \u00faltimo Secretario Xeral do sindicato catal\u00e1n Solidaridad Obrera. Foi un dos organizadores do Congreso de Constituci\u00f3n da Confederaci\u00f3n Nacional do Traballo que tivo lugar en Barcelona en 1910, sendo elixido o primeiro Secretario Xeral, ocupando o cargo ata 1911.\nVolveu ser elixido ocupando a secretar\u00eda xeral de novo ata 1914, a\u00ednda que entre 1911 e 1914 o sindicato estivo na clandestinidade, de xeito que non se pode asegurar que efectivamente ocupase o cargo entre os anos 1913 e 1914.\nColaborou en diferentes publicaci\u00f3ns entre 1910 e 1920. Retomou a s\u00faa actividade militante en 1936, e posteriormente estivo no campo de concentraci\u00f3n de Argel\u00e9s. Suponse que morreu al\u00ed o 5 de febreiro de 1939, ou ao mes seguinte. Outras versi\u00f3ns din que morreu no campo de concentraci\u00f3n de Saint Cyprien.\nEscribiu \"\u00bfQu\u00e9 es el sindicalismo?\" (1917), \"Recuerdos de un viejo militante\" (1936) e \"\u00bfQu\u00e9 es el colectivismo anarquista?\" (1938),"}
{"id": "71641", "revid": "25871", "url": "https://gl.wikipedia.org/wiki?curid=71641", "title": "Avelino Gonz\u00e1lez Mallada", "text": "Avelino Gonz\u00e1lez Mallada, nado en Xix\u00f3n o 7 de agosto de 1894 e finado en Woodstock (Virxinia) o 27 de marzo de 1938, foi un anarquista asturiano.\nTraxectoria.\nCon 11 anos comezou a traballar na f\u00e1brica de Laviada, e aos 14 contactou co movemento anarquista. En 1911 afiliouse \u00e1 Confederaci\u00f3n Nacional do Traballo, e en 1914 foi despedido do traballo pola s\u00faa militancia anarcosindicalista. Emigrou a Par\u00eds en 1915 e regresou a Asturias en 1919, e ao non poder atopar traballo por estar nas listas negras da patronal, trasladouse a La Felguera e dirixiu unha escola racionalista en Frieres. Regresou a Xix\u00f3n en 1922, onde dirixiu o peri\u00f3dico \"Vida Obrera\" e acadou o t\u00edtulo de perito mercantil.\nEntre setembro de 1925 e xullo de 1926 foi Secretario Xeral da CNT. Traballou como mestre nas minas e na Escola Neutra de Eleuterio Quintanilla. Tras a chegada da Segunda rep\u00fablica espa\u00f1ola dirixiu \"Solidaridad Obrera\", e foi membro do Comit\u00e9 Rexional de CNT en Madrid. Tam\u00e9n foi membro da Federaci\u00f3n Anarquista Ib\u00e9rica e da loxa Jovellanos da francmasoner\u00eda. En 1934 mostrouse a favor da participaci\u00f3n da CNT na Alianza Obreira, e participou na Revoluci\u00f3n de Outubro. En 1935 encargouse de reorganizar o Comit\u00e9 Rexional da CNT en Asturias.\nDurante a guerra civil espa\u00f1ola foi alcalde de Xix\u00f3n entre o 15 de outubro de 1936 e a toma da cidade polas tropas nacionais en outubro de 1937. Estivo en Barcelona at\u00e9 febreiro de 1938, cando marchou aos Estados Unidos de Am\u00e9rica para recadar fondos para o conflito. Al\u00ed foi recibido polo embaixador Fernando de los R\u00edos Urruti, e organizou encontros en Nova York. Faleceu nun accidente de tr\u00e1fico mentres \u00eda en coche a California para tomar parte nunha serie de actos de propaganda.\nFoi parella de Florentina Fern\u00e1ndez con quen tivo un fillo e unha filla, Avelino e Amapola. Ten unha r\u00faa adicada na s\u00faa cidade natal."}
{"id": "71642", "revid": "98629", "url": "https://gl.wikipedia.org/wiki?curid=71642", "title": "-141", "text": "Outros.\nHistoria ano a ano"}
{"id": "71643", "revid": "25871", "url": "https://gl.wikipedia.org/wiki?curid=71643", "title": "Segundo Blanco", "text": "Segundo Blanco Gonz\u00e1lez, nado en Xix\u00f3n en 1899 e finado en M\u00e9xico en 1957, foi un anarquista asturiano.\nTraxectoria.\nMestre de profesi\u00f3n, na s\u00faa mocidade exerceu m\u00faltiples labores pola s\u00faa persecuci\u00f3n pol\u00edtica. Entre outros traballos fixo de mestre aparellador, actividade que alternou cos estudos nocturnos. Encargouse durante a ditadura de Primo de Rivera de manter a estrutura da CNT en Asturias, chegando a ocupar o cargo de Secretario Xeral do sindicato en 1926. Ese mesmo ano ingresou en prisi\u00f3n, a onde volver\u00eda en 1931 e 1934.\n\u00d3 inicio da guerra civil espa\u00f1ola presidiu o Comit\u00e9 de Guerra de Xix\u00f3n, ocup\u00e1ndose posteriormente da Conseller\u00eda de Industria no Consello Interprovincial de Asturias e Le\u00f3n, e formou parte da Comisi\u00f3n de Guerra unha vez que este se transformou no Consello Soberano de Asturias e Le\u00f3n.\nTrala ca\u00edda da fronte norte fuxiu a Francia e pasou a Catalu\u00f1a. Foi Secretario de Defensa no Comit\u00e9 Nacional da CNT, e en abril de 1938 formou parte do goberno de Juan Negr\u00edn ocupando a carteira de Instruci\u00f3n e Sanidade P\u00fablica. Trala guerra exiliouse na cidade francesa de Orleans e logo marchou a M\u00e9xico, onde morreu en 1957."}
{"id": "71644", "revid": "56817", "url": "https://gl.wikipedia.org/wiki?curid=71644", "title": "-70", "text": "Outros.\nHistoria ano a ano"}
{"id": "71645", "revid": "98629", "url": "https://gl.wikipedia.org/wiki?curid=71645", "title": "Monte Siradella", "text": "O monte Siradella, con 166 metros \u00e9 o punto m\u00e1is alto da pen\u00ednsula do Grove desde onde se domina coa vista a praia da Lanzada e todo o concello, xunto co Complexo Intermareal existente na zona.\nNo alto do monte sit\u00faase un Centro de Interpretaci\u00f3n da Natureza. No cumio, o miradoiro da Siradella, cunha plataforma sobre a pedra de numerosos penedos desgastados entre o que destaca a co\u00f1ecida como \"Pedra Cabaleira\"\nNas inmediaci\u00f3ns at\u00f3pase un antigo castro fortificado."}
{"id": "71651", "revid": "23204", "url": "https://gl.wikipedia.org/wiki?curid=71651", "title": "Tratado de Lisboa (2007)", "text": "O Tratado de Lisboa de 2007, tam\u00e9n co\u00f1ecido como tratado da Reforma, \u00e9 o acordo da Uni\u00f3n Europea que regula o seu comportamento interno. Substituir\u00e1 os tratados de Maastricht e de Roma, vixentes ata daquela, e recolle boa parte das propostas que presentaba a Constituci\u00f3n europea, que non fora aprobada polos cidad\u00e1ns dalg\u00fans pa\u00edses formantes. O Tratado foi asinado o 13 de decembro de 2007 en Lisboa.\nHistoria.\nLogo da derrota da Constituci\u00f3n Europea nos referendos franc\u00e9s e neerland\u00e9s, as\u00ed como o posible rexeitamento noutros estados membros, obrigou os pa\u00edses europeos a aparcar o texto. Dous anos despois, a presidencia alem\u00e1 do Consello da Uni\u00f3n promoveu a redacci\u00f3n dun novo documento, que vi\u00f1ese substitu\u00edr parcialmente o texto constitucional, que acadase un maior consenso entre os gobernos e que completase o proceso de reforma institucional iniciado tras a ampliaci\u00f3n a 25 membros. Este texto presentouse o 19 de maio de 2007.\nPortugal, que asumiu a presidencia na segunda metade de 2007, propuxo unha conferencia intergobernamental os d\u00edas 23 e 24 de xullo, para acabar a redacci\u00f3n do texto, coincidindo coa xuntanza dos ministros de exteriores. O novo tratado presentouse publicamente no cumio do 18 de outubro no mosteiro dos Xeromes de Lisboa e foi asinado por todos os presidentes de goberno dos 27 pa\u00edses o 13 de decembro, ag\u00e1s polo brit\u00e1nico Gordon Brown, que foi substitu\u00eddo polo seu ministro de Exteriores David Miliband. O tratado deber\u00e1 ser ratificado polos estados membros ao longo do ano 2008, e se fose as\u00ed, entrar\u00eda en vigor o 1 de xaneiro de 2009. Esa ratificaci\u00f3n ser\u00e1 unicamente parlamentaria en 25 estados, mentres que necesitar\u00e1 dun referendo en Irlanda e talvez en Portugal.\nCaracter\u00edsticas.\nCon respecto ao tratado constitucional, o tratado de Lisboa ten unha diferenza fundamental: non \u00e9 unha proposta orixinal, sen\u00f3n unha emenda dos dous tratados vixentes ata o 2007, o de Maastricht e o de Roma.\nA este respecto, as principais diverxencias con estes tratados anteriores son:"}
{"id": "71652", "revid": "23204", "url": "https://gl.wikipedia.org/wiki?curid=71652", "title": "Tratado de Maastricht", "text": "O Tratado da Uni\u00f3n Europea, co\u00f1ecido como Tratado de Maastricht, \u00e9 un acordo entre os pa\u00edses da Comunidade Europea, asinado na cidade holandesa de Maastricht o 7 de febreiro de 1992, e entrou en vigor o 1 de xaneiro de 1993.\nProfundou a Comunidade Europea, transform\u00e1ndoa na Uni\u00f3n Europea, asentada en tres piares:\nEst\u00e1 por constru\u00edr o \u00faltimo piar.\nConsagrou a UEM (Uni\u00f3n Econ\u00f3mica e Monetaria), definindo as etapas necesarias ao cumprimento dos criterios de converxencia, co obxectivo de ser adoptada unha moeda \u00fanica (que veu a ser o Euro).\nAtribu\u00edulles aos cidad\u00e1ns dos Estados-Membros o Estatuto de Cidad\u00e1n Europeo (que incl\u00fae un conxunto de dereitos e deberes que caracterizan a cidadan\u00eda europea)."}
{"id": "71653", "revid": "1093", "url": "https://gl.wikipedia.org/wiki?curid=71653", "title": "Tratado da Uni\u00f3n Europea", "text": ""}
{"id": "71654", "revid": "43327", "url": "https://gl.wikipedia.org/wiki?curid=71654", "title": "Tratado de Lisboa", "text": "Existen tres tratados co\u00f1ecidos como Tratado de Lisboa:"}
{"id": "71655", "revid": "89787", "url": "https://gl.wikipedia.org/wiki?curid=71655", "title": "Lepidosauria", "text": "Os lepidosauros ou lepidosauria forman o maior grupo dos r\u00e9ptiles (excepto o das aves), contendo m\u00e1is de 4.000 especies de lagartos e 2.700 especies de serpes, ademais das d\u00faas especies de tu\u00e1tara. Son tetr\u00e1podos maiormente terrestres, con algunhas especies secundariamente acu\u00e1ticas, especialmente entre as serpentes. O tegumento dos lepidosauria estaba cubertos por escamas e eran relativamente impermeables \u00e1 auga.\nClasificaci\u00f3n.\nOs lepidosauros son considerados usualmente como un superorde da subclase Sauropsida e abrangue os seguintes ordes:"}
{"id": "71656", "revid": "98629", "url": "https://gl.wikipedia.org/wiki?curid=71656", "title": "Picoteiro", "text": "O picoteiro ou tagarela (\"Bombycilla garrulus\") \u00e9 unha ave paseriforme da familia \"Bombycillidae\" que vive nos bosques de con\u00edferas do norte da biozona hol\u00e1rtica\nA especie div\u00eddese en tres subespecies pouco diferenciadas entre si: a nominativa \"Bombycilla garrulus garrulus\", a \"B. g. pallidiceps\" e a variedade de rango taxon\u00f3mico pouco claro \"B. g. centralasiae\".\nDescrici\u00f3n.\nMiden ata 18\u00a0cm de lonxitude e entre 50 e 60 gramos de peso. O aspecto externo dos dous sexos \u00e9 semellante. De lonxe te\u00f1en un aspecto casta\u00f1o agrisado, pero vistos de preto son paxaros rechamantes e de cores variadas. A s\u00faa caracter\u00edstica m\u00e1is destacada \u00e9 unha crista de plumas na cabeza, parcialmente er\u00e9ctil e inclinada cara a atr\u00e1s. Te\u00f1en unha lista negra que, partindo da base do bico, que \u00e9 negro e forte, chega ata \u00e1 caluga. Esta lista amosa, nos individuos que te\u00f1en xa a plumaxe definitiva, unha beira fina branca. Debaixo do bico te\u00f1en un babeiro negro. A cola acaba cunha banda negra e as puntas das plumas amarelas, e ten a parte inferior de cor ferruxe intenso. \u00d3 longo das plumas das \u00e1s te\u00f1en unha faixa amarela ou branca. Algunhas das plumas r\u00e9mixes das \u00e1s te\u00f1en manchas avermelladas que recordan un selo de cera, o que lles valeu o nome ingl\u00e9s de \"waxwing\" (ala de cera). As r\u00e9mixes primarias negras te\u00f1en un fino listado branco. A parte inferior do corpo \u00e9 abrancazada e gris acasta\u00f1ada. As patas son escuras e os ollos casta\u00f1os. Os exemplares novos te\u00f1en a gorxa branca con listas negras.\nOs picoteiros poden chegar \u00f3s 13 anos de idade.\nDistribuci\u00f3n e h\u00e1bitat.\nViven en toda a zona da taiga dende o norte de Escandinavia ata \u00e1 ba\u00eda de Hudson no Canad\u00e1. O l\u00edmite norte da especie est\u00e1 marcado pola zona de transici\u00f3n entre a taiga e a tundra. A s\u00faa fronteira sur \u00e9 irregular. En xeral viven sobre todo nas partes m\u00e1is setentrionais do bosque boreal, pero hai \u00e1reas, coma a Siberia central e oriental onde hai poboaci\u00f3ns importantes na beira sur da taiga.\nCr\u00edan en bosques mixtos pechados dominados polos abetos do x\u00e9nero Picea, a mi\u00fado preto de correntes de auga. No leste de Asia prefiren bosques pechados de alerces. Viven tam\u00e9n en bosques relativamente secos de bidueiros coma os que se atopan no Fj\u00e4ll escandinavo. Os exemplares que se desprazan ocasionalmente a zonas m\u00e1is meridionais levan unha vida n\u00f3made, aparecendo a mi\u00fado en zonas antrop\u00f3xenas coma parques, cemiterios ou praias, onde aproveitan os alimentos que poden atopar.\nAlimentaci\u00f3n.\nNo outono e no inverno comen basicamente bagas e froitas. Durante a \u00e9poca de cr\u00eda os insectos son unha parte importante da s\u00faa dieta. P\u00f3usanse \u00e1 espreita e cando localizan alg\u00fan capt\u00farano en voo. Poden comer nun d\u00eda unha cantidade de alimento que dobra o peso do seu propio corpo. O f\u00edgado grande das tagarelas ax\u00fadalles a asimila-lo posible contido alcoh\u00f3lico dos froitos maduros de m\u00e1is.\nReproduci\u00f3n.\nA madureza sexual ch\u00e9galles cando te\u00f1en un ano. A \u00e9poca principal de cr\u00eda esp\u00e1llase dende maio a xullo. Durante o cortexo o macho tenta atrae-la femia ofrec\u00e9ndolle bagas. Fan un ni\u00f1o con xeito de prato con herbas, pelos, musgo e poli\u00f1as de con\u00edfera que colocan na parte superior das \u00e1rbores. As \u00e1rbores escollidas adoitan estar nos lindes do bosque, preto da auga e dos ni\u00f1os doutros conx\u00e9neres. As femias po\u00f1en entre catro e seis ovos grises azulados con puntos negros. Incuban, entre 13 e 15 d\u00edas, s\u00f3 as femias, ocup\u00e1ndose os machos de buscar alimento. Os polos poden voar cando cumpren entre 15 e 17 d\u00edas.\nDesprazamentos.\nSon aves sedentarias ou parcialmente migradoras. S\u00f3 as poboaci\u00f3ns m\u00e1is setentrionais deixan regularmente os seus territorios de cr\u00eda para pasaren o inverno algo m\u00e1is \u00f3 sur. En anos nos que as bagas de que se alimentan escasean, poboaci\u00f3ns que non adoitan ser migratorias se moven tam\u00e9n cara \u00f3 sur. As invasi\u00f3ns ocasionais destas aves coma a que tivo lugar no inverno de 2004/2005 son consecuencia, ademais de da falta de alimento da sucesi\u00f3n de invernos temperados e \u00e9pocas de cr\u00eda abundante, que provocan unha grande aumento das poboaci\u00f3ns. Durante estas invasi\u00f3ns alg\u00fans bandos chegan mesmo \u00e1s costas mediterr\u00e1neas. O destino final destes enxames de paxaros non est\u00e1 totalmente aclarado, pero polo menos unha gran parte das aves morren antes de regresar \u00f3s territorios de cr\u00eda.\nAs irrupci\u00f3ns espor\u00e1dicas destes paxaros en territorios f\u00f3ra da s\u00faa \u00e1rea de distribuci\u00f3n habitual foron consideradas, sobre todo na Idade Media, un mal agoiro, situaci\u00f3n que recorda no seu nomee en neerland\u00e9s \"Pestvogel\" (o paxaro da peste) e o nome que lle dan na Su\u00edza de fala alem\u00e1 \"Sterbev\u00f6ggeli\" (paxaro da morte).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Paseriformes]]\n[[Categor\u00eda:Animais descritos en 1758]]"}
{"id": "71657", "revid": "22570", "url": "https://gl.wikipedia.org/wiki?curid=71657", "title": "Tributo", "text": "Un tributo \u00e9 unha prestaci\u00f3n pecuniaria de car\u00e1cter coactivo establecida polo Estado ou outro Ente P\u00fablico, de acordo cos procedementos establecidos no ordenamento xur\u00eddico e coa finalidade ou obxectivo primordial de financiar gastos p\u00fablicos."}
{"id": "71658", "revid": "23204", "url": "https://gl.wikipedia.org/wiki?curid=71658", "title": "Nablus", "text": "Nablus (en ) \"N\u0101blis\" ou \"N\u0101blus\", evoluci\u00f3n do grego \"Neapolis\" \u201cCidade Nova\u201c; a b\u00edblica Siquem. denominada \"Yabal an-N\u0101r\" \u201eMonte do lume\u201c) \u00e9 unha cidade de Palestina con cerca de 100.000 habitantes. Est\u00e1 asentada nun estenso val entre d\u00faa monta\u00f1as (\u00e1rabe: Ib\u0101l e Xirzim, citados na Biblia como Ebal e Garizim), a uns 62\u00a0km ao Norte de Xerusal\u00e9n.\nXunto a poboaci\u00f3n musulm\u00e1 e cristi\u00e1, conviven aqu\u00ed uns 300 membros da comunidade samaritana.\nHistoria.\nA cidade foi fundada no ano 72 d.C. polos romanos, que lle deron o nome de Flavia Neapolis, en honra da nova dinast\u00eda dos Flavios, pois naquela altura gobernaba en Roma o emperador Vespasiano. O lugar situ\u00e1base arredor de dous quil\u00f3metros ao Leste da antiga cidade biblique de Siquem.\nConquistada a cidade polos \u00e1rabes en 636, o nome foi adaptado por eles como Nablus (\u0646\u0627\u0628\u0644\u0633). Os cruzados rebautiz\u00e1rona como \u00ab Naples \u00bb (e xustamente o \"Naples\" ou \"N\u00e1poles\" italiano deriva tam\u00e9n dun anterior \u00ab Neapolis \u00bb). Converteuse, durante esa \u00e9poca, nun dos maiores centros do Reino de Xerusal\u00e9n, at\u00e9 a s\u00faa destruz\u00f3n en 1202. Posteriormente foi reconstru\u00edda de novo polos \u00e1rabes."}
{"id": "71661", "revid": "56817", "url": "https://gl.wikipedia.org/wiki?curid=71661", "title": "Selva Negra", "text": "A Selva Negra, (en alem\u00e1n: \"Schwarzwald\"; en lat\u00edn \"Marciana Silva\" 'bosque fronteirizo') \u00e9 unha \u00e1rea monta\u00f1osa de orixe paleozoica situada na parte suroccidental de Alema\u00f1a, no Land de Baden-W\u00fcrttemberg, constitu\u00edndo o m\u00e1is vasto macizo da faixa de relevos centrais ou \"Mittelgebirge\".\nXeograf\u00eda.\nA Selva Negra est\u00e9ndese ao longo do denominado \"Dreil\u00e4ndereck\", \u00e9 dicir, a zona onde se unen os conf\u00edns territoriais de Su\u00edza, Francia e Alema\u00f1a, seguindo unha direcci\u00f3n norte durante uns 160\u00a0km, en paralelo \u00e1 foxa Renana; no extremo meridional acada unha largura de 60\u00a0km, namentres que no norte o ancho \u00e9 s\u00f3 de 30\u00a0km.\nO r\u00edo Kinzig representa o linde entre a Selva Negra setentrional e a Selva Negra Central (\"mittlerer Schwarzwald\"), no entanto o r\u00edo Dreisam separa a Selva Negra meridional, na cal se erguen as cimas m\u00e1is altas do seu relevo; esta \u00e1rea \u00e9 tam\u00e9n chamada Alta Selva Negra (\"Hochschwarzwald\").\nMonta\u00f1as.\nA monta\u00f1a m\u00e1is elevada da Selva Negra \u00e9 o Feldberg (1.493 m s.n.m.) situado na parte meridional. Outros cumes situados na mesma \u00e1rea son o Herzogenhorn (1.415 m) e o Belchen (1.414 m). Na parte setentrional a cima m\u00e1is alta \u00e9 o Hornisgrinde (1.166 m).\nLagos e cursos de auga.\nOs principais r\u00edos que nacen na Selva Negra son o Neckar (367\u00a0km), Wutach (118\u00a0km), Enz (112\u00a0km), Kinzig (95\u00a0km), Murg (96\u00a0km), Nagold (92\u00a0km) e Wiese (55\u00a0km). Da Selva Negra xorden tam\u00e9n os r\u00edos Brigach (43\u00a0km) e Breg (49\u00a0km), que un\u00edndose forman o Danubio.\nOs lagos principais da rexi\u00f3n son o Glaswaldsee, o Kirnbergsee, o Feldsee, o Titisee e m\u00e1is o Schluchsee.\nMetas tur\u00edsticas.\nSon destac\u00e1beis na zona as cidades de Friburgo e Baden-Baden, as\u00ed como as pequenas cidades de Gengenbach e Staufen. Desde un punto de vista paisax\u00edstico merecen salientarse o Feldberg e o Belchen, ademais do Monte Kandel e o Schauinsland. Outros destinos tur\u00edsticos importantes son os lagos, sobre todo o Titisee e o Schluchsee. Na \u00e1rea meridional da Selva Negra institu\u00eduse un parque natural de cerca de 333.000 ha, que \u00e9 o de meirande extensi\u00f3n de Alema\u00f1a. "}
{"id": "71663", "revid": "2571", "url": "https://gl.wikipedia.org/wiki?curid=71663", "title": "R\u00edo J\u00facar", "text": ""}
{"id": "71664", "revid": "15490", "url": "https://gl.wikipedia.org/wiki?curid=71664", "title": "Xerardo Moscoso", "text": "Xerardo Moscoso Caama\u00f1o, nado o 24 de febreiro de 1945 na Cidade de M\u00e9xico e finado en Torre\u00f3n (Coahuila) o 23 de maio de 2021, foi un cantautor galego, vencellado nos seus inicios ao colectivo Voces Ceibes, m\u00e9dico de profesi\u00f3n, que exercer\u00eda tam\u00e9n diversos oficios vencellados \u00e1 interpretaci\u00f3n dram\u00e1tica, tanto no cinema como no teatro.\nTraxectoria.\nFillo de galegos na emigraci\u00f3n, estudou Medicina na Universidade de Santiago de Compostela, onde participou das mobilizaci\u00f3ns estudantis do ano 1968. Nesa mesma \u00e9poca entrou en relaci\u00f3n con diversos integrantes da canci\u00f3n, participando no recital do 26 de abril de 1968, na Facultade de Medicina, xunto con Benedicto, Xavier del Valle, Guillermo Rojo e Vicente Araguas. Nesea ocasi\u00f3n cantou as canci\u00f3ns \"Deuda cumprida\" e \"R\u00e9quiem N\u00ba II\". Ese recital foi un dos antecedentes da fundaci\u00f3n do colectivo Voces Ceibes, ese mesmo ano.\nVoces Ceibes.\nDentro das actividades do colectivo Voces Ceibes, Xerardo Moscoso, viaxou a Barcelona, onde gravou dous EP's de catro canci\u00f3ns titulados co seu nome. Tam\u00e9n participou no recital dado o 1 de decembro do mesmo 1968 no cinema Capitol de Compostela, e tam\u00e9n das primeiras xiras f\u00f3ra de Galiza, visitando en xaneiro de 1969, Oviedo e Xix\u00f3n. Tam\u00e9n estivo presente, xunto con Benedicto e Bibiano en representaci\u00f3n de Galiza na Exposici\u00f3n de Arte Contempor\u00e1nea de Mil\u00e1n. O acto, organizado pola resistencia antifranquista no exilio, xuntaba a poes\u00eda e a canci\u00f3n \u00e1s artes pl\u00e1sticas, verdadeiras protagonistas. A exposici\u00f3n comezou o 10 de marzo de 1972, polo que coincidiu co asasinato en Ferrol de Daniel Niebla e Amador Rey, do que tiveron co\u00f1ecemento unha vez al\u00ed.\nEn 1973, mentres paseaba por Pontevedra o cantautor foi ameazado de morte por un falanxista que chegou a apuntalo cunha arma e tivo que ser apartado por un grupo de testemu\u00f1as. No momento de ir denunciar o feito, foi intimidado pola polic\u00eda a causa da s\u00faa militancia pol\u00edtica, e decidiu, xunto cun compa\u00f1eiro, marchar esa mesma noite para Su\u00edza. Pasou os seguintes anos entre ese pa\u00eds e Francia, mentres no ano 1974 Voces Ceibes desapareceu como proxecto colectivo.\nXerardo Moscoso retornou do exilio en 1976, pasando a atoparse, malia a ca\u00edda do r\u00e9xime, nunha situaci\u00f3n problem\u00e1tica. Por unha banda segu\u00eduselle a prohibir as actuaci\u00f3ns e comezou a ter problemas burocr\u00e1ticos, non se lle reco\u00f1eceu a dobre nacionalidade e debido a isto tampouco a validaci\u00f3n do seu t\u00edtulo universitario. Distintas presi\u00f3ns impediron tam\u00e9n que atopara traballo. Tras un concerto con Paco Ib\u00e1\u00f1ez en Vigo, as autoridades d\u00e9ronlle trinta d\u00edas para abandonar o pa\u00eds. Nese ano decidiu volver a M\u00e9xico. En 1977 saeu \u00e1 luz o que foi o seu primeiro e \u00faltimo LP Acci\u00f3n Galega, parte del gravado durante a estad\u00eda en Su\u00edza, case sen medios nin asistencia profesional.\nRelaci\u00f3n co cinema.\nEn M\u00e9xico pasou a traballar como extra cinematogr\u00e1fico, participando en diversos filmes. O azar fixo que nunha ocasi\u00f3n se ofrecese a atender como m\u00e9dico a Cantinflas durante unha rodaxe, quen lle abriu as portas a traballar como m\u00e9dico de rodaxe, oficio que realizou en m\u00e1is de 100 filmes.\nTeatro.\nDespois dunha longa traxectoria como m\u00e9dico, decidiu pasarse ao mundo do teatro, primeiro na interpretaci\u00f3n, e anos despois, na direcci\u00f3n.\nDurante o ano 2002 traballou como profesor de teatro do instituto Coahuilense de Cultura, e promoveu a creaci\u00f3n do grupo de teatro La Gaviota. O grupo formouse con estudantes e obreiros dos concellos de San Pedro de las Colonias, Fc. Madero e Torre\u00f3n Coahuila, nunha das zonas m\u00e1is deprimidas e con maior problem\u00e1tica social de M\u00e9xico. Como director de La Gaviota volveu a Galiza no ano 2007, nunha xira por diversas vilas e cidades, representando a obra \"La antolog\u00eda rota\", sobre textos do poeta Le\u00f3n Felipe."}
{"id": "71665", "revid": "1131", "url": "https://gl.wikipedia.org/wiki?curid=71665", "title": "Caneiro", "text": "Caneiro pode referirse a:\nComo top\u00f3nimo pode referirse a:\nComo apelido pode referirse a:"}
{"id": "71666", "revid": "197", "url": "https://gl.wikipedia.org/wiki?curid=71666", "title": "Baixo Mi\u00f1o", "text": ""}
{"id": "71668", "revid": "43327", "url": "https://gl.wikipedia.org/wiki?curid=71668", "title": "Arte (hom\u00f3nimos)", "text": "Arte pode referirse a:\nL\u00e9mbrese que sempre \u00e9 feminino."}
{"id": "71669", "revid": "98629", "url": "https://gl.wikipedia.org/wiki?curid=71669", "title": "\u00d3pera de Sydney", "text": "A \u00d3pera de Sydney ou Casa da \u00d3pera de Sydney (en ingl\u00e9s: \"Sydney Opera House\") \u00e9 o pazo da \u00f3pera da cidade australiana de Sydney. \u00c9 Patrimonio da Humanidade pola UNESCO desde o 28 de xu\u00f1o de 2007. Dese\u00f1ada por J\u00f8rn Utzon en 1957 \u00e9 un dos edificios m\u00e1is famosos e distintivos do s\u00e9culo XX.\nEst\u00e1 situada no cabo Bennelong, na beira sur da Ba\u00eda de Jackson, co Real Xard\u00edn Bot\u00e1nico ao sur e preto da famosa Ponte do Porto, o que fixo do edificio e arredores un s\u00edmbolo e presentaci\u00f3n de Australia.\nNel repres\u00e9ntanse e real\u00edzanse principalmente obras e produci\u00f3ns de teatro, bal\u00e9, \u00f3pera e m\u00fasica; a\u00ednda que tam\u00e9n acolle outros eventos como vodas, festas, conferencias e congresos. \u00c9 a sede da \u00d3pera Australia, da compa\u00f1\u00eda teatral e da orquestra sinf\u00f3nica da cidade. Actualmente, o edificio est\u00e1 administrado polo Trust da Casa da \u00d3pera de Sydney, baixo supervisi\u00f3n do Ministerio de Cultura de Nova Gales do Sur.\nDescrici\u00f3n.\nExterior.\nPertencente \u00e1 corrente expresionista da arquitectura, o exterior da Casa da \u00d3pera de Sydney caracter\u00edzase polo moderno e vangardista dese\u00f1o dos seus teitos que a converteron na icona m\u00e1is reco\u00f1ec\u00edbel de Sydney, xunto coa Ponte do Porto.\nA forma dos seus teitos, que a moitos lles lembra \u00e1s velas dun veleiro e que realmente est\u00e1n inspirados nas follas dunha palmeira, \u00e9 o resultado dunha serie de grandes cunchas que se apoiando no podio na s\u00faa parte m\u00e1is estreita e se unen no alto na s\u00faa parte m\u00e1is ampla, d\u00e1ndolle esa forma abovedada con sa\u00edntes tan caracter\u00edstica da estrutura. Cada unha destas cunchas est\u00e1 constitu\u00edda por paneis curvos apoiados nun feixe de costelas abertas en abanico. Esta forma escolleuse para alixeirar de peso a estrutura interna.\nOs teitos est\u00e1n constitu\u00eddos por parellas destas cunchas unidas por paneis laterais feitos do mesmo material prefabricado. P\u00f3dense distinguir tres agrupaci\u00f3ns de teitos. Cada unha das d\u00faas agrupaci\u00f3ns m\u00e1is grande corresp\u00f3ndense cunha das d\u00faas principais salas do pazo, mentres que a terceira e m\u00e1is pequena co Restaurante Guillaume at Bennelong.\nAs cunchas e os paneis laterais \u00e1chanse cubertos cun total de 1.056 mill\u00f3ns de azulexos de cor branco brillante e crema mate fabricados en Suecia, que co sol e na distancia asemellan ser todos iguais. Estes azulexos, a\u00ednda que foron fabricados para que se autolimpasen, reciben un mantemento peri\u00f3dico de limpeza e substituci\u00f3n.\nA estrutura dos teitos asenta toda nun gran podio feito dun conglomerado mate de granito de Tarana, dunha cor rosada moi escura, que constit\u00fae o chan das salas maiores as\u00ed como todo o corpo das salas menores e ao que se acede a trav\u00e9s dunha grande escalinata posterior. Todo a s\u00faa vez nun terrazo sobre a antiga Illa Bennelong e o terreo ga\u00f1ado ao mar para unir a illa coa terra firme.\nA \u00d3pera de Sydney cobre un total de 1,8 hect\u00e1reas (4,5 acres), tendo 183 metros no seu punto m\u00e1is longo e 120 metros no seu punto m\u00e1is largo.\nInterior.\nA Casa da \u00d3pera de Sydney pos\u00fae m\u00faltiples salas, contabiliz\u00e1ndose sobre 800 ambientes diferentes en todo o complexo. Dist\u00ednguense salas maiores e salas menores.\nSalas maiores.\nConcert Hall.\nO auditorio \u00e9 a sala m\u00e1is grande da Casa da \u00d3pera. Consiste nunha espectacular c\u00e1mara de concertos, completamente rematada en bidueiro, na que destaca especialmente a s\u00faa inmensa b\u00f3veda e o seu impresionante patio de butacas. Ao patio de butacas acc\u00e9dese a trav\u00e9s de 14 portas desde os vest\u00edbulos e ten unha capacidade m\u00e1xima de 2.679 cadeiras, das cales aproximadamente 2.100 se sit\u00faan diante do escenario. Rep\u00e1rtense do seguinte modo:\nO escenario cobre unha \u00e1rea de aproximadamente 200 m\u00b2, tendo unhas medidas aproximadas de 17 metros de ancho por 11,5 metros de fondo que, en caso necesario, poden ser incrementados en 2,25 metros cunha perda de 86 cadeiras na platea.\nEvidentemente, o auditorio pos\u00fae todos os servizos e instalaci\u00f3ns t\u00e9cnicas e equipamento necesarios para os concertos que corresponden a un pazo da \u00f3pera desta categor\u00eda. Dest\u00e1case entre eles o magn\u00edfico Grande \u00d3rgano que \u00e9 o \u00f3rgano mec\u00e1nico m\u00e1is grande do mundo. \u00c1 parte, entre os servizos e instalaci\u00f3ns, est\u00e1n a disposici\u00f3n do Concert Hall outras salas de uso compartido, como as salas de ensaio e a sala verde que, ademais da sala de estar, incl\u00fae sala de xogos con billar, unha cafeter\u00eda, un bar e unha oficina administrativa; e salas de uso asociado como unha sala administrativa e 11 camerinos con ba\u00f1o dos cales 6, con capacidade de entre 2 e 4 persoas, para os solistas; 1, que disp\u00f3n dun piano de cola, para o director e 3 grandes cuartos para grupos.\nA sala de concerto \u00e9 o escenario principal da Orquestra sinf\u00f3nica de Sydney, a Orquestra de C\u00e1mara de Australia, o Festival de Sydney, o Coro Filharm\u00f3nico de Sydney.\nOpera Theatre.\n\u00c9 a segunda sala m\u00e1is grande do palacio da \u00f3pera. Consiste nun gran teatro l\u00edrico xeralmente usado para a representaci\u00f3n de grandes produci\u00f3ns de \u00f3pera e danza. Ten un m\u00e1ximo de 1.507 butacas \u00e1s que se accede a trav\u00e9s de 10 portas. As cadeiras rep\u00e1rtense da seguinte maneira:\nO escenario ten unhas medidas vari\u00e1beis dependendo do uso que se lle dea e das necesidades que se te\u00f1an. O proscenio ten un ancho m\u00e1ximo de 14 metros mais, ap\u00f3s el, o escenario pode chegar a ter 19,5 metros. En canto ao fondo o escenario disp\u00f3n de 17,5 metros sen contar cos 3 metros que ocupa o foso da orquestra. A altura tam\u00e9n var\u00eda, as\u00ed no proscenio chega aos 7 metros e no escenario pode chegar aos 15,5 metros.\nPos\u00fae tam\u00e9n todos os servizos e instalaci\u00f3ns t\u00e9cnicas e equipamento necesarios para as representaci\u00f3ns. Entre elas, as salas de uso compartido xa mencionadas no apartado anterior e salas asociadas, como 17 camerinos situados un andar por debaixo do escenario. Estes incl\u00faen 8 camerinos con ba\u00f1o para solistas que acollen confortablemente a d\u00faas persoas, 4 semellantes que acollen at\u00e9 cinco persoas, 2 para os coros, 2 para a orquestra e 1 con piano de cola para o director. Ademais, o Opera Theatre disp\u00f3n de sala de roupeiro e sala de lavandar\u00eda, unha sala administrativa e 3 salas de ensaio con cadanseu piano.\nO teatro l\u00edrico \u00e9 a sala principal da \u00d3pera Australia, o Bal\u00e9 de Australia e a Compa\u00f1\u00eda de Danza de Sydney.\nDrama Theatre.\nA terceira sala m\u00e1is grande \u00e9 un teatro dram\u00e1tico de tama\u00f1o medio habilitado para a representaci\u00f3n de obras de teatro e produci\u00f3ns musicais.\nTen unha capacidade m\u00e1xima de 544 cadeiras repartidas en 19 filas, a\u00ednda que esta capacidade pode quedar reducida a 475 butacas en caso de que fose necesario estemder o escenario ou o foso da orquestra. A entrada a esta sala ten lugar a trav\u00e9s dunha \u00fanica porta principal desde o vest\u00edbulo do oeste.\nAs medidas son tam\u00e9n vari\u00e1beis dependendo do uso da extensi\u00f3n. O proscenio ten un ancho m\u00e1ximo de 13,5 metros podendo chegar aos 14,5 empregando a extensi\u00f3n ou o foso. O escenario ten 11,5 metros de fondo aos que se lle poden sumar 2,5 con extensi\u00f3n ou foso. E a altura \u00e9 de case 5 metros no proscenio para chegar a case 10,5 ap\u00f3s el.\nConta tam\u00e9n con todo tipo de servizos e instalaci\u00f3ns t\u00e9cnicas e equipamento necesarios para as produci\u00f3ns. Ten acceso a unha sala de roupeiro e lavandar\u00eda e a 10 camerinos con ba\u00f1o, 5 con capacidade para 6 persoas e os outros 5 con capacidade para 4 persoas; ademais das salas de ensaio e a sala verde.\nO Drama Theatre \u00e9 a sala empregada pola Compa\u00f1\u00eda de Teatro de Sydney, o Festival de Sydney, a Compa\u00f1\u00eda Bangarra Dance Theatre e a Compa\u00f1\u00eda Bell Shakespeare.\nPlayhouse.\nEste pequeno teatro foi pensado para funcionar como unha sala de m\u00fasica para recitais de m\u00fasica de c\u00e1mara ou de poes\u00eda mais, posteriormente, adaptouse tam\u00e9n para a representaci\u00f3n de drama, musicais e cabar\u00e9. Tam\u00e9n \u00e9 usada para seminarios e filmes.\nPos\u00fae 398 butacas repartidas en 17 filas \u00e1s que se accede a trav\u00e9s de d\u00faas portas desde o vest\u00edbulo do oeste. Esta cifra p\u00f3dese ver reducida en 22 cadeiras ou 45 dependendo do que se queira estender o escenario. Este ten aproximadamente un ancho de 13,5 metros, unha altura de 6,5 metros e un fondo de 7 metros sen extensi\u00f3ns e 8 ou 9 dependendo da extensi\u00f3n.\nCon servizos e instalaci\u00f3ns t\u00e9cnicas e equipamento semellantes aos das salas, ten acceso a un roupeiro e unha coci\u00f1a lavandar\u00eda e a 5 camerinos con ba\u00f1o que poden acoller entre 4 e 6 artistas as\u00ed como as salas de uso compartido.\nEntre as compa\u00f1\u00edas que te\u00f1en a sede na \u00d3pera de Sydney, empregan esta sala o Festival de Sydney e a Compa\u00f1\u00eda Bell Shakespeare.\nThe Studio.\nA sala m\u00e1is pequena das cinco salas maiores. \u00c9 un estudio principalmente dese\u00f1ado para a representaci\u00f3n de pequenas obras contempor\u00e1neas de m\u00fasica, teatro e danza. Tam\u00e9n \u00e9 empregada para presentaci\u00f3ns, seminarios e gravaci\u00f3ns.\n\u00c9 unha sala moi flex\u00edbel polo que a s\u00faa capacidade pode variar drasticamente desde 220 a 350 butacas dependendo da configuraci\u00f3n que se lle queira dar \u00e1 sala, a\u00ednda que polo xeral adoita ser de 282 cadeiras, tendo:\nO escenario cobre unha \u00e1rea de 15 por 15 metros.\nTen a s\u00faa disposici\u00f3n servizos e instalaci\u00f3ns t\u00e9cnicas e equipamento a igual que o resto das salas as\u00ed como as salas de uso compartido. Dous camerinos con ba\u00f1o con capacidade para 6 persoas e un roupeiro e lavandar\u00eda son as salas asociadas. O feito de ser empregada esta sala de maneira conxunta co estudo de gravaci\u00f3n, que est\u00e1 nun dos seus lados, fai que moitas veces este sexa considerado unha das s\u00faas salas asociadas.\nSalas menores.\nSon aquelas salas non destinadas polo xeral a representaci\u00f3n e produci\u00f3n de obras de m\u00fasica, danza ou teatro como as anteriores. Entre elas podemos topar:\nHistoria.\nOrixes.\nA idea de constru\u00edr a \u00d3pera de Sydney comezouse a fraguar a finais da d\u00e9cada dos 40 cando Eug\u00e8ne Goossens, director do conservatorio de m\u00fasica de Sydney propugnou a construci\u00f3n dun local adecuado para as grandes produci\u00f3ns e representaci\u00f3ns de m\u00fasica, danza e teatro, que por aquel ent\u00f3n ti\u00f1an lugar no edificio do concello de Sydney, un espazo considerado insuficiente.\nEn 1954, Goossens obtivo o apoio definitivo da man do Primeiro ministro de Nova Gales do Sur, Joseph Cahill, quen constitu\u00edu o comit\u00e9 para a s\u00faa construci\u00f3n. No comit\u00e9, constitu\u00eddo por cinco persoas, Goossens conseguiu tam\u00e9n impor a s\u00faa idea de que o lugar de construci\u00f3n fose Bennelong Point; a pesar da oposici\u00f3n de Cahill, que quer\u00eda que estivese preto da estaci\u00f3n de Wynyard, no noroeste do distrito do centro financeiro de Sydney, para facilitar o seu acceso.\nO comit\u00e9 convocou un concurso p\u00fablico internacional que se iniciou o 13 de setembro de 1955 e que recibiu un total de 233 proxectos chegados de 32 pa\u00edses diferentes, en busca dun premio de 100.000 d\u00f3lares para o ga\u00f1ador. Os criterios m\u00ednimos especificados que deb\u00edan conter os proxectos eran:\nO dese\u00f1o ga\u00f1ador foi anunciado en 1957, resultando vencedor o proxecto presentado polo equipo de J\u00f8rn Utzon, un arquitecto dan\u00e9s. Eero Saarinen, un arquitecto e dese\u00f1ador americano de orixe finesa, membro do xurado elixido polo comit\u00e9, foi unha persoa crucial para a selecci\u00f3n do dese\u00f1o de Utzon. Utzon chegar\u00eda ese mesmo ano para axudar a supervisar o proxecto e a construci\u00f3n do edificio.\nDese\u00f1o e construci\u00f3n.\nOs terreos de Bennelong Point escollidos para a construci\u00f3n estaban ocupados polo Forte Macquarie, convertido desde 1902 en dep\u00f3sito de tranv\u00edas, polo que foi demolido no ano 1958, inici\u00e1ndose a construci\u00f3n formal do palacio da \u00f3pera en 1959.\nO proxecto constru\u00eduse en tres etapas. A (1959-1963) durante a cal se constru\u00edu o podio, a (1963-1967) na que se levantaron os seus caracter\u00edsticos teitos, e a dedicada ao dese\u00f1o e a construci\u00f3n do interior (1967-73).\nPrimeira etapa: O podio.\nA primeira fase das obras comezou o 5 de decembro de 1958, pola empresa construtora con base en Sydney Lend Lease Corporation.\nO goberno, temendo que o financiamento conseguido ou a opini\u00f3n p\u00fablica trocasen de idea chegando a provocar incluso a cancelaci\u00f3n, iniciou de maneira apresurada as obras cando a\u00ednda estaban por concretar no dese\u00f1o importantes aspectos estruturais como os teitos. Este forzado comezo prematuro das obras deu lugar aos moitos e significativos problemas estruturais que foron aparecendo despois ao longo da construci\u00f3n. O maior deles foi a construci\u00f3n das columnas do podio que deb\u00edan de sustentar os teitos dunha menor resistencia da necesaria para manter a estrutura proxectada, obrigando este erro a redefinir o dese\u00f1o dos teitos do dese\u00f1o orixinal.\nA\u00ednda que a estimaci\u00f3n para acabar a construci\u00f3n do edificio era de catro anos, a 23 de xaneiro de 1961, m\u00e1is de tres anos despois de comezar a primeira fase e a pesar do inicio apresurado, as obras xa acumulaban un importante atraso e o podio estaba a\u00ednda por rematar. At\u00e9 ent\u00f3n s\u00f3 se empregaran 47 semanas de traballo debido principalmente a dificultades variadas como inclemencias meteorol\u00f3xicas, trocos no contrato e dese\u00f1os inacabados, entre outros moitos.\nO podio foi acabado finalmente o 31 de agosto de 1962.\nSegunda etapa: Os teitos.\nA\u00ednda que estrutura das cunchas que \u00edan conformar as ab\u00f3vedas dos teitos estaba inicialmente indefinida xeometricamente, case desde o principio do proceso de dese\u00f1o do edificio proxectouse como par\u00e1bolas apoiadas sobre costelas prefabricadas de formig\u00f3n . Este idea tivo a oposici\u00f3n da firma inglesa Ove Arup e socios, que traballaba con Utzon no dese\u00f1o da Casa da \u00d3pera, pois os seus enxe\u00f1eiros non pod\u00edan achar unha soluci\u00f3n economicamente vi\u00e1bel para constru\u00edlas, posto que ter\u00edan que encontrar tam\u00e9n unha forma de constru\u00edr as ab\u00f3vedas de maneira prefabricada xa que o uso de encofrado \u201cin situ\u201d ter\u00eda carrexado un custo desmesurado.\nDesde 1957 at\u00e9 1963 estivo o equipo de dese\u00f1o traballando neste problema e en completar a soluci\u00f3n finalmente achada. A soluci\u00f3n encontrouse a mediados do ano 1961 mais at\u00e9 ent\u00f3n o equipo de dese\u00f1o chegou a barallar at\u00e9 12 diferentes posibilidades na forma antes de dar cunha soluci\u00f3n realiz\u00e1bel. Esta soluci\u00f3n consist\u00eda en crear as cunchas como secci\u00f3ns dunha esfera. Unha curiosidade \u00e9 que o dese\u00f1o das cunchas supuxo unhas das primeiras aplicaci\u00f3ns que se fixo dos ordenadores na an\u00e1lise estrutural para entender o complexo sistema de forzas que actuar\u00edan nas mesmas.\nDe qu\u00e9n sa\u00edu esta soluci\u00f3n tan orixinal foi fonte de controversia. Orixinalmente foi atribu\u00edda a Utzon. As\u00edn unha carta de Arup a Ashwoth, un membro do comit\u00e9 da Casa da \u00d3pera de Sydney, di:\nSegundo Peter Jones, autor da biograf\u00eda de Ove Arup:\nJones concl\u00fae que\nPola s\u00faa parte, Yuzo Mikami, un membro do equipo de dese\u00f1o, presentou unha visi\u00f3n completamente oposta no seu libro sobre o proxecto titulado \u201cUtzon\u2019s Sphere\u201d.\n\u00c9 pouco prob\u00e1bel que se chegue a saber a verdade alg\u00fan d\u00eda, mais hai un claro consenso sobre o feito de que o traballo realizado polo equipo de dese\u00f1o \u00e9 dunha gran calidade. De feito, para a primeira parte do proxecto, tanto Utzon como Arup, xogaron un papel significativo no desenvolvemento do proxecto.\nComo Peter Murray estabeleceu na s\u00faa obra \u201cThe Saga Of The Sydney Opera House\u201d\nSendo a forma esf\u00e9rica a empregada para o dese\u00f1o de cada unha das cunchas da ab\u00f3veda, abr\u00edase un grade abanico de posibilidades no dese\u00f1o e convert\u00edase na forma xeom\u00e9trica m\u00e1is sinxela de constru\u00edr e f\u00e1cil de controlar. Esta t\u00e9cnica evitou a necesidade de constru\u00edr un custoso encofrado na obra, permitindo o uso de unidades prefabricadas na factor\u00eda, tanto das cunchas como das costelas. Isto tam\u00e9n permitiu que os azulexos do teito fosen colocados en terra, no canto de ter que facelo en altura. Con esta soluci\u00f3n simplificouse a fabricaci\u00f3n, a construci\u00f3n e o c\u00e1lculo.\nOs teitos foron constru\u00eddas por Hornibrook Group Pty Ltd, que tam\u00e9n eran respons\u00e1beis da construci\u00f3n dos interiores. Hornibrook fabricou 2400 costelas e 4000 paneis para constru\u00edr os teitos na mesma factor\u00eda, e desenvolveu tam\u00e9n todos os procesos de construci\u00f3n.\nOve Arup e os seus socios supervisaron persoalmente a construci\u00f3n e colocaci\u00f3n das cunchas. Na s\u00faa colocaci\u00f3n empregouse un innovador sistema de suxeici\u00f3n de aceiro, denominado arco de construci\u00f3n, para apoiar as diversas partes antes da terminaci\u00f3n.\nO 6 de abril de 1962 estimouse que a Casa da \u00d3pera estar\u00eda finalizada entre os meses de agosto de 1964 e marzo de 1965. Por\u00e9n, o tempo estimado foi superado novamente e para finais de 1965 calculouse axeitadamente que esta segunda etapa completar\u00edase en 1967."}
{"id": "71671", "revid": "197", "url": "https://gl.wikipedia.org/wiki?curid=71671", "title": "Arte de pesca", "text": ""}
{"id": "71672", "revid": "65337", "url": "https://gl.wikipedia.org/wiki?curid=71672", "title": "Arte (pesca)", "text": "Unha arte de pesca (ou simplemente arte) \u00e9 un mecanismo, instrumento ou ferramenta que se usa na actividade mari\u00f1eira. Malia ter moi diversas tipolox\u00edas, esta denominaci\u00f3n \u00fasase colectivamente para todos aqueles medios que presenten esta funci\u00f3n na actividade pesqueira, precisamente porque a actividade extractiva tam\u00e9n presenta moitas modalidades (pesca mar\u00edtima ou fluvial, marisqueo).\nCriterios de clasificaci\u00f3n das artes de pesca.\nAs artes de pesca poden agruparse segundo tres criterios principais: o tama\u00f1o (o cal implica a s\u00faa utilizaci\u00f3n manual ou mec\u00e1nica), a forma da arte e o xeito de capturar o animal.\nSegundo o tama\u00f1o poden ser:\nSegundo a forma da arte poden ser:\nSegundo o xeito de captura do animal poden ser:\nClasificaci\u00f3n das artes de pesca.\nNa columna da dereita, o c\u00f3digo correspondente segundo a ISSCFG, o artigo do Decreto 424/1993 de 17 de decembro e a p\u00e1xina onde se describe no libro de referencia de Manuel Fari\u00f1a Castro (1998) \"Artes e aparellos de pesca empregados en Galicia\":\nNOTA *: Os c\u00f3digos asignados nas artes de marisqueo son aproximados, pois a clasificaci\u00f3n ISSCFG apl\u00edcase s\u00f3 a artes de pesca. Con todo, se foren utilizados para captura dos organismos vivos no mar, o c\u00f3digo dado ser\u00eda o m\u00e1is probable.\nPatrimonio l\u00e9xico.\nAs artes de pesca tradicionais amosan unha variaci\u00f3n enorme nas s\u00faas denominaci\u00f3ns. Unha mostra son o conxunto de rastros (gancha, ra\u00f1o, can de ameixa etc.) que, malia teren unha funci\u00f3n e uso semellantes, difer\u00e9ncianse pola especie capturada. En contraste, en portugu\u00e9s d\u00e1se a denominaci\u00f3n xen\u00e9rica \"draga\" (v. referencias). A seguinte lista pretende fornecer unha mostra para mellor facerse unha idea das variaci\u00f3ns diat\u00f3picas no contexto do galego, portugu\u00e9s e castel\u00e1n:"}
{"id": "71673", "revid": "98629", "url": "https://gl.wikipedia.org/wiki?curid=71673", "title": "Azulexo", "text": "O termo azulexo, do \u00e1rabe \"az-zulai\u0177\" (\"pedra pulida\"), designa unha peza de cer\u00e1mica de pouca espesura, xeralmente cadrada, en que unha das faces \u00e9 vidrada, resultado da cocedura dunha substancia \u00e1 base de esmalte que se torna imperme\u00e1bel e brillante. Esta face pode ser monocrom\u00e1tica ou policrom\u00e1tica, lisa ou en relevo. O azulexo \u00e9 xeralmente usado en gran n\u00famero como elemento asociado \u00e1 arquitectura e \u00e1 decoraci\u00f3n en revestimento de superficies interiores ou exteriores polo seu valor decorativo e m\u00e1is polas s\u00faas caracter\u00edsticas termoaillantes e impermeabilizantes."}
{"id": "71674", "revid": "23204", "url": "https://gl.wikipedia.org/wiki?curid=71674", "title": "Tundra", "text": "A tundra (do saami \"tunturi\", chaira desprovista de \u00e1rbores) \u00e9 un terreo aberto e chan, de clima subglacial e subsolo xeado, carente de vexetaci\u00f3n arb\u00f3rea; solo cuberto de musgos e liques, e \u00e1s veces pantanoso.\nCaracter\u00edsticas.\nLocalizaci\u00f3n.\nEst\u00e9ndese principalmente polo hemisferio norte: en Siberia, Alasca, norte do Canad\u00e1, sur de Groenlandia e a costa \u00e1rtica de Europa. No hemisferio sur manif\u00e9stase con temperaturas moito m\u00e1is parellas durante o ano e en lugares como o extremo sur de Chile e a Arxentina, illas subant\u00e1rticas como Xeorxia do Sur e Kerguelen, e en pequenas zonas do norte da Ant\u00e1rtida preto ao nivel do mar.\nTam\u00e9n existe a tundra por efecto de altura, como no T\u00edbet e en diversos niveis das monta\u00f1as arredor do mundo.\nClima.\nAs tundras at\u00f3panse en rexi\u00f3ns preto dos polos, onde os invernos son extremadamente fr\u00edos, os ver\u00e1ns curtos e frescos. Nelas viven animais como os osos polares, lobos mari\u00f1os, focas etc.\nVexetaci\u00f3n.\nO delgado manto de vexetaci\u00f3n est\u00e1 composto de liques, pastos e xuncos con ra\u00edces pouco profundas (porque o solo est\u00e1 sempre xeado) o que permite o desenvolvemento dunha extraordinaria fauna.\nEn ver\u00e1n, co desxeo, aparecen bases e pradar\u00edas de plantas anuais. Ademais da escasa vexetaci\u00f3n, as poucas plantas que se conservan est\u00e1n acondicionadas para sobrevivir coa escasa calor di\u00farna e conservan auga no seu interior."}
{"id": "71688", "revid": "89787", "url": "https://gl.wikipedia.org/wiki?curid=71688", "title": "Caranza, Ferrol", "text": "Caranza \u00e9 un distrito de Ferrol. Situado no alfoz da cidade, a rentes do mar, ten a s\u00faa orixe no ano 1970 cando o Ministerio da Vivenda franquista ordenou a s\u00faa construci\u00f3n coa idea de que servise de aloxamento \u00e1s familias expulsadas mediante expropiaci\u00f3n do antigo barrio de Esteiro, que foi demolido en 1974 polos planos urban\u00edsticos. O novo barrio foi inaugurado o 22 de agosto de 1972 coa pr\u00e1ctica totalidade das edificaci\u00f3ns finalizadas. A entrega das novas vivendas, xa rematadas, viuse sometida a un escandaloso atraso, obrigando \u00e1 maior parte das familias (de orixe obreira e humilde) a malvivir en barrac\u00f3ns durante m\u00e1is de tres anos. No ano 1977 nunha acci\u00f3n espont\u00e1nea e non organizada as casas comezan a ser ocupadas pola forza, sen maior oposici\u00f3n por parte das autoridades.\nHistoria.\nCaranza constitu\u00eda parroquia de seu, e est\u00e1 documentada xa no s\u00e9culo IX como Santa Mar\u00eda de Carancia. En 1940, ao ser anexado o concello de Serantes polo de Ferrol, pasou a ser parroquia rural de Ferrol e dende os anos setenta, coa construci\u00f3n do pol\u00edgono residencial, en distrito da cidade.\nO barrio, axi\u00f1a convertido nun enclave-dormitorio para os obreiros da cidade, sufriu relativos abandonos por parte do poder municipal, configur\u00e1ndose cada vez m\u00e1is a s\u00faa situaci\u00f3n marxinal, e pasando a dotarse de moitas infraestruturas e actividades por iniciativa propia dos veci\u00f1os, especialmente no \u00e1mbito deportivo. Iso tam\u00e9n contribu\u00edu a forxar parte da conciencia de barrio e do orgullo dos seus habitantes.\nNa d\u00e9cada de 1980 sufriu dun xeito especialmente intenso as consecuencias da crise naval, pasando a albergar unha boa parte dos novos parados ou afectados polas reconversi\u00f3ns navais. A isto hai que sumarlle o impacto da hero\u00edna na s\u00faa mocidade, que o converteu durante boa parte dos anos oitenta nun dos lugares m\u00e1is deprimidos, marxinados e violentos de Galiza, afect\u00e1ndolle tam\u00e9n a consecuente ca\u00edda demogr\u00e1fica conforme \u00edan pasando os anos.\nNa d\u00e9cada de 1990 o poder municipal levou a cabo unha serie de iniciativas, coa finalidade de mellorar as s\u00faas infraestruturas, en especial o transporte, e tam\u00e9n o seu aspecto externo. Unidas \u00e1 proximidade e posterior desenvolvemento do pol\u00edgono comercial da G\u00e1ndara, estas iniciativas normalizaron un tanto a relaci\u00f3n do barrio co resto da cidade.\nA comezos do s\u00e9culo XXI constru\u00edronse un polideportivo, nomeado Xavier G\u00f3mez Noya, unha nova igrexa e un centro de d\u00eda de maiores.\nEducaci\u00f3n.\nNo barrio hai un colexio p\u00fablico, o CEIP Manuel Masd\u00edas (entre \"As Casas do Paseo\", \"As Grises\" e o Mercado Municipal de Caranza), dous colexios concertados e de \u00e1mbito relixioso, o Santa Xoana de Lestonac, da Compa\u00f1\u00eda de Mar\u00eda (nas \"Casas de Xava\"), e o La Salle Ferrol dos Colegios La Salle. Tam\u00e9n hai un instituto, o IES Carballo Calero, e un centro de formaci\u00f3n, o Rodolfo Ucha Pi\u00f1eiro. Tam\u00e9n se atopa aqu\u00ed o Conservatorio de M\u00fasica Xan Via\u00f1o. Antes hab\u00eda outro colexio, o Santa Mar\u00eda de Caranza.\nDeporte.\nO club Sociedad Cultural Deportiva Recreativa Galicia de Caranza, nado a finais dos anos vinte do pasado s\u00e9culo, \u00e9 o referente deportivo e futbol\u00edstico do barrio, xogando en Terceira Rexional Galega."}
{"id": "71690", "revid": "1093", "url": "https://gl.wikipedia.org/wiki?curid=71690", "title": "Caranza", "text": ""}
{"id": "71691", "revid": "1131", "url": "https://gl.wikipedia.org/wiki?curid=71691", "title": "Castro de Moura", "text": "O castro de Moura \u00e9 un castro da Idade de Bronce Final que se atopa preto do lugar de Frexulfe, na parroquia de San Xo\u00e1n de L\u00f3uzara, no concello lucense de Samos. Ocupa un lugar a 946 metros sobre o nivel do mar, desde o que se domina visualmente boa parte do val do Lo\u00fazara.\nMorfolox\u00eda.\nTen forma ovalada e componse dun \u00fanico recinto de pequenas proporci\u00f3ns, mide de norte a sur 115 metros e de leste a oeste uns 70 metros. Nas partes escavadas t\u00e9\u00f1ense constatado unha ocupaci\u00f3n datable cara ao cambio de era.\nArqueolox\u00eda.\nFoi obxecto de escavaci\u00f3ns arqueol\u00f3xicas de urxencia con motivo da instalaci\u00f3n dun poste repetidor da RTVG. Escav\u00e1ronse un total de 103 m\u00b2. Destapouse unha estrutura circular que poder\u00eda corresponder a un fondo de cabana, no que destaca a gran cantidade de buratos de postes aparecidos no interior cunha disposici\u00f3n en forma de c\u00edrculo. A planta circular def\u00ednese por un rebaixe na rocha e por un ali\u00f1amento de pedras de escasa altura.\nCon posterioridade a este primeiro traballo de escavaci\u00f3n realizouse unha segunda intervenci\u00f3n, na que se destapou unha estrutura p\u00e9trea de laxes de xisto e parte dun fondo de cabana (Herv\u00e9s, 1994).\nAtendendo aos restos atopados, f\u00e1lase dunha ocupaci\u00f3n entre o s\u00e9culo III a.C. e a \u00e9poca romana, se ben estes datos deben terse en conta como hip\u00f3teses de traballo non definitivas. O lugar ata fai pouco tempo fora obxecto de explotaci\u00f3n agr\u00edcola, polo que as estruturas atopadas se atoparon nun nivel superior moi alterado."}
{"id": "71692", "revid": "98629", "url": "https://gl.wikipedia.org/wiki?curid=71692", "title": "Duque de Caxias", "text": "Duque de Caxias \u00e9 unha cidade brasileira do estado de R\u00edo de Xaneiro. Ten unha superficie total de 464,6\u00a0km\u00b2 e unha poboaci\u00f3n estimada o 2006 en 855 010 habitantes.\n\u00c9 sede da segunda refinar\u00eda de petr\u00f3leo brasileira, a \"Refinar\u00eda de Duque de Caxias\" (REDUC) da Petrobras. A s\u00faa econom\u00eda bas\u00e9ase na produci\u00f3n de derivados de petr\u00f3leo e gas natural, pl\u00e1sticos, m\u00f3biles e t\u00e9xtiles. \u00c9 tam\u00e9n en parte unha cidade-dormitorio, pois moitos dos seus habitantes traballan na veci\u00f1a cidade do R\u00edo de Xaneiro."}
{"id": "71694", "revid": "1131", "url": "https://gl.wikipedia.org/wiki?curid=71694", "title": "Mosteiro de San Nicolao de Cis", "text": "O mosteiro de San Nicolao de Cis, co\u00f1ecido tam\u00e9n como San Salvador de Cis debido \u00e1 s\u00faa advocaci\u00f3n, foi un mosteiro medieval situado na parroquia de San Nicolao de Cis, no concello coru\u00f1\u00e9s de Oza-Cesuras. Na actualidade s\u00f3 se conserva en p\u00e9 a s\u00faa igrexa monacal. Foi declarado monumento nacional por Real decreto 1057 do 27 de marzo do 1981.\nHistoria.\nA actual igrexa parroquial xurdiu coma mosteiro d\u00faplice. Segundo L\u00f3pez Ferreiro, foi fundado nos \u00faltimos anos do s\u00e9culo IX ou nos primeiros do s\u00e9culo X: \nPor\u00e9n, as fontes documentais presentan diversos problemas, de tal xeito que moitos autores consideran que os dous primeiros documentos de referencia son falsos. Un primeiro documento ser\u00eda carta fundacional que sinalaba o ano 909. Este documento por descoido dos monxes desapareceu do seu tesouro xa no ano 915.\nUn segundo documento chegou ata os nosos d\u00edas, incompleto, por medio dunha copia nun pergameo que iniciou o traslado das escrituras o 22 de abril de 1349. Este segundo documento fai referencia \u00e1 primeira metade do ano 911 (27 de xu\u00f1o) e no que se rexistra o privilexio concedido ao mosteiro polo rei Ordo\u00f1o II e a s\u00faa muller a ra\u00ed\u00f1a Elvira, a petici\u00f3n de dona Paterna e se acoutan os termos do mosteiro de San Salvador de Cis. Cons\u00e9rvase s\u00f3 o inicio do documento. Del Garc\u00eda \u00c1lvarez fai a seguinte transcrici\u00f3n:No s\u00e9culo XV conv\u00e9rtese en priorado dependente de San Marti\u00f1o Pinario, en Santiago de Compostela.\nDescrici\u00f3n.\nO templo primitivo do mosteiro foi moz\u00e1rabe, a\u00ednda que desta \u00e9poca s\u00f3 se conservan un capitel de m\u00e1rmore mais un canzorro. A igrexa actual \u00e9 un dos poucos exemplos de mosteiros que se poder\u00edan cualificar de g\u00f3ticos en Galiza. Como: \u00aboxival, de tradici\u00f3n rom\u00e1nica na ornamentaci\u00f3n, obra da segunda metade do s\u00e9culo XIV\u00bb \u00e9 definida por \u00c1ngel del Castillo. Corresp\u00f3ndese cun estilo de igrexa caracter\u00edstico da zona, outros exemplos son as igrexas de Santa Mar\u00eda do Azougue e de Santiago na pr\u00f3xima cidade de Betanzos, xa que, en palabras de Hip\u00f3lito de S\u00e1 Bravo: \u00ab... todas elas presentan dentro dun mesmo per\u00edodo \u2015segunda metade do s\u00e9culo XIV\u2015 as caracter\u00edsticas dos monumentos oxivais con reminiscencias rom\u00e1nicas, fieis \u00e1 traza dunha tendencia construtiva de \u00e1mbito comarcal\u00bb.\nInterior.\nA planta \u00e9 basilical, con tres naves de tres tramos cada unha que rematan en tres \u00e1bsidas poligonais. Por\u00e9n, da an\u00e1lise do seus trazados, mais sobre todo da s\u00faa secci\u00f3n lonxitudinal, ded\u00facese que se trata dunha organizaci\u00f3n en cruceiro que prefigura unha planta de cruz latina. Tanto os arcos transversais coma os formeiros son apuntados, sobre columnas constitu\u00eddas por li\u00f1as de semicolumnas acaroadas, maiores as correspondentes aos eixes principais da igrexa, co que se crea unha complexidade espacial que contrasta co aspecto exterior da igrexa. As naves c\u00f3brense cun teitume de madeira a d\u00faas augas, bardante a correspondente ao te\u00f3rico cruceiro, cuberto a catro augas e lixeiramente elevado sobre os dous faldr\u00f3ns principais da cuberta. No muro norte da igrexa \u00e1brese unha capela sepulcral, do s\u00e9culo XV, cuberta con b\u00f3veda de cruzar\u00eda que prov\u00e9n de columnas acodilladas nos \u00e1ngulos e a que se accede a trav\u00e9s dun arco apuntado semellante aos arcos triunfais.\nOs arcos triunfais que dan acceso \u00e1s capelas das \u00e1bsidas son tam\u00e9n apuntados. A \u00e1bsida central \u00e9 heptagonal e as laterais pentagonais; c\u00f3brense con b\u00f3vedas nervadas de abano. As columnas que soste\u00f1en os nervios da \u00e1bsida central est\u00e1n integradas nun z\u00f3colo corrido que forma unha arcatura con tres arcos trilobulados en cada tramo semellante \u00e1s dominicas de Pontevedra e Tui e \u00e1 franciscana de Pontevedra. So os tres arqui\u00f1os dos dous primeiros m\u00f3dulos da \u00e1bsida \u00e1brense no friso arcos de medio punto que o comunican coas \u00e1bsidas laterais. Nos dous m\u00f3dulos seguintes os arcos forman unha especie de fornelos de gran profundidade. Sobre os arcos triunfais \u00e1brense tres roset\u00f3ns, cuadrilobulados os laterais e con seis l\u00f3bulos o central.\nExterior.\nPresenta en conxunto un aspecto claramente rom\u00e1nico, a excepci\u00f3n das esveltas xanelas oxivais das \u00e1bsidas e a da capela sepulcral. A fachada principal ou occidental mostra unha gran portada de tripla arquivolta lixeiramente apuntada sobre columnas acodilladas que desapareceron, conserv\u00e1ndose unicamente as basas e os capiteis. O t\u00edmpano presenta as figuras de san Bieito e san Bernardo aos lados da do Salvador. Sobre esta portada \u00e1brese un gran roset\u00f3n profusamente decorado a pesar da s\u00faa sinxeleza. Portada mais roset\u00f3n est\u00e1n enmarcados por dous grandes contrafortes, que se repiten nas esquinas da fachada e nas fachadas laterais. No lado norte da fachada principal e integrado na s\u00faa base con esta, \u00e9rguese un modesto campanario de planta cadrada e arcos de medio punto lixeiramente apuntados nos catro ocos laterais.\nNa fachada norte \u00e1brese unha portada, cuxa feitura semella m\u00e1is elaborada e polo tanto algo posterior \u00e1 da fachada principal. A s\u00faa composici\u00f3n \u00e9 semellante \u00e1 desta \u00faltima, cunha tripla arquivolta sobre columnas acodilladas que neste caso a\u00ednda se conservan completas. Tam\u00e9n a arquivolta \u00e9 m\u00e1is apuntada c\u00e1 fachada principal e enmarca un t\u00edmpano coa \"Adoraci\u00f3n dos Reis Magos\", iconograf\u00eda que para S\u00e1 Bravo est\u00e1 moi estendida entre as igrexas g\u00f3ticas con reminiscencias rom\u00e1nicas. A fachada est\u00e1 dividida en tres tramos por contrafortes, entre os que se intercalan tres fiestras tipo seteira na parte alta. A fachada sur presenta a mesma disposici\u00f3n de contrafortes e seteiras mais unha portada e unha xanela sinxelas de arco de medio punto na parte baixa do terceiro tramo.\nNo exterior da \u00e1bsida apr\u00e9ciase perfectamente o car\u00e1cter de arquitectura oxival de tradici\u00f3n rom\u00e1nica do templo. Neste sentido, cabe salientar como as trazar\u00edas claramente oxivais das tres fiestras da \u00e1bsida central, entre sinxelos contrafortes, contrastan cos ocos nos que se aloxan, rematados en arco de medio punto. Son m\u00e1is sinxelas as xanelas, tam\u00e9n en arco de medio punto e entre contrafortes, das \u00e1bsidas laterais, sen trazar\u00edas. As tres \u00e1bsidas est\u00e1n rematas por beir\u00eds sobre variados canzorros. No alzado correspondente \u00e1s \u00e1bsidas salientan os tres roset\u00f3ns do testeiro das naves maila fiestra de trazar\u00eda oxival, que est\u00e1n situadas na banda leste da capela sepulcral."}
{"id": "71698", "revid": "54336", "url": "https://gl.wikipedia.org/wiki?curid=71698", "title": "Mosteiro de Santa Mar\u00eda de Oia", "text": "O mosteiro de Santa Mar\u00eda de Oia \u00e9 un mosteiro da orde do C\u00edster e de longa historia (1137 a 1835) na que foi a comunidade mon\u00e1stica de maior importancia socioecon\u00f3mica da diocese de Tui. Sit\u00faase en Santa Mar\u00eda de Oia, a capital do concello, \u00e1 beira do mar, na estreita lingua de terra ch\u00e1 que deixa o macizo da Groba e conforma a costa neste lugar. Na actualidade a igrexa monacal \u00e9 a igrexa parroquial de Santa Mar\u00eda de Oia, estando en mans privadas o resto de construci\u00f3ns mon\u00e1sticas conservadas.\nHistoria.\nFundaci\u00f3n.\nAlg\u00fans autores xa falan da s\u00faa existencia en tempos de Marti\u00f1o de Dumio no s\u00e9culo VI; outros atrib\u00faen a s\u00faa fundaci\u00f3n a san Froitoso de Braga un s\u00e9culo m\u00e1is tarde.\nPor\u00e9n, a falla de documentos que sexan conclu\u00edntes debemos situarnos no s\u00e9culo XII para atopar referencias a unha comunidade mon\u00e1stica no lugar. Esta comunidade pertencente a Orde de San Bieito debeu ser froito da fusi\u00f3n de tres comunidades xa existentes na comarca: Oia, outra de San Cosme e San Dami\u00e1n situada por riba da vila de Erizana e unha terceira en San Mamede de Loureza.\nDeste xeito, seguindo a Manrique, p\u00f3dese situar a fundaci\u00f3n do mosteiro no ano 1137, incorpor\u00e1ndose \u00e1 Orde do C\u00edster no ano 1185.\nDoaz\u00f3ns reais.\nO 26 de xu\u00f1o de 1137 o emperador Afonso VII, na cidade de Tui concedeulle grandes favores, ampliados anos despois, o 23 de abril de 1149 a propiedade de toda a parroquia.\nDeste xeito a comunidade atopouse cun gran poder\u00edo econ\u00f3mico que comezou de seguido a ampliar, chegando os seus dominios \u00e1s mesmas portas de Lisboa en pouco tempo.\nNo ano 1159 o rei Fernando II asinou o 16 de maio en Tui novos privilexios a favor da comunidade. A esta continuaron novas doaz\u00f3ns de Afonso IX nos anos 1201 e 1228, ano este en que estando en Ponte Sampaio doou a Illa de San Marti\u00f1o ao mestre Pedro, establecendo que \u00e1 s\u00faa morte a illa pasase a depender do mosteiro.\nAs doaz\u00f3ns reais continuaron: Sancho IV o Bravo, na vila de Pontevedra o 25 de agosto de 1286, concedeu ao mosteiro vinte pescadores para que poboasen o couto do mosteiro. Este real privilexio foi confirmado por Henrique III nas cortes de Burgos do 20 de febreiro de 1392.\nNo s\u00e9culo XIV as s\u00faas propiedades en Portugal f\u00f3ronlles arrebatadas polo rei don Din\u00eds.\nIncorporaci\u00f3n \u00e1 Congregaci\u00f3n de Castela.\nNo s\u00e9culo XV a inobservancia das regras monacais nas comunidades relixiosas da Pen\u00ednsula Ib\u00e9rica era un mal xeneralizado, ao que se lle un\u00eda o abuso da figura dos abades comendatarios. Ante esta situaci\u00f3n os Reis Cat\u00f3licos promoveron unha total reforma que levou a cabo Frei Mart\u00edn de Vargas, a trav\u00e9s da Congregaci\u00f3n de Castela. Os cenobios galegos foron incorpor\u00e1ndose gradualmente \u00e1 reforma, fac\u00e9ndoo o mosteiro de Oia no ano 1547.\nO abade dese momento Gregorio Nieto e o prior Juan Rois, ao teren noticias da chegada dos monxes reformadores, fuxiron a Portugal \"levando todo o pan e o vi\u00f1o do mosteiro e 100 cabezas de gando vac\u00fan, ademais de d\u00faas cruces de prata, unha custodia dourada e un c\u00e1liz\".\nChegou o reformador Frei Ignacio de Collantes e, acompa\u00f1ado dos abades de Meira e Sobrado, pronuncian sentenza en cap\u00edtulo contra o abade fuxitivo priv\u00e1ndolle do seu cargo. O abade instalouse na \"Granxa de Silva\", pertencente ao mosteiro. Logo dun tempo acudiu a Roma a demandar o seu cargo e tras recuperalo, na viaxe de volta a Espa\u00f1a, morreu de xeito repentino.\nTrala exclaustraci\u00f3n, no ano 1838 o bispo Francisco Garc\u00eda Casasrrubias y Melgar fixo as licenzas necesarias para converter a igrexa monacal en parroquia anexa a Pedornes, e o mesmo bispo declarou a parroquia de Santa Mar\u00eda de Oia totalmente independente da de Pedornes o 25 de xaneiro de 1841.\n\"A Virxe do Mar\".\nConta a tradici\u00f3n que no ano 1581 uns labregos atoparon nun acantilado no lugar co\u00f1ecido como \"A Orelluda\" unha imaxe da virxe atada a unha cadea que no seu extremo enganchada ao colar dun lebrel.\nA imaxe foi levada e venerada no mosteiro pero ao pouco tempo o Xeral de Congregaci\u00f3n de Castela decidir levala ao actual convento de relixiosas cistercienses de Xes\u00fas de Salamanca. Para a comunidade de Oia f\u00edxose unha reproduci\u00f3n a que na actualidade s\u00e9guese a rend\u00e9rselle culto como A Nosa Se\u00f1ora do Mar ou A Nosa Se\u00f1ora do Desterro e sit\u00faase no centro do retablo do altar maior.\nPoder econ\u00f3mico e xurisdicional.\nDa cr\u00eda de cabalos por parte da comunidade do mosteiro cons\u00e9rvanse testemu\u00f1as documentais dos cabalos e eguas que o mosteiro ti\u00f1a nos seus montes xa desde o s\u00e9culo XIII, documentaci\u00f3n que contin\u00faa testemu\u00f1ando a actividade e o valor econ\u00f3mico desta actividade ata a desaparici\u00f3n da comunidade coa desamortizaci\u00f3n de Mendiz\u00e1bal.\nDescrici\u00f3n.\nA igrexa.\nNo templo seguiuse o modelo de templo cisterciense m\u00e1is antigo conservado, o de Fontenay, con capelas absidais cadradas. Este modelo tam\u00e9n foi o seguido na igrexa do mosteiro de Santa Mar\u00eda de Meira.\nInterior.\nA igrexa ten planta de cruz latina, composto o brazo principal por tres naves curtas de catro tramos, cun marcado cruceiro, cuns brazos de dous tramos e a cabeceira composta de cinco capelas rectangulares de distintas alturas.\nO interior caracter\u00edzase pola simplicidade propia do ideario arquitect\u00f3nico da Orde do C\u00edster.\nA nave central \u00e9 de maiores dimensi\u00f3ns que as laterais e c\u00f3brese con b\u00f3veda de can\u00f3n apuntado, que se apoia en arcos simples e de arestas vivas sobre m\u00e9nsulas prism\u00e1ticas. Os piares compostos en forma de T son de gran groso e ap\u00f3ianse en sinxelos basamentos.\nAs naves laterais c\u00f3brense tam\u00e9n con b\u00f3vedas de can\u00f3n apuntado, pero perpendicular a b\u00f3veda da nave central. Deste xeito os catro tramos das naves laterais comun\u00edcanse entre elas por medio de arcos apuntados simples.\nTanto a nave central como a norte (que d\u00e1 cara ao claustro) non te\u00f1en iluminaci\u00f3n lateral. Na sur \u00e1brense vans simples, dos que se conservan dous, con dobre derramo e rematados en arco de medio punto apoiado directamente nas xambas. Aos p\u00e9s da igrexa o coro alto datado no \u00faltimo terzo do s\u00e9culo XVI sostido por b\u00f3vedas enervadas.\nNo muro lateral norte \u00e1brense d\u00faas portas, unha no primeiro tramo que comunica co claustro e data do s\u00e9culo XVI, e a segunda m\u00e1is antiga sit\u00faase no \u00faltimo tramo e na actualidade at\u00f3pase tapiada. Era a chamada porta dos conversos.\nOs brazos do cruceiro tam\u00e9n se cobren con b\u00f3veda de can\u00f3n apuntado. Estas son m\u00e1is altas que as b\u00f3vedas das naves laterais. No brazo setentrional do transepto \u00e1brense tres portas: a m\u00e1is antiga at\u00f3pase tapiada. Das outras d\u00faas a inferior comunica coa sancrist\u00eda e a superior comunica coa galer\u00eda alta do claustro procesional.\nComo o resto do templo as 5 capelas do testeiro c\u00f3brense con b\u00f3vedas de can\u00f3n apuntado. Os arcos triunfais son simples apoiados en pilastras acaroadas destacando en tama\u00f1o o central sobre os intermedios e estes sobre os laterais.\nPor encima do arco triunfal \u00e1brense tres vent\u00e1s, de maior tama\u00f1o a central. A superficie dec\u00f3rase con pinturas representado os emblemas das ordes militares e imaxes coa lenda de Afonso VII e Sancho O Desexado coa seguinte inscrici\u00f3n: \nA capela maior desenv\u00f3lvese en dous tramos. O muro testeiro c\u00f3brese cun retablo datado aproximadamente no ano 1600. No muro abr\u00edanse tres vans de igual altura e sobre eles un gran roset\u00f3n, tapiado na actualidade.\nAs capelas laterais te\u00f1en todas un mesmo dese\u00f1o cun muro meridional, unha credencia e unha xanela no testeiro con derramo interno. Comp\u00f3\u00f1ense dunha arquivolta de medio punto apoiada en columnas acaroadas, de fustes monol\u00edticos lisos sobre bases \u00e1ticas e con capiteis con motivos maioritariamente vexetais, e entre eles un moi deteriorado representando un cuadr\u00fapede.\nExterior.\nA f\u00e1brica \u00e9 de aparello de perpia\u00f1o gran\u00edtico disposto con certa regularidade. A austeridade decorativa do interior volve a manifestarse no exterior.\nO conxunto destaca pola acusada horizontalidade do dese\u00f1o, en gran medida a falta dun cruceiro destacado que lle da unha continuidade visual \u00e1 nave central, da que semella ser parte.\nO testeiro enm\u00e1rcase entre contrafortes prism\u00e1ticos e \u00e9 o resultado de importantes modificaci\u00f3ns, principalmente as levadas a cabo no s\u00e9culo XVIII. Cons\u00e9rvanse escasos vestixios dunha pequena sancrist\u00eda de planta rectangular. Das tres vent\u00e1s coas que contaba s\u00f3 conserva a central e do antigo roset\u00f3n s\u00f3 conserva o c\u00edrculo sen a trazar\u00eda e na actualidade est\u00e1 tapiado.\nAs capelas laterais c\u00f3brense cun tellado com\u00fan a unha vertente. Presentan sinxelas seteiras rematadas en arco de medio punto. A nave principal c\u00f3brese cun tellado a d\u00faas augas e os dous muros div\u00eddense en tramos por contrafortes prism\u00e1ticos de pouco resalte.\nA nave meridional foi moi alterada pola construci\u00f3n do coro alto e a da actual fachada conservando s\u00f3 dous tramos da f\u00e1brica orixinal.\nA fachada principal rematouse no ano 1740 e substitu\u00edu a anterior fachada medieval que seguir\u00eda as pautas da arquitectura cisterciense.\nO mosteiro ofrece visitas guiadas ao seu interior."}
{"id": "71699", "revid": "1556", "url": "https://gl.wikipedia.org/wiki?curid=71699", "title": "Mosteiro de Oseira", "text": ""}
{"id": "71700", "revid": "75439", "url": "https://gl.wikipedia.org/wiki?curid=71700", "title": "-539", "text": "V\u00e9xase tam\u00e9n.\nHistoria ano a ano"}
{"id": "71701", "revid": "56817", "url": "https://gl.wikipedia.org/wiki?curid=71701", "title": "-529", "text": ""}
{"id": "71702", "revid": "624", "url": "https://gl.wikipedia.org/wiki?curid=71702", "title": "-387", "text": ""}
{"id": "71703", "revid": "56817", "url": "https://gl.wikipedia.org/wiki?curid=71703", "title": "-469", "text": "V\u00e9xase tam\u00e9n.\nHistoria ano a ano"}
{"id": "71705", "revid": "1131", "url": "https://gl.wikipedia.org/wiki?curid=71705", "title": "Mesenia", "text": "A Mesenia (en grego antigo \u039c\u03b5\u03c3\u03c3\u03b7\u03bd\u03af\u03b1, na transcrici\u00f3n do grego moderno Messinia, e do antigo Mess\u0113n\u00eda) \u00e9 unha rexi\u00f3n e unha provincia do suroeste do Peloponeso, no sur de Grecia. A capital actual da rexi\u00f3n \u00e9 Kalamata. A rexi\u00f3n ocupa unha \u00e1rea de 2991 km\u00b2, e no 2005 ti\u00f1a 180\u00a0264 habitantes.\nIllas.\nAdemais do territorio continental, o pa\u00eds comprende varias illas importantes:\nProvincias actuais.\nA rexi\u00f3n de Mesenia est\u00e1 formada por catro prov\u00edncias, coas correspondentes capitais:\nMitolox\u00eda.\nNa mitolox\u00eda grega, a Mesenia era o reino de Afares, que ser\u00eda legado a Neleo, cando este \u00faltimo foi expulsado da Tesalia. Logo foi gobernado polo fillo de Neleo, N\u00e9stor."}
{"id": "71707", "revid": "1556", "url": "https://gl.wikipedia.org/wiki?curid=71707", "title": "Hobbits", "text": ""}
{"id": "71713", "revid": "65337", "url": "https://gl.wikipedia.org/wiki?curid=71713", "title": "Three Imaginary Boys", "text": "Three Imaginary Boys \u00e9 o \u00e1lbum de estrea da banda inglesa The Cure. Foi posteriormente reeditado nos Estados Unidos con pequenos cambios na listaxe de canci\u00f3ns co nome de \"Boys Don't Cry\". O \u00e1lbum foi re-editado o 29 de novembro de 2004 cun segundo disco que cont\u00e9n material non editado previamente, inclu\u00edndo canci\u00f3ns gravadas co nome \"Easy Cure\" con Porl Thompson.\nListaxe de canci\u00f3ns.\nEdici\u00f3n Deluxe do 2004.\nO primeiro disco cont\u00e9n o \u00e1lbum orixinal, ao que se lle engadiu \"The Weedy Burton\" como corte n\u00famero 13, con pequenas diferenzas na lonxitude dos temas.\nO segundo disco cont\u00e9n rarezas gravadas entre 1977 e 1979."}
{"id": "71715", "revid": "89787", "url": "https://gl.wikipedia.org/wiki?curid=71715", "title": "Nelson Angelo Piquet", "text": "Nelson Angelo Piquet, tam\u00e9n co\u00f1ecido como Nelsinho Piquet ou Nelson Piquet Jr., nado o 25 de xullo de 1985 en Heidelberg, Alema\u00f1a, \u00e9 un piloto brasileiro de F\u00f3rmula 1 que debutou no na escuder\u00eda Renault, ap\u00f3s un ano de probador. Fillo do piloto campi\u00f3n do mundo Nelson Piquet, acadou o segundo posto no Campionato de GP2 de 2006."}
{"id": "71716", "revid": "1235", "url": "https://gl.wikipedia.org/wiki?curid=71716", "title": "Nelsinho Piquet", "text": ""}
{"id": "71717", "revid": "1235", "url": "https://gl.wikipedia.org/wiki?curid=71717", "title": "Nelson Piquet Jr.", "text": ""}
{"id": "71718", "revid": "1235", "url": "https://gl.wikipedia.org/wiki?curid=71718", "title": "Nelson Piquet Jr", "text": ""}
{"id": "71720", "revid": "23204", "url": "https://gl.wikipedia.org/wiki?curid=71720", "title": "Orodruin", "text": "Orodruin, tam\u00e9n co\u00f1ecido como Monte do Destino, \u00e9 un volc\u00e1n ficticio do legendarium de J. R. R. Tolkien. Situado no coraz\u00f3n da terras negras de Mordor, \u00e9 o lugar onde o Anel \u00danico foi forxado polo Se\u00f1or Escuro Sauron, e constit\u00fae o punto final da misi\u00f3n emprendida por Frodo Bulseiro para destru\u00edr o Anel, recollida n\"'O Se\u00f1or dos Aneis\".\n\"Orodruin\" significa \"monta\u00f1a ardente\" en Sindarin. O equivalente Sindarin do nome \"Monte do Destino\" \u00e9 \"Amon Amarth\", literalmente \"monta\u00f1a do destino\".\nCando na Segunda Idade Sauron comezou a s\u00faa procura dun lugar na Terra Media que lle servise de morada permanente, a s\u00faa atenci\u00f3n recaeu inmediatamente sobre Mordor, e en concreto sobre Orodruin, pois considerou que poder\u00eda tirar partido do seu poder. Xa que logo, estabeleceu o seu reino ao redor do volc\u00e1n, e \"usou o lume que al\u00ed manaba desde o coraz\u00f3n da terra para os seus meigallos e as s\u00faas forxas\". A m\u00e1is c\u00e9lebre das creaci\u00f3ns forxadas por Sauron no Monte do Destino \u00e9 o inmensamente poderoso \"Anel \u00danico\", que elaborou nos lumes das Sammath Naur (ou Fendas do Destino), unha sima situada nas profundidades da monta\u00f1a. Dise n' \"O Se\u00f1or dos Aneis\" que os materiais que compu\u00f1an o Anel eran tan resistentes, e os encantamentos nel insuflados tan potentes, que s\u00f3 pod\u00eda ser destru\u00eddo nesas mesmas Fendas do Destino.\nD\u00e1se a entender que Orodruin \u00e9 moito m\u00e1is que un simple volc\u00e1n: responde \u00e1s ordes de Sauron e \u00e1 s\u00faa presenza, sum\u00edndose nunha inactividade cando non se atopa en Mordor e volvendo \u00e1 vida ao volver este. Semella que a s\u00faa actividade tam\u00e9n estea conectada ao poder persoal de Sauron, pois cando este \u00e9 derrotado \u00e1 fin da Terceira Idade, o volc\u00e1n entra nunha violenta erupci\u00f3n para despois cesar toda actividade de maneira permanente.\nRepresentaci\u00f3ns cinematogr\u00e1ficas.\nNa adaptaci\u00f3n d' \"O Se\u00f1or dos Aneis\" de Peter Jackson, o Monte do Destino est\u00e1 representado polo Monte Ngauruhoe e m\u00e1is o Monte Ruapehu, dous volc\u00e1ns activos de Nova Zelandia. Nos planos longos a monta\u00f1a \u00e9 unha maqueta, unha imaxe de infograf\u00eda ou unha combinaci\u00f3n de ambas as d\u00faas opci\u00f3ns. Non foi pos\u00edbel filmar no cumio do Ngauruhoe por ser sagrado para os maor\u00eds da rexi\u00f3n. Por\u00e9n, algunhas escenas das ladeiras de Orodruin si foron filmadas no Monte Ruapehu.\nInfluencias.\nA frase \"fenda do destino\" tense atribu\u00eddo en ocasi\u00f3ns \u00e1 obra Macbeth de William Shakespeare. Outra pos\u00edbel fonte do nome \u00e9 un relato curto de Algernon Blackwood."}
{"id": "71722", "revid": "127505", "url": "https://gl.wikipedia.org/wiki?curid=71722", "title": "Torque de Burela", "text": "O Torque de Burela \u00e9 o m\u00e1is grande dos torques atopados en Galicia. Foi atopado por casualidade por un agricultor da vila no ano 1945 no castro de Burela, no lugar do Chao de Castro, na parroquia de Burela, do concello do mesmo nome, e nun primeiro momento fora desprezado xa que pensaban que se trataba dunha asa dun caldeiro. Pode datarse aproximadamente entre os s\u00e9culos III e o II a. C. At\u00f3pase exposto no Museo Provincial de Lugo.\nPertenceu \u00e1 Colecci\u00f3n Blanco-Cicer\u00f3n, da que pasou \u00e1 de \u00c1lvaro Gil Varela. O 24 de outubro de 2013 os representantes dos herdeiros de \u00c1lvaro Gil acudiron ao Museo Provincial de Lugo para facer cumprir a sentenza que obrigaba \u00e1 devoluci\u00f3n \u00e1 familia das pezas da colecci\u00f3n, marchando con 40 destas pezas, entre elas o Torque de Burela. En xu\u00f1o de 2014 a Deputaci\u00f3n de Lugo anunciou que \u00eda mercar a colecci\u00f3n de ourivar\u00eda de \u00c1lvaro Gil para devolvela \u00f3 Museo Provincial, para o que ofrec\u00eda un total de 2.964.000 euros. Finalmente esta compra foi realizada o 10 de febreiro de 2015 por 2.346.200 \u20ac, \u00f3s que hai que engadir outros 600.000 \u20ac que tam\u00e9n se aboaron \u00f3s herdeiros de \u00c1lvaro Gil en concepto de gastos xudiciais.\nDescrici\u00f3n.\nTr\u00e1tase dunha peza de 211\u00a0mm de di\u00e1metro e 65\u00a0mm de lonxitude dos remates, cun peso de 1.812 gramos de ouro de boa calidade (23 quilates), peso moi por enriba do peso medio que adoitan ter os torques castrexos, uns 500 gramos.\nA barra \u00e9 de secci\u00f3n circular no tramo central e heptagonal nos laterais e dec\u00f3rase con filigrana feita con sete f\u00edos soldados a ela conformando seis barras paralelas de dous arames trenzados e soldados nas intersecci\u00f3ns. Os arames cr\u00fazanse quince veces en cada zona salvo en d\u00faas, formando un total de 22 espiras por cada lado de arames enrolados.\nOs remates son unha mestura de tronco de cono e unha escocia, que difumina a impresi\u00f3n de voluminosidade e pesadez dos remates de dobre tronco de cono.\nO estilo desta xoia fai que se adscriba ao chamado \"grupo asturgalaico\", ou escola lucense, que se estende dende r\u00edo Eo ata o cabo Ortegal, chegando a Melide polo interior, e caracter\u00edzase polo emprego de remates bic\u00f3nicos nos terzos laterais da barra.\nExemplos de torques de semellante tipolox\u00eda son os de Marz\u00e1n (790 g) e Recadieira (590 g)."}
{"id": "71723", "revid": "98629", "url": "https://gl.wikipedia.org/wiki?curid=71723", "title": "Bartolom\u00e9 de Carranza", "text": "Bartolom\u00e9 de Carranza, nado en Miranda de Arga (Navarra) cara a 1503 e finado en Roma o 2 de maio de 1576, foi un eclesi\u00e1stico e te\u00f3logo espa\u00f1ol.\nTraxectoria.\nEn 1515 ingresa no colexio de gram\u00e1ticos de San Eugenio de Alcal\u00e1 de Henares, tutelado polo seu t\u00edo o doutor Sancho Carranza de Miranda, maxistral de Sevilla, onde estuda lat\u00edn. En 1518 pasa ao colexio de Santa Catalina, onde estuda dous anos de artes baixo a direcci\u00f3n do mestre Andr\u00e9s de Almenara.\nEn 1520, con tan s\u00f3 16 anos, ingresa na Orde de San Domingos no convento de Benalaque (Guadalaxara), onde completa os estudos de filosof\u00eda e fai cursos de teolox\u00eda. Ao descubrirse os seus dotes \u00e9 enviado ao colexio de San Gregorio de Valladolid, cuxos estatutos xura o 19 de agosto de 1525. Naqueles anos o mestre m\u00e1is prestixioso do colexio era Diego de Astudillo, reitor do mesmo.\nTerminados os estudos comeza a s\u00faa docencia en artes no mesmo centro, onde coincide con Frei Melchor Cano, quen haber\u00eda de ser o seu continuo \u00e9mulo e rival na ciencia e nas dignidades dentro e f\u00f3ra da orde dominicana. A rivalidade entre estes dous te\u00f3logos in\u00edciase nun acto acad\u00e9mico do curso 1532-1533, na que ambos xa deixaron marcadas de forma irredutible as s\u00faas posici\u00f3ns.\nEn 1533 \u00e9 nomeado mestre de estudantes e Catedr\u00e1tico de V\u00e9speras de Teolox\u00eda. Comparte as s\u00faas funci\u00f3ns docentes coas consultas do Santo Oficio da Inquisici\u00f3n, da que era censor ou cualificador.\nEn outubro de 1536, tras a morte de Diego de Astudillo, adxud\u00edcaselle a C\u00e1tedra de Curm\u00e1 de Teolox\u00eda, mentres que Melchor Cano entra a ocupar a de V\u00e9speras. Solicita a maxistratura en teolox\u00eda sacra polo cap\u00edtulo provincial de Benavente de 1537, que lle foi concedida en Roma no cap\u00edtulo xeral de 1539, acto ao que asistiron varios cardeais e o embaixador de Carlos V.\nEn setembro de 1539, xa de volta a Espa\u00f1a, o cap\u00edtulo provincial da Orde celebrada en Valladolid out\u00f3rgalle o cargo de examinador dos predicadores e confesores da provincia dominicana de Espa\u00f1a, ao mesmo tempo que Melchor Cano.\nNesta \u00e9poca dist\u00ednguese polos seus serm\u00f3ns e explicaci\u00f3ns da \"Summa Theologiae\" de Santo Tom\u00e1s e da Sacra Escritura no colexio de San Gregorio, \u00e1s que asist\u00edan os que ser\u00edan grandes mestres do futuro: Juan da Pena, Juan de Villagarc\u00eda e Pedro de Sotomayor.\nConcilio de Trento e a Xunta de Valladolid.\nCarlos V escr\u00edbelle desde Bruxelas o 17 de xaneiro de 1545, coa orde de viaxar a Trento para asistir ao concilio ecum\u00e9nico que se prev\u00eda inminente, cara a onde sae a principios de maio.\nParticipa de forma moi activa no Concilio de Trento. As s\u00faas intervenci\u00f3ns foron moi encomiadas tanto polos Pais conciliares como polos cronistas da asemblea: sobre o canon da Sacra Escritura, o 20 de febreiro de 1546; o serm\u00f3n do primeiro domingo de coresma ante os Pais do concilio, o 14 de marzo de 1546; os discursos sobre a xustificaci\u00f3n, o 14 de xullo, o 27 de setembro e o 18 de outubro de 1546; a intervenci\u00f3n sobre os sacramentos en xeral, o 21 de xaneiro de 1547; o voto sobre o sacramento da Eucarist\u00eda, o 3 de febreiro de 1547.\nUnha vez disolvido o Concilio \u00e9 elixido prior de Palencia en 1548 e act\u00faa como definidor no cap\u00edtulo provincial de \u00c1vila dese mesmo ano. No cap\u00edtulo de Segovia do 2 de febreiro de 1550 \u00e9 elixido prior provincial da provincia dominicana de Espa\u00f1a. Entre os anos de 1548-1550 \u00e9 proposto para confesor do pr\u00edncipe (o futuro rei Filipe II) e para bispo dos bispados do Cuzco e das Canarias, dignidades que non acepta.\nEntre 1550 e 1551 est\u00e1 presente na Xunta de Valladolid, que intentaba resolver a pol\u00e9mica dos naturais ou dos xustos t\u00edtulos entre Juan Gin\u00e9s de Sep\u00falveda e Bartolomeu das Casas.\nEn decembro de 1551 reincorp\u00f3rase \u00e1s sesi\u00f3ns do Concilio por orde do emperador. O 29 de decembro de devandito ano interv\u00e9n no aula sobre o tema da Misa e sobre o sacramento da Orde.\nPor Europa.\nEn 1553 \u00e9 rexente supernumerario do colexio de San Gregorio de Valladolid. Por orde do rei Filipe II, o 12 de xullo de 1554 embarca na Coru\u00f1a para Inglaterra. \u00c9 nomeado vicario polo Mestre da Orde de Predicadores, co obxectivo de restaurar aos dominicos en Inglaterra, a\u00ednda cando a verdadeira intenci\u00f3n da s\u00faa misi\u00f3n fose restaurar o catolicismo en Inglaterra. Foi confesor da segunda esposa de Filipe II, Mar\u00eda Tudor.\nDesde a s\u00faa chegada a Inglaterra traballa como legado pontificio ou nuncio da s\u00faa Santidade o Cardeal Pole, sendo o brazo dereito deste na dif\u00edcil tarefa da contrarreforma, que cristalizou no s\u00ednodo de Londres de 1555. Os resultados pr\u00e1cticos destes esforzos foron realmente poucos, debido \u00e1 pronta morte da ra\u00ed\u00f1a e do cardeal Pole en 1558.\nNesa \u00e9poca redacta o seu famoso \"Comentarios sobre o catecismo romano\", que ser\u00e1 a causa do seu declive posterior, imprim\u00edndoo en Anveres en 1558.\nComo premio ao seu traballo Filipe II propono para suceder a Juan Mart\u00ednez Sil\u00edceo como arcebispo de Toledo, sede primada do Imperio Espa\u00f1ol. A pesar da s\u00faa resistencia, foi ordenado de bispo o 27 de febreiro de 1558 no convento de San Domingos de Bruxelas.\nPor encargo do monarca exerce a funci\u00f3n de Conselleiro do Imperio en Flandres, cando xa o emperador Carlos V retirouse enfermo a Yuste. Dist\u00ednguese nesa \u00e9poca polos seus profundos comentarios \u00e1 Biblia e \u00e1 \"Suma Teol\u00f3xica\" de Santo Tom\u00e1s.\nDe volta a Espa\u00f1a.\nO 1 de agosto de 1558 desembarca en Laredo de volta a Espa\u00f1a. Tra\u00eda o encargo de Filipe II de asistir ao Consello de Estado en Valladolid e de tratar co seu pai Carlos I en Yuste os temas secretos que lle confiou. Chega a Yuste co tempo xusto de asistir \u00e1 morte de Carlos I.\nO 13 de outubro de 1558 fai a s\u00faa entrada en Toledo como bispo, onde sorprende polo seu modo de exercer a caridade. Hai testemu\u00f1os sobre o ano escaso en que puido actuar como bispo: \"Despois que tomou a posesi\u00f3n do Arcebispado, \u00e9 cousa pescudada que gastou os 80\u00a0000 ducados en redimir cativos, en casar orfas, sustentar vi\u00favas honradas dar estudo nas Universidades a estudantes pobres. En sacar presos dos c\u00e1rceres e dar aos hospitais\".\nA Inquisici\u00f3n.\nNeses momentos a Inquisici\u00f3n espa\u00f1ola ocup\u00e1base nas audiencias dos reos do foco luteranizante castel\u00e1n descuberto no mes de abril dese mesmo ano, onde o nome de Carranza dic\u00edase que foi frecuentemente invocado. O inquisidor xeneral, Fernando de Vald\u00e9s y Salas, comeza enseguida a preparar o proceso que haber\u00eda de sufrir Carranza posteriormente.\nO 1 de agosto de 1559 o pleno inquisitorial decide o seu arresto. \u00c9 enganado e obrigado a abandonar a corte, sendo apresado a noite 23 de agosto en Torrelaguna e conducido ao c\u00e1rcere da Inquisici\u00f3n en Valladolid, onde d\u00e1 comezo o seu proceso.\nO proceso.\nFoi o seu proceso longo, complexo e notorio, tanto pola calidade do acusado como polas circunstancias en que se desenvolveu. X\u00falgaselle primeiro en Espa\u00f1a (1559-1567). Carranza recusa ao Inquisidor xeneral; as\u00ed, o acusado pasa a ser acusador do xu\u00edz que lle deb\u00eda xulgar. Os \u00e1rbitros do conflito deron por boa a recusaci\u00f3n e nomearon un novo xu\u00edz para Carranza. O seu avogado, Mart\u00edn de Azpilicueta e os testemu\u00f1os de prestixiosas persoas impiden que os seus inimigos e os fiscais logren que o xu\u00edz dite sentenza de culpabilidade.\nPosteriormente, o proceso \u00e9 levado a Roma por esixencia do papa P\u00edo V. Carranza sae de Espa\u00f1a o 27 de abril de 1567, indo parar ao c\u00e1rcere do castelo de Sant Angelo. O mesmo Papa asiste a ducias de sesi\u00f3ns do proceso e decide ditar sentenza a favor de Carranza. Pero como a diplomacia esix\u00eda que antes se comunicase a decisi\u00f3n ao rei de Espa\u00f1a, enviou un embaixador con ese encargo, quen se atrasou na volta a Roma e non lle deu tempo chegar antes da morte de P\u00edo V en maio de 1572.\n\u00c9 o sucesor de P\u00edo V, Gregorio XIII, quen decide conclu\u00edr a causa, pero os inimigos de Carranza volven atrasar a sentenza. Ao final, Gregorio XIII sent\u00e9ncialle o 14 de abril de 1576, declar\u00e1ndolle gravemente sospeitoso de herex\u00eda -nunha sentenza que quixo satisfacer a todos e non contentou a ningu\u00e9n-, esix\u00edndolle unha abxuraci\u00f3n \"ad cautelam\" de dezaseis das s\u00faas proposici\u00f3ns, a pesar de que a obra fose declarada ortodoxa polo Concilio de Trento en 1563.\nA \u00faltima parte da s\u00faa defensa foi levada a cabo tam\u00e9n por Mart\u00edn de Azpilicueta, quen foi enviado a Roma por Filipe II precisamente para facerse cargo da mesma. Grazas ao seu brillante defensa, Carranza foi finalmente absolto, pouco antes de morrer.\nMorre no convento de Santa Mar\u00eda sopra Minerva de Roma, onde \u00e9 enterrado.\nGregorio XIII, como reparaci\u00f3n pola s\u00faa confusa sentenza, redactou o epitafio que se puxo sobre a s\u00faa tumba: \"Bartolomeu Carranza, navarro, dominico, Arcebispo de Toledo, Primado das Espa\u00f1as, home ilustre pola s\u00faa li\u00f1axe, pola s\u00faa vida, pola s\u00faa doutrina, pola s\u00faa predicaci\u00f3n e polas s\u00faas esmolas; de \u00e1nimo modesto nos acontecementos pr\u00f3speros e ecu\u00e1nime nos adversos\".\nEn 1993 os seus restos foron exhumados e trasladados \u00e1 catedral de Toledo.\nPublicaci\u00f3ns.\nObras de Bartolomeu de Carranza re-editadas recentemente:"}
{"id": "71724", "revid": "56817", "url": "https://gl.wikipedia.org/wiki?curid=71724", "title": "-34", "text": "Outros.\nHistoria ano a ano"}
{"id": "71725", "revid": "56817", "url": "https://gl.wikipedia.org/wiki?curid=71725", "title": "-31", "text": "Outros.\nHistoria ano a ano"}
{"id": "71728", "revid": "15490", "url": "https://gl.wikipedia.org/wiki?curid=71728", "title": "Mesia", "text": "Mesia foi o nome de varias provincias romanas creadas na rexi\u00f3n hist\u00f3rica de Mesia () polo Imperio romano. Durante a s\u00faa longa historia, a provincia romana de Mesia sufriu varias configuraci\u00f3ns que variaron segundo as ameazas externas as que debeu enfrontarse.\nXeograf\u00eda.\nMesia era un pa\u00eds balc\u00e1nico da Europa antiga, sito entre o r\u00edo Danubio e o Reino de Macedonia. Cubr\u00eda unha \u00e1rea hoxe inclu\u00edda no Norte de Bulgaria e Serbia.\nHistoria.\nEn principio poboada polos tracios, a rexi\u00f3n acolleu a partir do s\u00e9culo -VIII, colonos gregos, que se estabeleceron preferentemente no litoral. No 75 a.C., Caio Escribonio Curi\u00f3n (c\u00f3nsul 76 a. C.), o proc\u00f3nsul da provincia de Macedonia liderou un ex\u00e9rcito que chegou ao Danubio e logrou derrotar aos habitantes da rexi\u00f3n, que de feito s\u00f3 foron sometidos por Marco Licinio Craso (c\u00f3nsul 30 a. C.), neto do Triunvirato e m\u00e1is tarde proc\u00f3nsul de Macedonia no reinado de Augusto. Pero a rexi\u00f3n s\u00f3 se organizou como provincia romana nos \u00faltimos anos do reinado de Augusto. No , aparece a primeira menci\u00f3n dun gobernador provincial, Aulo Cecina Severo (c\u00f3nsul 1 a.C.). Como provincia, Mesia estaba baixo o mando dun legado consular imperial que probablemente controlaba tam\u00e9n Acaia e Macedonia.\nDivisi\u00f3n da provincia.\nNo ano 86, o rei dacio Duras ordenou \u00e1s s\u00faas tropas atacar a Mesia romana. O ano seguinte, o emperador romano chegou persoalmente \u00e1 rexi\u00f3n e reorganizouna en d\u00faas provincias separadas polo r\u00edo Cibro, ao oeste, Mesia Superior (\"Mesia sobre o r\u00edo\") e ao leste Mesia Inferior (tam\u00e9n chamada \"Tr\u00e1cia Ripense\" - \"Ripa Thracia\"). Cada unha delas estaba rexida por un legado consular imperial e por un procurador romano.\nAs principais cidades da Mesia Superior eran Singidunum (actual Belgrado), Viminacium (Kostolac), Bononia (Widdin, Vidin) e m\u00e1is Ratiaria (Ar\u010dar). As da M\u00e9sia Inferior eran Oescus (ou Colonia Ulpia, hoxe Gigen), Novae (preto de Sistova), Nicopolis ad Istrum (hoxe Nikup), Odessus (Varna) e Tomi (Constan\u0163a onde desterraron ao poeta Ovidio). As d\u00faas \u00faltimas eran cidades gregas que formaban un pent\u00e1pole con Istros, Mesembria (Nesebar) e Apolonia (Sozopol).\nGuerras dacias.\nDesde Mesia, Domiciano planeou as s\u00faas campa\u00f1as futuras en Dacia e, a\u00ednda no 87, iniciou unha forte ofensiva contra os dacios, liderada polo xeneral Cornelio Fusco. As\u00ed, no ver\u00e1n do 87, Fusco liderou cinco ou seis lexi\u00f3ns a trav\u00e9s do Danubio. A campa\u00f1a finalizou sen un resultado decisivo e o rei d\u00e1cio, Dec\u00e9balo, rompeu desde\u00f1osamente, no 89, os termos do acordo de paz que fora firmado ao final do enfrontamento.\nO emperador Traxano tam\u00e9n estivo en Mesia e iniciou a s\u00faa primeira campa\u00f1a contra o Reino de Dacia ao redor de marzo-maio \u200b\u200bdo 101, cruzou a marxe norte do Danubio con catro lexi\u00f3ns (X \"Gemina\", XI \"Claudia\", II \"Traiana Fortis\" e XXX \"\u00dalpia Victrix\") derrotando ao ex\u00e9rcito dacio preto de Tapae, un paso nos C\u00e1rpatos. Malia a vitoria, as forzas imperiais resultaron danadas no combate e Traxano aprazou as outras campa\u00f1as dese ano para permitir que as tropas se recuperaran, recibiran reforzos e se reorganizaran. O inverno seguinte, Dec\u00e9balo lanzou un contraataque a trav\u00e9s do Danubio, pero foi rexeitado. Traxano avanzou e forzouno a someterse o ano seguinte.\nTraxano volveu a casa en triunfo e recibiu o t\u00edtulo de \"\". Pero, Dec\u00e9balo, no 105, invadiu o territorio romano tentando levantar \u00e1s tribos do norte nunha rebeli\u00f3n contra o imperio.Traxano volveu novamente ao campo de batalla e, despois de constru\u00edr unha enorme ponte sobre o Danubio (un dese\u00f1o de Apolodoro de Damasco), conquistou parte da Dacia no 106, o que deu orixe \u00e1 provincia de Dacia, veci\u00f1a de Mesia ao norte do Danubio.\nAbandono de Dacia e novas reformas.\nAo final do s\u00e9culo III, o emperador Aureliano (270 - 275) abandonou a provincia de Dacia aos godos e levou a todos os cidad\u00e1ns \u00e1s rexi\u00f3ns romanas ao sur do Danubio, unha rexi\u00f3n da Mesia central que desde ent\u00f3n comezou a chamarse Dacia Aureliana (posteriormente dividida en Dacia Ripense e Dacia Mediterr\u00e1nea). O territorio chamado Dardania (na Mesia Superior) foi transformado nunha provincia especial por Diocleciano, con capital en Na\u00edsso (moderna Ni\u0161), o lugar de nacemento de Constantino I no 272.\nDiocleciano tam\u00e9n renomeou a Mesia Superior (ag\u00e1s a Dacia Aureliana) como Mesia Prima (ou Mesia I) e dividiu a Mesia Inferior (menos a s\u00faa rexi\u00f3n m\u00e1is occidental) entre Mesia Secunda (ou Mesia II) e a Escitia Menor.\nMesia I.\nMesia I foi incorporada pola recentemente creada Diocese de Dacia, que estaba baixo a xurisdici\u00f3n da prefectura pretoriana de Iliria.\nMesia II.\nMesia II foi incorporada pola recentemente creada Diocese de Tracia, que estaba baixo a xurisdici\u00f3n da Prefectura pretoriana do Oriente. As s\u00faas principais cidades foron Marcian\u00f3polis, Odesso, Nic\u00f3polis (Nicopol), Abrito (Razgrado), Durostoro (Silistra), Transmarisca (Tutrakan), Sexaginta Prista (Ruse) e Novas, todas hoxe en Bulgaria. Como provincia fronteiriza, Mesia foi reforzada con estaci\u00f3ns e fortalezas erixidas ao longo da marxe sur do Danubio e constru\u00eduse unha muralla entre Axi\u00f3polis e Tomis como unha protecci\u00f3n contra os escitas e s\u00e1rmatas. A guarnici\u00f3n da provincia contaba coas lexi\u00f3ns I \"Italica\" e a XI \"Claudia\", ademais de varias outras unidades de infanter\u00eda e cabaler\u00eda independentes, as\u00ed como unha frotilla no Danubio. O \"Notitia Dignitatum\" enumera as unidades e as bases da rexi\u00f3n na d\u00e9cada do 390. Na Escitia Menor tam\u00e9n estaban a I \"Jovia\" e a II \"Herculia\".\nDespois do 238, Mesia foi frecuentemente invadida ou atacada polos carpos de Dacia e os godos, que invadiron a rexi\u00f3n no 250. Presionados polos hunos, cruzaron de novo o Danubio no 376 durante o reinado de Valente e, co seu permiso, establec\u00e9ronse en Mesia. Con todo, pronto apareceron problemas e os godos, liderados por Fritixerno, derrotaron a Valente na gran batalla de Adrian\u00f3polis. Estes godos son co\u00f1ecidos como Mesio-Godos, precisamente para quen Ulfilas m\u00e1is tarde traducir\u00eda a Biblia.\nOs b\u00falgaros, procedentes de Asia Central, establec\u00e9ronse en Mesia ao longo do s\u00e9culo VI, asimilando, progresivemente, as poboaci\u00f3ns locais xa romanizadas (v\u00e1lacos). Pola mesma \u00e9poca, os protob\u00falgaros, tribos turc\u00f3fonas, baixo a direcci\u00f3n do khan Asparoukh, inst\u00e1lanse entre o Danubio e os Balc\u00e1ns, acabando por adoptar mesmo a lingua dos eslavos locais, o eslav\u00f3nico, que co tempo pasar\u00eda a chamarse b\u00falgaro. No s\u00e9culo seguinte, no 681, Constantino IV (668\u2013685) viuse obrigado a reco\u00f1ecer a existencia dun estado b\u00falgaro en Mesia, que posteriormente se converter\u00eda no Primeiro Imperio B\u00falgaro."}
{"id": "71731", "revid": "1576", "url": "https://gl.wikipedia.org/wiki?curid=71731", "title": "N\u00fameros soci\u00e1beis", "text": ""}
{"id": "71732", "revid": "1822", "url": "https://gl.wikipedia.org/wiki?curid=71732", "title": "Tal\u00eda (musa)", "text": "Tal\u00eda (\u03b8\u03ac\u03bb\u03bb\u03b5\u03c9, \u201cflorecer\u201d). era a musa da comedia e da poes\u00eda buc\u00f3lica ou pastoril. Era unha divindade de car\u00e1cter rural, e represent\u00e1base xeralmente como unha moza riseira, de aspecto vivaracho e mirada burlona, levando nas s\u00faas mans unha m\u00e1scara c\u00f3mica e un caiado de pastor, unha coroa de hedra na cabeza como s\u00edmbolo da inmortalidade e calzada de borcegu\u00eds ou sandalias.\nTal\u00eda era filla de Zeus e Mnem\u00f3sine e a oitava Musa por orde de nacemento. Foi nai con Apolo dos Coribantes."}
{"id": "71733", "revid": "1131", "url": "https://gl.wikipedia.org/wiki?curid=71733", "title": "Tal\u00eda", "text": "Na mitolox\u00eda grega, Tal\u00eda (en grego antigo \u0398\u03ac\u03bb\u03b5\u03b9\u03b1 \"Th\u00e1leia\", do verbo \u03b8\u03b1\u03bb\u03bb\u03ad\u03c9 \"thall\u00e9\u00f4\", 'florecer') pode referirse a:"}
{"id": "71735", "revid": "98629", "url": "https://gl.wikipedia.org/wiki?curid=71735", "title": "Batalla de Teruel", "text": "Denom\u00ednase Batalla de Teruel ao conxunto de operaci\u00f3ns militares que, durante a guerra civil espa\u00f1ola, tiveron lugar entre o 15 de decembro de 1937 e o 22 de febreiro de 1938 na cidade de Teruel e os seus arredores.\nAntecedentes.\nAs operaci\u00f3ns militares do Bando Nacional conseguiran o control do norte de Espa\u00f1a e varias divisi\u00f3ns prepar\u00e1banse para un ataque definitivo sobre Madrid. A principios de decembro de 1937 o Alto Mando nacionalista planeaba a ofensiva no centro e coidou a s\u00faa fronte nordeste con bombardeos sistem\u00e1ticos dos aer\u00f3dromos de Arag\u00f3n, que lle deron o control total do aire na zona de Guadalaxara.\nDoutra banda, o mando republicano conseguira informaci\u00f3n fidedigna dun avance cara a Madrid preparado para o 18 de decembro. Tras os fracasos de Belchite e Brunete, a falta de resposta supor\u00eda unha derrota inminente en todas as frontes e Catalu\u00f1a quedar\u00eda ao descuberto.\nDurante a primeira quincena do mes, o Ex\u00e9rcito Republicano acumulou homes e material ao redor de Teruel, principalmente polo sur, e o r\u00edo Alfambra. A fronte, en forma de cu\u00f1a, ti\u00f1a uns 60\u00a0km. Previamente foran acumulados efectivos na provincia de Zaragoza dentro do plan abortado de lanzar unha r\u00e1pida ofensiva sobre Estremadura e cortar a zona controlada polos nacionalistas en dous.\nAs forzas en combate.\nO Ex\u00e9rcito Republicano contaba cuns 90.000 homes divididos en tres corpos de ex\u00e9rcito principais, o XVIII, o XX e o XXII (tam\u00e9n integrado por parte do XXVII). Previamente, avi\u00f3ns tipo \"Moscas\" e \"Chatos\" (Polikarpov I-15), ao redor de 120, foran trasladados aos aer\u00f3dromos de Levante (Vilafranca del Pened\u00e8s e Sabadell) para apoiar a ofensiva e fuxir dos bombardeos nacionalistas en Arag\u00f3n. O xeneral Juan Hern\u00e1ndez Saravia, xefe do Ex\u00e9rcito de Levante, preparou as operaci\u00f3ns, do mesmo xeito que far\u00eda posteriormente na Batalla do Ebro.\nA forza nacionalista contaba cuns 3900 homes armados da 52 Divisi\u00f3n dentro da cidade de Teruel, dos cales case o 40% non eran militares, todos eles ao mando do coronel Domingo Rei d\u00b4Harcourt. A eles sumouse unha parte da poboaci\u00f3n non adestrada militarmente, chegando algunhas cifras a confirmar a participaci\u00f3n de 10.000 efectivos.\nTeruel atop\u00e1base defendida por unha li\u00f1a de trincheiras e aramados que foran preparadas tempo antes, ao considerarse que representaba un sa\u00ednte moi ameazado polos republicanos.\nInicio da ofensiva republicana.\nAs tropas republicanas, seguras dunha vitoria f\u00e1cil pola gran desproporci\u00f3n de material e homes entre os dous bandos, inician a ofensiva o 15 de decembro sobre as 15:00 horas, sen empregar apenas artiller\u00eda nin aviaci\u00f3n, con tres columnas de entrada.\nO plan inicial do xeneral Rojo era rodear a cidade nunha operaci\u00f3n de envolvemento usando seis divisi\u00f3ns, establecendo ao mesmo tempo outras d\u00faas divisi\u00f3ns que se ir\u00edan reforzando para evitar a prevista contraofensiva nacionalista. L\u00edster coa 11\u00aa Divisi\u00f3n toma Concud, mentres que a 25\u00aa Divisi\u00f3n fai o propio con San Blas. Dous corpos de ex\u00e9rcito rodean rapidamente a cidade e \u00edllana de subministraci\u00f3ns e reforzos nacionalistas. Os atacantes contactan co XVIII Corpo de Ex\u00e9rcito o d\u00eda 20. A sorpresa permite a Enrique L\u00edster chegar aos arredores da cidade e tomar prisioneiros. O fr\u00edo (durante os d\u00edas de combate chegouse aos -20\u00a0\u00b0C) era intenso e os soldados republicanos \u00edan mellor equipados para o ataque. O 17 de decembro os republicanos empregan abundantemente a aviaci\u00f3n, causando graves danos \u00e1s forzas a\u00e9reas nacionalistas que acudiran en axuda dos asediados. Os \"raids\" a\u00e9reos suc\u00e9dense entre os Fiat CR-32 e os Messerschmitt Bf 109 nacionalistas, e os Polikarpov I-15 e I-16 republicanos. Estes derruban numerosos bombardeiros Heinkel Hei 111. O d\u00eda 18 os republicanos colocan un corpo de ex\u00e9rcito ao sur de Teruel, sobre a Muela, e atacan o Cemiterio vello.\nA aviaci\u00f3n nacionalista, con temperaturas nos aer\u00f3dromos de Castela de ata -10\u00a0\u00b0C, apenas pode ofrecer resistencia ao avance republicano. As divisi\u00f3ns nacionalistas a\u00ednda non est\u00e1n preparadas para liberar aos asediados. O 19 de decembro algunhas tropas do xeneral Aranda chegan \u00e1 fronte, pero o seu n\u00famero \u00e9 moi reducido e apenas poden facer nada. Ese mesmo d\u00eda prod\u00facense os primeiros combates dentro da cidade, no cemiterio e o campo de f\u00fatbol. O 22 de decembro varias unidades republicanas entran na cidade de Teruel con apoio da artiller\u00eda, que controla o per\u00edmetro da cidade, e ven os primeiros carros republicanos na emblem\u00e1tica Praza do Torico. A vitoria c\u00f3moda favorece un desenvolvemento precipitado dos movementos de tropas republicanas que sofren un gran n\u00famero de baixas polo sistema de defensa pechado que ofrecen os nacionalistas, sabedores de que s\u00f3 un combate casa por casa pode parar a ofensiva.\nAs operaci\u00f3ns militares dentro da cidade desenv\u00f3lvense cunha conquista casa por casa, perigosa para ambos os bandos e con gran cantidade de baixas civ\u00eds, a pesar de que se tratou de cumprir as ordes de Indalecio Prieto de protexer ao m\u00e1ximo \u00e1 poboaci\u00f3n civil, situando \u00e1s mulleres e nenos en zonas m\u00e1is seguras. Dentro da cidade, a artiller\u00eda republicana varre cada edificio onde se atopa a resistencia nacionalista: Banco de Espa\u00f1a, Convento de Santa Clara e o Hotel Arag\u00f3n foron as zonas de m\u00e1is encarnizada loita, cheg\u00e1ndose ao uso das baionetas.\nO 24 de decembro, varios oficiais republicanos son condecorados e ascendidos pola s\u00faa inminente vitoria, a\u00ednda que quedan dous redutos: o Seminario e a Comandancia. Finalmente m\u00ednanse varios puntos e pontes para facilitar a rendici\u00f3n dos redutos resistentes e, tras intensos combates, a cidade r\u00e9ndese o 8 de xaneiro.\nA contraofensiva nacionalista.\nAs baixas do ex\u00e9rcito republicano son numerosas. Os combates e o fr\u00edo fixeron madeixa na tropa. Os primeiros d\u00edas de xaneiro o ex\u00e9rcito republicano perdeu moitos dos seus avi\u00f3ns de caza a mans dos preto de 140 cazas nacionalistas que est\u00e1n no aire. Con todo, existe un equilibrio de forzas que fai pensar nunha consolidaci\u00f3n da posici\u00f3n, cunha numerosa forza de infanter\u00eda, carros blindados e tanques.\nO Alto Mando nacionalista ordenara ao xeneral Varela polo sur e ao xeral Aranda polo norte a reconquista da cidade. O 31 de decembro o xeneral Garc\u00eda Vali\u00f1o ocupa algunhas zonas nos arredores. Mobil\u00edzanse en direcci\u00f3n \u00e1 zona o Corpo de Ex\u00e9rcito Galicia e o Castela, co apoio da aviaci\u00f3n, d\u00faas divisi\u00f3ns navarras e a artiller\u00eda italiana.\nOs bombardeos a\u00e9reos sobre as posici\u00f3ns republicanas son os m\u00e1is duros que ata ese momento suced\u00e9ronse na guerra, empreg\u00e1ndose con especial \u00e9xito \u00e1 Lexi\u00f3n C\u00f3ndor, que debe paralizar os seus ataques os d\u00edas 31 de decembro e 1 de xaneiro debido o vento que impide voar.\nO XXII Corpo de Ex\u00e9rcito republicano ser\u00e1 chamado a defender o centro urbano mentres que o resto de unidades ret\u00edrase a posici\u00f3ns estrat\u00e9xicas. O 2 de xaneiro as tropas nacionalistas tratan de entrar en Teruel, pero o xeneral Saravia ordena a voadura das pontes e fracasa a ofensiva. Ao mando de varios corpos de ex\u00e9rcito, cuns 100.000 homes, inician a contraofensiva mellor preparados e sen as pr\u00e9sas de salvar a unha guarnici\u00f3n que xa caeu.\nO 17 de xaneiro toman as posici\u00f3ns altas dos arredores da cidade, que os republicanos non conseguen soster a pesar de realizar grandes labores de fortificaci\u00f3n. Medio milleiro de pezas de artiller\u00eda e medio centenar de avi\u00f3ns atacan as posici\u00f3ns dos arredores da cidade. A marxe dereita do R\u00edo Alfambra at\u00f3pase en poder do ex\u00e9rcito nacionalista o 22 de xaneiro. Agora os republicanos son asediados e os nacionalistas sitiadores. Con todo, a defensa da urbe \u00e9 forte, e tras unha semana de combates as posici\u00f3ns apenas se moven.\nO 25 de xaneiro os republicanos lanzan unha ofensiva para romper o cerco. Ambos os bandos sofren considerables problemas de todo orde para manter activos os seus ex\u00e9rcitos, dada a intensidade do fr\u00edo e as penosas condici\u00f3ns do combate. Durante tres d\u00edas as baixas multipl\u00edcanse en ambos os bandos e prod\u00facense choques corpo a corpo nos arredores de Teruel. Os m\u00e1is de 100 tanques T-26 republicanos mostran gran capacidade pero, pola contra, a aviaci\u00f3n e artiller\u00eda nacionalista son m\u00e1is efectivas. O 29 de xaneiro l\u00f3itase corpo a corpo nos arredores da cidade, a baioneta calada.\nO 7 de febreiro as tropas nacionalistas deciden facer unha operaci\u00f3n envolvente que levante o \"statu quo\" de xaneiro e, polo norte, rompen a fronte republicana, pasando o r\u00edo Alfambra. O 19 de febreiro chega o V Corpo de Ex\u00e9rcito republicano, pero \u00e9 tarde. O d\u00eda 20 a fronte est\u00e1 pechado e as tropas republicanas cercadas sen subministraci\u00f3ns. Os nacionalistas entran en Teruel e a resistencia \u00e9 moi d\u00e9bil. Os republicanos reciben orde de retirarse por parte de \u00abO Campesi\u00f1o\u00bb, non compartida polo xeneralato republicano, pero \u00e9 case imposible sa\u00edr do cerco e m\u00e1is de 14.000 soldados son feitos prisioneiros. O 22 de febreiro saen as \u00faltimas forzas republicanas de Teruel combatendo. Ao entrar as tropas nacionalistas apr\u00e9ciase a devastaci\u00f3n da cidade: decenas de edificaci\u00f3ns destru\u00eddas, o 35% dos tanques e carros blindados republicanos destru\u00eddos e centenares de mortos.\nAs consecuencias.\nA batalla de Teruel foi unha proba para o Ex\u00e9rcito Popular Republicano da s\u00faa capacidade para organizarse e efectuar operaci\u00f3ns militares solventes fronte a un inimigo mellor armado e m\u00e1is profesional. Pero foi tam\u00e9n a evidencia de que o cami\u00f1o cara Arag\u00f3n e Catalu\u00f1a quedaba expedito para as tropas rebeldes e que as diferenzas entre os xenerais m\u00e1is profesionais como Saravia e Rojo fronte a Enrique L\u00edster e O Campesi\u00f1o foran claves \u00e1 hora de organizar mellor as acci\u00f3ns, como despois se repetir\u00eda no futuro. A primavera de 1938 quedaba aberta para a ofensiva nacionalista cara ao nordeste da pen\u00ednsula."}
{"id": "71739", "revid": "49365", "url": "https://gl.wikipedia.org/wiki?curid=71739", "title": "Johannes Vermeer", "text": "Johannes Vermeer, co\u00f1ecido baixo os nomes Jan Vermeer, Vermeer de Delft ou Johannes van der Meer, nado en Delft en 1632 e finado na mesma cidade o 15 de decembro de 1675, foi un pintor neerland\u00e9s, membro da Escola de Delft, considerado un dos m\u00e1is importantes da idade de ouro da pintura holandesa.\nEspecializouse en escenas interiores coti\u00e1s da vida dom\u00e9stica burguesa. Pasou toda a s\u00faa vida na cidade de Delft. En vida foi un moderadamente exitoso pintor de provincias. Non foi nunca especialmente rico, quizais debido \u00f3 escaso n\u00famero de pinturas que produc\u00eda, e \u00e1 s\u00faa morte deixou d\u00e9bedas \u00e1 s\u00faa esposa e once fillos. Practicamente esquecido durante dous s\u00e9culos, en 1866 o cr\u00edtico de arte Thor\u00e9 B\u00fcrger publicou un ensaio atribu\u00edndolle 66 pinturas (se ben s\u00f3 34 delas sonlle actualmente atribu\u00eddas con seguridade). Desde ent\u00f3n a reputaci\u00f3n de Vermeer creceu enormemente e actualmente est\u00e1 considerado como un dos maiores pintores da idade de ouro holandesa. \u00c9 particularmente reco\u00f1ecido pola s\u00faa mestr\u00eda no uso e tratamento da luz.\nTraxectoria.\nS\u00e1bese relativamente pouco acerca da vida de Vermeer, a excepci\u00f3n dalg\u00fans feitos b\u00e1sicos anotados en rexistros e documentos legais. Vermeer naceu en Delft (Pa\u00edses Baixos) e permaneceu al\u00ed toda a s\u00faa vida. Foi soterrado na Igrexa Vella (\"Oude Kerk\") en Delft. \u00c9, despois de Rembrandt, o pintor holand\u00e9s m\u00e1is famoso do s\u00e9culo XVII, un per\u00edodo co\u00f1ecido como a idade de ouro de Holanda polas s\u00faas asombrosas realizaci\u00f3ns art\u00edsticas e culturais.\nA s\u00faa obra \u00e9 escasa: trinta e catro cadros de escenas de interior (como \"A Leiteira\") ou retratos (\"Rapaza con turbante\") e d\u00faas paisaxes urbanas (\"A ruela\" e \"Vista de Delft\"). Incluso o n\u00famero de pinturas atribu\u00eddas a Vermeer var\u00eda, debido \u00e1s circunstancias nas que morreu e \u00f3 seu posterior esquecemento.\nVermeer destacaba na restituci\u00f3n da luz, da textura, da perspectiva (quizais empregaba a \"c\u00e1mara escura\") e das colores transparentes. Coidaba a harmon\u00eda das cores. Nas s\u00faas obras p\u00f3dese sentir o silencio dos personaxes nalg\u00fans momentos \u00edntimos das s\u00faas vidas. Interesouse por t\u00f3dalas capas da sociedade con igual esmero, desde o retrato dunha simple leiteira traballando, \u00e1s obras nas que amosa o luxo e esplendor dos ricos burgueses da \u00e9poca nas s\u00faas espazosas casas. A s\u00faa pintura revela moitos aspectos da vida desta \u00e9poca. Na s\u00faa obra p\u00f3dense atopar connotaci\u00f3ns relixiosas e cient\u00edficas.\nAcadou certa fama na s\u00faa cidade de Delft como pintor innovador e como experto en cadros. En 1672 foi convocado \u00e1 Haia para facer unha peritaci\u00f3n sobre unha colecci\u00f3n de teas vendidas a Federico Guillerme, grande elector de Brandeburgo.\nCasou en 1653 con Catharina Bolnes, filla de Maria Thins, que dispu\u00f1a de bos ingresos. Por\u00e9n, as Provincias Unidas foron invadidas por Francia e logo Inglaterra declaroulles a guerra, o que repercutiu negativamente no mercado da arte en xeral, e nas finanzas dos Vermeer en particular, xa que ti\u00f1an once fillos.\nSuponse que se perderon algunhas das s\u00faas obras porque en m\u00e1is dunha ocasi\u00f3n tivo que entregalas para pagar as s\u00faas d\u00e9bedas \u00f3s tendeiros. Jan Vermeer morreu pobre, e a s\u00faa muller tivo que vender os seus cadros \u00f3 Concello para sobrevivir e manter os seus oito fillos a\u00ednda menores. Logo disemin\u00e1ronse as s\u00faas obras (algunhas chegaron a sa\u00edr do pa\u00eds) \u00e1s veces coa firma doutros pintores para darlle m\u00e1is valor. Das 35 obras reco\u00f1ecidas actualmente como aut\u00e9nticas, s\u00f3 16 levan a s\u00faa firma e unicamente d\u00faas a data.\nHoubo que esperar case dous s\u00e9culos para que o historiador e cr\u00edtico Joseph Th\u00e9ophile Thor\u00e9 (pseud\u00f3nimo de \"W. B\u00fcrger\") o rescatase do esquecemento en 1842, coa axuda do marchante de arte \"John Smith\". Thor\u00e9 fixo unha declaraci\u00f3n atribu\u00edndo 76 pinturas a Vermeer, un n\u00famero que axi\u00f1a foi rebaixado. A principios do s\u00e9culo XX corr\u00edan rumores de que a\u00ednda exist\u00edan pinturas de Vermeer por descubrir.\nNon foi ata 1935 que o museo de Rotterdam lle dedicou a s\u00faa primeira exposici\u00f3n individual.\nPel\u00edcula.\nScarlett Johansson \u00e9 a protagonista do filme \"Girl with a Pearl Earring\", do director Peter Webber, do ano 2003. A historia da pel\u00edcula est\u00e1 baseada na novela hom\u00f3nima de Tracy Chevalier, inspirada no cadro \"A rapaza da perla\", e inventa unha trama rom\u00e1ntica a partir da vida do pintor, do que existe moi pouca informaci\u00f3n biogr\u00e1fica. A duraci\u00f3n da pel\u00edcula \u00e9 de 95 minutos, e ademais de Johansson conta no elenco con Colin Firth, Tom Wilkinson, Judy Parfitt, Cillian Murphy e Essie Davis.\nA pel\u00edcula, seguindo a novela, conta con moitos detalles irreais e inventados sobre a biograf\u00eda de Vermeer, e incorre na contradici\u00f3n de presentalo como un pintor pobre, pero con criados. Se algo se sabe con certeza \u00e9 que non viviu de pintar. E o certo \u00e9 que a mellor atribuci\u00f3n posible da identidade da retratada como \"A rapaza da perla\" \u00e9 que ser\u00eda unha das s\u00faas fillas.\nFalsificaci\u00f3ns.\nHan van Meegeren (1898-1947) foi un pintor holand\u00e9s que cultivaba o estilo de pintura dos cl\u00e1sicos holandeses. Orixinalmente para probar que os cr\u00edticos estaban equivocados acerca das s\u00faas habilidades como pintor, decidiu pintar un Vermeer falso. M\u00e1is tarde falsificou m\u00e1is vermeers e obras doutros pintores, simplemente como medio de vida. Van Meegeren enganou a todo o ambiente art\u00edstico en Holanda, de forma que incluso unha das s\u00faas obras formou parte da colecci\u00f3n que Hermann G\u00f6ring creou mediante o espolio nos pa\u00edses ocupados de Europa durante a segunda guerra mundial. A falsificaci\u00f3n era tan boa que as autoridades holandesas o acusaron de traiz\u00f3n por vender bens art\u00edsticos holandeses \u00f3s nazis. Para demostrar que el mesmo era o autor do cadro en cuesti\u00f3n, Van Meegeren compuxo un novo cadro atribu\u00edble a Vermeer ante o atento exame da polic\u00eda holandesa. As s\u00faas habilidades para a falsificaci\u00f3n sacudiron o mundo da arte e fixeron m\u00e1is dif\u00edcil poder asegurar a autenticidade de obras atribu\u00eddas a Vermeer (as autoridades holandesas cambiaron os cargos de traiz\u00f3n a falsificaci\u00f3n, polos que Van Meegeren foi condenado a dous anos de prisi\u00f3n)."}
{"id": "71743", "revid": "1556", "url": "https://gl.wikipedia.org/wiki?curid=71743", "title": "Mosteiro de Oia", "text": ""}
{"id": "71744", "revid": "736", "url": "https://gl.wikipedia.org/wiki?curid=71744", "title": "Cyanistes caeruleus", "text": ""}
{"id": "71745", "revid": "736", "url": "https://gl.wikipedia.org/wiki?curid=71745", "title": "Oriolus oriolus", "text": ""}
{"id": "71747", "revid": "1888", "url": "https://gl.wikipedia.org/wiki?curid=71747", "title": "Cronolox\u00eda do franquismo", "text": "Esta dataci\u00f3n cronol\u00f3xica do Franquismo ref\u00edrese ao r\u00e9xime pol\u00edtico de car\u00e1cter ditatorial que tivo Espa\u00f1a dende 1939 ata 1975. Un r\u00e9xime que mantivo remarc\u00e1beis semellanzas con outros r\u00e9ximes existentes nalg\u00fans pa\u00edses de Europa e Am\u00e9rica, especialmente os r\u00e9ximes italiano e alem\u00e1n, de corte totalitarista, e que reciben o nome de fascismo e nazismo, respectivamente. Un golpe de estado dado polo xeneral Francisco Franco o 18 de xullo de 1936 contra o goberno lex\u00edtimo da Segunda Rep\u00fablica, fixo estalar unha guerra civil, que ao cabo envorcou no chamado r\u00e9xime franquista."}
{"id": "71750", "revid": "75439", "url": "https://gl.wikipedia.org/wiki?curid=71750", "title": "Daniel Salgado", "text": "Daniel Salgado Garc\u00eda, nado en Monterroso o 27 de outubro de 1981, \u00e9 un poeta e xornalista galego.\nTraxectoria.\nLicenciado en Ciencias da Comunicaci\u00f3n pola Universidade de Santiago de Compostela, traballou en \"El Pa\u00eds\", \"N\u00f3s Diario\" e \"elDiario.es\". Dirixiu \"Ariel. Bolet\u00edn quincenal de cinema en galego\" editado polo Cineclube Compostela, e coordina o volume \"Cair\u00f3n\", voceiro do Instituto de Estudos Ullo\u00e1ns. Colaborador de \"A Trabe de Ouro\", \"A Nosa Terra\", \"Dorna\" e \"Xistral\". Tradutor ao galego de Allen Ginsberg. Participou como coautor na curtametraxe documental \"O r\u00edo \u00e9 noso\" (2004) para protestar contra os encoros do Alto Ulla.\nComo poeta ga\u00f1ou en 2001 o Premio de Poes\u00eda O Facho; foi acc\u00e9sit do Certame de Poes\u00eda Francisco A\u00f1\u00f3n co poemario \"Do preguizoso costume de estarmos vivos\"; ga\u00f1ou o Premio de poes\u00eda Ux\u00edo Novoneyra en 2002 con \"Sucede\"; foi finalista do Premio de poes\u00eda Fiz Vergara Vilari\u00f1o en 2004 co libro \"Agora qu\u00e9\"; e obtivo o Premio Esqu\u00edo de poes\u00eda en 2004 por \"D\u00edas no imperio\".\nFormou parte do grupo Das Kapital, facendo as bases musicais. En 2018 comezou o proxecto musical vietcong, canda a Alexandre Losada (guitarra), Lu\u00eds Garrido (saxof\u00f3n e sintetizadores) e mais Marcos Fl\u00f3rez (baixo).\nVida persoal.\n\u00c9 fillo de Fernando Salgado, ex conselleiro da Xunta de Galicia."}
{"id": "71751", "revid": "89787", "url": "https://gl.wikipedia.org/wiki?curid=71751", "title": "\u00d3liver Escobar", "text": "\u00d3liver Escobar Rodr\u00edguez, nado en Xove o 30 de setembro de 1979, \u00e9 un poeta e politic\u00f3logo galego.\nTraxectoria.\nLicenciado en Ciencias Pol\u00edticas pola Universidade de Santiago de Compostela en 2002, cun mestrado en Xesti\u00f3n en 2003, e DEA en Procesos Pol\u00edticos Contempor\u00e1neos un ano m\u00e1is tarde.\nEn 2005 mudou de residencia, traslad\u00e1ndose a Edimburgo, Escocia, onde traballou durante dous anos para o Departamento de Medios de Comunicaci\u00f3n e Socioloxia da Queen Margaret University, investigando procesos de di\u00e1logo e comunicaci\u00f3n colaborativa, participaci\u00f3n c\u00edvica, elaboraci\u00f3n post-empirista de pol\u00edticas e resoluci\u00f3n de conflitos.\nTraballou para a Public Policy Network da Universidade de Edimburgo, onde fixo a tese doutoral na Facultade de Ciencias Sociais e Pol\u00edticas, e onde actualmente traballa como profesor titular de pol\u00edticas p\u00fablicas centrado no estudo e a pr\u00e1ctica da innovaci\u00f3n democr\u00e1tica. Tam\u00e9n \u00e9 co-director de What Works Scotland. \nTen actuado como investigador, asesor e facilitador para varias organizaci\u00f3ns locais, nacionais e internacionais, e estas experiencias est\u00e1n recollidas en m\u00e1is de corenta publicaci\u00f3ns. As\u00ed mesmo, foi o responsable do programa de adestramento en di\u00e1logo de Edinburgh Beltane, \"Beacons for Public Engagement\", unha rede de universidades brit\u00e1nicas destinada a promover a integraci\u00f3n da investigaci\u00f3n acad\u00e9mica e a participaci\u00f3n cidad\u00e1.\nEscritor e poeta.\nEntre 1993 e 2002 obtivo alg\u00fans premios literarios xuven\u00eds coma o Minerva, Mar\u00eda Soli\u00f1o, Monte Castelo ou CAF-Filolox\u00eda (USC), colaborando en publicaci\u00f3ns colectivas como \"Voces da Terra\" ou \"Ti durmes coma un anxo na auga\".\nEn 2003 ga\u00f1ou o premio de poes\u00eda D\u00edaz J\u00e1come para novos creadores co poemario \"In albis\", certame no que acadar\u00eda premios en 2004 con \"Celebraci\u00f3n do enigma\" e 2005 con \"Venus de Terra\".\nTam\u00e9n en 2003 obtivo un acc\u00e9sit na XXIII edici\u00f3n do Premio Esqu\u00edo de poes\u00eda coa obra \"A \u00faltima bengala\".\nO seu segundo libro, \"Apostas\u00eda\", foi publicado por Edici\u00f3ns Positivas en 2006, con ilustraci\u00f3ns de Marti\u00f1o V\u00e1zquez Ba\u00f1o.\nO seu derradeiro libro publicouse en setembro de 2009. \u00c9 un poemario biling\u00fce -galego-ingl\u00e9s- tiltulado \"Galician rhapsody, blues escoc\u00e9s\", publicado por Rinoceronte Editora no selo Morgante. A versi\u00f3n galega dos textos foi tam\u00e9n feita polo autor.\nArtista polifac\u00e9tico.\nDesde 1998 at\u00e9 2003 foi membro da Asociaci\u00f3n Libre de Fotograf\u00eda Negativo-Positivo en Santiago de Compostela, participando en exposici\u00f3ns colectivas. En 2003 foi premiado no Certame Fotog\u00e1fico do Concello de Viveiro. En 2005 participou na rodaxe de \"Aircraft\", do Edinburgh College of Arts escoc\u00e9s, e recentemente colaborou nas curtametraxes \"Hard of Hearing\" e \"The Road Ahead\", presentadas no \"48Hours Film Festival\" en 2009 e 2010, tam\u00e9n en Edimburgo.\nAo longo de varios anos formou parte do equipo de \"Cousas dos pequenos\", que recibiu en 1988 o premio da Cope Mari\u00f1a ao mellor programa radiof\u00f3nico infantil. Ten escrito gui\u00f3ns radiof\u00f3nicos coma o monogr\u00e1fico musical sobre A Quenlla para a Cadena Ser Mari\u00f1a en 1995. De setembro de 2008 a setembro de 2009 colaborou no \"Faladoiro Planetario\" do programa \"Un d\u00eda por diante\" na Radio Galega."}
{"id": "71752", "revid": "98629", "url": "https://gl.wikipedia.org/wiki?curid=71752", "title": "Mart\u00edn Veiga", "text": "Mart\u00edn Veiga Alonso, nado en Noia en 1970, \u00e9 un poeta, tradutor e cr\u00edtico literario galego.\nTraxectoria.\nLicenciado en Filolox\u00eda Galego-Portuguesa pola USC. Doutor en Estudos Hisp\u00e1nicos pola Universidade de Cork.\nColabora en prensa, revistas literarias e libros colectivos con ensaios, artigos, poemas, traduci\u00f3ns ao galego de autores de lingua inglesa e traduci\u00f3ns ao ingl\u00e9s de poemas galegos. Foi lector de galego no \"Irish Centre for Galician Studies\" do departamento de Estudos Hisp\u00e1nicos da Universidade de Cork, en Cork (Irlanda), e tam\u00e9n profesor de lingua espa\u00f1ola, director do citado centro de estudos galegos de Cork e director do centro de \"Creative Writing\" (escritura creativa) nesa mesma universidade.\nComo poeta, participou en numerosos recitais, colaborou nas revistas \"\u00d3lisbos\", \"Eis\", \"L\u00faa Nova\", \"Dorna\"; \"Southword\", \"SERTA\", \"Madrygal. Revista de Estudios Gallegos\".\n\u00c9 co-editor de \"Galicia 21: Journal of Contemporary Galician Studies\" publicando \"Espazos naturais, mobilidades textuais: novas perspectivas cr\u00edticas sobre a obra de Xavier Queipo\" (2013) e \"Text, Image, Archive: Galician Literature and the Visual Arts\" (2022), con David Miranda-Barreiro.\nGran parte da s\u00faa obra cr\u00edtica, xunto \u00e1 s\u00faa tese de doutoramento, estivo centrada na figura e obra de Ant\u00f3n Avil\u00e9s de Taramancos."}
{"id": "71753", "revid": "23204", "url": "https://gl.wikipedia.org/wiki?curid=71753", "title": "Resist\u00eancia Galega", "text": "Resist\u00eancia Galega \u00e9 unha organizaci\u00f3n armada galega nada no 2005. Considerada \"organizaci\u00f3n terrorista\" polo Goberno de Espa\u00f1a, a EUROPOL, a Audiencia Nacional, e o Tribunal Supremo diversos xornalistas, politic\u00f3logos e partidos pol\u00edticos po\u00f1en en d\u00fabida a s\u00faa existencia sobre a base da falta de evidencia unha organizaci\u00f3n ou unha direcci\u00f3n co\u00f1ecida, acusaci\u00f3ns pouco consistentes, ou a falta de atentados reivindicados no seu nome. O termo nace a partir dun \"Manifesto de Resist\u00eancia Galega\" publicado no 2005.\nHistorial do termo.\nA primeira referencia ao termo Resist\u00eancia Galega aparece nos d\u00edas previos ao D\u00eda da Patria de 2005, cando se publica en internet un \"Manifesto pola Resist\u00eancia Galega\". O manifesto anima \u00e1 \"luita popular galega pola Liberta\u00e7\u00e3o nacional e social da Galiza\", xustificando a loita armada, e propugnando unha resistencia sen nomes nin siglas, an\u00f3nima.\nDurante os dous anos seguintes, aparece o lema Resist\u00eancia Galega relacionado a distintos actos violentos, en forma de pintadas nos lugares atacados, ou en comunicados reivindicando os actos. Chegou a especularse coa posibilidade da existencia dun grupo organizado baixo este nome, supostamente liderado por Toninho e outros dous fuxidos. As\u00ed, a prensa ten atribu\u00eddo distintos atentados, e intentos de atentados, ao suposto grupo Resist\u00eancia Galega. Debido ao achado de material para fabricar explosivos acompa\u00f1ado de panfletos que fac\u00edan referencia \u00e1 Resist\u00eancia Galega, no norte de Portugal, tam\u00e9n se ten especulado sobre a existencia dun comando estable no pa\u00eds veci\u00f1o. Ten sido unha constante o aumento dos actos da autodenominada \"resistencia violenta\" nas v\u00e9speras do D\u00eda da Patria, o que significou un aumento da represi\u00f3n policial sobre o \u00e1mbito independentista, e a denuncia desta represi\u00f3n por diferentes colectivos.\n\u00c9 xa en decembro de 2007, cando a propia Uni\u00f3n Federal de Guardias Civiles reco\u00f1ece que \"Resistencia galega, como tal non existe\".\n Segundo recolle \"El Pa\u00eds\" tras ese comunicado, estas mesmas fontes afirman que \"Resist\u00eancia Galega non \u00e9 unha organizaci\u00f3n, sen\u00f3n un manifesto ao que se acollen mozos independentistas para reivindicar as s\u00faas acci\u00f3ns\". Por outro lado, organizaci\u00f3ns independentistas, como AMI, Briga ou N\u00f3s-UP, afirman non ter ning\u00fan co\u00f1ecemento de grupo alg\u00fan que act\u00fae organizado baixo o nome Resistencia Galega.\nTrala explosi\u00f3n dunha bomba nunha caseta comercial dunha urbanizaci\u00f3n en Perbes (Mi\u00f1o), o Delegado do goberno espa\u00f1ol en Galiza, Manuel Ameijeiras, opinou que o atentado era moi semellante a outros anteriores de Resistencia Galega, a\u00ednda que reco\u00f1eceu que o acto non fora reivindicado por grupo ning\u00fan.\nAtribu\u00eduselle a colocaci\u00f3n dunha bomba na sede do PP de Ordes o 13 de xu\u00f1o de 2010 e a colocaci\u00f3n dun artefacto en setembro de 2011 contra a casa de Manuel Fraga en Vilalba. O 30 de novembro de 2011 foron detidas en Vigo e Padr\u00f3n catro persoas supostamente relacionadas coa s\u00faa \u00f3rbita cando presuntamente preparaban un atentado contra os pr\u00edncipes de Asturias na cidade da Coru\u00f1a e outro con motivo dos actos polo d\u00eda da Constituci\u00f3n espa\u00f1ola. Aos catro detidos incaut\u00e1ronselle artefactos explosivos de fabricaci\u00f3n caseira, un deles con metralla. O venres 2 de decembro foron detidos outros dous presuntos membros de Resist\u00eancia Galega en Lugo.\nO 7 de maio de 2012 localizouse un artefacto explosivo na porta da sede do Partido Popular en Meis que foi desactivado. Apenas un mes despois, o 8 de xu\u00f1o, explosionou unha bomba no local dese mesmo partido pol\u00edtico en Ribadumia causando importantes destrozos na fachada do edificio. A polic\u00eda apuntou en ambas acci\u00f3ns a membros de Resist\u00eancia Galega. O 6 de agosto dese mesmo ano foron desactivados outros dous artefactos explosivos colocados nun repetidor de telecomunicaci\u00f3ns en Vigo, sendo ambos reivindicados por Resist\u00eancia Galega. O 16 de setembro de 2012 foron detidos catro presuntos membros de Resist\u00eancia Galega no parque de Castrelos (Vigo) acusados dos feitos acontecidos o 6 de agosto dese mesmo ano.\nO xu\u00edz Eloy Velasco da Audiencia Nacional imputou un delito de enaltecemento do terrorismo a catro manifestantes que o d\u00eda 2 de xullo de 2013 participaron en Santiago de Compostela nunha concentraci\u00f3n de apoio a presuntos membros de Resistencia Galega que estaban a ser xulgados. En novembro de 2013 a polic\u00eda anunciou que Resist\u00eancia Galega estaba a mercar ilegalmente unha ducia de pistolas en Portugal.\nPrimeira condena por terrorismo.\nO 12 de setembro de 2013 a Audiencia Nacional condenou a catro membros de Resist\u00eancia Galega, Mar\u00eda Osorio, Roberto Rodr\u00edguez Fialhega, Antom Santos Peres e Eduardo Vigo Domingues, a penas de entre 10 e 18 anos de c\u00e1rcere por participaci\u00f3n en organizaci\u00f3n terrorista, tenencia de explosivos e falsificaci\u00f3n de documentos con fins terroristas..\nSegundo a sentenza o 30 de novembro de 2011 en Vigo un dos condenados entregou a outro tres termos met\u00e1licos que conti\u00f1an 4,8 quilos de explosivos. A Polic\u00eda Nacional detivo ao condutor do coche que levaba estes explosivos na peaxe da AP-9 en Teo. No rexistro da casa dun dos detidos atoparon 3,2 quilos de explosivos, permisos de conducir e DNI falsificados.\nEn decembro de 2014 a Audiencia Nacional condenou a 11 anos de c\u00e1rcere a H\u00e9ctor Jos\u00e9 Naya e a tres anos de c\u00e1rcere a Xurxo Rodr\u00edguez e Diego Sant\u00edn pola colocaci\u00f3n en agosto de 2012 de tres artefactos explosivos nas instalaci\u00f3ns de radio e televisi\u00f3n no monte Sampaio de Vigo que causaron 11.197 euros en danos. Dos tres condenados, unicamente Xurxo Rodr\u00edguez Oliveira, admitiu a s\u00faa pertenza a unha organizaci\u00f3n terrorista."}
{"id": "71761", "revid": "43749", "url": "https://gl.wikipedia.org/wiki?curid=71761", "title": "Tall\u00edn", "text": ""}
{"id": "71765", "revid": "98629", "url": "https://gl.wikipedia.org/wiki?curid=71765", "title": "Mu isamaa, mu \u00f5nn ja r\u00f5\u00f5m", "text": "Mu isamaa, mu \u00f5nn ja r\u00f5\u00f5m (A mi\u00f1a terra nai, o meu gozo e dita) foi adoptado como himno nacional (en estoniano: \"riigih\u00fcmn\", ou \"rahvush\u00fcmn\") da Rep\u00fablica da Estonia en 1920, sendo retomado en 1990. Entre 1956 e 1990, a Rep\u00fablica Socialista Sovi\u00e9tica de Estonia, parte da Uni\u00f3n Sovi\u00e9tica, ti\u00f1a un himno diferente: \"Eesti NSV h\u00fcmn\".\nA letra foi escrita por Johann Voldemar Jannsen para unha melod\u00eda composta en 1848 por Fredrik (Friedrich) Pacius que tam\u00e9n compuxo a m\u00fasica do himno nacional da Finlandia: \"Maamme\".\nA canci\u00f3n presentouse ao p\u00fablico pola primeira vez no decorrer do Gran Festival da Canci\u00f3n de Estonia en 1869 e tornouse rapidamente no s\u00edmbolo do Nacionalismo estoniano.\n\"Mu isamaa, mu \u00f5nn ja r\u00f5\u00f5m\".\nMu isamaa, mu \u00f5nn ja r\u00f5\u00f5m,&lt;br&gt;\nkui kaunis oled sa!&lt;br&gt;\nEi leia mina iial teal&lt;br&gt;\nsee suure, laia ilma peal,&lt;br&gt;\nmis mul nii armas oleks ka,&lt;br&gt;\nkui sa, mu isamaa!\nSa oled mind ju s\u00fcnnitand&lt;br&gt;\nja \u00fcles kasvatand;&lt;br&gt;\nsind t\u00e4nan mina alati&lt;br&gt;\nja j\u00e4\u00e4n sull' truuiks surmani,&lt;br&gt;\nmul k\u00f5ige armsam oled sa,&lt;br&gt;\nmu kallis isamaa!\nSu \u00fcle Jumal valvaku,&lt;br&gt;\nmu armas isamaa!&lt;br&gt;\nTa olgu sinu kaitseja&lt;br&gt;\nja v\u00f5tku rohkest \u00f5nnista,&lt;br&gt;\nmis iial ette v\u00f5tad sa,&lt;br&gt;\nmu kallis isamaa!\nTraduci\u00f3n.\nA mi\u00f1a terra nai, o meu gozo e dita, &lt;br&gt;\nQue fermosa es!&lt;br&gt;\nNon atoparei lugar ning\u00fan&lt;br&gt;\nNo mundo enteiro&lt;br&gt;\nQue sexa m\u00e1is querido para min,&lt;br&gt;\nTi, a mi\u00f1a querida terra nail!\nTi d\u00e9chesme a nacenza,&lt;br&gt;\nTi cri\u00e1chesme.&lt;br&gt;\nSempre cho agradecerei,&lt;br&gt;\nSereiche fiel ata a morte,&lt;br&gt;\nComo a m\u00e1is amada,&lt;br&gt;\nA mi\u00f1a querida terra nai!\nPoida Deus coidarte&lt;br&gt;\nA mi\u00f1a preciosa patria!&lt;br&gt;\nPoida El defenderte,&lt;br&gt;\nd\u00e1ndoche abondosas benz\u00f3ns&lt;br&gt;\nImplic\u00e1ndose nas t\u00faas acci\u00f3ns,&lt;br&gt;\nA mi\u00f1a querida terra nai!"}
{"id": "71768", "revid": "1131", "url": "https://gl.wikipedia.org/wiki?curid=71768", "title": "Resistencia Galega", "text": ""}
{"id": "71770", "revid": "2571", "url": "https://gl.wikipedia.org/wiki?curid=71770", "title": "Himno nacional de Portugal", "text": ""}
{"id": "71773", "revid": "23204", "url": "https://gl.wikipedia.org/wiki?curid=71773", "title": "Liverpool", "text": "Liverpool \u00e9 unha cidade inglesa de 439.476 habitantes, capital do distrito metropolitano hom\u00f3nimo e do condado metropolitano ingl\u00e9s do Merseyside. A cidade est\u00e9ndese ao longo do esteiro do Mersey cara ao Mar de Irlanda non moi lonxe de Gales. Limita polo norte co concello metropolitano de Sefton, polo leste co de Knowsley, polo sur e oeste co devandito r\u00edo. Foi fundada como vila en 1207 e tivo ese status at\u00e9 1880, cando recibiu o t\u00edtulo de cidade. Segundo o \u00faltimo censo oficial, que data de 2001, Liverpool ti\u00f1a unha poboaci\u00f3n de 439\u00a0473 habitantes; esta cifra aumenta lixeiramente at\u00e9 os 454\u00a0654 habitantes segundo estimaci\u00f3ns para o ano 2009. A cidade at\u00f3pase no centro da \u00c1rea Metropolitana de Liverpool, cuxa poboaci\u00f3n ascende a 816\u00a0216 habitantes.\nHistoricamente pertencente \u00f3 condado de Lancashire, a urbanizaci\u00f3n e expansi\u00f3n de Liverpool debeuse en gran parte \u00e1 s\u00faa condici\u00f3n de cidade portuaria importante. No s\u00e9culo XVIII, o comercio coas Indias Occidentais, coa Europa continental e o tr\u00e1fico de escravos no Atl\u00e1ntico promoveu a expansi\u00f3n econ\u00f3mica da cidade. A comezos do s\u00e9culo XIX, o 40% do comercio mar\u00edtimo mundial pasaba polos peiraos de Liverpool. No presente, \u00e9 o segundo porto do Reino Unido en volume de exportaci\u00f3ns tralo de Londres.\nA popularidade de The Beatles (tam\u00e9n salientaron outros grupos como por exemplo The Scaffold) e do equipo de f\u00fatbol Liverpool Football Club contrib\u00faen a converter a Liverpool nun destino tur\u00edstico; o turismo xoga un papel significante na econom\u00eda da cidade. En 2007 celebrou o seu 800.\u00ba aniversario, e no ano seguinte foi Capital Europea da Cultura xunto \u00e1 cidade norueguesa de Stavanger.\nEn 2004 a UNESCO declarou Patrimonio da Humanidade a co\u00f1ecida como \u00abCidade mercantil mar\u00edtima de Liverpool\u00bb, que abrangue seis localizaci\u00f3ns separadas na cidade, inclu\u00edndo \u00abPier Head\u00bb, \u00abAlbert Dock\u00bb e a \u00abr\u00faa William Brown\u00bb; e a maior\u00eda dos puntos de interese con m\u00e1is sona da cidade. Non obstante, en 2021 a UNESCO retiroulle o seu status.\nHistoria.\nOrixes.\nO nome da cidade de Liverpool aparece por primeira vez cando o conde Roxerio de Poitou constru\u00edu nela un castelo contra o ano 1089, \u00e9 dicir, pouco tempo despois da conquista de Inglaterra polos normandos. Axi\u00f1a foron a buscar protecci\u00f3n no castelo feudal algunhas cabanas de pescadores.\nA orixe do nome de Liverpool escrito en diversas formas levou a diferentes explicaci\u00f3ns sobre o seu significado derivado do ave Liver, literalmente traducido como \"f\u00edgado\".\nEn 1207, o rei de Inglaterra Xo\u00e1n Sen Terra outorgou nunha \"patente real\" \u00f3s habitantes de Liverpool as franqu\u00edas municipais das que gozaban as demais cidades da costa, foi polo tanto declarada porto e \u00e9 cando se considera que se fundou oficialmente esta poboaci\u00f3n. Outra \"Carta\" de 1228, estabeleceu nela unha corporaci\u00f3n de mercadores e t\u00f3dolos que non formasen parte dela foron exclu\u00eddos do privilexio de comerciar (\"making merchandise\") a non ser que o fixeran con permiso dos habitantes. Pero estes privilexios exerceron pouca influencia no crecemento da cidade de Liverpool e as\u00ed \u00e9 que at\u00e9 1551 non eran m\u00e1is que unha aldea rodeada de pantanos, cunha poboaci\u00f3n de preto de 500 cidad\u00e1ns.\nS\u00e9culos XVII e XVIII.\nEn tempo da Revoluci\u00f3n Inglesa no s\u00e9culo XVII (as guerras civ\u00eds entre o poder parlamentario e o poder real), esta cidade seguiu \u00f3 partido de Cromwell, foi sitiada e tomada polo pr\u00edncipe Ruperto e \u00f3 ano seguinte volv\u00e9rona tomar as tropas do Parlamento, sendo estes os \u00fanicos feitos militares da cidade de Liverpool at\u00e9 o s\u00e9culo XX.\nEn 1699, Liverpool foi nomeada parroquia polo Parlamento e \u00e9 o mesmo ano no que o primeiro barco negreiro, o Liverpool Merchant, zarpou cara a \u00c1frica na busca de escravos. A partir do s\u00e9culo XVIII, Liverpool empezou a expandirse enormemente debido \u00f3 florecemento do comercio. A primeira d\u00e1rsena de flotaci\u00f3n do Reino Unido constru\u00eduse en Liverpool en 1715, \u00f3 que se egadiron outras tres antes de metade de s\u00e9culo.\nEn 1720 Liverpool a\u00ednda non se comunicaba con Manchester m\u00e1is que polo Mersey e o Irwell, mais estes r\u00edos eran pouco profundos para ter circulaci\u00f3n de barcos cargados, que bloqueaban con frecuencia a navegaci\u00f3n, cando o duque de Bridgewater, coa axuda do enxe\u00f1eiro Brindley abriu unha nova v\u00eda bastante importante para satisfacer as necesidades do comercio.\nUnha das principais causas da riqueza de Liverpool foi a trata de escravos e dende 1730 a 1770 sa\u00edron do porto de Liverpool dous mil buques negreiros, co cal calc\u00falase nuns once anos s\u00f3 estes barcos transportaron \u00e1s colonias de Am\u00e9rica trescentos catro mil escravos que foron vendidos aproximadamente nun total de catrocentos mill\u00f3ns de francos, cun beneficio para os negociantes de escravos de arredor de douscentos mill\u00f3ns de francos. \u00d3 final dese s\u00e9culo, Liverpool controlaba m\u00e1is do 40% do comercio de escravos de Europa e o 80% do Reino Unido.\nS\u00e9culo XIX.\nA comezos do s\u00e9culo XIX, un 40% de todo o comercio mundial pasaba por Liverpool. A mediados de s\u00e9culo, Liverpool ti\u00f1a vinte e cinco d\u00e1rsenas anchas, c\u00f3modas e espazosas que ocupaban unha superficie de veinticinco hect\u00e1reas para albergar os numerosos barcos de todo o mundo que chegaban \u00f3 seu porto. En 1830, Liverpool e Manchester convert\u00e9ronse nas primeiras d\u00faas cidades unidas por v\u00eda f\u00e9rrea co ferrocarril de Liverpool e Manchester, debido \u00e1 crecente demanda de materias primas das industrias situadas en Manchester. A poboaci\u00f3n tam\u00e9n medrou axi\u00f1a, especialmente nos anos 1840 por mor da chegada de emigrantes irlandeses durante a Gran Fame.\nA mediados do s\u00e9culo XIX entraban no porto de Liverpool m\u00e1is de trinta mil barcos. Daquela, as principais importaci\u00f3ns da cidade de Liverpool eran de algod\u00f3n, azucre, t\u00e9, madeiras de construci\u00f3n, tinturas, vi\u00f1os, coiro, cabelo, sebo, aceite, li\u00f1o, c\u00e1\u00f1amo, aguardente, caf\u00e9, grans, fari\u00f1as, rubia, ron, a\u00f1il e tabaco e as principais exportaci\u00f3ns consist\u00edan fundamentalmente en tecidos de algod\u00f3n, la, li\u00f1o, c\u00e1\u00f1amo, seda, fiados de la, algod\u00f3ns, quincalla, coitelos, aceiros, cobres, bronces manufacturados, carb\u00f3n de pedra e tabaco.\nS\u00e9culo XX.\nDurante o s\u00e9culo XX, desenvolv\u00e9ronse masivamente os suburbios de Liverpool, o que mellorou a calidade de vida de milleiras de familias. O censo alcanzou un m\u00e1ximo de m\u00e1is de 850\u00a0000 persoas en 1931, para baixar at\u00e9 a metade en 2001. Durante a segunda guerra mundial, a cidade sufriu oitenta bombardeos que mataron a 2\u00a0500 persoas, danando case a metade dos edificios. En 1952, Liverpool irmandouse con Colonia, Alema\u00f1a, cidade coa que compartiu a terrible experiencia dos bombardeos a\u00e9reos.\nDurante os anos 1960, Liverpool converteuse nun centro cultural xuvenil, con The Beatles como m\u00e1ximos representantes. A partir dos anos 1970, os peiraos e as industrias caeron en declive e nos anos 80 a taxa de desemprego era das m\u00e1is altas do Reino Unido. A finais de s\u00e9culo, dese\u00f1ouse un plan de rexeneraci\u00f3n que contin\u00faa agora e a econom\u00eda recuperouse con crecementos maiores \u00e1 media nacional.\nInvenci\u00f3ns e innovaci\u00f3ns.\nFerrocarr\u00eds, buques de vapor transatl\u00e1nticos, tranv\u00edas municipais ou trens el\u00e9ctricos todos foron pioneiros en Liverpool como xeitos de transporte masivo. En 1829 e 1836, os primeiros t\u00faneles ferroviarios no mundo constru\u00edronse en Liverpool. De 1950 a 1951, o primeiro servizo programado de helic\u00f3ptero de pasaxeiros do mundo correu entre Liverpool e Cardiff.\nA primeira Escola para Cegos, o Instituto de Mec\u00e1nica, a Escola Superior de Nenas, a casa do consello e o Tribunal de Menores foron fundados en Liverpool.\nLugares de interese.\nO complexo portuario de Liverpool foi inclu\u00eddo en 2004 entre os lugares Patrimonio da humanidade da UNESCO:\nAcordos internacionais.\nLiverpool, como moitas outras cidades, participa en irmandamentos internacionais con outras cidades. Actualmente ten cinco cidades irm\u00e1s:\nAdemais a cidade ten acordos denominados \"friendship links\", que son menos formais que os acordos de irmandamento. As cidades que te\u00f1en este status son:"}
{"id": "71774", "revid": "1131", "url": "https://gl.wikipedia.org/wiki?curid=71774", "title": "K\u00f6ln", "text": ""}
{"id": "71776", "revid": "1987", "url": "https://gl.wikipedia.org/wiki?curid=71776", "title": "Concellos de Albania", "text": "A Rep\u00fablica de Albania div\u00eddese en 351 concellos ou municipalidades.\nExisten dous tipos de municipalidades en Albania:"}
{"id": "71779", "revid": "22570", "url": "https://gl.wikipedia.org/wiki?curid=71779", "title": "Transportes Hern\u00e1ndez y Sanjurjo", "text": "Transportes Hern\u00e1ndez y Sanjurjo \u00e9 un d\u00fao musical composto por R\u00f3mulo Sanjurjo, acordeonista de Os Diplom\u00e1ticos de Monte-Alto, e Juli\u00e1n Hern\u00e1ndez, l\u00edder de Siniestro Total. Naceu en 1999 co gallo das \"Jornadas De L\u00edrica y Burla\" nas que participaron m\u00fasicos como Javier Krahe, El Gran Wyoming co Maestro Reverendo ou Pablo Carbonell.\nComo eles mesmos din, o proxecto consiste en intentar sacar adiante unha serie de canci\u00f3ns co infrecuente formato de voz, guitarra ac\u00fastica, acorde\u00f3n, mandolina e bases electr\u00f3nicas."}
{"id": "71781", "revid": "98629", "url": "https://gl.wikipedia.org/wiki?curid=71781", "title": "-680", "text": "Outros.\nHistoria ano a ano"}
{"id": "71783", "revid": "56817", "url": "https://gl.wikipedia.org/wiki?curid=71783", "title": "-645", "text": "Outros.\nHistoria ano a ano"}
{"id": "71784", "revid": "56817", "url": "https://gl.wikipedia.org/wiki?curid=71784", "title": "-560", "text": "Outros.\nHistoria ano a ano"}
{"id": "71785", "revid": "56817", "url": "https://gl.wikipedia.org/wiki?curid=71785", "title": "-483", "text": "Outros.\nHistoria ano a ano"}
{"id": "71786", "revid": "624", "url": "https://gl.wikipedia.org/wiki?curid=71786", "title": "-427", "text": "Outros.\nHistoria ano a ano"}
{"id": "71787", "revid": "56817", "url": "https://gl.wikipedia.org/wiki?curid=71787", "title": "-347", "text": "Outros.\nHistoria ano a ano"}
{"id": "71789", "revid": "56817", "url": "https://gl.wikipedia.org/wiki?curid=71789", "title": "-322", "text": "Outros.\nHistoria ano a ano"}
{"id": "71794", "revid": "22570", "url": "https://gl.wikipedia.org/wiki?curid=71794", "title": "Sorocaba", "text": "Sorocaba \u00e9 un municipio brasileiro do estado de S\u00e3o Paulo. A s\u00faa poboaci\u00f3n o ano 2007 era de 590.846 habitantes. A s\u00faa superficie total \u00e9 456\u00a0km\u00b2."}
{"id": "71795", "revid": "127505", "url": "https://gl.wikipedia.org/wiki?curid=71795", "title": "Bombo", "text": "O bombo \u00e9 un instrumento musical de percusi\u00f3n, da familia dos membran\u00f3fonos. Est\u00e1 formado por unha caixa redonda recuberta con parches que se fan resoar batendo neles cunha maza recuberta.\nOrixe e utilizaci\u00f3n.\nO bombo \u00e9 co\u00f1ecido desde antigo no Oriente Medio, onde xa o empregaban sumerios e gregos, e onde se documenta o seu uso durante toda a Idade Media. Desde al\u00ed foi introducido en Europa, a trav\u00e9s das orquestras turcas do imperio otom\u00e1n, aparecendo representado por primeira vez en pinturas de Tiziano e Vittore Carpaccio no s\u00e9culo XVI. Cara o XVIII o instrumento f\u00edxose popular da man de orquestras e bandas de m\u00fasica, sendo o compositor Christoph Gluck o primeiro en lle dar un lugar ao bombo nunha das s\u00faas obras. \nNa actualidade o son do bombo, de timbre grave, empr\u00e9gase para manter o ritmo en diversos estilos musicais. T\u00e1nxese con varios tipos de mazos, de distintas densidades, tama\u00f1os e formas, utilizando a man ou accionandoos cos pes. Os tipos de bombos poden clasificarse en tres grupos: \nFormando parte da bater\u00eda, o bombo perc\u00fatese empregando un mazo accionado polo p\u00e9, normalmente o dereito. O seu tama\u00f1o oscila entre os 16 e as 28 polgadas, cun fondo de 14 a 22. En ocasi\u00f3ns a parte frontal pos\u00fae un buraco que permite escapar o aire, provocando sons menos sostidos. Ademais, permite atenuar o son colocando cox\u00edns, mantas ou amortecedores profesionais no interior en contacto coa zona onde se bate, sen ter que retirar o parche frontal. Tam\u00e9n facilita a introduci\u00f3n de micr\u00f3fonos dentro para amplificalo. Algunhas bater\u00edas pos\u00faen dous bombos ou dous pedais para un bombo, o que permite dar mais golpes en menos tempo.\nO bombo na m\u00fasica tradicional galega.\nO bombo foi introducido na m\u00fasica tradicional galega polas bandas de m\u00fasica na segunda metade do s\u00e9culo XIX. Os primeiros modelos empregaban aros de metal e tensi\u00f3n por parafusos, dun xeito similar \u00e1 caixa, s\u00f3 m\u00e1is adiante comezaron a fabricarse localmente, aparecendo ent\u00f3n bombos tensados por cordas como os que se usan actualmente na m\u00fasica tradicional. O bombo pasou axi\u00f1a a formar tr\u00edo co d\u00fao de gaita e tamboril, un conxunto que foi moi frecuente por toda Galiza, ag\u00e1s no Oriente monta\u00f1oso, onde o bombo non penetrou at\u00e9 mediados do s\u00e9culo XX. \nPosteriormente, o instrumento foi incorporado noutras formaci\u00f3ns tradicionais nadas da adopci\u00f3n da instrumentaci\u00f3n das bandas de m\u00fasica. As\u00ed, o bombo integrouse en cuartetos con clarinete, cuartetos tradicionais, requintas ou charangas. Nestas \u00faltimas aparece decote equipado cuns prati\u00f1os na parte superior. \u00c9 frecuente a ornamentaci\u00f3n da pel do bombo, por parte dos grupos de gaiteiros, co nome da agrupaci\u00f3n e algunha imaxe representativa. \nO bombo \"galego\" \u00e9 fabricado en madeira e carece de bord\u00f3ns. Ten unha caixa de entre 50 e 80 cent\u00edmetros de di\u00e1metro e un fondo de 25 ou 30 cent\u00edmetros. Pend\u00farase do ombro do tocador cunha correa en posici\u00f3n case vertical e b\u00e1tese nel, s\u00f3 na parte dereita, cunha maza recuberta duns 25 cent\u00edmetros. Outros instrumentos galegos similares, como os bombos de entroido ou os bombos de mallada, non est\u00e1n emparentados con el e son moito m\u00e1is antigos na cultura galega. "}
{"id": "71797", "revid": "47401", "url": "https://gl.wikipedia.org/wiki?curid=71797", "title": "O partido", "text": "O partido (en ) \u00e9 un telefilme en lingua castel\u00e1 de coproduci\u00f3n galega dirixido por Juan Calvo e estreado no ano 2006. Esta comedia de 90 minutos de duraci\u00f3n conta no seu elenco con actores galegos como Carlos Blanco, Antonio Dur\u00e1n \"Morris\" ou Pepo Suevos entre outros.\nEn 2007 recibiu o premio da Academia das Ciencias e das Artes da Televisi\u00f3n de Espa\u00f1a \u00f3 mellor telefilme e xa anteriormente resultara vencedora nos Premios Mestre Mateo na mesma categor\u00eda e na de mellor interpretaci\u00f3n masculina (Antonio Dur\u00e1n \"Morris\")."}
{"id": "71799", "revid": "88628", "url": "https://gl.wikipedia.org/wiki?curid=71799", "title": "Bong\u00f3", "text": "O bong\u00f3 \u00e9 un instrumento musical de pel ou tam\u00e9n chamado de parche que se toca coas mans. T\u00f3case moito polos pa\u00edses de \u00c1frica. Os timbais pertencen a s\u00faa familia. Case nunca se levan en orquestras."}
{"id": "71800", "revid": "23204", "url": "https://gl.wikipedia.org/wiki?curid=71800", "title": "Segunda Idade", "text": "A Segunda Idade \u00e9 un per\u00edodo temporal do legendarium de J. R. R. Tolkien sobre o mundo ficticio de Arda. A historia de Arda debe interpretarse en sentido ficticio como a historia da Terra real.\nA Segunda Idade comezou ap\u00f3s o desterro de Morgoth ao Baleiro por parte dos Se\u00f1ores do Oeste liderados por E\u00f6nw\u00eb o Heraldo de Manw\u00eb.\nDurou 3441 anos, e rematou coa ca\u00edda de Sauron, derrotado pola \u00daltima Alianza de Elfos e Homes despois da ru\u00edna de N\u00famenor.\nEsta idade caracterizouse polo auxe de N\u00famenor, o apoxeo de Sauron na Terra Media (que asistiu \u00e1 creaci\u00f3n dos Espectros do Anel), e as primeiras guerras dos Aneis entre Sauron e os Elfos.\nNon existen apenas cr\u00f3nicas dos 3441 anos da Segunda Idade, ao contrario do acontecido coa Primeira Idade, amplamente recollida n\"'O Silmarillion\", e a Terceira Idade, per\u00edodo no que se encadra \"O Se\u00f1or dos Aneis\". Al\u00e9n das referencias \u00e1 Segunda Idade contidas n' \"O Se\u00f1or dos Aneis\", outros escritos m\u00e1is breves enchen parte do baleiro entre a ca\u00edda de Morgoth ao final da Primeira Idade e a primeira derrota de Sauron, que marcou o comezo da Terceira Idade.\n\"A Historia dos Anos\" do Ap\u00e9ndice B d\"'O Se\u00f1or dos Aneis\" bosquexa os principais acontecementos da Segunda Idade, especialmente aqueles vencellados aos Aneis de Poder e aos sucesos e personaxes d' \"O Se\u00f1or dos Aneis\". O Ap\u00e9ndice A cont\u00e9n xenealox\u00edas da casa real de N\u00famenor, e varias das secci\u00f3ns de \"Unfinished Tales of N\u00famenor and Middle-earth\" tratan amplamente de N\u00famenor e alg\u00fans dos seus reis. Existen outros escritos acerca desta idade, mais por mor da grande cantidade de relatos dos que s\u00f3 se dan indicios nas fontes existentes, a Segunda Idade segue a ter un car\u00e1cter difuso."}
{"id": "71801", "revid": "98629", "url": "https://gl.wikipedia.org/wiki?curid=71801", "title": "Xavier Est\u00e9vez Montoto", "text": "Xavier Est\u00e9vez Montoto, nado na Coru\u00f1a en 1967, \u00e9 un actor galego.\nTraxectoria.\nConta con grande experiencia teatral, ademais de ter participado en multitude de series de televisi\u00f3n galegas e nacionais e en longametraxes coma \"Sei quen es\" (2000) ou \"O lapis do carpinteiro\" (2003).\nRecibiu o Premio Mar\u00eda Casares \u00f3 mellor actor secundario dous anos consecutivos, en 2003 por \"A conxura dos necios\" e en 2004 por \"As\u00ed que pasen cinco anos\", ambas representadas coa compa\u00f1\u00eda Sarabela Teatro."}
{"id": "71802", "revid": "25871", "url": "https://gl.wikipedia.org/wiki?curid=71802", "title": "Fernando Collor de Mello", "text": "Fernando Afonso Collor de Mello, co\u00f1ecido como Fernando Collor, nado en R\u00edo de Xaneiro o 12 de agosto de 1949, \u00e9 un empresario e pol\u00edtico brasileiro, actualmente afiliado ao Partido Trabalhista Brasileiro.\nTraxectoria.\nFoi o primeiro presidente da Rep\u00fablica brasileira electo polo voto direto despois do R\u00e9xime Militar, o 1989, polo per\u00edodo de 1990 e 1992.\nRexeitou o cargo na tentativa de evitar un proceso de impeachment fundamentado en acusaci\u00f3ns de corrupci\u00f3n. A\u00ednda que renunciou, o proceso de impeachment proseguiu e Fernando Collor tivo os seus dereitos cesados por oito anos por determinaci\u00f3n do Senado Federal, e s\u00f3 foi elixido de novo para cargo p\u00fablico en 2006, tomando posesi\u00f3n como senador por Alagoas en 2007."}
{"id": "71803", "revid": "89787", "url": "https://gl.wikipedia.org/wiki?curid=71803", "title": "Premios Ondas 2007", "text": "Os Premios Ondas 2007, correspondentes \u00e1 s\u00faa 54\u00aa edici\u00f3n, foron fallados o 24 de outubro de 2007. Nesta edici\u00f3n premi\u00e1ronse a 23 programas e profesionais entre as 696 candidaturas presentadas.\nA gala de entrega de premios tivo lugar o 4 de decembro de 2007 no Gran Teatro do Liceo de Barcelona, sendo presentada polos locutores da Cadena SER \u00c0ngels Barcel\u00f3 e Carles Francino e amenizada polo actor Santi Mill\u00e1n. Actuaron Paul Potts, Mar\u00eda, La Quinta Estaci\u00f3n, Andrea Corr, The Frei, Alicia Keys e Chambao.\nA cerimonia foi retransmitida para Espa\u00f1a, en diferido, pola canle de televisi\u00f3n Cuatro e en directo a trav\u00e9s da emisoras radiof\u00f3nicas 40 Principales, Cadena Dial e M80 Radio.\nPreviamente \u00e1 gala, \u00f3 mediod\u00eda, o alcalde de Barcelona, Jordi Hereu e o novo presidente do Grupo Prisa, Ignacio Polanco, realizaron o tradicional xantar con todos os premiados no Palacete Alb\u00e9niz."}
{"id": "71804", "revid": "89787", "url": "https://gl.wikipedia.org/wiki?curid=71804", "title": "Premios Ondas 2006", "text": "Os Premios Ondas 2006, correspondentes \u00e1 53\u00aa edici\u00f3n, foron entregados o 23 de novembro de 2006 no Barcelona Teatre Musical de Barcelona (Espa\u00f1a).\nA cerimonia foi presentada por Carles Francino, Gemma Nierga e Carlos Latre, coa actuaci\u00f3n musical de Alejandro Sanz, Ricky Martin, Ana Torroja, La Mari (Chambao), David Bisbal, Corinne Bailey Ray e Shakira. A gala foi retransmitida para Espa\u00f1a por Cuatro."}
{"id": "71805", "revid": "22570", "url": "https://gl.wikipedia.org/wiki?curid=71805", "title": "Premios Ondas 2005", "text": "Os Premios Ondas 2005, correspondentes \u00e1 s\u00faa 52\u00aa edici\u00f3n, foron entregados o 3 de novembro de 2006 no Gran Teatro do Liceu de Barcelona (Espa\u00f1a).\nPor primeira vez en moitos anos, a cerimonia estreou presentadores con Carles Francino e \u00c1ngels Barcel\u00f3, ambos xornalistas recentemente incorporados \u00e1 Cadena SER. Actuaron The Corrs, Diana Navarro, Coti, Pastora, Il Divo, Antonio Orozco e Lucie Silvas. A gala foi retransmitida para Espa\u00f1a por Cuatro e estivo amenizada por Juan Carlos Ortega.\nPreviamente \u00e1 gala, \u00f3 mediod\u00eda, o alcalde de Barcelona, Joan Clos, realizou o tradicional xantar con todos os premiados no Palacete Alb\u00e9niz."}
{"id": "71806", "revid": "23204", "url": "https://gl.wikipedia.org/wiki?curid=71806", "title": "Premios Ondas 2004", "text": "Os Premios Ondas 2004, correspondentes \u00e1 s\u00faa 51\u00aa edici\u00f3n, foron entregados o 23 de novembro de 2005 no Gran Teatro do Liceu de Barcelona (Espa\u00f1a).\nComo en anos precedentes, a cerimonia estivo presentada polos locutores da Cadena SER I\u00f1aki Gabilondo e Gemma Nierga. Actuaron Kylie Minogue, Duran Duran, David de Mar\u00eda, Juanes e Keane. A gala estivo amenizada por Javier Coronas.\nPreviamente \u00e1 gala, ao mediod\u00eda, o alcalde de Barcelona, Joan Clos, realizou o tradicional xantar con todos os premiados no Palacete Alb\u00e9niz."}
{"id": "71807", "revid": "56817", "url": "https://gl.wikipedia.org/wiki?curid=71807", "title": "Arras", "text": "O top\u00f3nimo de Arras pode referirse a:"}
{"id": "71809", "revid": "89787", "url": "https://gl.wikipedia.org/wiki?curid=71809", "title": "Flags of the World", "text": "Flags of the World ou FOTW (\"Bandeiras do Mundo\" en ingl\u00e9s) \u00e9 unha asociaci\u00f3n membro da F\u00e9d\u00e9ration Internationale des Associations Vexillologiques desde 2001. Naceu como un sitio web dedicado \u00e1 vexilolox\u00eda, e segue mantendo esta publicaci\u00f3n dixital, con m\u00e1is de 29.000 p\u00e1xinas e m\u00e1is de 54.000 imaxes. \u00c9 considerado como o sitio m\u00e1is grande do seu tipo en Internet.\nPubl\u00edcanse as contribuci\u00f3ns enviadas \u00e1 s\u00faa lista de correo polos m\u00e1is de 800 membros de diferentes partes do mundo que se integran na asociaci\u00f3n. Existe un comit\u00e9 editorial de voluntarios que administra e edita o sitio, que \u00e9 actualizado semanalmente. Con todo, debido \u00e1 gran cantidade de informaci\u00f3n que se manexa, moita desta informaci\u00f3n non se atopa actualizada. A p\u00e1xina permite a creaci\u00f3n de diferentes \"mirrors\", os cales tardan ata meses en actualizarse, polo que poden ser considerados como fontes \"hist\u00f3ricas\".\nConvenci\u00f3ns.\nAs ilustraci\u00f3ns de bandeiras publicadas en FOTW te\u00f1en un formato gif de 216 p\u00edxeles de altura, e usan unha convenci\u00f3n de cores elixida de entre os 216 cores seguras do modelo de cor RGB. A esta convenci\u00f3n denom\u00ednalla \"paleta FOTW\" e consta de 32 cores."}
{"id": "71810", "revid": "56817", "url": "https://gl.wikipedia.org/wiki?curid=71810", "title": "Espello (Internet)", "text": "Un espello (en ingl\u00e9s, mirror) \u00e9 un termo usado en Internet para referirse a un servidor FTP, unha web ou calquera outro recurso que \u00e9 unha copia da informaci\u00f3n doutro.\nOs espellos facilitan o acceso \u00e1 informaci\u00f3n daqueles usuarios que se atopan afastados da localizaci\u00f3n f\u00edsica do orixinal. Util\u00edzanse para que a carga de p\u00e1xinas ou a descarga de arquivos sexa m\u00e1is r\u00e1pida mediante un espello m\u00e1is pr\u00f3ximo ao cliente.\nFalando de redes, un espello fai referencia ao modo en que traballa un switch ao replicar os paquetes que este conmuta direccionados a un s\u00f3 porto, para que se poida observar todo o tr\u00e1fico da rede cun analizador especial."}
{"id": "71811", "revid": "23204", "url": "https://gl.wikipedia.org/wiki?curid=71811", "title": "-521", "text": "V\u00e9xase tam\u00e9n.\nOutros artigos.\nHistoria ano a ano"}
{"id": "71812", "revid": "23204", "url": "https://gl.wikipedia.org/wiki?curid=71812", "title": "-485", "text": "Mortes.\nHistoria ano a ano"}
{"id": "71814", "revid": "1822", "url": "https://gl.wikipedia.org/wiki?curid=71814", "title": "-465", "text": "Mortes.\nHistoria ano a ano"}
{"id": "71816", "revid": "23204", "url": "https://gl.wikipedia.org/wiki?curid=71816", "title": "-330", "text": "Mortes.\nHistoria ano a ano"}
{"id": "71817", "revid": "785", "url": "https://gl.wikipedia.org/wiki?curid=71817", "title": "OrtoGal", "text": "OrtoGal \u00e9 un corrector ortogr\u00e1fico gratu\u00edto e en li\u00f1a elaborado polo Seminario de Ling\u00fc\u00edstica Inform\u00e1tica da Universidade de Vigo. Est\u00e1 adaptado \u00f3 cambio normativo da lingua galega de 2003 e soporta un l\u00edmite m\u00e1ximo de 50.000 caracteres."}
{"id": "71818", "revid": "1822", "url": "https://gl.wikipedia.org/wiki?curid=71818", "title": "-480", "text": "Mortes.\nHistoria ano a ano"}
{"id": "71820", "revid": "56817", "url": "https://gl.wikipedia.org/wiki?curid=71820", "title": "-385", "text": "Mortes.\nHistoria ano a ano"}
{"id": "71822", "revid": "25871", "url": "https://gl.wikipedia.org/wiki?curid=71822", "title": "-445", "text": "Mortes.\nHistoria ano a ano"}
{"id": "71823", "revid": "12452", "url": "https://gl.wikipedia.org/wiki?curid=71823", "title": "Haiti", "text": ""}
{"id": "71824", "revid": "624", "url": "https://gl.wikipedia.org/wiki?curid=71824", "title": "-406", "text": "Outros.\nHistoria ano a ano"}
{"id": "71825", "revid": "98629", "url": "https://gl.wikipedia.org/wiki?curid=71825", "title": "Camille Corot", "text": "Jean-Baptiste Camille Corot, nado o 17 de xullo 1796 en Par\u00eds e morto o 22 de febreiro 1875 en Ville-d'Avray (Francia), foi un pintor franc\u00e9s da escola de Barbizon e tivo influencia nos impresionistas.\nBiograf\u00eda.\nEstudou pintura con Victor Bertin, un mestre da paisaxe cl\u00e1sica. De 1825 a 1828 completou a s\u00faa formaci\u00f3n en Italia, det\u00e9ndose especialmente en Roma. De volta a Francia percorreu varios lugares de Normand\u00eda e da Borgo\u00f1a. Volveu a Italia d\u00faas veces e visitou Su\u00edza, Holanda e Inglaterra.\nNa primeira estancia na Italia, Corot executou ao ar libre esbozos ao \u00f3leo, not\u00e1beis pola espontaneidade, polo colorido luminoso e pola composici\u00f3n despoxada do rigor neocl\u00e1sico, como as teas \"Vista do F\u00f3rum\" e \"O Coliseu\". Eses dous traballos resumen a arte neocl\u00e1sica de Corot, marcada polo coidado coa construci\u00f3n l\u00f3xica dos planos e co ritmo equilibrado dos volumes e dos espazos, e a luminosidade que para sobre as ru\u00ednas.\nNa mesma \u00e9poca, as pinturas feitas no seu taller son convencionais e de tons sombr\u00edos. Mais, ao chegar a 1830, Corot abraza completamente as paisaxes m\u00e1is claras, especialmente escenas da foresta de Fontainebleau.\nNa segunda fase italiana, pintou paisaxes de composici\u00f3n m\u00e1is requintada e de colorido m\u00e1is denso que as da fase inicial, fixando a rexi\u00f3n da Toscana en teas austeras, e Venecia e a rexi\u00f3n dos lagos en paisaxes cheas de bruma.\nA partir de 1840 a reputaci\u00f3n de Corot comezou a se afirmar, e pasou a recibir encargos oficiais, ata que s\u00faa obra foi aceptada e eloxiada pola cr\u00edtica.\nO m\u00e9todo dun mestre.\nDurante a primavera e o ver\u00e1n Corot fac\u00eda esbozos, verdadeiros rexistros de impresi\u00f3ns paisax\u00edsticas que persegu\u00eda incansabelmente. No inverno, transcrib\u00eda eses esbozos en composici\u00f3ns coidadosas, incorporando figuras b\u00edblicas ou mitol\u00f3xicas. Eses traballos granxe\u00e1ronlle distinci\u00f3ns oficiais nos sal\u00f3ns de 1833, 1846, 1848 e 1855, o que consagrou a s\u00faa arte.\nA d\u00e9cada de 1845-1855 marca unha transici\u00f3n na s\u00faa pintura. Desa \u00e9poca datan alg\u00fans dos seus m\u00e1is belos traballos, como \"Rochelle, entrada do porto\" e \"Lembranza de Mortefontaine\", que marca o apoxeo desa fase, na cal a paisaxe parece cuberta dun veo di\u00e1fano, tendo os vexetais un brillo de perla que d\u00e1 a impresi\u00f3n de humidade e transparencia.\nMais Corot tam\u00e9n foi un h\u00e1bil retratista, principalmente de meni\u00f1os. Esas obras, a\u00ednda que non foron apreciadas polos seus contempor\u00e1neos, hoxe est\u00e1n consideradas como importantes produci\u00f3ns.\nAt\u00e9 a fin da vida, Corot produciu gran cantidade de paisaxes po\u00e9ticas, para atender a crecente demanda do p\u00fablico. Ao mesmo tempo, pintaba paisaxes de composici\u00f3n m\u00e1is clara e colorido m\u00e1is rico, que lembraban a s\u00faa fase inicial, como o estudo \"Catedral de Sens\", pintado pouco antes da s\u00faa morte.\nNas paisaxes cl\u00e1sicas, Corot adoitaba usar laca amarela. Outro trazo particular da s\u00faa obra \u00e9 o tratamento opaco da pintura, nunha mestura uniforme de branco. Nos esbozos, a pasta \u00e9 abundante, con vigorosas pinceladas.\nSubestimado no inicio do s\u00e9culo XX, Corot \u00e9 considerado, actualmente, un dos mestres do s\u00e9culo XIX. A s\u00faa obra, impregnada de romanticismo, influ\u00edu nos impresionistas. Al\u00e9n dos cadros ao \u00f3leo, produciu dese\u00f1os a lapis e pluma."}
{"id": "71826", "revid": "624", "url": "https://gl.wikipedia.org/wiki?curid=71826", "title": "-497", "text": "Mortes.\nHistoria ano a ano"}
{"id": "71828", "revid": "1836", "url": "https://gl.wikipedia.org/wiki?curid=71828", "title": "Jean-Baptiste Camille Corot", "text": ""}
{"id": "71829", "revid": "98629", "url": "https://gl.wikipedia.org/wiki?curid=71829", "title": "Paul Klee", "text": "Paul Klee, nado en M\u00fcchenbuchsee o 18 de decembro de 1879 e finado en Muralto o 29 de xu\u00f1o de 1940, foi un pintor su\u00edzo cun estilo entre o surrealismo, o expresionismo e a abstracci\u00f3n.\nTraxectoria.\nKlee naceu en M\u00fcnchenbuchsee, preto de Berna, Su\u00edza, nunha familia de m\u00fasicos. O seu pai, Hans Klee, era profesor de m\u00fasica no Seminario Estatal de Berna e s\u00faa nai, Ida Frick, estudara para cantante, polo que recibiu unha selecta formaci\u00f3n musical, destacando como violinista. Estudou arte en M\u00fanic con Heinrich Knirr e Franz von Stuck. Ao regreso dunha viaxe a Italia asentouse en M\u00fanic, onde co\u00f1eceu a Wassily Kandinsky e Franz Marc.\nEn 1911 Wassily Kandinsky e Franz Marc fundaron en M\u00fanic un grupo de artistas vinculado ao expresionismo co nome de Der Blaue Reiter. Paul Klee non era oficialmente membro desta asociaci\u00f3n, pero sent\u00edase moi unido ao c\u00edrculo de artistas que a integraban e participou nas s\u00faas exposici\u00f3ns. En 1913 Klee traduciu \"Das Licht\" (\"La Lumi\u00e8re\") de Delaunay para a galer\u00eda \"Der Sturm de Herwarth Walden\", en Berl\u00edn.\nEn 1914 visitou Tunisia e quedou impresionado coa calidade da luz, polo que escribiu no seu diario:\nKlee traballaba en \u00f3leo, acuarela, tinta e outros materiais, xeralmente combin\u00e1ndoos nun s\u00f3 traballo. Os seus cadros frecuentemente aluden \u00e1 poes\u00eda, \u00e1 m\u00fasica e aos so\u00f1os, e \u00e1s veces incl\u00faen palabras ou notas musicais.\nDespois da primeira guerra mundial, Klee ensinou na Bauhaus e, a partir de 1931, na Academia D\u00fcsseldorf, antes de ser denunciado polos nazis por producir \"arte dexenerada\".\nEn 1933 deixou o ensino e regresou a Berna, onde realizou unha grande exposici\u00f3n na Kunsthalle (1935). Ao presentarse os primeiros s\u00edntomas dunha grave enfermidade, diminu\u00edu o seu traballo. En 1940 intern\u00e1rono nunha cl\u00ednica de Muralto-Locarno, onde faleceu o 29 de xu\u00f1o.\nPaul Klee tam\u00e9n escribiu textos sobre teor\u00eda da arte que foron publicados cando a\u00ednda estaba en vida e que se seguen publicando en varias linguas. O m\u00e1is co\u00f1ecido \u00e9 \"P\u00e2d\u00e2gogisches Skizzenbuch\", Munich, Lagen, 1925."}
{"id": "71830", "revid": "1308", "url": "https://gl.wikipedia.org/wiki?curid=71830", "title": "Sisley", "text": ""}
{"id": "71831", "revid": "98629", "url": "https://gl.wikipedia.org/wiki?curid=71831", "title": "Daniela Bianchi", "text": "Daniela Bianchi, nada en Roma o 31 de xaneiro do 1942, \u00e9 unha actriz italiana. Foi segunda no concurso de Miss Universo en 1960, acadando sona pola s\u00faa beleza e mais pola s\u00faa actuaci\u00f3n nun dos filmes da saga de James Bond no 1963.\nTraxectoria.\nNaceu durante a segunda guerra mundial. Fixo un par de filmes na s\u00faa terra natal antes de ser escollida Miss fotox\u00e9nica pola prensa do seu pa\u00eds no 1959. Presentouse ao concurso Miss Universo no 1960 e chegou \u00e1 final.\nOs produtores da serie Bond, procuraban \u00e1 int\u00e9rprete de Tatiana Romanova no filme \"Desde Rusia con amor\" (1962), e chamaron a un \"casting\" a Bianchi, quen resultou escollida pola s\u00faa beleza e encanto, precisos para interpretar o personaxe clave do filme. O \u00fanico detalle foi a s\u00faa voz, que non concordaba coa imaxe da axente rusa que interpretaba, polo que tivo que ser dobrada. A actuaci\u00f3n de Bianchi resultou convincente e o filme tivo grande \u00e9xito.\nDespois do filme Bianchi fixo alg\u00fans filmes m\u00e1is ben discretos, at\u00e9 1968, no que se adicou a outra actividade. S\u00f3 no 1990 apareceu nunha parodia de James Bond, xunto ao irm\u00e1n de Sean, Neil Connery en \"Operaci\u00f3n 000\"."}
{"id": "71832", "revid": "12452", "url": "https://gl.wikipedia.org/wiki?curid=71832", "title": "Castelo Torres do Oeste", "text": ""}
{"id": "71834", "revid": "98629", "url": "https://gl.wikipedia.org/wiki?curid=71834", "title": "Premios Ondas 2003", "text": ""}
{"id": "71835", "revid": "22570", "url": "https://gl.wikipedia.org/wiki?curid=71835", "title": "Premios Ondas 2002", "text": "Os Premios Ondas 2002, correspondentes \u00e1 s\u00faa 49\u00aa edici\u00f3n, foron entregados o 28 de novembro de 2002 no Teatre T\u00edvoli de Barcelona (Espa\u00f1a).\nA cerimonia foi presentada por Gemma Nierga (presentadora de La Ventana da Cadena SER) e o debutante Pablo Motos (presentador de No somos nadie en M80 Radio), en colaboraci\u00f3n cos actores de El Terrat Santi Mill\u00e1n e Jos\u00e9 Corbacho, que amenizaron a gala. A festa contou coas actuaci\u00f3ns musicais de Joaqu\u00edn Sabina, Avril Lavigne, Luz Casal, Enrique Iglesias e Mar\u00eda Jim\u00e9nez. O acto foi retransmitido en aberto e en diferido por Canal +.\nPreviamente \u00e1 gala, \u00f3 mediod\u00eda, o alcalde de Barcelona, Joan Clos, realizou o tradicional xantar con todos os premiados no Palacete Alb\u00e9niz."}
{"id": "71837", "revid": "89787", "url": "https://gl.wikipedia.org/wiki?curid=71837", "title": "Marta S\u00e1nchez", "text": "Marta S\u00e1nchez L\u00f3pez, nada en Madrid o 8 de maio de 1966, \u00e9 unha cantante espa\u00f1ola.\nTraxectoria.\nMarta S\u00e1nchez foi filla do cantante de \u00f3pera, Antonio S\u00e1nchez, e de Paz L\u00f3pez, ambos galegos, e na s\u00faa infancia e mocidade viviu na Coru\u00f1a e pasou os seus ver\u00e1ns en Sanxenxo.\nA s\u00faa carreira musical iniciouna en 1985 cando finalizou os estudos de bacharelato e entrou a formar parte do grupo \"Cristal Oskuro\" no que apenas estivo sete meses. Logo desta primeira experiencia integrouse no grupo Ol\u00e9, ol\u00e9 como vocalista substitu\u00edndo a Vicky Larraz. Foi neste grupo cando chegou \u00e1 fama grazas \u00e1 s\u00faa versi\u00f3n da canci\u00f3n \"Lili Marlene\". Tam\u00e9n tivo outros \u00e9xitos como \"Bailando sin salir de casa\", \"Con s\u00f3lo una mirada\", \"M\u00edrame bien\", \"Sola\" etc, que foron constru\u00edndo un repertorio musical para S\u00e1nchez e para o grupo.\nO disco \"1990\" foi o seu proxecto m\u00e1is ambicioso, con pretensi\u00f3ns internacionais; foi producido en parte por Nile Rodgers, famoso polo LP \"Like a Virgin\" que fora seis anos antes a catapulta de Madonna \u00f3 \u00e9xito mundial. O single m\u00e1is co\u00f1ecido foi \"Soldados del amor\", producido por Rodgers. S\u00e1nchez permaneceu en Ol\u00e9 Ol\u00e9 ata 1991, cando se rebelou e dixo que as s\u00faas canci\u00f3ns lle parec\u00edan moi simples e decidiu separarse para prepararse e lanzarse como solista. En 1992 participou na pel\u00edcula \"Supernova\".\nEn solitario.\nEn 1993 lanzou \u00f3 mercado o seu primeiro disco en solitario, \"Mujer\", foi n\u00famero un en varios pa\u00edses latinoamercanos e meteuse nas listas do Hot Latin Track de Estados Unidos. O seu single \"Desesperada\" tivo moita repercusi\u00f3n, e recibiu o Premio ES (Status Grammys de M\u00e9xico) \u00e1 mellor canci\u00f3n de baile por \"Desesperada\".\nEn 1996, participa no LP \"Voces Unidas\" (gravaci\u00f3ns dos Xogos Ol\u00edmpicos de 1996), coa canci\u00f3n \"Sue\u00f1os de gloria\". \u00d3 final dese ano, gravou un novo single para a canci\u00f3n \"Obsession\" da pel\u00edcula \"Curdled\", en dueto co guitarrista Slash da banda hard rock Guns N' Roses. Fixo traballos ademais con m\u00fasicos como Andrea Bocelli ou Slash, producironlle traballos Andres Levin e Nile Rodgers, e cantou canda Gloria Gaynor no programa de Televisi\u00f3n Espa\u00f1ola presentado por Miguel Bos\u00e9 \"S\u00e9ptimo de caballer\u00eda\".\nEn 1997 publica \"Azabache\", que tivo unha fr\u00eda acollida en Espa\u00f1a, pero que ga\u00f1ou varios premios t\u00e9cnicos nos Estados Unidos. En 1998 edita \"Desconocida\". No ano 2000 protagonizou o musical \"La magia de Broadway\" (con piano e direcci\u00f3n musical de Alberto Quintero), xunto a artistas como Carlos Mar\u00edn ou Seraf\u00edn Zubiri, entre outros.\nNo 2002 fichou pola discogr\u00e1fica Muxxic Records coa condici\u00f3n de que lle deixasen decidir os temas dos discos, pois nese mesmo ano reco\u00f1ecera que a anterior compa\u00f1\u00eda, Poligram, non lle daba liberdade para decidir o repertorio nin os singles de lanzamento. Dese ano \u00e9 o seu disco \"Soy yo\", polo que recibiu o Premio Amigo \u00e1 mellor solista feminina 2002, e o Premio Ondas ao mellor videoclip polo seu single \"Soy yo\".\nNo ano 2004 decidiu sacar coa un recompilatorio dos seus grandes \u00e9xitos titulado \"Lo mejor de Marta S\u00e1nchez\", seleccionados por ela. Tam\u00e9n inclu\u00eda un DVD con todos os seus videoclips ag\u00e1s o de \"Arena y sol\", do que non se atopaba moi satisfeita. Ademais fixo unha nova versi\u00f3n da canci\u00f3n \"Soldados del amor\" da s\u00faa anterior etapa de Ol\u00e9, ol\u00e9, e compuxo a canci\u00f3n \"Profundo valor\" dedicada \u00e1 s\u00faa falecida irm\u00e1 xemelga.\nNo ano 2005 fixo unha xira de varios concertos en Espa\u00f1a e decidiu sacar un disco gravado na Coru\u00f1a, o primeiro en directo da s\u00faa carreira. O 23 de abril de 2007 presentou un novo \u00e1lbum de estudio, titulado \"Miss S\u00e1nchez\", producido xunto ao ferrol\u00e1n Carlos Jean. No disco tam\u00e9n participou Alaska e inclu\u00eda un dueto dixitalizado co defunto Tino Casal. O novo \u00e1lbum entrou directamente ao posto n\u00ba3 da lista oficial de discos espa\u00f1ola e ao n\u00ba1 na lista espa\u00f1ola de descargas online, na que obtivo ata catro \"certificaci\u00f3ns\" de ouro nesta nova modalidade. Ese mesmo ano emprende unha xira (a s\u00e9tima da s\u00faa carreira en solitario) por Espa\u00f1a (\"Tour Miss S\u00e1nchez\").\nEn maio de 2008 fixo de xurado no concurso \"Gran Quiz\" da canle Cuatro xunto a Carlos Blanco e Jaume Figueras. En outubro de 2008, colaborou con Carlos Baute nunha canci\u00f3n composta por el e titulada \"Colgando en tus manos\", que estaba inclu\u00edda no disco do venezolano \"De mi propia mano\". Esta canci\u00f3n conseguiu ser n\u00famero un de todas as listas de m\u00fasica espa\u00f1olas: ocupou o n\u00famero un de 40 Principales durante catro semanas consecutivas e vendeu m\u00e1is de 400.000 copias. O videoclip foi visto 65\u00a0000\u00a0000 veces e o tema recibiu o Premio Ondas en 2009 \u00e1 mellor canci\u00f3n do ano.\nA finais de 2010 publicou \"De par en par\", un disco de duetos, no que interve\u00f1en o falecido Antonio Vega, Bebe, Jos\u00e9 Merc\u00e9, James Morrison, Emilia de Poret ou Mai, de Nena Daconte. Ten anunciada unha xira de presentaci\u00f3n do disco para a primavera de 2011.\nVida persoal.\nS\u00e1nchez estivo casada con Jorge Salati, desde 1994 ata 1996. Logo contraeu nupcias novamente con Jes\u00fas Cabanas en xullo de 2002 con quen vive ata a data e tivo unha filla de nome Paula, nacida o 1 de agosto de 2003."}
{"id": "71838", "revid": "15490", "url": "https://gl.wikipedia.org/wiki?curid=71838", "title": "Joaqu\u00edn Sabina", "text": "Joaqu\u00edn Ram\u00f3n Mart\u00ednez Sabina, nado en \u00dabeda (Xa\u00e9n) o 12 de febreiro de 1949, co\u00f1ecido artisticamente como Joaqu\u00edn Sabina, \u00e9 un cantautor e poeta espa\u00f1ol.\nPublicou catorce discos de estudio, catro en directo e tres recompilatorios, ademais, ten colaborado con distintos artistas cantando d\u00faos e realizando outras colaboraci\u00f3ns. Tam\u00e9n comp\u00f3n para outros artistas como Ana Bel\u00e9n ou Miguel R\u00edos. Os \u00e1lbums en directo son gravaci\u00f3ns de actuaci\u00f3ns nas que interveu en solitario ou con outros artistas: \"La Mandr\u00e1gora\" (1981), xunto a Javier Krahe e Alberto P\u00e9rez; \"Joaqu\u00edn Sabina y Viceversa en directo\" (1986), xunto \u00e1 banda Viceversa; \"Nos sobran los motivos\" (2000); e \"Dos p\u00e1jaros de un tiro\" (2007), xunto a Joan Manuel Serrat. Na s\u00faa faceta literaria publicou nove libros de letras de canci\u00f3ns e poemas publicados no semanario \"Intervi\u00fa\".\nNo ano de 2001 sufriu un leve infarto cerebral que puxo en risco a s\u00faa vida. Recuperouse poucas semanas m\u00e1is tarde sen sufrir secuelas f\u00edsicas. Por\u00e9n, o incidente influ\u00edu na s\u00faa forma de pensar e viuse inmerso nunha depresi\u00f3n que provocou que abandonara os escenarios un tempo. Logo de superala, publicou \"D\u00edmelo en la calle\" (2002), ao que seguir\u00edan \"Alivio de luto\" (2005). O 17 de novembro do 2009 publicou \"Vinagre y rosas\", o que polo momento \u00e9 o seu \u00faltimo \u00e1lbum en solitario, que pechou o mesmo mes de novembro con m\u00e1is de 200.000 copias vendidas e conseguindo tres discos de platino. No 2011 publica \"La orquesta del Titanic\", xunto con Joan Manuel Serrat, onde amosa un estilo m\u00e1is tranquilo, en contraste con \u00e9pocas anteriores.\nTraxectoria.\nPrimeiros anos.\nJoaqu\u00edn Sabina \u00e9 o segundo fillo de Adela Sabina del Campo, ama de casa, e de Jer\u00f3nimo Mart\u00ednez Gallego, comisario de polic\u00eda. Cursou os estudos primarios coas monxas Carmelitas e con catorce anos comeza a escribir poemas e a compor m\u00fasica nunha banda formada cos seusamigos chamada \"Merry Youngs\", que se dedicaban sobre todo a facer versi\u00f3ns de cantantes de rock como Elvis Presley, Chuck Berry ou Little Richard.\nPosteriormente cursou o bacharelato nos Salesianos. Nesa \u00e9poca segue escribindo versos e lee obras de Frei Luis de Le\u00f3n, Jorge Manrique e Jos\u00e9 Hierro pero tam\u00e9n de Marcel Proust, James Joyce e Herbert Marcuse. O d\u00eda no que aprobou a rev\u00e1lida o seu pai quixo recompensar a Joaqu\u00edn cun reloxo de pulseira, ao que el se negou manifestando que prefer\u00eda unha guitarra, sendo satisfeita a petici\u00f3n. En cambio, o seu irm\u00e1n m\u00e1is vello si que aceptou o reloxo e, segundo Joaqu\u00edn, ese pequeno detalle foi o que os empezou a distanciar: o seu irm\u00e1n acabou convert\u00e9ndose, como o pai de ambos, en polic\u00eda.\nExilio en Londres.\nEn 1968 trasladouse a Granada para matricularse na Facultade de Filosof\u00eda e Letras, na que comezou os estudos de Filolox\u00eda Rom\u00e1nica na universidade, e onde descubriu as poes\u00edas de C\u00e9sar Vallejo e Pablo Neruda. Joaqu\u00edn viviu por primeira vez cunha muller, chamada Lesley, e preparou a s\u00faa tese de espa\u00f1ol en Granada.\nA s\u00faa ideolox\u00eda esquerdista fixo que se relacionara con movementos contrarios \u00f3 r\u00e9xime franquista. Este mesmo ano, cando se proclamou o estado de excepci\u00f3n, o seu pai, que era comisario en \u00dabeda, recibiu a orde de deterlo por pertencer \u00f3 Partido Comunista.\nEn 1970 comeza a colaborar coa revista \"Poes\u00eda 70\", compartindo p\u00e1xinas con Luis Eduardo Aute ou Carlos Cano. Nese mesmo ano lanza un c\u00f3ctel molotov contra unha sucursal do Banco de Bilbao en Granada en protesta polo Proceso de Burgos, polo que se ve obrigado a exiliarse. Precisamente \u00e9 o seu propio pai quen recibe a orde de detelo. \u00d3 carecer de pasaporte, non puido sa\u00edr inmediatamente do pa\u00eds, pero co\u00f1eceu a un home, Mariano Zugasti, que, tras unhas horas de conversaci\u00f3n, lle cedeu o seu. Co nome falso e acompa\u00f1ado de Lesley, Joaqu\u00edn puxo rumbo a Par\u00eds, onde pasou uns meses, e posteriormente a Londres, onde viviu como \"squatter\" (okupa) durante o seu primeiro ano de estancia na cidade.\nJoaqu\u00edn necesita sensibilizar \u00e1 opini\u00f3n p\u00fablica \u00f3 seu favor, xa que doutro xeito ser\u00eda repatriado a Espa\u00f1a, e grazas a Lesley consegue que lle fagan unha entrevista e presente o seu caso. O \"Daily Mirror\" publica que \u00e1 s\u00faa volta a Espa\u00f1a lle espera a pena de morte, feito totalmente falso, pero consegue que as autoridades brit\u00e1nicas lle concedan o asilo pol\u00edtico por un ano. Marcha a Edimburgo con Lesley a vivir e permanecen al\u00ed catro meses, tralos cales Joaqu\u00edn marcha a Londres abandonando a Lesley.\nColaborou en Londres co \"Club Antonio Machado\", un dos centros frecuentados por emigrantes e exiliados. Na capital inglesa escribiu as s\u00faas primeiras canci\u00f3ns e organizou un cineclub onde se exhib\u00edan pel\u00edculas de Luis Bu\u00f1uel, prohibido ent\u00f3n na Espa\u00f1a franquista. Reconstru\u00edu o grupo de teatro \"Juan Panadero\" e montou pol\u00e9micas obras teatrais como \"A excepci\u00f3n da regra\", de Bertolt Brecht, e \"O cepillo de dentes\", de Jorge D\u00edaz. Ga\u00f1ou a vida cantando no metro, en restaurantes e en caf\u00e9s. En 1974, segundo unha das an\u00e9cdotas m\u00e1is divulgadas sobre a s\u00faa vida, actuou ante George Harrison, que celebraba o seu aniversario nun bar local chamado \"Mexicano-Taverna\". O ex beatle deulle unha propina de cinco libras. Nalgunhas entrevistas, Sabina relatou que conserva o billete que recibiu como un tesouro, pero noutras ocasi\u00f3ns desmentiu a s\u00faa propia lenda (\"En realidade, bebinos aquela mesma noite\"). Durante ese tempo mant\u00e9n unha relaci\u00f3n cunha moza chamada Sonia.\nEn 1976 publica o libreto de canci\u00f3ns \"Memorias del exilio\" na editorial \"Nueva Voz\", cunha tirada de 1.000 exemplares que o propio Joaqu\u00edn distribu\u00edu pola \u00e1rea de \"Portobello Road\", vendendo ata o \u00faltimo deles grazas \u00f3 seu don de xentes e \u00e1s moitas amizades trabadas no m\u00e1is de medio lustro transcorrido na capital brit\u00e1nica. Tam\u00e9n comezou a organizar concertos para a colonia de exiliados espa\u00f1ois en Inglaterra onde actuaron Paco Ib\u00e1\u00f1ez, Llu\u00eds Llach, Francesc Pi de la Serra ou Elisa Serna. Estes versos, constitu\u00edron o groso principal dous anos m\u00e1is tarde do seu primeiro disco, \"Inventario\". M\u00e1is tarde comp\u00f3n a banda sonora da serie \"The Last Crusade\", da BBC.\nRegreso a Espa\u00f1a.\nNo ano 1977, trala morte de Franco, conseguiu volver a Espa\u00f1a grazas a un pasaporte legal facilitado por Fernando Mor\u00e1n, c\u00f3nsul espa\u00f1ol en Londres. Nese mesmo ano casou con Luc\u00eda In\u00e9s Correa Mart\u00ednez, unha arxentina que co\u00f1ecera en Londres durante o seu exilio. A cerimonia de enlace, eclesi\u00e1stica, tivo lugar o 18 de febreiro de 1977. En realidade o enlace celebrouse co \u00fanico prop\u00f3sito de conseguir o pase de \"pasa a noite\" (permiso que se d\u00e1 \u00f3s soldados para que poidan ir durmir \u00e1s s\u00faas casas) no cuartel durante o servizo militar que se viu obrigado a cumprir en Mallorca tras regresar a Espa\u00f1a. Isto permitiulle traballar no diario local \"\u00daltima hora\".\nEn 1978 instalouse en Madrid coa s\u00faa muller e conseguiu editar o seu primeiro LP, \"Inventario\". O director da discogr\u00e1fica CBS, Tom\u00e1s Mu\u00f1oz, ofreceulle o seu primeiro contrato coa referencia do seu tema \"\u00a1Que demasiao!\", que daquela, interpretada polo cantante \"Pulgarcito\", soaba en \"Popgrama\", espazo de Televisi\u00f3n Espa\u00f1ola presentado por Carlos Tena. Dese xeito comezou a actuar no circu\u00edto de bares madrile\u00f1os e nos mitins electorais do PSP, UXT, PCE, PSOE e CNT. Nesa \u00e9poca traballou como entrevistador de \"Carta de Espa\u00f1a\". O ano seguinte comezou a cantar xunto a Javier Krahe e Alberto P\u00e9rez no soto do caf\u00e9 madrile\u00f1o \"La Mandr\u00e1gora\". Un dos temas que interpretan \u00e9 \"Con su bikini\", versi\u00f3n par\u00f3dica do tema de Bob Dylan \"Man Gave Names to All the Animals\" que, segundo parece, o propio autor lle prohibiu tocar. \u00d3 local acudiu un d\u00eda o xornalista Fernando Garc\u00eda Tola, que o invitou \u00f3 seu programa de televisi\u00f3n \"Esta noche\", presentado por Carmen Maura.\nTralo seu primeiro disco, abandonou o perfil protot\u00edpico do cantautor, xa que, segundo el mesmo afirma, o uso dese termo faille sentir coma se lle puxesen un ladrillo na cabeza e \"poeta\" par\u00e9celle \"un traxe que lle queda demasiado ancho\".\nEn 1980 publicou o seu segundo traballo, \"Malas compa\u00f1\u00edas\", \u00e1lbum no que destacan varios temas entre os que se atopan \"Calle Melancol\u00eda\" ou \"\u00a1Que demasiao!\", pero moi especialmente \"Pongamos que hablo de Madrid\", convertido para moitos nunha especie de himno oficioso da cidade, e que foi gravado primeiro por Antonio Flores, versi\u00f3n que acadou o n\u00famero 1 no programa de radio Los 40 Principales. En 1981 apareceu \"La Mandr\u00e1gora\", disco gravado en directo xunto con Krahe e P\u00e9rez no que intentou recoller o esp\u00edrito das s\u00faas actuaci\u00f3ns no local. Alternou os seus concertos en pubs coa traduci\u00f3n de \u00e9xitos da canci\u00f3n italiana para a discogr\u00e1fica CBS e comezou a compor para outros artistas como Miguel R\u00edos e Ana Bel\u00e9n. Empezou a actuar coa que ser\u00eda a s\u00faa primeira banda, Ramallete de virtudes, e \u00f3 seu vello repertorio comezou a engadirlle novas composici\u00f3ns, m\u00e1is pr\u00f3ximas ao rock, como \"Pisa el acelerador\" e \"Juana La Loca\", canci\u00f3ns que, pouco despois, formar\u00edan parte do que ser\u00eda o seu terceiro LP (sen contar o disco gravado con La Mandr\u00e1gora), Ruleta rusa, publicado en 1983. En 1984, escribiu para Diario 16 un artigo de benvida a Bob Dylan e ese mesmo ano gravou con Gloria van Aerssen, de Vainica Dobre, \"Con las manos en la masa\", a sinton\u00eda do programa de coci\u00f1a hom\u00f3nimo de Elena Santonja en RTVE.\nPouco despois Sabina e Krahe decidiron separarse artisticamente para evitar repetirse. En 1985 abandonou CBS e marchou a Ariola a cambio da liberdade art\u00edstica e algo de di\u00f1eiro. Posteriormente comezou a traballar con Viceversa, banda coa que en 1985 sacou o \u00e1lbum \"Juez y parte\" e, un ano despois, o disco \"Joaqu\u00edn Sabina y Viceversa en directo\", gravado en directo no \"Teatro Salamanca\" de Madrid e que contou coa participaci\u00f3n como invitados de Javier Gurruchaga e Ricardo Solfa, que interpretan temas do seu anfitri\u00f3n, e de Luis Eduardo Aute, que lle dedicou a canci\u00f3n \"Pongamos que hablo de Joaqu\u00edn\". O \u00e1lbum foi un \u00e9xito de vendas e supuxo o seu salto \u00f3 gran p\u00fablico. Participou nas festas en prol do referendo para a sa\u00edda da OTAN. Ademais, estreou \"Si te he visto no me acuerdo\", unha canci\u00f3n que glosaba os tres anos de goberno socialista de Felipe Gonz\u00e1lez e nas elecci\u00f3ns municipais apoiou \u00f3 seu amigo Juan Barranco, candidato \u00e1 Alcald\u00eda da capital.\nAdemais, en marzo dese mesmo ano publicou \"De lo cantado y sus m\u00e1rgenes\", no que reuniu gran parte dos textos que formaron parte de \"Memorias del exilio\" e das canci\u00f3ns de \"Inventario\".\nO \u00e9xito multitudinario.\nOs \u00e9xitos comezaron a sucederse coa publicaci\u00f3n dos seus seguintes LPs. En 1987 consolidou o seu \u00e9xito coa venda de m\u00e1is de 400.000 copias de \"Hotel, dulce hotel\". A s\u00faa antiga compa\u00f1\u00eda vendo o \u00e9xito do artista, decidiu editar, sen o seu consentimento, un recompilatorio ao que titulou \"Joaqu\u00edn Sabina y todos sus \u00e9xitos\". Deixou de actuar co grupo Viceversa e asociouse con Victor Claud\u00edn e Pedro Sauquillo para dirixir a sala de concertos \"El\u00edgeme\", no barrio de Malasa\u00f1a de Madrid. En 1988 editou \"El hombre del traje gris\", que meses m\u00e1is tarde presentou na praza de touros de Las Ventas de Madrid. Acto seguido realizou unha multitudinaria xira por M\u00e9xico, Arxentina e Venezuela. Nese traballo inclu\u00edu a banda sonora, escrita por Joaqu\u00edn xunto a Pancho Varona, retocada da pel\u00edcula \"Sinatra\", dirixida por Paco Betriu, e protagonizada por Alfredo Landa e Maribel Verd\u00fa. Sabina aparec\u00eda nun papel secundario. Ese mesmo ano produciu un \u00e1lbum dobre de Los Chichos. Tempo m\u00e1is tarde conseguiu o divorcio de Luc\u00eda, a s\u00faa muller.\nEn 1989 fundou xunto a Pancho Varona, convertido no seu inseparable guitarrista, Ripio, empresa editorial coa que a partir dese momento rexistrar\u00e1 todas as s\u00faas canci\u00f3ns. Neste mesmo ano, o 16 de xaneiro, Joaqu\u00edn foi pai por primeira vez, tendo unha filla, Carmela Juliana, froito da s\u00faa relaci\u00f3n con Isabel Oliart. Outra vez a s\u00faa antiga discogr\u00e1fica, e unha vez m\u00e1is sen o consentimento do artista, editou outra compilaci\u00f3n: \"Mucho Sabina\".\nOs discos e as xiras suced\u00e9ronse no comezo dos noventa, coa publicaci\u00f3n de \"Mentiras piadosas\" (1990), \"F\u00edsica y Qu\u00edmica\" (1992), do cal se venderon m\u00e1is dun mill\u00f3n de copias e no que conta coa colaboraci\u00f3n de Andr\u00e9s Calamaro no tema \"Pastillas para no so\u00f1ar\" e que popularizou en Suram\u00e9rica a trav\u00e9s dunha macroxira internacional de 188 concertos, e \"Esta boca es m\u00eda\" (1994).\nO 26 de xullo de 1992 naceu a s\u00faa segunda filla con Isabel Oliart, Roc\u00edo, e comezou unha relaci\u00f3n sentimental coa modelo mallorquina Cristina Zubillaga. En 1994 participou, xunto a outros artistas, nos actos de protesta polo peche do madrile\u00f1o \"teatro Alfil\". Nas elecci\u00f3ns lexislativas de xu\u00f1o, deixou clara a s\u00faa postura pol\u00edtica apoiando a Esquerda Unida. Ese mesmo ano participou, xunto con outros importantes artistas, na xira \"Mucho m\u00e1s que dos\" de Ana Bel\u00e9n e V\u00edctor Manuel. En 1995 colaborou no programa de televisi\u00f3n \"Hermida e compa\u00f1\u00eda\", presentado por Jes\u00fas Hermida.\nEn 1996 publicou \"Yo, m\u00ed, me, contigo\", disco que o levou de xira en compa\u00f1\u00eda de \"Los Rodr\u00edguez\" dando m\u00e1is de trinta concertos que comezaron o 18 de xullo en Xix\u00f3n (Asturias) e continuaron por diversos pa\u00edses de Latinoam\u00e9rica (o Per\u00fa, M\u00e9xico, Chile, a Arxentina e o Uruguai). O disco foi o n\u00famero un da lista de vendas da Asociaci\u00f3n Fonogr\u00e1fica e Videogr\u00e1fica Espa\u00f1ola (AFYVE), con 80.000 copias vendidas na s\u00faa primeira semana no mercado.\nEn 1997, ano no que foi recibido por Fidel Castro, con quen conversou durante cinco horas, embarcouse nun proxecto co m\u00fasico arxentino Fito P\u00e1ez, que admiraba as calidades po\u00e9ticas de Sabina. O resultado foi o disco \"Enemigos \u00edntimos\", que sa\u00edu \u00e1 venda en Espa\u00f1a en 1998, a\u00ednda que a xira promocional programada foi suspendida por problemas entre os dous m\u00fasicos. Nesa ocasi\u00f3n cancel\u00e1ronse m\u00e1is de 70 concertos que ti\u00f1an vendidos e promocionados arredor do mundo. O esc\u00e1ndalo foi maior cando se co\u00f1eceu unha carta que o mesmo Joaqu\u00edn Sabina escribiu a Fito P\u00e1ez en forma de poes\u00eda, onde resum\u00eda os motivos que determinaron o final da s\u00faa relaci\u00f3n laboral: \"O rol do patito feo non me vai, aseg\u00farocho, e menos o de home duro, que a ti che custa tan pouco\" recitaba Joaqu\u00edn na mencionada carta.\nJoaqu\u00edn fixo unha xira en solitario por teatros chamada \"Sabina, viuda e hijos en pa\u00f1os menores\", de importante \u00e9xito e que destacou pola gran duraci\u00f3n dos recitais, que chegaron \u00e1s tres horas. Neste tour estivo acompa\u00f1ado de s\u00f3 tres m\u00fasicos: Pancho Varona (guitarra), Antonio Garc\u00eda de Diego (guitarra e teclados) e Olga Rom\u00e1n (coros, percusi\u00f3ns e guitarra). Tras romper con Cristina Zubillaga, comezou a sa\u00edr cunha bonaerense de 23 anos, Paula Seminara, relaci\u00f3n que durou un ano e medio.\nEn 1999 publicou \"19 d\u00edas y 500 noches\", disco que vendeu m\u00e1is de 500.000 copias en Espa\u00f1a e que lle fixo ga\u00f1ar catro dos Premios da M\u00fasica da Sociedade Xeral de Autores de Espa\u00f1a (SGAE) do ano 2000, ademais do Premio Ondas \u00e1 mellor canci\u00f3n. Dentro deste disco at\u00f3panse \"Una canci\u00f3n para a Magdalena\" e \"Noches de boda\", d\u00faas das canci\u00f3ns preferidas de Joaqu\u00edn.\nEse mesmo ano a s\u00faa discogr\u00e1fica rendeulle unha homenaxe no Hotel Palace de Madrid para conmemorar a venda de m\u00e1is de catro mill\u00f3ns de discos desde o seu primeiro traballo en dita discogr\u00e1fica, \"Juez y parte\", ata \"19 d\u00edas y 500 noches.\"\nEn decembro dese mesmo ano participou no segundo concerto organizado por Los 40 Principales, \"Principales Solidarios\", xunto a La Oreja de Van Gogh e Hevia para recadar fondos para os refuxiados do conflito dos Balc\u00e1ns. Comezou a s\u00faa relaci\u00f3n sentimental coa fot\u00f3grafa peruana Jimena Coronado.\nProblemas de sa\u00fade.\nEn 2000 recibiu catro dos cinco galard\u00f3ns aos que optaba nos Premios da M\u00fasica nas categor\u00edas de \"Mellor autor pop\", \"Mellor artista pop\", \"Mellor disco do ano\" e \"Mellor canci\u00f3n do ano\" por \"19 d\u00edas e 500 noites\". Ademais comezou a xira ac\u00fastica \"Nos sobran los motivos\", unha revisi\u00f3n mellorada de \"En pa\u00f1os menores\". En setembro terminou a xira el\u00e9ctrica 19 d\u00edas y 500 noches.\nO 6 de novembro dese mesmo ano recibiu o Premio Ondas \u00e1 Mellor Canci\u00f3n por 19 d\u00edas y 500 noches.\nA madrugada do 24 de agosto de 2001, trala publicaci\u00f3n ese mesmo ano do \u00e1lbum \"Nos sobran los motivos\" (dobre disco en directo, recompilatorio da xira do mesmo nome), sufriu un leve infarto cerebral que puxo a s\u00faa vida en perigo. A\u00ednda que poucas semanas m\u00e1is tarde se recuperou sen sufrir secuelas f\u00edsicas, o incidente influ\u00edu na s\u00faa forma de pensar e viuse inmerso nunha importante depresi\u00f3n. Abandonou alg\u00fans dos seus excesos, e conseguiu deixar de fumar durante oito meses. O artista chegou a confesar que \"foron os oito meses m\u00e1is longos da mi\u00f1a vida\".\nDecidido a relanzar \u00e1 s\u00faa amiga Mar\u00eda Jim\u00e9nez, cedeulle os seus temas para que lanzara no disco \"Donde m\u00e1s duele (canta por Sabina)\", cantando con ela o tema \"Con dos camas vac\u00edas\".\nEn 2002, ano en que pousou espido para \"El Pa\u00eds Semanal\", sa\u00edu \u00e1 venda o libro \"Con buena letra\", que incl\u00fae ilustraci\u00f3ns e as letras de todas as s\u00faas canci\u00f3ns, e o disco \"D\u00edmelo en la calle\", que a cr\u00edtica considera como un dos \u00e1lbums m\u00e1is importantes dese ano, e que se deu a co\u00f1ecer co single \"69.G\". Tam\u00e9n inclu\u00edu o tema \"Como un dolor de muelas\", escrito parcialmente polo subcomandante Marcos, portavoz do EZLN e l\u00edder do levantamento zapatista en Chiapas (M\u00e9xico), o 1 de xaneiro de 1994. Este disco tam\u00e9n inclu\u00edu a canci\u00f3n \"Semos diferentes\" que forma parte da banda sonora da pel\u00edcula \"\" e pola que obt\u00e9n un nomeamento \u00f3s Premios Goya de 2002 como \"Mellor Canci\u00f3n Orixinal\".\nSabina suspendeu a xira programada para promocionar o \u00e1lbum argumentando problemas nas cordas vocais, a\u00ednda que posteriormente far\u00eda p\u00fablico que o verdadeiro motivo foi a depresi\u00f3n que sufr\u00eda. Con todo, en abril de 2003 sacou un novo disco dobre, \"Diario de un peat\u00f3n\", que integra \"D\u00edmelo en la calle\" cun segundo CD onde presenta alg\u00fans dos seus temas recentes e outros antigos que segu\u00edan in\u00e9ditos. No disco contou coa colaboraci\u00f3n de Pablo Milan\u00e9s en \"La canci\u00f3n m\u00e1s hermosa del mundo\", que antes xa versionara con Paix\u00f3n Veiga.\nNeste tempo seguiu baixo os efectos da depresi\u00f3n e reduciu a s\u00faa actividade musical, pero potenciou a s\u00faa faceta literaria como poeta. Como mostra de apoio, xurdiu o proxecto que finalizar\u00eda co disco \"Entre todas las mujeres (voces de mujer cantan a Joaqu\u00edn Sabina)\", aparecido en outubro de 2003, onde trece artistas femininas, como Rosario Flores, Ana Bel\u00e9n, Chavela Vargas ou Julieta Venegas, versionaban varios dos seus temas.\nA pesar da s\u00faa enfermidade, compuxo e interpretou en 2003 \"Motivos de un sentimento\", o himno do Centenario do club de f\u00fatbol do que sempre se declarou fiel seguidor, o Atl\u00e9tico de Madrid. Joaqu\u00edn encargouse de dar forma a tres versi\u00f3ns diferentes: unha instrumental, outra \u00f3 estilo das chirigotas gaditanas e unha \u00faltima con son rock and roll, esta \u00faltima cantada por Rosendo Mercado, o \"mono\" Burgos, Lichis (cantante de A cabra mec\u00e1nica) e el mesmo.\nEn 2004 creou cuns socios o restaurante \"La Cantina de la Mordida\", en Madrid. Ese mesmo ano compuxo a canci\u00f3n \"La rubia de la cuarta fila\" para a banda sonora da pel\u00edcula Isi/Disi. Amor a lo bestia, coa que obtivo de novo un nomeamento aos Premios Goya de 2005 como \"Mellor Canci\u00f3n Orixinal\". Tam\u00e9n participou no proxecto colectivo en homenaxe ao poeta Pablo Neruda no seu centenario, de t\u00edtulo Neruda en el coraz\u00f3n.\nRecuperaci\u00f3n, novo disco e m\u00e1is xiras.\nEn 2005, o alcalde de Madrid, Alberto Ruiz-Gallard\u00f3n, ofreceulle ser o pregoeiro das festas de San Isidro Labrador, patr\u00f3n da cidade, honra que Sabina aceptou compo\u00f1endo un preg\u00f3n en verso que tivo grande acollida popular.\nPublicou o disco \"Alivio de luto\" e grazas a iso e \u00e1 s\u00faa dedicaci\u00f3n \u00e1 literatura logrou sa\u00edr da depresi\u00f3n. Publicou \"Con buena letra 2\", un libro que cont\u00e9n letras de canci\u00f3ns escritas por encargo ou para amigos, para cine e televisi\u00f3n, e correspondentes \u00f3 seu disco \"Alivio de Luto\"\nRegresou \u00f3s escenarios coa \"Gira Ultramarina\", en formato ac\u00fastico e en pequenos escenarios ou teatros, que supuxo o retorno do artista logo de m\u00e1is de tres anos de inactividade, rodeado dos seus m\u00fasicos habituais, Pancho Varona, Olga Rom\u00e1n, Antonio Garc\u00eda de Diego e Pedro Barcel\u00f3. Un dos concertos desta xira, na cidade de Xix\u00f3n, foi suspendido por unha larinxite aguda, o que deu unha vez m\u00e1is lugar a comentarios na prensa e entre o p\u00fablico acerca do seu estado de sa\u00fade.\nNo ano 2006, tras conclu\u00edr a \"Gira Ultramarina\", comezou outra serie de concertos baixo o nome \"Carretera e top manta\". Esta referencia \u00e1 pirater\u00eda musical provocou un enfrontamento co cantante Ramonc\u00edn, membro da xunta directiva da SGAE. A xira tivo car\u00e1cter el\u00e9ctrico e realizouse en grandes escenarios, comezando en Xix\u00f3n (resarc\u00edndose as\u00ed do que el mesmo chamou \"gatillazo\") e terminando a finais de ano, logo de percorrer gran parte da xeograf\u00eda espa\u00f1ola, en Suram\u00e9rica.\nEse mesmo ano apareceu un novo libro de entrevistas con Sabina baixo o t\u00edtulo \"Sabina en carne viva. Yo tambi\u00e9n s\u00e9 jugarme la boca\". O seu autor \u00e9 Javier Men\u00e9ndez Flores, que xa escribira outro anterior (\"Joaqu\u00edn Sabina. Perdonen la tristeza\") no ano 2000. O novo libro foi un \u00e9xito de vendas, a\u00ednda que estivo momentaneamente apartado das librer\u00edas por motivos de loita editorial. \u00d3 mesmo tempo, comezou a colaborar coa revista Intervi\u00fa, que lle cedeu a terceira p\u00e1xina para publicar os seus sonetos.\nEn outubro de devandito ano recibiu de mans do rei Juan Carlos a Medalla de Ouro ao M\u00e9rito nas Belas Artes. Un mes despois, en novembro, publ\u00edcase unha antolox\u00eda chamada \"Punto...y seguido\", que, en formato de dobre caixa (18 CD e 2 DVD), inclu\u00eda todos os seus discos, m\u00e1is colaboraci\u00f3ns, directos e rarezas.\nEn 2007 realizou unha xira xunto a Joan Manuel Serrat chamada \"Dos p\u00e1jaros de un tiro\", que comezou o 29 de xu\u00f1o e que os levou por 30 cidades espa\u00f1olas e 20 americanas. Nela, o catal\u00e1n interpreta as mellores canci\u00f3ns do ubetense mentres este fai o propio co repertorio do \"noi del Poble-sec\". Dos concertos celebrados en Madrid gravouse un disco en directo e un DVD con m\u00e1is material editado en decembro de 2007.\nNese mesmo ano compuxo a banda sonora da pel\u00edcula \"Un mundo para Julius\", baseada na novela hom\u00f3nima de Alfredo Bryce Echenique, que interpretaron Ana Bel\u00e9n e Luz Casal."}
{"id": "71839", "revid": "98629", "url": "https://gl.wikipedia.org/wiki?curid=71839", "title": "Alejandro Sanz", "text": "Alejandro S\u00e1nchez Pizarro, nado en Madrid o 18 de decembro de 1968, de nome art\u00edstico Alejandro Sanz, \u00e9 un m\u00fasico, compositor e cantante espa\u00f1ol.\nTraxectoria.\nFillo m\u00e1is novo de Mar\u00eda Pizarro e Jes\u00fas S\u00e1nchez, prov\u00e9n do barrio madrile\u00f1o de Moratalaz, con ra\u00edces de Alcal\u00e1 de los Gazules (C\u00e1diz), Alxeciras e Santiago de Compostela, de onde era natural o seu av\u00f3 paterno. A s\u00faa vida estivo sempre ligada \u00e1 m\u00fasica, sendo o seu pai unha grande influencia musical para el.\nNa s\u00faa mocidade formou parte de varios grupos musicais. Unha das an\u00e9cdotas que conta \u00e9 que de tanto practicar coa s\u00faa guitarra, unha ma\u00f1\u00e1 con 7 anos, a s\u00faa nai, farta do ru\u00eddo, rompeulle a guitarra. Para arranxala p\u00faxolle a foto dun paxaro do anuncio dunha c\u00e1mara de fotograf\u00eda, o que fixo que os seus amigos lle chamasen \"el ni\u00f1o del pajarito\". A s\u00faa carreira comeza a finais dos 80, \u00f3 gravar o disco \"Los chulos son pa' cuidarlos\" de tinguidura xuvenil, baixo o nome de Alejandro Magno, \u00e1lbum que pasou desapercibido.\nPouco despois, en 1990, participa xunto a Tino Casal no segundo disco de Juan Carlos Valenciaga, \"Como un placer\". Cando Tino Casal morre, un amigo deste reg\u00e1lalle o bast\u00f3n de metacrilato que usou na \u00e9poca de \"Eloise\", que conserva como ouro en pano na s\u00faa casa.\nA s\u00faa aut\u00e9ntica engalaxe d\u00e1se en 1991, cando asina co selo Warner e grava o disco \"Viviendo deprisa\", con 10 canci\u00f3ns da s\u00faa autor\u00eda e baixo a produci\u00f3n de Miguel \u00c1ngel Arenas, \"Capi\". Ningu\u00e9n lle vaticinaba \u00e9xito debido \u00e1 s\u00faa letras complexas que dic\u00edan que non encaixaban coa mocidade da \u00e9poca. Desta produci\u00f3n destacaron \"Los dos cogidos de la mano\", \"Pisando fuerte\" e \"Se le apag\u00f3 la luz\". O seu estilo rom\u00e1ntico dirix\u00edase principalmente \u00f3 p\u00fablico feminino.\nNo seu segundo disco foise a gravar a Londres repetindo na produci\u00f3n Miguel \u00c1ngel Arenas e sum\u00e1ndose Nacho Ma\u00f1\u00f3. O disco confirmoulle como autor en composici\u00f3ns como \"Si t\u00fa me miras\" e \"C\u00f3mo te echo de menos\". Tralo \u00e9xito que supuxo esta produci\u00f3n, en 1994 gravou un especial ac\u00fastico con cinco canci\u00f3ns de ambos os dous discos; esta produci\u00f3n en compa\u00f1\u00eda de Los 40 principales chamouse \"B\u00e1sico\". En 1995, a canci\u00f3n \"La fuerza del coraz\u00f3n\" fixo deste madrile\u00f1o unha figura co\u00f1ecida en varios pa\u00edses. Por mor do seu \u00e1lbum \"M\u00e1s\" e principalmente do \u00e9xito da s\u00faa canci\u00f3n \"Coraz\u00f3n part\u00edo\" que quedou 70 semanas como mellor canci\u00f3n, a s\u00faa consideraci\u00f3n popular cambiou radicalmente e o seu p\u00fablico ampliouse a persoas de todas as idades e de ambos os sexos, e pasou a ser un dos artistas m\u00e1is co\u00f1ecidos de Espa\u00f1a e toda Am\u00e9rica Latina, as\u00ed como nos Estados Unidos.\nEn 1998 apadri\u00f1ou a Mal\u00fa. Alejandro Sanz comp\u00faxolle unha canci\u00f3n que se chama \"Aprendiz\". O disco \"Aprendiz\" de Mal\u00fa mant\u00edvose na lista AFYVE durante 28 semanas e vend\u00e9ronse 400.000 copias.\nNos seus \u00faltimos discos o seu son foise afastando m\u00e1is e m\u00e1is do son pop orixinal, acheg\u00e1ndose \u00f3s poucos \u00f3 flamenco e outros sons m\u00e1is mediterr\u00e1neos.\nEn 2001, na s\u00faa crecente popularidade internacional, realiza colaboraci\u00f3ns con artistas estranxeiros como The Corrs, grupo co que grava unha versi\u00f3n en ingl\u00e9s do seu tema \"Ireime\" titulada \"The hardest day\" e unha versi\u00f3n en castel\u00e1n do tema de The Corrs \"One Night\" chamada \"Una noche\". Ese mesmo ano converteuse no primeiro espa\u00f1ol en gravar un \"Unplugged\" para a cadea televisiva MTV.\nEn 2003 gravou o \u00e1lbum \"Non es lo mismo\", que inclu\u00eda un tema dedicado \u00e1 cat\u00e1strofe do \"Prestige\".\nNo ano 2005 fixo un tema con Shakira, \"La Tortura\", que tivo grande \u00e9xito en pa\u00edses como Espa\u00f1a, M\u00e9xico e os Estados Unidos; cantando esta canci\u00f3n coa colombiana converteuse no primeiro artista espa\u00f1ol que abriu unha gala dos Premios MTV Music.\nRealizou colaboraci\u00f3ns coas voces m\u00e1is reco\u00f1ecidas da m\u00fasica espa\u00f1ola e latina: Joaqu\u00edn Sabina, Shakira, Lena, Mal\u00fa, Ni\u00f1a Pastori etc.\nO 25 de setembro de 2006 l\u00e1nzase o tema \"La primera persona\", primeiro single do seu novo traballo titulado \"El tren de los momentos\", traballo que sa\u00edu \u00e1 venda a escala mundial o d\u00eda 7 de novembro do mesmo ano. Neste novo disco Alejandro Sanz volve colaborar con Shakira, pero tam\u00e9n o fai con outros artistas como Juanes, Calle 13 ou \u00c1lex Gonz\u00e1lez. O \u00e9xito deste disco non se fixo esperar e coouse na primeira semana no posto n\u00famero 1 dos m\u00e1is vendidos. O seguinte single vir\u00eda da man da s\u00faa amiga profesional Shakira con \"Te lo agradezco, pero no\". O pr\u00f3ximo en vir ser\u00eda \"Ens\u00e9\u00f1ame tus manos\", balada con tempos lentos que nos recorda \u00f3s seus inicios.\nO d\u00eda 22 de maio de 2007 edita unha edici\u00f3n especial do seu exitoso \u00e1lbum \"El tren de los momentos\", no que se incl\u00faen canci\u00f3ns in\u00e9ditas as\u00ed como un DVD con material in\u00e9dito, os v\u00eddeos musicais, como se fixeron. Con esta publicaci\u00f3n consegue meterse de novo entre os m\u00e1is vendidos.\nO 2 de outubro do 2007, Alejandro Sanz Sanz lanza o seu primeiro perfume que chamou \"Siete\" como \"a maxia das sete notas musicais coas que leva compondo desde fai s\u00e9culos\". Este at\u00f3pase en d\u00faas versi\u00f3ns, \"Siete Alejandro Sanz Woman\" e \"Siete Alejandro Sanz Man\"."}
{"id": "71840", "revid": "2571", "url": "https://gl.wikipedia.org/wiki?curid=71840", "title": "J\u00e4rvamaa", "text": ""}
{"id": "71842", "revid": "2571", "url": "https://gl.wikipedia.org/wiki?curid=71842", "title": "J\u00f5gevamaa", "text": ""}
{"id": "71843", "revid": "2571", "url": "https://gl.wikipedia.org/wiki?curid=71843", "title": "L\u00e4\u00e4nemaa", "text": ""}
{"id": "71844", "revid": "2571", "url": "https://gl.wikipedia.org/wiki?curid=71844", "title": "L\u00e4\u00e4ne-Virumaa", "text": ""}
{"id": "71845", "revid": "2571", "url": "https://gl.wikipedia.org/wiki?curid=71845", "title": "P\u00e4rnumaa", "text": ""}
{"id": "71846", "revid": "2571", "url": "https://gl.wikipedia.org/wiki?curid=71846", "title": "P\u00f5lvamaa", "text": ""}
{"id": "71847", "revid": "2571", "url": "https://gl.wikipedia.org/wiki?curid=71847", "title": "Raplamaa", "text": ""}
{"id": "71848", "revid": "2571", "url": "https://gl.wikipedia.org/wiki?curid=71848", "title": "Tartumaa", "text": ""}
{"id": "71849", "revid": "2571", "url": "https://gl.wikipedia.org/wiki?curid=71849", "title": "Valgamaa", "text": ""}
{"id": "71850", "revid": "2571", "url": "https://gl.wikipedia.org/wiki?curid=71850", "title": "Viljandimaa", "text": ""}
{"id": "71851", "revid": "2571", "url": "https://gl.wikipedia.org/wiki?curid=71851", "title": "V\u00f5rumaa", "text": ""}
{"id": "71852", "revid": "89787", "url": "https://gl.wikipedia.org/wiki?curid=71852", "title": "Club Deportivo Choco", "text": "O Club Deportivo Choco \u00e9 un equipo de f\u00fatbol da vila de Redondela. Foi fundado oficialmente o 14 de abril de 1953, malia que xa no ano 1932 foi fundado un equipo co nome de \"Choco FC\".\nNa tempada 2023/24 participar\u00e1 na sexta categor\u00eda do f\u00fatbol estatal, militando na Preferente Galicia. Conta con arredor de 500 socios e disputa os seus enfrontamentos como local no Campo Municipal de Santa Mari\u00f1a. Na tempada 2014/2015 rematou en cuarta posici\u00f3n na Terceira Divisi\u00f3n, acadando a s\u00faa m\u00e1xima clasificaci\u00f3n hist\u00f3rica, e disputando a fase de ascenso \u00e1 Segunda Divisi\u00f3n B, na que ser\u00eda eliminado polo Extremadura Uni\u00f3n Deportiva. Na seguinte tempada, o equipo repetiu clasificaci\u00f3n, participando por segundo ano consecutivo na fase de ascenso \u00e1 categor\u00eda de bronce.\nA orixe do nome deriva do cefal\u00f3podo hom\u00f3nimo, reflexo da importancia da pesca nesta vila, na que se celebra desde 1987 a Festa do choco de Redondela, declarada en 2003 Festa de interese tur\u00edstico de Galicia .\nHistoria.\nAntecedentes e fundaci\u00f3n.\nO Club Deportivo Choco fundouse oficialmente no ano 1956. Por\u00e9n, existen antecedentes de varios equipos de f\u00fatbol que poder\u00edan considerarse os predecesores. Despois do Redondela Foot-ball Club, primeiro equipo de f\u00fatbol de Redondela do que se ten constancia, e fundado en 1908, existiron varios conxuntos que practicaban este deporte neste concello: o Cient\u00edfico Deportivo de Redondela (1909), o Sporting de Redondela ou a Liga Popular de Redondela (1923).\nEn 1932 fundouse o club que poder\u00eda considerarse o precursor do club, a lo menos atendendo \u00e1 denominaci\u00f3n oficial deste. Este club chamouse Choco FC, e disputou o seu primeiro encontro 1932 contra o equipo vigu\u00e9s Llorente, contando nas s\u00faas filas con xogadores coma Mois\u00e9s, Villaverde, \u201cDempsey\u201d, Pierla e Reigosa entre outros. En abril desde mesmo ano, disputou un derbi local contra o Redondela FC, no que foi derrotado por dous goles a un.\nTras dous anos de f\u00fatbol federado, e tras mudar o nome en 1935 a Regojo FC, desapareceu no 1934.\nPosteriormente, foron creados outros conxuntos na vila de Redondela: en 1936, o Redondela Sporting Club; en 1944, o CD Redondela, e finalmente en 1947 v\u00f3ltase a formar o Choco FC, desta vez coma equipo non federado. Probablemente este equipo ter\u00eda disputado partidos amig\u00e1beis de xeito non oficial at\u00e9 a fundaci\u00f3n oficial do club. Existen rexistros de partidos disputados contra o Adelantado de Porri\u00f1o e contra o Burgo FC de Pontevedra. Finalmente, a fundaci\u00f3n oficial do club produciuse o 14 de abril de 1956.\nD\u00e9cada dos 60: a Terceira Divisi\u00f3n.\nAp\u00f3s disputar a s\u00faa primeira tempada na Primeira Rexional galega e finalizar no sexto posto, o CD Choco ascende \u00e1 Preferente Auton\u00f3mica de Galicia. Na tempada 1959-1960 finaliza 2\u00ba e ascende \u00e1 terceira divisi\u00f3n, onde se manter\u00eda d\u00faas tempadas, at\u00e9 1962 cando descendeu de novo \u00e1 Preferente. Na seguinte temporada volveu a ascender, esta vez permanecendo tres tempadas na categor\u00eda de bronce, que naquel ent\u00f3n, por non existir a segunda divisi\u00f3n B, era a terceira categor\u00eda de f\u00fatbol inmediatamente por debaixo da segunda divisi\u00f3n. Na tampada 1966/1967 acaba a liga regular en 16\u00ba posici\u00f3n, descendendo \u00e1 Preferente Auton\u00f3mica.\nAnos 80 e 90.\nNa tempada 79/80, e despois de 14 tempadas, o equipo volve \u00e1 Terceira Divisi\u00f3n, se ben xa nesta data xa era a cuarta categor\u00eda no f\u00fatbol espa\u00f1ol, ao existir a Segunda Divisi\u00f3n B. Non obstante, na tampada 80/81 finaliza de 17\u00ba e torna a descender. A partir de a\u00ed comezan unha serie de tempadas nas que se sucederon ascensos e descensos por diferentes categor\u00edas, at\u00e9 disputar na tempada 95/96 a segunda auton\u00f3mica e quedar 3\u00ba, obtendo a peor clasificaci\u00f3n da s\u00faa historia.\nS\u00e9culo XXI: novo ascenso \u00e1 Terceira Divisi\u00f3n.\nDurante a d\u00e9cada dous 2000, o CD Choco disputou a meirande parte das tempadas na Preferente Auton\u00f3mica. Non foi at\u00e9 a tempada 2012/2013 que, coa chegada do novo presidente Iv\u00e1n Crespo, acadou o ascenso \u00e1 Terceira Divisi\u00f3n 33 anos despois da \u00faltima participaci\u00f3n. Ese mesmo ano, ademais, o equipo xuvenil ascendeu \u00e1 Liga Nacional. As\u00ed, o club po\u00f1\u00eda fin a un convulso per\u00edodo deportivo e econ\u00f3mico, no que a entidade acumulaba unha d\u00e9beda de 80.000 euros. En 2013, ademais, a Escola de F\u00fatbol Base de Redondela fusionouse co CD Choco. Un ano despois, na tempada 2014/2015 o equipo consolidouse na categor\u00eda e finalizou 4\u00ba, acadando a maior clasificaci\u00f3n da s\u00faa historia, permit\u00edndolle acceder \u00e1 fase de ascenso a segunda divisi\u00f3n B. Na primeira eliminatoria, enfrontouse \u00e1 Extremadura UD, sendo apeado nesta rolda polos estreme\u00f1os cun resultado global de 3-5.\nUn ano despois, na tempada 2015/2016, o CD Choco torna a repetir o seu mellor resultado hist\u00f3rico, ao finalizar cuarto na temporada regular. As\u00ed, por segundo ano consecutivo, o equipo clasific\u00e1base para a fase de ascenso \u00e1 Segunda Divisi\u00f3n B. O mesmo que acontecera o ano anterior, o equipo redondel\u00e1n foi emparellado con outro equipo extreme\u00f1o, desta vez o CD Badajoz.\nUniforme e cores.\nO CD Choco viste con camisola e medias vermellas e pantal\u00f3n azul nos seus partidos como local; e con camisola verde, pantal\u00f3n branco e medias vermellas nos seus partidos coma visitante. O material deportivo \u00e9 da marca Warrior, que ten a s\u00faa sede de distrubuci\u00f3n nacional en Redondela.\nA cor que tradicionalmente definiu ao CD foi o vermello. Ademais de ser habitualmente a cor da primeira equipaci\u00f3n do club, \u00e9 tam\u00e9n a cor predominante no escudo. Dito escudo est\u00e1 composto por bras\u00f3n cun fondo vermello, no que se pode apreciar un choco de cor prata na parte central, na que se pode ler a palabra \"Choco\" en letras de cor negra. Nos costados do cefal\u00f3podo, sobresaen as letras \"C\" (de \"Club\"), \"D\" (de \"Deportivo\") e \"R\" (de \"Redondela\").\nEstadio.\nO actual estadio do CD Choco \u00e9 o Campo Municipal de Santa Mari\u00f1a. Est\u00e1 situado na sa\u00edda de Redondela cara a Pontevedra, e nese mesmo campo tam\u00e9n xogan e adestran os seus equipos de categor\u00edas inferiores. Est\u00e1 constitu\u00eddo por herba sint\u00e9tica, e acc\u00e9dese a el a trav\u00e9s da \"R\u00faa ao Campo de F\u00fatbol\", desde a estrada N-550.\nConta cun campo principal con capacidade para 1000 espectadores. En 2015 instal\u00e1ronse novas bancadas e habilit\u00e1ronse accesos para persoas discapacidatas, cun elevador para chegar aos asentos m\u00e1is altas.\nAdemais do estadio principal, existe un campo de adestramento anexo. A partir de 2013, a area da que estaba constitu\u00eddo foi substitu\u00edda por herba artificial. As medidas do campo anexo son menores que o campo principal, e s\u00f3 se empregan para adestramentos ou partidos de f\u00fatbol 7.\nA\u00ednda que non se ten constancia exacta da data da s\u00faa construci\u00f3n, s\u00e1bese que se dese\u00f1ou para acoller os partidos como local do CD Redondela, club que existiu en redondela desde 1944 at\u00e9 1952. A construci\u00f3n do estadio f\u00edxose a base de terra, a meirande parte dela transportada desde o monte da Telleira, probablemnte empregando padiolas e carros de cabalos. Ao estar situado nunha marisma, existen testemu\u00f1as de anegamento do campo cando se produc\u00edan mareas vivas."}
{"id": "71855", "revid": "197", "url": "https://gl.wikipedia.org/wiki?curid=71855", "title": "Tifinagh", "text": ""}
{"id": "71857", "revid": "12452", "url": "https://gl.wikipedia.org/wiki?curid=71857", "title": "Arquivo sonoro de Galicia", "text": ""}
{"id": "71860", "revid": "3795", "url": "https://gl.wikipedia.org/wiki?curid=71860", "title": "Heterosexualidade", "text": "A heterosexualidade \u00e9 unha orientaci\u00f3n sexual caracterizada pola atracci\u00f3n sexual, ou o desexo amoroso ou sexual por persoas do sexo oposto, en contraste coa homosexualidade.\nAdemais de referirse a unha orientaci\u00f3n sexual, o termo heterosexualidade designa tam\u00e9n o comportamento sexual entre persoas de sexo oposto. Moitas especies animais (aquelas que te\u00f1en sexo e fertilizaci\u00f3n interna), entre as que se atopa a especie humana, reprod\u00facense mediante relaci\u00f3ns heterosexuais."}
{"id": "71861", "revid": "736", "url": "https://gl.wikipedia.org/wiki?curid=71861", "title": "Club deportivo choco", "text": ""}
{"id": "71862", "revid": "2074", "url": "https://gl.wikipedia.org/wiki?curid=71862", "title": "Separador", "text": ""}
{"id": "71863", "revid": "736", "url": "https://gl.wikipedia.org/wiki?curid=71863", "title": "Xuventude Comunista Galega", "text": ""}
{"id": "71864", "revid": "127505", "url": "https://gl.wikipedia.org/wiki?curid=71864", "title": "Charly J", "text": "Charly J \u00e9 o nome art\u00edstico de Juan Carlos Mart\u00ednez Valc\u00e1rcel, nado o 3 de xu\u00f1o de 1968 nas Palmas de Gran Canaria, \u00e9 un MC lugu\u00e9s.\nBiograf\u00eda.\nNo ano 1984, influenciado pola pel\u00edcula \"Break Dance\", Charly J comeza a bailar break dance cos seus amigos nas r\u00faas de Lugo, formando o grupo Break Sky Masters e m\u00e1is tarde Blood Stars, xunto aos que fixo exibici\u00f3ns por toda Galicia, ademais de acercarse a outros elementos do hip hop coma o beatbox, o scratching e os graffitis.\nInfluenciado por Grandmaster Flash, Run DMC, LL Cool J e Fat Boys entre outros, e tras gravar varias maquetas, en 1990 gravou o maxi-sinxelo \"Radyo\" coa compa\u00f1\u00eda discogr\u00e1fica Sons Galiza. Deste disco lanz\u00e1ronse d\u00faas tiradas, unha en galego e outra en castel\u00e1n. Ademais de ser o autor das letras, tam\u00e9n compuxo a m\u00fasica e dese\u00f1ou a capa.\nNa actualidade, xa apartado do panorama musical, traballa coma dese\u00f1ador gr\u00e1fico."}
{"id": "71865", "revid": "43327", "url": "https://gl.wikipedia.org/wiki?curid=71865", "title": "Alexia", "text": "Alexia pode referirse a:"}
{"id": "71866", "revid": "98629", "url": "https://gl.wikipedia.org/wiki?curid=71866", "title": "DOA", "text": "Con DOA p\u00f3dese facer referencia a:"}
{"id": "71867", "revid": "89787", "url": "https://gl.wikipedia.org/wiki?curid=71867", "title": "Alexia (antroponimia)", "text": "Alexia \u00e9 un nome propio de muller, relacionado con Alexandra e feminino de Alexis e que ten a s\u00faa orixe no grego e que significa \"defensora do home\". No ano 2010 levaban o nome 365 residentes en Galicia ."}
{"id": "71868", "revid": "865", "url": "https://gl.wikipedia.org/wiki?curid=71868", "title": "DOA (grupo musical)", "text": "DOA \u00e9 un grupo musical galego de m\u00fasica popular, medieval e moderna.\nTraxectoria.\nDoa xorde na Coru\u00f1a en 1978, formado inicialmente por Bernardo Mart\u00ednez (frauta), Xoan Pi\u00f1\u00f3n (guitarra) e Enrique F. Ferreira (violonchelo), comeza acompa\u00f1ando a Xos\u00e9 Quintas Canella; o seu estilo ten como base a m\u00fasica popular e medieval galegas, inclu\u00edndo de cando en vez, composici\u00f3ns propias.\nCoa incorporaci\u00f3n de Miro Casabella (voz, zanfona, c\u00edtola), Xaqu\u00edn Blanco (gaitas, bombarda, frautas) e Pedro Pu\u00e9rtolas (viol\u00edn), queda configurada a formaci\u00f3n que rexistrar\u00eda a primeira gravaci\u00f3n.\nDiscograf\u00eda.\nO grupo caracter\u00edzase por un dinamismo permanente nas s\u00faas diversas formaci\u00f3ns e pola colaboraci\u00f3n de numerosos m\u00fasicos:"}
{"id": "71873", "revid": "23204", "url": "https://gl.wikipedia.org/wiki?curid=71873", "title": "Alois Alzheimer", "text": "Alois Alzheimer, nado en Marktbreit (Baviera) o 14 de xu\u00f1o de 1864 e finado en Breslau o 19 de decembro de 1915, foi un psiquiatra e neur\u00f3logo alem\u00e1n.\nTraxectoria.\nAlzheimer identificou por vez primeira os s\u00edntomas do mal que despois se co\u00f1ecer\u00eda como alzh\u00e9imer. Observounos nunha paciente que viu en 1901, e publicou en 1906 os descubrimentos que fixo ao examinar \"post m\u00f3rtem\" o seu cerebro.\nAlzheimer estudou nas universidades de Tubinga, Berl\u00edn e W\u00fcrzburg, onde se licenciou en Medicina en 1887. Ao ano seguinte estivo cinco meses asistindo a enfermas mentais, antes de ocuparse dunha consulta nun asilo mental de Frankfurt. Al\u00ed co\u00f1eceu ao neur\u00f3logo Franz Nissl (1860-1919). Gran parte do traballo de Alzheimer en patolox\u00eda cerebral bas\u00e9ase no m\u00e9todo de Nissl, que consist\u00eda nunha tintura de prata das secci\u00f3ns histol\u00f3xicas.\nFoi cofundador e copublicador da revista \"Zeitschrift f\u00fcr die gesamte Neurologie und Psychiatrie\". Non escribiu ningunha obra en solitario.\nEn decembro de 1915 Alzheimer enfermou durante unha viaxe en tren a Wroc\u0142aw. Probablemente afectoulle unha infecci\u00f3n de estreptococo que lle provocou febre e insuficiencia renal. Morreu aos 51 anos dun ataque ao coraz\u00f3n."}
{"id": "71876", "revid": "1576", "url": "https://gl.wikipedia.org/wiki?curid=71876", "title": "Barbuda (hom\u00f3nimos)", "text": "Barbuda pode referirse \u00e1:"}
{"id": "71877", "revid": "6279", "url": "https://gl.wikipedia.org/wiki?curid=71877", "title": "Documento (hom\u00f3nimos)", "text": "Documento ou Documentos pode referirse a:"}
{"id": "71878", "revid": "85894", "url": "https://gl.wikipedia.org/wiki?curid=71878", "title": "Steven Bochco", "text": "Steven Ronald Bochco, nado en Nova York o 16 de decembro de 1943 e finado na mesma cidade o 1 de abril de 2018, foi un produtor e guionista de televisi\u00f3n estadounidense. Participou en varias series e pel\u00edculas como \"Hill Street Blues \", \"L.A. Law\" e \"NYPD Blue\".\nTraxectoria.\nNaceu nunha familia xud\u00eda. Os seus pais eran artistas, a nai pintora e o pai violinista. Estudou nunha escola de M\u00fasica e Artes. En 1961 mudouse a Pittsburgh para estudar literatura e teatro. Graduouse co t\u00edtulo de Bacharel en Teatro en 1966.\nTraballou na Universal Studios, como escritor e despois como editor de historia, para as series \"Ironside\", \"Columbo\", \"McMillan and Wife\", \"Griff\", \"Delvecchio\" e \"The Invisible Man\".\nO seu maior \u00e9xito foi na cadea NBC co drama \"Hill Street Blues\". Estivo emit\u00edndose desde 1981 a 1987 e Bochco apareceu nos cr\u00e9ditos como co-creador, ademais de escribir e producir a serie.\nBochco estivo no desenvolvemento, proceso de creaci\u00f3n e foi designado produtor executivo da serie \"L.A. Law\" (1986-1994), que foi retransmitida por primeira vez na cadea NBC. Ti\u00f1a un contrato moi lucrativo coa cadea ABC, polo cal en 1987, estrea a serie \"Doogie Howser, M.D.\" (1989-1993).\nDespois deste \u00e9xito, participou en \"NYPD Blue\" (1993) con David Milch. Ademais presentou o proxecto de \"Murder One\" (1995-1997), \"Brooklyn South\" (1997) e \"City of Angels\" (2000)."}
{"id": "71879", "revid": "23204", "url": "https://gl.wikipedia.org/wiki?curid=71879", "title": "Guaratinguet\u00e1", "text": "Guaratinguet\u00e1 \u00e9 un municipio brasileiro do estado de S\u00e3o Paulo. A s\u00faa poboaci\u00f3n o ano 2007 era de 125.012 habitantes. A s\u00faa superficie total \u00e9 751,44\u00a0km\u00b2.\nFundada en 13 de xu\u00f1o de 1630, \u00e9 a terra natal de Santo Ant\u00f3n de Santana Galv\u00e3o, o primeiro santo cat\u00f3lico nado no Brasil."}
{"id": "71884", "revid": "5749", "url": "https://gl.wikipedia.org/wiki?curid=71884", "title": "Altura", "text": "Altura pode referirse a:"}
{"id": "71886", "revid": "1131", "url": "https://gl.wikipedia.org/wiki?curid=71886", "title": "Altura (magnitude)", "text": "A altura \u00e9 unha magnitude f\u00edsica que expresa a distancia medida en vertical que presenta un obxecto en repouso ou movemento respecto dun plano de referencia. O c\u00e1lculo da altura \u00e9 necesario para analizar tanto as ca\u00eddas libres como os tiros parab\u00f3licos.\nAltura m\u00e1xima nun tiro parab\u00f3lico.\nA altura m\u00e1xima nun tiro parab\u00f3lico pode calcularse partindo da ecuaci\u00f3n da velocidade do tiro parab\u00f3lico na s\u00faa compo\u00f1ente vertical.\nDatos previos.\nPara os c\u00e1lculos nun tiro parab\u00f3lico destas caracter\u00edsticas, t\u00f3mase coma vector de posici\u00f3n inicial o da posici\u00f3n de tiro, e polo tanto:\nformula_1 (1) e formula_2 (2)\nAdemais, a descomposici\u00f3n do vector da velocidade inicial permite saber que:\nformula_3 (3) e formula_4 (4)\nforzas verticais e non horizontais.\nC\u00e1lculo.\nDado que, partindo dunha velocidade inicial ascendente, \u00e9 o punto m\u00e1is alto e onde comeza a descender, cando chega \u00e1 altura m\u00e1xima o obxecto ten velocidade nula e polo tanto p\u00f3dese calcular despexando o tempo que tarda en chegar a ese punto:\nformula_5\nfacendo un \u00faltimo paso en funci\u00f3n da ecuaci\u00f3n (3).\nEste \u00e9 o tempo que se tarda en acadar a altura m\u00e1xima, e polo tanto p\u00f3dese substitu\u00edr na ecuaci\u00f3n da posici\u00f3n vertical da part\u00edcula. Neste caso para a posici\u00f3n vertical, como xa se dixo (1), col\u00f3case o centro do sistema de coordenadas coincidindo co punto de lanzamento inicial, e polo tanto formula_2:\nformula_7\nformula_8\nPara a posici\u00f3n horizontal tam\u00e9n se fai unha simple substituci\u00f3n do valor do tempo na ecuaci\u00f3n do vector horizontal, sabendo que a posici\u00f3n inicial e a aceleraci\u00f3n nesa direcci\u00f3n son nulas:\nformula_9\ne substitu\u00edndo a descomposici\u00f3n das compo\u00f1entes das velocidades en funci\u00f3n das ecuaci\u00f3ns (3) e (4):\nformula_10\nque, como se pode comprobar comparando cos resutados do alcance, \u00e9 a metade da distancia horizontal que se acada no m\u00e1ximo desprazamento horizontal."}
{"id": "71887", "revid": "27249", "url": "https://gl.wikipedia.org/wiki?curid=71887", "title": "Valga (hom\u00f3nimos)", "text": "Valga \u00e9 un termo que describe un pequeno val, e como top\u00f3nimo p\u00f3dese referir a:"}
{"id": "71888", "revid": "56817", "url": "https://gl.wikipedia.org/wiki?curid=71888", "title": "Elipse", "text": "O termo e elipse pode referirse a:"}
{"id": "71889", "revid": "197", "url": "https://gl.wikipedia.org/wiki?curid=71889", "title": "Par\u00e1bola (matem\u00e1tica)", "text": ""}
{"id": "71890", "revid": "1888", "url": "https://gl.wikipedia.org/wiki?curid=71890", "title": "Orville Wright", "text": "Orville Wright, nado en Dayton (Ohio) o 19 de agosto de 1871 e finado en 1948, foi un inventor norteamericano.\nTraxectoria.\nCo seu irm\u00e1n Wilbur fundou unha f\u00e1brica de bicicletas en 1892.\nOs Wright interes\u00e1ronse nunhas ideas sobre voo de maquetas e a partir dese momento, non deixaron de traballar para levar ao home en voo polos aires. Para a realizaci\u00f3n dos seus estudos sobre o voo, desenvolveu o primeiro t\u00fanel aerodin\u00e1mico en 1901 e en 1902, introduciu o empenaxe vertical con tem\u00f3n m\u00f3bil nos avi\u00f3ns como sistema de estabilidade que practicamente eliminaba o perigo de barrenas.\nOs irm\u00e1ns Wright realizaron varios modelos e maquetas antes de iniciar a construci\u00f3n dun prototipo. Moitas destas maquetas voaron por si soas nun voo planeado, o que impulsou os Wright a seguir co seu proxecto. Non foron poucas as dificultades, moitas veces os mandos tiveron que ser adecuados para poder controlar o planeo. Un dos maiores problemas consistiu na inclinaci\u00f3n cara a un lado ou a falla de control horizontal. Os irm\u00e1ns Wrigth solucionaron estes problemas enxe\u00f1osamente.\nO 17 de decembro de 1903, en Kitty Hawk, Orville Wright realizou o que se considera o primeiro voo dun avi\u00f3n tripulado e semipropulsado con \u00e9xito, que durou 12 segundos. O aparato cham\u00e1base \"Flyer I\".\nO voo f\u00edxose en segredo e sen testemu\u00f1as, para evitar o plaxio do seu novo invento, existindo como \u00fanica proba a palabra de Orville e do seu irm\u00e1n. Os Wright eran moi celosos do seu invento e non desexaban dar moitas evidencias do seu aparato, de feito as fotos tir\u00e1ronse sempre desde certa distancia, para impedir revelar os detalles.\nO Flyer I non era capaz de voar por si mesmo, xa que requir\u00eda a axuda dunha catapulta externa activada por un peso que o lanzaba ao aire, simulando un voo para poder as\u00ed probar o funcionamento dos mandos do avi\u00f3n.\nO 9 de setembro de 1908, en Fort Meyer (Virxinia), estableceu novas marcas cando o primeiro avi\u00f3n Wright voou durante 62 minutos completando 57 c\u00edrculos a unha altura de 36,6 m.\nEste voo converteu a Orville nunha celebridade internacional. Iniciou unha \u00e9poca de incesante actividade: \u00e1 fronte do seu equipo de pilotos de exhibici\u00f3n, comprobaba todas as pezas novas do material utilizado nos avi\u00f3ns Wright e supervisaba a produci\u00f3n das f\u00e1bricas Wright. O ex\u00e9rcito comprou a idea dos Wright, as\u00ed a todo, a aviaci\u00f3n tardar\u00eda a\u00ednda en desenvolverse.\nEn 1908, os Wrigth ademais levaron o aparato a Francia onde realizaron unha exitosa exhibici\u00f3n ante un p\u00fablico perplexo que estaba acostumado a ver artefactos planando durante un chisco e colisi\u00f3ns en terra. Deste modo arrebataron a Alberto Santos-Dumont a supremac\u00eda do aire.\nLogo da morte de Wilbur en 1912, Orville foi o presidente da Compa\u00f1\u00eda Americana Wright. Tres anos despois vendeu as s\u00faas acci\u00f3ns. Logo traballou como enxe\u00f1eiro na mesma compa\u00f1\u00eda. Morreu o 30 de xaneiro de 1948 en Dayton."}
{"id": "71891", "revid": "98629", "url": "https://gl.wikipedia.org/wiki?curid=71891", "title": "Invasi\u00f3n de Ba\u00eda de Cochinos", "text": "A invasi\u00f3n de ba\u00eda de Cochinos, tam\u00e9n co\u00f1ecida como Invasi\u00f3n de praia Gir\u00f3n ou a Batalla de Gir\u00f3n, foi unha operaci\u00f3n militar na que tropas de cubanos exiliados, adestrados, financiados e dirixidos pola CIA dos Estados Unidos de Am\u00e9rica, intentaron invadir Cuba en abril de 1961, co prop\u00f3sito de tomar unha cabeza de praia, formar un goberno provisional e buscar o apoio da OEA e o reco\u00f1ecemento da comunidade internacional. A acci\u00f3n acabou en fracaso en menos de 72 horas, foi completamente esmagada polas Forzas Armadas Revolucionarias (FAR) de Cuba. M\u00e1is dun centenar de invasores morreron, e os cubanos capturaron a outros 1.200, xunto con importante material b\u00e9lico.\nContexto hist\u00f3rico e xeogr\u00e1fico.\nO 1 de xaneiro de 1959 triunfou a revoluci\u00f3n socialista en Cuba que permitiu a Fidel Castro tomar o poder. Ata ent\u00f3n, e desde a independencia de Espa\u00f1a en 1898, Cuba sufrira o intervencionismo por parte de Estados Unidos. En plena guerra fr\u00eda a administraci\u00f3n estadounidense considerou \u00e1 revoluci\u00f3n cubana un serio perigo, non s\u00f3 polo feito de ter tan pr\u00f3ximo un r\u00e9xime potencialmente aliado da Uni\u00f3n Sovi\u00e9tica, sen\u00f3n ademais por poder converterse en fonte de inspiraci\u00f3n para outros pa\u00edses. A pequena illa poder\u00eda prestar apoio a outras revoluci\u00f3ns que estendesen o comunismo en Latinoam\u00e9rica. As relaci\u00f3ns entre os dous pa\u00edses pronto empezan a tensarse: Cuba nacionalizou todas as posesi\u00f3ns de empresas estadounidenses no pa\u00eds; Estados Unidos deixa de comprar azucre a Cuba, que empeza a ser comprado pola URSS.\nO presidente Eisenhower non tardou en ordenar o financiamento de organizaci\u00f3ns paramilitares \u00e9 que tratasen de desestabilizar ou derrocar ao r\u00e9xime cubano, tanto dentro como f\u00f3ra da illa. Os dous pa\u00edses terminan por romper toda clase de relaci\u00f3ns.\nA ba\u00eda de Cochinos, recibe o seu nome probablemente do peixe do mesmo nome (Balistes vetula), e non do porco com\u00fan.\nPreparativos.\nA CIA recrutou voluntarios entre os exiliados cubanos establecidos nos Estados Unidos que foron adestrados en campamentos principalmente de Guatemala, pero tam\u00e9n de Porto Rico e Nicaragua. Estes 1500 homes formaron a Brigada 2506 e recibiron instruci\u00f3n como artilleiros, paracaidistas, pilotos de avi\u00f3ns etc.\nPara a operaci\u00f3n conseguiuse unha flotilla de barcos e avi\u00f3ns vellos servidos polo ex\u00e9rcito estadounidense. Os recursos militares da brigada foron:\nO plan ideado consist\u00eda no desembarco na costa sur de Cuba de forzas que partir\u00edan en barco desde Nicaragua. Previamente, ataques a\u00e9reos procedentes da base de Porto Cabezas neste mesmo pa\u00eds anular\u00edan \u00e1 forza a\u00e9rea cubana bombardeando os avi\u00f3ns e as pistas dos aeroportos. Durante o desembarco os voos de abastecemento e protecci\u00f3n das forzas invasoras continuar\u00edan. Os paracaidistas tratar\u00edan de controlar as estradas. A infanter\u00eda e artiller\u00eda intentar\u00edan controlar a Pen\u00ednsula de Zapata, preto de Ba\u00eda de Cochinos (desde Praia Longa a Praia Gir\u00f3n), na que tras un per\u00edodo de tres d\u00edas desprazar\u00edase al\u00ed, desde Miami, un Goberno provisional xa elixido que reclamar\u00eda formalmente a axuda militar dos Estados Unidos. A zona elixida para o desembarco era unha zona pantanosa de dif\u00edcil acceso buscando unha protecci\u00f3n natural ante o ex\u00e9rcito cubano. Durante a defensa deste territorio ocupado esper\u00e1base as deserci\u00f3ns no bando comunista, algo que non ocorreu. No plan inicial a zona da invasi\u00f3n era Trinidad para as\u00ed poder contar cos guerrilleiros anticastristas que operaban nas monta\u00f1as de Escambray.\nDesde Porto Cabeza en Nicaragua partiron os buques que transportaban ao continxente integrado por uns 1200 homes coa aprobaci\u00f3n de John F. Kennedy, que substitu\u00edra a Eisenhower na presidencia do goberno dos Estados Unidos.\nA operaci\u00f3n militar.\nD\u00eda 15 de abril.\nOito avi\u00f3ns B26 bombardean os aeroportos militares de Cidad Libertad, San Antonio de los Ba\u00f1os e Antonio Maceo de Santiago de Cuba, co resultado de 5 avi\u00f3ns destru\u00eddos: un Sexa Fury, dous B-26 e dous avi\u00f3ns de transporte. Con todo quedaron intactos avi\u00f3ns T-33 e cazas Sea Fury. Os Sea Fury eran superiores en velocidade aos B-26. A brigada 2506 perdeu tres bombardeiros. Un B-26 dirixiuse aos Estados Unidos onde se presentou como desertor do ex\u00e9rcito cubano e pediu asilo, informando que el e outros pilotos foran os autores do ataque aos aeroportos, nunha estratexia estadounidense para ocultar a s\u00faa implicaci\u00f3n na operaci\u00f3n a\u00e9rea. Este foi o \u00fanico bombardeo que levou a cabo dos tres previstos.\nLogo deste ataque Castro mobilizou \u00e1s s\u00faas tropas ante unha posible invasi\u00f3n. Ademais ordenou unha redada para encarcerar a un gran n\u00famero de potenciais opositores.\nD\u00eda 17 de abril.\nTras d\u00edas de navegaci\u00f3n, durante a madrugada prod\u00facese o desembarco en Praia Gir\u00f3n e Praia Longa de 1200 membros da brigada 2506 escoltados polos seus buques e ante escasa resistencia. Horas despois paracaidistas son transportados terra dentro para ampliar a zona invadida, coa misi\u00f3n principalmente de controlar as tres estradas de acceso ao lugar. Nesas primeiras horas os avi\u00f3ns cubanos derruban sete avi\u00f3ns B-26 e pon f\u00f3ra de combate aos buques Houston e R\u00edo Escondido preto de Praia Longa, perd\u00e9ndose o armamento destinado \u00e1s forzas en terra.\nAs tropas regulares do goberno de Fidel Castro van chegando paulatinamente \u00e1 zona, reforzando aos milicianos que ata ent\u00f3n intentaban rexeitar o ataque. Ao final do d\u00eda os barcos da brigada asaltante ret\u00edranse definitivamente quedando sen desembarcar equipos e munici\u00f3ns; o \"Houston\" quedou encallado e o \"R\u00edo Escondido\" foi afundido. Castro comprendeu que era fundamental atacar aos barcos para anular o env\u00edo de subministr\u00f3s, e a Forza A\u00e9rea Revolucionaria (FAR) cumpriu o seu obxectivo.\nD\u00eda 18 de abril.\nIn\u00edciase a contraofensiva: as tropas das brigadas que controlan as d\u00faas estradas de acceso a Praia Gir\u00f3n son obrigadas a retroceder ata a zona de San Blas; en Praia Longa as tropas asaltantes, ante a s\u00faa dif\u00edcil situaci\u00f3n, deciden abandonar as s\u00faas posici\u00f3ns e dirixirse a Praia Gir\u00f3n para unirse aos outros membros da brigada. O ex\u00e9rcito revolucionario faise co control de Praia Longa.\nD\u00eda 19 de abril.\nAs forzas asaltantes te\u00f1en que retroceder de San Blas a Praia Gir\u00f3n; os que quedan r\u00e9ndense a primeiras horas da ma\u00f1\u00e1. Na praia, \u00e1 escaseza de munici\u00f3ns \u00fanese a falta de apoio a\u00e9reo, grazas \u00e1 efectividade das bater\u00edas de m\u00edsiles e \u00e1 FAR. A negativa de Kennedy de autorizar unha cobertura a\u00e9rea sentenciou aos brigadistas. Finalmente os asaltantes terminan por fuxir, uns buscando lanchas, outros polas zonas pantanosas, a\u00ednda que a maior\u00eda son capturados. A operaci\u00f3n termina coa vitoria do ex\u00e9rcito cubano.\nAcontecementos tras o fracaso da invasi\u00f3n.\nO n\u00famero de baixas entre os invasores excedeu o centenar de mortos; os capturados foron 1189. As milicias do goberno cubano sufriron 176 baixas. Os prisioneiros anticastristas foron xulgados e condenados polo r\u00e9xime. Con todo foron trocados co goberno estadounidense a cambio de varios mill\u00f3ns de d\u00f3lares que foron destinados a obras de caridade. A finais de 1962 chegaron a EEUU, onde foron recibidos e homenaxeados polo presidente Kennedy.\nA vitoria supuxo un apoio a Fidel Castro e \u00e1 revoluci\u00f3n socialista; para os Estados Unidos supuxo unha humillaci\u00f3n. Tras unha an\u00e1lise dos motivos da derrota a finais de 1961, Kennedy pediulle ao seu irm\u00e1n Robert F. Kennedy que se puxese \u00e1 fronte da que se denominou Operaci\u00f3n Mangosta. O prop\u00f3sito desta era promover sabotaxes e outros actos terroristas que desembocasen en levantamento internos e no derrocamento do r\u00e9xime, quizais cunha segunda invasi\u00f3n, pero esta vez coa participaci\u00f3n directa dos Estados Unidos. Con todo un feito de vital importancia frustrou os obxectivos da operaci\u00f3n: a crise dos m\u00edsiles de Cuba. Tras a instalaci\u00f3n de ramplas para m\u00edsiles en Cuba por parte da URSS, a tensi\u00f3n entre as d\u00faas superpotencias achegou a posibilidade dunha guerra nuclear. O pacto entre Kennedy e Kruschev para o desmantelamento dos m\u00edsiles inclu\u00eda a promesa dos Estados Unidos de non invadir a illa."}
{"id": "71892", "revid": "98629", "url": "https://gl.wikipedia.org/wiki?curid=71892", "title": "Valga, Estonia", "text": "Valga (en alem\u00e1n Walk) \u00e9 un concello urbano estoniano, capital do condado de Valga no sur de Estonia. Ocupa unha \u00e1rea de 16,5\u00a0km\u00b2 na fronteira sur con Letonia. Tallinn, a capital do pa\u00eds est\u00e1 245\u00a0km da cidade. Segundo estimaci\u00f3ns para 2007 pos\u00fae unha poboaci\u00f3n de 13\u00a0862 habitantes. Valga e a cidade de Valka no norte da Letonia foron unha \u00fanica cidade, at\u00e9 a s\u00faa separaci\u00f3n en 1920.\nCidades irm\u00e1s.\nValga est\u00e1 irmandada coas seguintes cidades:"}
{"id": "71900", "revid": "32167", "url": "https://gl.wikipedia.org/wiki?curid=71900", "title": "Teixido, Cedeira", "text": "Santo Andr\u00e9 de Teixido, co\u00f1ecida popularmente como San Andr\u00e9s de Lonxe, \u00e9 unha parroquia situada no leste do concello de Cedeira, na Serra da Capelada, preto dos cant\u00eds sobre o mar. Segundo o padr\u00f3n municipal de 2022 ti\u00f1a 48 habitantes (31 homes e 17 mulleres).\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nNeste lugar at\u00f3pase o santuario de Santo Andr\u00e9 de Teixido, famoso lugar de peregrinaci\u00f3n.\nLugares de interese.\nAdemais da capela de Santo Andr\u00e9, te\u00f1en tam\u00e9n interese a \"Fonte do Santo\" e o miradoiro natural de Vix\u00eda de Herbeira, por riba dos cant\u00eds que, cos 620 metros de altura, te\u00f1en a maior cota sobre o mar de toda Europa.\nCurro da Capelada.\nO curro da Capelada \u00e9 unha \"rapa das bestas\" que se celebra preto de Santo Andr\u00e9 de Teixido, no Monte da Pena Toxosa, o \u00faltimo domingo de xu\u00f1o."}
{"id": "71902", "revid": "23204", "url": "https://gl.wikipedia.org/wiki?curid=71902", "title": "Anel \u00danico", "text": "O Anel \u00danico, tam\u00e9n co\u00f1ecido como o Anel Dominante, o Grande Anel de Poder, O Anel, meu precioso, ou A Ru\u00edna de Isildur, \u00e9 un artefacto do legendarium de J. R. R. Tolkien. O relato da misi\u00f3n emprendida para destru\u00edr o Anel est\u00e1 recollido na novela de Tolkien \"O Se\u00f1or dos Aneis\", ao igual que a maior parte da historia do Anel.\nDescrici\u00f3n.\nO Anel \u00danico foi creado polo Se\u00f1or Escuro Sauron durante a Segunda Idade para facerse co dominio dos pobos libres da Terra Media. Baixo o disfrace de \"Annatar\", ou \"Se\u00f1or dos Dons\", axudou os ferreiros \u00e9lficos de Eregion e o seu l\u00edder Celebrimbor a crear os Aneis de Poder. Despois el mesmo forxou o Anel \u00danico nos lumes do Monte do Destino. A s\u00faa intenci\u00f3n era que fose o m\u00e1is poderoso de todos os Aneis, capaz de gobernar e controlar os outros (sempre que os seus donos os levasen postos). Dado que os outros Aneis eran inmensamente poderosos, Sauron viuse na obriga de insuflar nel a maior parte do seu poder, forza vital e vontade innatos para atinxir o seu prop\u00f3sito. Como efecto secundario disto, mentres o Anel existise ser\u00eda impos\u00edbel expulsar ao seu creador do plano dos mortais. O risco para Sauron era que se perdese o Anel, tam\u00e9n el perder\u00eda unha consider\u00e1bel cantidade do seu poder, e se for destru\u00eddo, quizais mesmo a s\u00faa vida.\nO Anel semellaba estar feito de simple ouro, mais debido ao inmenso poder contido nel, era inmune a calquera dano. O \u00fanico xeito de destru\u00edlo era arrebol\u00e1ndoo ao foxo do volc\u00e1n Orodruin, onde fora forxado en orixe. Ao igual que os aneis menores forxados polos Elfos a xeito de \"ensaios para o perfeccionamento da arte\" (e \u00e1 diferenza dos demais Aneis de Poder), non levaba ningunha xema incrustada, mais pod\u00eda ser identificado cunha simple (a\u00ednda que pouco co\u00f1ecida) proba: ao se quentar, amosaba unha ardente inscrici\u00f3n Tengwar na Lingua Negra de Mordor. As li\u00f1as acabaron inclu\u00eddas nunha rima popular que describ\u00eda os Aneis, mais resultaba evidente que eran parte do feitizo usado para infundir o poder no Anel \u00danico, posto que os elfos ouviron a Sauron pronunciar esas mesmas palabras durante a creaci\u00f3n do Anel; este foi o motivo polo cal quitaron os seus propios aneis e frustraron o seu plan.\nCando unha persoa pu\u00f1a o Anel, era parcialmente transportada desde a esfera f\u00edsica \u00e1 esfera espiritual. Al\u00ed, se era quen de someter de maneira consciente a vontade do Anel coa s\u00faa propia, poder\u00eda controlar os poderes que ti\u00f1a Sauron antes de perder o artefacto, especialmente o de gobernar e escravizar as vontades alleas. Un dos efectos secundarios do Anel (e normalmente o primeiro en ser percibido) era o feito de facer que aquel que o levaba posto resultase invis\u00edbel para os seres f\u00edsicos, como os Homes viventes, mais moi vis\u00edbel para os seres espirituais, como os Nazg\u00fbl; al\u00e9n diso, anubraba a s\u00faa vista e agudizaba o seu ouvido. Este \"mundo espiritual\" era onde os Nazg\u00fbl estaban condenados a vivir permanentemente, mais tam\u00e9n era o mundo no que os Calaquendi (Elfos da Luz) posu\u00edan un grande poder: \u00e9 por isto que Glorfindel foi capaz de escorrentar o Rei Bruxo na Batalla de Fornost e de novo m\u00e1is adiante no vao de Bruinen en Valfendido.\nOutro aspecto da natureza do Anel era que corromp\u00eda ao seu portador de maneira lenta mais inexor\u00e1bel, independentemente das s\u00faas intenci\u00f3ns ao respecto. Desco\u00f1\u00e9cese se este efecto foi introducido especificamente como parte da maxia do Anel ou se se debe sinxelamente \u00e1 s\u00faa maligna orixe (caber\u00eda esperar que Sauron dotase o seu Anel \u00danico dunha propiedade as\u00ed, a\u00ednda que por outra banda probabelmente pensaba ser o \u00fanico en usalo). Por este motivo os Sabios, inclu\u00eddos Gandalf, Elrond e m\u00e1is Galadriel, rexeitaron usalo na s\u00faa propia defensa, e resolveron que cumpr\u00eda destru\u00edlo.\nO enigm\u00e1tico Tom Bombadil non se v\u00eda afectado polo Anel. Isto poder\u00eda explicarse de diversas maneiras. (V\u00e9xase o artigo acerca de Tom Bombadil, que incl\u00fae varias teor\u00edas.)\nNa trilox\u00eda d'O Se\u00f1or dos Aneis de Peter Jackson, repres\u00e9ntase \u00e1 persoa que leva posto o Anel como mov\u00e9ndose nun mundo de sombras onde todo est\u00e1 distorsionado. Nin Bilbo Bulseiro nin Frodo Bulseiro mencionaron nunca este fen\u00f3meno, mais cando Sam pon o Anel ao final d\"'As D\u00faas Torres\", si experimenta algo similar. Esta \u00e9 a \u00fanica vez que se menciona nos libros, e poder\u00eda atribu\u00edrse ao crecente poder de Sauron. Sam nunca puxo o Anel no filme de Peter Jackson. O Anel real usado nos filmes foi dese\u00f1ado e creado polo ourive Jens Hansen en Nelson, Nova Zelandia.\nInscrici\u00f3n.\nA inscrici\u00f3n do Anel est\u00e1 na Linga Negra, a linguaxe ficticia de Mordor, na escritura artificial do Tengwar. Simboliza o poder do Anel \u00danico para controlar os demais Aneis de Poder.\nNormalmente o Anel \u00danico ten un aspecto sinxelo e sen trazos distintivos, mais ao ser quentado no lume aparece a inscrici\u00f3n en caracteres ardentes tanto por dentro como por f\u00f3ra del. No Libro I, Cap\u00edtulo 2 d' \"A Irmandade do Anel\", \"A Sombra do Pasado\", aparece unha ilustraci\u00f3n da inscrici\u00f3n, cando \u00e9 lida por Gandalf:\n\"Ash nazg durbatul\u00fbk, ash nazg gimbatul, ash nazg thrakatul\u00fbk, agh burzum-ishi krimpatul.\"\nO ouviren estas palabras fai que todos os presentes no Consello treman. Os Elfos cobren tam\u00e9n as orellas coas mans, xa sexa polo seu odio cara a Sauron ou pola dor real que causan estas verbas.\nA s\u00faa traduci\u00f3n aproximada \u00e9 a seguinte:\nUn anel para gobernalos a todos, un anel para atopalos, un anel para atraelos a todos e atalos nas tebras\nAo forxar o Anel, Sauron pronunciou estas verbas en voz alta, e Celebrimbor, creador dos Tres Aneis dos Elfos, ouviuno desde lonxe e soubo as\u00ed dos seus prop\u00f3sitos.\nA inscrici\u00f3n usa caracteres \u00e9lficos porque todas as formas de escritura que Tolkien describe para esa \u00e9poca foran inventadas polos Elfos.\nAs primeiras catro li\u00f1as da estrofa presentan tres das razas que habitan a Terra Media, as\u00ed como o personaxe que d\u00e1 nome \u00e1 obra, O Se\u00f1or dos Aneis:\nTres aneis para os Reis dos Elfos baixo o ceo\nSete para os Se\u00f1ores Ananos nas s\u00faas salas de pedra\nNove para os Homes Mortais condenados a morrer\nUn para o Se\u00f1or Escuro no seu trono Escuro\nna Terra de Mordor, onde se estenden as Sombras\nUn anel para gobernalos a todos, un anel para atopalos,\nun anel para atraelos a todos e atalos nas tebras,\nna Terra de Mordor, onde se estenden as Sombras.\nGandalf descubriu a inscrici\u00f3n do Anel ao ler o relato que escribira Isildur antes de marchar ao norte cara \u00e1 s\u00faa morte e \u00e1 perda do Anel. Cando Isildur cortara o Anel da man de Sauron, ard\u00eda de calor, polo que puido transcribir a inscrici\u00f3n antes de que esta se esvaecese.\nCando posteriormente Gandalf quentou o anel que Bilbo Bulseiro atopara e legara a Frodo, a inscrici\u00f3n volveu aparecer, e ao mago non lle coubo xa ningunha d\u00fabida de que se trataba do Anel \u00danico.\nHistoria do Anel.\nTras forxalo (ao redor de 1600 S.I.), Sauron esgrimiu o Anel e fixo a guerra contra todo aquel que se lle opu\u00f1a, en concreto os Elfos (isto co\u00f1\u00e9cese como a Guerra dos Elfos e Sauron). Ao primeiro a guerra foi favor\u00e1bel para Sauron, e Eregion foi destru\u00eddo xunto con Celebrimbor, o creador dos demais Aneis de Poder. No entanto, m\u00e1is adiante (ao redor de 1700 S.I.) Tar-Minastir e Gil-galad conduciron un grande ex\u00e9rcito \u00e1 Terra Media e acabaron coas hostes de Sauron, obrig\u00e1ndoo a volver para Mordor.\nNo ano 3261 S.I., Ar-Pharaz\u00f4n, o derradeiro e o m\u00e1is poderoso dos reis de N\u00famenor, desembarcou en Umbar encabezando un xigantesco ex\u00e9rcito, para presentarlle batalla a Sauron. O descomunal tama\u00f1o e poder do ex\u00e9rcito numenoriano abondou para p\u00f3r en fuga as forzas de Sauron. Sauron rendeuse ante Ar-Pharaz\u00f4n e foi levado de volta para N\u00famenor como prisioneiro. Nunha carta escrita en 1958 (#211) Tolkien escribiu que a rendici\u00f3n foi \"voluntaria e astuta\", para poder entrar en N\u00famenor. Ap\u00f3s 1.500 anos de loita contra Sauron, os Elfos non revelaran nunca aos numenoreanos a existencia do Anel \u00danico nin dos Aneis de Poder, polo que Ar-Pharaz\u00f4n non estaba ao tanto del. Grazas a el, Sauron foi quen de usar o medo \u00e1 morte dos numenoreanos para volvelos na contra dos Valar, e convertelos ao culto de Melkor e ao sacrificio humano.\nA\u00ednda que o corpo de Sauron quedou destru\u00eddo na Ca\u00edda de N\u00famenor, o seu esp\u00edrito puido transportar o Anel at\u00e9 a Terra Media, onde o esgrimiu na s\u00faa renovada guerra contra a \u00daltima Alianza de Elfos e Homes entre os anos 3429 e 3441. Tolkien escribiu: \"Creo que non \u00e9 de estra\u00f1ar que este esp\u00edrito levase o Anel \u00danico, do cal depend\u00eda agora en grande medida o seu poder para dominar as mentes\". (carta #211).\nO Anel foi cortado da man de Sauron por Isildur nas ladeiras do Monte do Destino, quen a s\u00faa vez o perdeu no R\u00edo Anduin (na altura dos Campos Ledos) xusto antes de morrer nunha emboscada de orcos (ano 2 da Terceira Idade). O Anel permaneceu oculto no leito do r\u00edo durante case dous milenios e medio, at\u00e9 que foi descuberto por un Hobbit Rexo chamado D\u00e9agol nunha excursi\u00f3n de pesca. Este foi asasinado polo seu amigo e parente Sm\u00e9agol, que roubou o Anel e que ao longo do tempo se foi transformando na criatura chamada Gollum por mor da influencia do artefacto. O Anel, ao que Sauron dotara de vontade propia, manipulou a Gollum para que se asentase nas Monta\u00f1as Bretemosas, preto do Bosque Escuro, onde Sauron comezaba a rexurdir. Al\u00ed ficou durante case que cincocentos anos, at\u00e9 que o Anel cansou del e caeu do seu dedo mentres volv\u00eda de matar un trasno.\nSegundo se conta n\"'O Hobbit\", Bilbo atopou o Anel estando perdido nas cavernas das Monta\u00f1as Bretemosas, preto do tobo de Gollum. Cando escribiu \"O Hobbit\", Tolkien a\u00ednda non ideara o sinistro contexto do Anel. Por iso, na primeira edici\u00f3n, Gollum entrega o Anel a Bilbo como premio por ga\u00f1ar o Xogo de Adivi\u00f1as. Por\u00e9n, cando Tolkien concibiu a natureza do Anel, decatouse de que o dominio que o Anel exerc\u00eda sobre Gollum nunca lle permitir\u00eda cedelo voluntariamente. Xa que logo, Tolkien revisou este cap\u00edtulo na segunda edici\u00f3n d' \"O Hobbit\": tras perder o Xogo de Adivi\u00f1as ante Bilbo, Gollum foi coller o seu \"Precioso\" (como o chamaba sempre) para poder matalo e comelo, mais alporizouse ao descubrir que faltaba. Deducindo que o ti\u00f1a Bilbo, a xulgar pola s\u00faa \u00faltima adivi\u00f1a\u2014 \"Que te\u00f1o no peto?\"\u2014 Gollum perseguiuno polas covas, sen saber que o Hobbit descubrira os poderes de invisibilidade do Anel e que o estaba a seguir at\u00e9 a sa\u00edda da cova. Bilbo escapou de Gollum e dos orcos que habitaban nas Monta\u00f1as Bretemosas permanecendo invis\u00edbel, mais non o mencionou na historia que contou aos ananos cos que estaba a viaxar. De feito, a versi\u00f3n dos acontecementos que contou \u00e9 a contida na primeira edici\u00f3n d' \"O Hobbit\". Gandalf, quen tam\u00e9n viaxaba cos ananos, obrigou m\u00e1is tarde a Bilbo a contarlle a historia real, e sospeitou inmediatamente dos poderes do Anel.\nGollum, pola s\u00faa banda, abandonar\u00eda despois as Monta\u00f1as Bretemosas para rastrexar e recuperar o Anel. Vagou durante d\u00e9cadas at\u00e9 que foi capturado e interrogado polo propio Sauron, a quen revelou a existencia de Bilbo e da Comarca.\nEn 3001 da Terceira Idade, seguindo o consello de Gandalf, Bilbo entregou o Anel ao seu sobri\u00f1o e herdeiro adoptivo Frodo. Este primeiro sacrificio voluntario do Anel desencadea os acontecementos que en \u00faltima instancia levar\u00e1n \u00e1 s\u00faa destruci\u00f3n, e constit\u00fae un exemplo da frecuente interrelaci\u00f3n entre casualidade e destino, tema omnipresente n' \"O Se\u00f1or dos Aneis\".\nPara ent\u00f3n, Sauron xa comezara a recuperar o seu poder, e a Torre Escura de Mordor estaba reconstru\u00edda. Para evitar que Sauron recobrase o seu Anel, Frodo e outros oito compa\u00f1eiros partiron de Valfendido cara a Mordor, nunha tentativa de destru\u00edr o Anel nos lumes do Monte do Destino. Durante a misi\u00f3n, Frodo foi sucumbindo ao poder do Anel, e temeu que o acabase corrompendo. Cando el e m\u00e1is Sam descubriron que Gollum estaba a seguilos e o \"domaron\" para que os guiase a Mordor, comezou a experimentar un estra\u00f1o vencello coa malpocada e traizoeira criatura, pois v\u00eda nela unha imaxe futura de si mesmo \u00e1 que ti\u00f1a de salvar para se salvar a si mesmo. Con todo, Gollum cedeu \u00e1 tentaci\u00f3n do Anel, e traizoounos ante a ara\u00f1a Elara\u00f1a. Crendo a Frodo morto, Sam levou o Anel durante un curto per\u00edodo, e experimentou a tentaci\u00f3n que este provocaba, mais nunca cedeu a ela.\nSam rescatou a Frodo dun grupo de orcos na Torre de Cirith Ungol e devolveulle o Anel, mais temendo que o dano que lle estaba a inflixir era grave de m\u00e1is; e ao cabo, foino: a\u00ednda que Frodo e Sam, seguidos por Gollum, acabaron chegando ao Monte do Destino, Frodo sucumbira \u00e1 s\u00faa corruptora natureza e reclamou o Anel para si no canto de destru\u00edlo. Por\u00e9n, Gollum atacouno e arrincoulle dunha dentada o dedo que levaba o Anel, antes de caer aos lumes do Monte do Destino, onde o Anel foi finalmente destru\u00eddo."}
{"id": "71905", "revid": "197", "url": "https://gl.wikipedia.org/wiki?curid=71905", "title": "Homosilabismo", "text": ""}
{"id": "71908", "revid": "1131", "url": "https://gl.wikipedia.org/wiki?curid=71908", "title": "Galer\u00eda de imaxes de Palas de Rei", "text": "Galer\u00eda de imaxes do concello de Palas de Rei na provincia de Lugo."}
{"id": "71911", "revid": "23204", "url": "https://gl.wikipedia.org/wiki?curid=71911", "title": "Sancho Gracia", "text": "Sancho Gracia, nado en Madrid o 27 de setembro de 1936 e finado na mesma cidade o 8 de agosto de 2012, foi un actor espa\u00f1ol.\nTraxectoria.\nPor mor da guerra civil, tivo que emigrar coa s\u00faa familia ao Uruguai. Al\u00ed estudou interpretaci\u00f3n no Conservatorio de Margarita Xirg\u00fa. En 1963 regresou a Espa\u00f1a e estrenou a serie que o levou \u00e1 fama, \"Curro Jim\u00e9nez\".\n\u00d3 longo da s\u00faa ampla carreira cinematogr\u00e1fica traballou en multitude de produci\u00f3ns internacionais, tanto norteamericanas como europeas.\n\u00c9 pai do tam\u00e9n actor Rodolfo Sancho.\nMorreu o 8 de agosto de 2012 polas complicaci\u00f3ns causadas polo cancro de pulm\u00f3n que padec\u00eda."}
{"id": "71912", "revid": "98629", "url": "https://gl.wikipedia.org/wiki?curid=71912", "title": "Presuntos Implicados", "text": "Presuntos Implicados \u00e9 un grupo espa\u00f1ol nado en Yecla (Murcia) e fincado en Valencia, formado a principios da d\u00e9cada de 1980. Os seus integrantes durante a s\u00faa \u00e9poca m\u00e1is exitosa foron Sole Gim\u00e9nez, Juan Luis Gim\u00e9nez e Nacho (Ignacio) Ma\u00f1\u00f3.\nO 15 de xaneiro de 2006, Sole Gim\u00e9nez fai p\u00fablico un comunicado coa s\u00faa decisi\u00f3n de abandonar o grupo, que non se fai efectiva ata que terminan unha serie de concertos que ti\u00f1an programados. O \u00faltimo concerto de Presuntos Implicados e data da s\u00faa \u00faltima actuaci\u00f3n conxunta prod\u00facese o d\u00eda 14 de xu\u00f1o de 2006. Na actualidade, a\u00ednda non se anunciou se o grupo continuar\u00e1 cunha nova vocalista ou os seus compo\u00f1entes iniciar\u00e1n outro tipo de proxectos.\nO seu maior \u00e9xito foi co disco \"Ser de Agua\", publicado en 1992 e editado en Espa\u00f1a, Hispanoam\u00e9rica, Reino Unido, Alema\u00f1a, Suecia e Italia con m\u00e1is de 400.000 discos vendidos.\nAs vendas globais da carreira de Presuntos Implicados superan os tres mill\u00f3ns de copias das que, un mill\u00f3n e medio, foron vendidas en Espa\u00f1a onde recibiron 14 Discos de Platino\nOs Inicios (1983).\nPresuntos Implicados comezou a s\u00faa carreira art\u00edstica en Yecla (Rexi\u00f3n de Murcia) en 1983 cando, tras formar unha banda Funk de once membros e seguindo as inquietudes art\u00edsticas de Juan Lu\u00eds, gravaron unha maqueta e trataron de presentala ante as discogr\u00e1ficas que operaban no mercado naquela \u00e9poca. Pouco despois, quedaron finalistas do concurso de maquetas Rock Spezial e present\u00e1ronse \u00f3 concurso Don Domingo, creado por Radio Nacional de Espa\u00f1a e do que resultaron ga\u00f1adores. Isto levounos a gravar un disco, \"En el Transistor\", onde aparec\u00edan co resto de grupos que quedaran clasificados.\nGrazas a este concurso, conseguiron por fin a atenci\u00f3n da industria e gravaron con RCA, xa como tr\u00edo formado por Sole, Juan Lu\u00eds e Pablo G\u00f3mez, o LP \"Danzad, Danzad, Malditos\" de estilo principalmente Funky. As diferenzas de formulaci\u00f3n coa discogr\u00e1fica, que quer\u00eda un son m\u00e1is pr\u00f3ximo a grupos moi vendedores dese momento como Objectivo Birmania, sumado \u00e1 inexperiencia do grupo, fixeron que o disco non terminase co resultado desexado, a\u00ednda que algunhas canci\u00f3ns como \"Miss Circu\u00edtos\" chegaron a ser bastante co\u00f1ecidas nas Discotecas.\n\"Danzad, Danzad, Malditos\" \u00e9 un disco que, salvo polos tres singles escasamente promocionados pola compa\u00f1\u00eda non destaca en absoluto dentro da historia do grupo. Non s\u00f3 o estilo e a produci\u00f3n estaban mal encami\u00f1ados, sen\u00f3n que os tons eran demasiado baixos para unha vocalista (pensados como estaban para Juan Lu\u00eds) e recibiu moi pouco apoio da industria no momento, a\u00ednda que as cr\u00edticas foron bastante optimistas pola tendencia Electro-Funk que demostraba.\nA promoci\u00f3n e venda do disco terminou cando Ariola adquiriu RCA e, reaxustando artistas, Presuntos foron despedidos da compa\u00f1\u00eda porque non entraban na nova programaci\u00f3n.\nEste per\u00edodo supuxo, principalmente, unha experiencia de aprendizaxe e co\u00f1ecemento do sector e unha \u00e9poca de cambios. Por primeira vez Sole converteuse en vocalista do grupo (\u00f3 comezo da gravaci\u00f3n cantaba Juan Lu\u00eds e Sole s\u00f3 fac\u00eda coros, pero Quique Morales propuxo probar o cambio e as\u00ed quedou ata a actualidade).\nTam\u00e9n volveu cambiar a composici\u00f3n, Pablo deixou o grupo para dedicarse a outros proxectos e entraron os irm\u00e1ns Javier e Ram\u00f3n Vela (Integrantes posteriormente do grupo Girasoules), pero s\u00f3 como colaboradores.\n1987.\nNos \u00faltimos anos dos 80 Presuntos f\u00edncase en Valencia e, en 1987, ficha por Intermitente, compa\u00f1\u00eda independente formada por (entre outros) Vicente Ma\u00f1\u00f3, e proponse gravar o disco \"De Sol a Sol\" con Nacho Ma\u00f1\u00f3 como produtor. Nesa gravaci\u00f3n reorientase o estilo do grupo e d\u00e1selle un xiro radical \u00e1 s\u00faa carreira, form\u00e1ndose finalmente o grupo tal e como se co\u00f1ece na actualidade, con Nacho Ma\u00f1\u00f3 como terceiro integrante.\nVicente Ma\u00f1\u00f3, \u00e1 s\u00faa vez, conv\u00e9rtese no representante do grupo.\nO disco chegouse a editar, pero con moi escasos medios e cunha promoci\u00f3n moi limitada, pero iso non impediu que algunhas canci\u00f3ns chegasen a destacar, como foi o caso de \"En la oscuridad\". Grazas a ese disco WEA fixouse neles e ofreceulles a posibilidade de editar un novo disco. Para ent\u00f3n, Presuntos ti\u00f1a moito m\u00e1is definido o seu estilo e as s\u00faas aspiraci\u00f3ns musicais e, apostaron polo Pop (cunha clara influencia da m\u00fasica negra, Jazz e Soul) m\u00fasica lixeira e mel\u00f3dica e baladas a medio tempo, estilo no que destacaron posteriormente.\n1989 - 1995.\nSen d\u00fabida, o primeiro disco amplamente co\u00f1ecido de Presuntos Implicados foi \"Alma de Blues\", editado por WEA en 1989, que inclu\u00eda canci\u00f3ns tan exitosas como \"Alma de Blues\", \"Cada Historia\" ou \"Me das el mar\". O disco realizouse esta vez cun orzamento m\u00e1is adecuado e chegou a ser dobre Disco de Platino. En total, pasou de 200.000 copias no seu momento e supuxo non s\u00f3 o \u00e9xito do tr\u00edo, sen\u00f3n tam\u00e9n a carta de presentaci\u00f3n que restauraba a s\u00faa credibilidade na industria musical e o reco\u00f1ecemento non s\u00f3 do p\u00fablico, sen\u00f3n tam\u00e9n dos medios, que o definiron como un traballo moi elegante e de elevada calidade, adxectivos que acompa\u00f1ar\u00e1n \u00f3 grupo o resto da s\u00faa carreira.\nA principios de 1991 termina a xira de \"Alma de Blues\" e comeza a gravaci\u00f3n de \"Ser de Agua\", publicado por WEA o 30 de novembro de 1991. Grande aposta da compa\u00f1\u00eda e do grupo, triplicouse o orzamento de \"Alma de Blues\" e gravouse entre Madrid, Londres e Valencia.\nO disco contin\u00faa coas influencias que demostraran ent\u00f3n, balada Pop, Blues, Soul, Jazz, Funk e un claro aire mediterr\u00e1neo. Un exercicio de estilo que os define como un dos grupos m\u00e1is exitosos do momento.\nNun s\u00f3 mes, venderon m\u00e1is de 100.000 copias e, co paso do tempo, converteuse no \u00e1lbum m\u00e1is vendido na historia de Presuntos Implicados, con m\u00e1is de 400.000 unidades vendidas en Espa\u00f1a (cu\u00e1druplo Disco de Platino) Ademais, converteuse nun dos \u00e1lbunes m\u00e1is exportados, vend\u00e9ndose en Hispanoam\u00e9rica e no Xap\u00f3n ou o Reino Unido. Ga\u00f1aron numerosos premios, Ondas inclu\u00eddos, e coparon os n\u00fameros un das listas de vendas. Dos 11 temas que comp\u00f3n o disco, 7 foron singles.\nTras unha xira e promoci\u00f3n moi extensa volveron inmediatamente ao estudo para gravar \"El pan y la sal\" que, a\u00ednda que non sup\u00f3n unha gran novidade en canto a ritmos se refire, si est\u00e1 considerado como un dos mellores discos da s\u00faa carreira. Con todo, este disco non levou un alto nivel de vendas, quizais polo seu ton intimista e relaxado ou pola s\u00faa continuidade dentro do ton de \"Ser de Agua\". A\u00ednda as\u00ed, venderon 220.000 copias e ga\u00f1aron varios Premios Ondas.\nEn 1995, seguindo as tendencias do momento de gravar discos en directo, Presuntos decidiu editar un dobre disco gravado en directo revisando a s\u00faa discograf\u00eda, f\u00f3ra de \"Danzad, Danzad, Malditos\" que nunca foi moi ben considerado polo grupo.\nOs d\u00edas 13 e 14 de setembro de 2005 gravouse \"La Noche\" no Palau da M\u00fasica i Congressos de Val\u00e8ncia. O concerto comp\u00fa\u00f1ase de tres secci\u00f3ns: Latin Jazz, Quinteto e Gran Banda, onde revisaron os seus temas m\u00e1is importantes e engadiron dous in\u00e9ditos. A grande achega de \"La Noche\" \u00e1 carreira de Presuntos \u00e9 quizais a orientaci\u00f3n que deron \u00f3s temas xa co\u00f1ecidos, sen limitarse a reeditalos, sen\u00f3n que os versionearon completamente.\nO concerto contou coa colaboraci\u00f3n de Teo Cardalda (ex compo\u00f1ente de Golpes Bajos e actual membro de C\u00f3mplices) , Randy Crawford, Ana Torroja (a\u00ednda que finalmente a discogr\u00e1fica de Ana negou os permisos para que a canci\u00f3n fose inclu\u00edda no disco orixinal) Chano Dom\u00ednguez, Jorge Pardo, Chris Whitten, Chris Cameron e Vicente Sabater, entre outros.\nO disco p\u00faxose \u00e1 venda como dobre CD o 23 de outubro de 1995 e s\u00f3 se extraeron tres singles, quizais polo co\u00f1ecido dos temas. En total, vend\u00e9ronse algo m\u00e1is de 120.000 exemplares. Tam\u00e9n se retransmitiu o concerto por TVE e foi editada unha copia en formato v\u00eddeo.\n1997 - 2005.\nCo disco de \"La noche\" Presuntos d\u00e1 por pechada unha etapa da s\u00faa traxectoria musical e, o sete de xullo de 1997 (7 do 7 de 1997) comezan a gravar o seu s\u00e9timo \u00e1lbum, chamado \"Siete\". Este \u00e9 quizais o \u00e1lbum m\u00e1is pop do grupo, con temas actualizados e renovados que os aproximan a un p\u00fablico m\u00e1is variado e mozo do que vi\u00f1a sendo habitual.\n\"Versi\u00f3n Original\" (o seu oitavo disco) sup\u00f3n, de novo, unha ruptura do grupo co tipo de m\u00fasica dentro do cal foran catalogados, pero sen perder o estilo caracter\u00edstico de Presuntos. Editado en 1999, \u00e9 un disco composto basicamente por versi\u00f3ns de canci\u00f3ns que, dunha forma ou outra, influ\u00edron nas vidas e desenvolvemento musical de cada un dos membros do grupo. De car\u00e1cter claramente latino con incursi\u00f3ns na m\u00fasica brasileira, agrupa colaboraci\u00f3ns con artistas tan importantes como Toquinho, Milton Nascimento, Pancho C\u00e9spedes ou Armando Manzanero. \u00c9 tam\u00e9n unha das poucas ocasi\u00f3ns nas que Presuntos interpreta temas que non foron compostos por eles. Nos cinco primeiros d\u00edas, \"Versi\u00f3n Original\" vendeu m\u00e1is de 150.000 copias e situouse no n\u00famero un das listas de vendas de Espa\u00f1a. Este disco tivo unha especial repercusi\u00f3n en Hispanoam\u00e9rica, quizais polo pr\u00f3ximo das canci\u00f3ns que cont\u00e9n a este continente.\nO 8 de outubro de 2001 Presuntos Implicados saca \u00f3 mercado \"Gente\", o seu noveno disco e unha nova renovaci\u00f3n da banda, cambiando de novo a s\u00faa forma de interpretar as canci\u00f3ns e buscando novos ritmos e colaboraci\u00f3ns, pero sen perder o seu son caracter\u00edstico e cunha base pop moi elegante.\nPara celebrar os seus 20 anos do nacemento do grupo e os m\u00e1is de 15 no panorama musical, en 2003 publican unha serie de recompilatorios que inclu\u00edan, por unha banda, dous CD coas canci\u00f3ns m\u00e1is relevantes do grupo e un DVD cos seus videoclips correspondentes (\"Selecci\u00f3n Natural\") e, por outro, un CD que reun\u00eda algunhas rarezas e colaboraci\u00f3ns do grupo (\"Selecci\u00f3n In\u00e9dita\")\nO 12 de novembro de 2002, homenaxeouse ao grupo con tres discos de diamante pola venda de todos os seus discos ata esa data.\nDous anos despois, o 8 de marzo de 2005, Presuntos Implicados publicou o que se converter\u00eda no seu \u00faltimo disco con canci\u00f3ns orixinais, \"Postales\", un disco moi cargado de contido social. O disco ed\u00edtase en d\u00faas versi\u00f3ns, a normal con 12 canci\u00f3ns, e a especial cunha serie de postais e d\u00faas canci\u00f3ns extra. Un disco que mestura fusi\u00f3ns de Pop, Bossa nova, Bolero e m\u00fasica negra contempor\u00e1nea e coas colaboraci\u00f3ns de Las Ni\u00f1as ou La Excepci\u00f3n.\nO Futuro (2007).\nEn xaneiro de 2007, Sole Gim\u00e9nez publica un comunicado para facer p\u00fablica a s\u00faa decisi\u00f3n de abandonar o grupo tras a serie de concertos en ac\u00fastico que ti\u00f1an programados. As raz\u00f3ns non transcenderon salvo as explicaci\u00f3ns dadas pola cantante, como o seu \"xeito distinto e persoal de entender as relaci\u00f3ns\"\nO futuro do grupo vaise aclarando: na s\u00faa p\u00e1xina oficial xa anunciaron que en 2008 haber\u00e1 novo disco do grupo. A composici\u00f3n da banda de momento desco\u00f1\u00e9cese."}
{"id": "71913", "revid": "23204", "url": "https://gl.wikipedia.org/wiki?curid=71913", "title": "Concepci\u00f3n Picciotto", "text": "Concepci\u00f3n Picciotto, chamada Concepci\u00f3n Mart\u00edn de solteira, ou Connie Picciotto nos Estados Unidos, nada en Santiago de Compostela o 15 de xaneiro de 1936 e finada en Washington o 25 de xaneiro de 2016, foi unha pacifista galega que mantivo a m\u00e1is longa protesta na historia dos Estados Unidos, con m\u00e1is de 30 anos acampada diante da Casa Branca.\nTraxectoria.\nDic\u00eda de si mesma que era neta dun nobre e filla dun xu\u00edz que fora asasinado polas tropas franquistas, e que fora criada por unha avoa, se ben a informaci\u00f3n exacta do seu pasado en Galicia nunca foi validada. Emigrou aos Estados Unidos en 1960, se ben outras fontes sinalan 1963, onde a finais desa d\u00e9cada comezou a traballar como recepcionista na legaci\u00f3n comercial do consulado de Espa\u00f1a en Nova York. Adquiriu a nacionalidade estadounidense e casou con Gaetano Picciotto, un home de negocios italiano o 29 de outubro de 1969 ou de 1966, de quen tomou o apelido. Xuntos viven nun apartamento na Avenida U de Brooklyn.\nAnte a imposibilidade de teren fillos 1973 viaxan a Buenos Aires para adoptaren unha filla, Olga. As disputas co seu home sobre a legalidade da adopci\u00f3n levaron a que se separasen e conduciron inicialmente ao internamento de Picciotto no hospital de Coney Island a finais dese ano 1973, e posteriormente ao seu traslado a un hospital psiqui\u00e1trico, o Pilgrim Psychiatric Center de Long Island. Segundo o testemu\u00f1o de Piccioto, deixara o psiqui\u00e1trico nos Estados Unidos para ser examinada en Espa\u00f1a. De a\u00ed regresa a Am\u00e9rica, pero a Otava, no Canad\u00e1, dende onde dirixe unha serie de acci\u00f3ns legais para recuperar a custodia da filla.\nAnte a falta de froitos, trasl\u00e1dase primeiro a Nova York e posteriormente a Washington, en 1979, para conseguir a mediaci\u00f3n do goberno federal dos Estados Unidos. Logo de infrutuosas xesti\u00f3ns, Piccioto comezou a sentir que era a v\u00edtima dunha conspiraci\u00f3n gobernamental, e comezou a usar a s\u00faa indumentaria t\u00edpica, que inclu\u00eda un casco. \u00c9 al\u00ed onde co\u00f1ece en 1981 a William Thomas, un pacifista estadounidense que levaba varias semanas de protesta diante da Casa Branca. Uniuse a Thomas e comezou o 3 de xu\u00f1o de 1981 a que ser\u00eda a protesta m\u00e1is longa da historia, na beirarr\u00faa do n\u00famero 1600 de Pennsylvania Avenue, no lado norte da Casa Branca.\nO obxectivo da protesta era a paz no mundo e a loita contra a proliferaci\u00f3n de armamento nuclear. A primeira pancarta, ideada por Thomas, reclamaba \"Sabedor\u00eda e honestidade\".\nEn 1984 sum\u00f3uselles Ellen Benjamin, quen namorou e casou con Thomas. Grazas \u00e1 herdanza da nai de Thomas, mercaron un edificio no distrito de M\u00edchigan, no norte da cidade de Washington, para hospedaren a militantes pacifistas. A casa estivo aberta durante todo o tempo que Thomas, Benjamin e Picciotto mantiveron a s\u00faa protesta, ata 2009. Nese ano, Thomas falece de repente e Benjamin deixa a casa e pona en venda. Picciotto decide permanecer na casa, cunha f\u00f3rmula de okupaci\u00f3n, durante seis anos, ata que en 2015 \u00e9 finalmente desafiuzada.\nFalecemento.\nLogo do desafiuzamento Picciotto estivo durmindo sen teito nas proximidades do edificio. En novembro de 2015 conseguiu o ingreso nun albergue da r\u00faa North Street Village para durmir. En xaneiro de 2016 caeu e partiu un brazo, e d\u00edas despois faleceu no albergue.\nPegada cultural.\nConchita Picciotto apareceu no filme \"Fahrenheit 9/11\", dirixido por Michael Moore en 2004. Tam\u00e9n no filme documental \u201cThe Oracles of Pennsylvania Avenue\u201d."}
{"id": "71920", "revid": "12452", "url": "https://gl.wikipedia.org/wiki?curid=71920", "title": "Mirror", "text": ""}
{"id": "71934", "revid": "27249", "url": "https://gl.wikipedia.org/wiki?curid=71934", "title": "Espello (hom\u00f3nimos)", "text": "O termo espello pode referirse a:"}
{"id": "71939", "revid": "1131", "url": "https://gl.wikipedia.org/wiki?curid=71939", "title": "Club do Mar Ferrol", "text": "O Club do Mar Ferrol \u00e9 un club de car\u00e1cter deportivo e cultural creado no ano 1992 e que se dedica a actividades relacionadas co mar: pesca deportiva, vela de cruceiro e ol\u00edmpica, vela tradicional, mergullo e pesca submarina. Para iso organiza varios campionatos destas especialidades \u00f3 longo do ano.\nNa actualidade conta con m\u00e1is de 1000 socios.\nOutras actividades.\nO club organiza actividades de limpeza de fondos do litoral mari\u00f1o en colaboraci\u00f3n coa Sociedade Galega de Historia Natural. No ano 2007, en colaboraci\u00f3n coa Estaci\u00f3n Biol\u00f3xica da Gra\u00f1a que pertence \u00e1 Universidade de Santiago, est\u00e1n dedicados ao cambio de localizaci\u00f3n dunha colonia de gorgonias que estaban en perigo por causa das obras do porto exterior.\nTam\u00e9n colabora coa Autoridade Portuaria Ferrol San Cibrao na xesti\u00f3n de pantal\u00e1ns e infraestruturas portuarias en Ferrol.\nDentro do \u00e1mbito da cultura da vela e embarcaci\u00f3ns tradicionais, ten recuperado e promovido a construci\u00f3n de embarcaci\u00f3ns tradicionais, e participado con elas en distintas probas da costa galega e da costa atl\u00e1ntica europea. En 1993 organizou a primeira regata de Vela Cl\u00e1sica Parrocheira, que dende aquela se celebra anualmente. En 1997 o club entrou a formar parte da Federaci\u00f3n Galega pola Cultura Mar\u00edtima e Fluvial, coa que colaborou na organizaci\u00f3n do VIII Encontro de Embarcaci\u00f3ns Tradicionais de Galicia no ano 2007, en Ferrol."}
{"id": "71940", "revid": "1131", "url": "https://gl.wikipedia.org/wiki?curid=71940", "title": "Folga xeral de 1917", "text": "A folga xeral de 1917 foi unha folga convocada en toda Espa\u00f1a en agosto de 1917, provocada pola crise pol\u00edtica daquel ano que coincidiu coa grave situaci\u00f3n econ\u00f3mica provocada pola primeira guerra mundial, que enriquecera os empresarios exportadores pero \u00e1 vez provocara unha forte inflaci\u00f3n que prexudicou \u00e1s clases medias e baixas.\nHistoria e caracter\u00edsticas.\nFoi convocada pola CNT, a UXT e o PSOE, precipit\u00e1ndose por unha folga de ferroviarios en Valencia no mes de xullo. O d\u00eda 13 de agosto foi declarada a folga xeral revolucionaria pola UXT e a CNT, co apoio do PSOE e dos partidos republicanos, esixindo a constituci\u00f3n dun goberno provisional, que preparase elecci\u00f3ns constitu\u00edntes e emprendese unha reforma da constituci\u00f3n.\n\u00d3 preparar a folga hab\u00eda a esperanza de que o ex\u00e9rcito se decantase polo bando dos folguistas, seguindo o exemplo do que pasara cinco meses antes en San Petersburgo \u00f3 iniciarse a revoluci\u00f3n rusa. Pero o ex\u00e9rcito reprimiu con dureza as manifestaci\u00f3ns, produc\u00edndose nos cinco d\u00edas que durou a folga un total de 43 mortos e 64 feridos. En Catalu\u00f1a a represi\u00f3n sobre o movemento obreiro comezou co encarceramento do comit\u00e9 de folga (entre outros, Francisco Miranda, \u00c1ngel Pesta\u00f1a e Salvador Segu\u00ed) para se estender sobre moitos outros dirixentes sindicais."}
{"id": "71943", "revid": "1888", "url": "https://gl.wikipedia.org/wiki?curid=71943", "title": "Folga xeral revolucionaria de 1934", "text": "A folga xeral revolucionaria de 1934 foi un movemento folgu\u00edstico, que adquiriu car\u00e1cter revolucionario e insurreccional e que tivo lugar entre o 5 de outubro e o 19 de outubro de 1934 en Espa\u00f1a, contra a entrada no goberno de tres integrantes da CEDA como ministros. Este movemento estivo alentado dende amplos sectores e importantes dirixentes do PSOE e a UXT, como Francisco Largo Caballero ou Indalecio Prieto e de forma desigual pola CNT e o PCE.\nOs principais focos da rebeli\u00f3n produc\u00edronse en Catalu\u00f1a e Asturias.\nContexto hist\u00f3rico.\nTralas elecci\u00f3ns xerais de 1933, o Partido Republicano Radical formou un goberno monocolor minoritario liderado por Alejandro Lerroux, e apoiado nas Cortes pola CEDA. Este \u00faltimo partido, de ideolox\u00eda clerical e antirrepublicana, \u00f3 ser o partido m\u00e1is votado, convert\u00e9rase na principal minor\u00eda da C\u00e1mara.\nEn outubro de 1934 a CEDA retirou a s\u00faa confianza \u00f3 goberno centrista dos radicais de Lerroux, e esixiu participar no mesmo. O presidente da Rep\u00fablica Niceto Alcal\u00e1-Zamora, malia os temores que lle inspiraba a doutrina de Gil Robles sobre o \"accidentalismo\" das formas de goberno, decide indicar a Lerroux que forme un novo goberno, defenestrando o goberno moderado de Ricardo Samper. Entran as\u00ed tres ministros da CEDA no Gabinete: Manuel Gim\u00e9nez Fern\u00e1ndez en Agricultura, Rafael Aizp\u00fan en Xustiza e Jos\u00e9 Oriol Anguera en Traballo.\nPor\u00e9n, este nomeamento non \u00e9 aceptado polos partidos de esquerda, especialmente o PSOE, que agardaban unha convocatoria anticipada de elecci\u00f3ns xerais. Mesmo o antigo compa\u00f1eiro de partido de Alejandro Lerroux, Diego Mart\u00ednez Barrio, pediu \u00f3 Presidente da Rep\u00fablica que lle dera o poder \u00e1 esquerda para salvar a Rep\u00fablica.\nO desenvolvemento da folga xeral.\nA folga xeral comezou o 5 de outubro e espallouse por boa parte do estado, habendo folgas de importancia en cidades como: Madrid, Sevilla, C\u00f3rdoba, Valencia, Barcelona e Zaragoza. O goberno apresurouse a declarar ilegal a folga convocada polos socialistas e a declarar o estado de guerra en toda Espa\u00f1a.\nEn Madrid o d\u00eda 5 a UXT declarou a folga xeral, que a CNT non apoiou. Os revolucionarios intentaron o asalto \u00e1 Presidencia do Goberno e logo de d\u00faas horas de disparos as forzas leais \u00f3 goberno dominaron a situaci\u00f3n e encarceraron \u00f3s dirixentes socialistas que a apoiaban.\nEn Biscaia e Guip\u00fascoa os nacionalistas n\u00e9ganse a secundar a revoluci\u00f3n, pero a UXT declara a folga xeral e ocupa as zonas mineiras e industriais, mantendo esa ocupaci\u00f3n nalgunhas das zonas mineiras ata o d\u00eda 12. En Bilbao durante os d\u00edas 5 e 6 houbo enfrontamentos coas forzas da orde, e a intervenci\u00f3n do Ex\u00e9rcito en \u00c9ibar e Arrasate sufoca a revoluci\u00f3n cun saldo de 40 mortos.\nA proclamaci\u00f3n do Estado Catal\u00e1n.\nEn Catalu\u00f1a a CNT non se sumou \u00e1 folga. En Barcelona o goberno da Generalitat de Catalu\u00f1a presidido por Llu\u00eds Companys, de Esquerra Republicana de Catalunya, proclama o \"Estado Catal\u00e1n\" dentro dunha \"Rep\u00fablica Federal Espa\u00f1ola\", \u00e1s 8 da tarde do 6 de outubro.\nEste feito motiva a intervenci\u00f3n do Ex\u00e9rcito, mandado polo xeneral Domingo Batet (xefe da guarnici\u00f3n militar de Barcelona), que axi\u00f1a domina a situaci\u00f3n despois dalgunhas loitas e o canoneo da cidade, nas que morren unhas 46 persoas (8 soldados e 38 civ\u00eds), a detenci\u00f3n de Companys e a fuxida de Josep Denc\u00e1s (\"conseller de Governaci\u00f3\") despois de ver todo perdido, que marcha a Francia. A autonom\u00eda catal\u00e1 foi suspendida polo Goberno e a Generalitat de Catalu\u00f1a foi substitu\u00edda por un \"Consell de la Generalitat\" designado polo Goberno, nomeando a Manuel Portela Valladares gobernador xeral de Catalu\u00f1a. A lei de Cultivos foi anulada. O President da Generalitat e os seus seguidores foron detidos e procesados. O consello de guerra ditou pena de morte contra dous militares rebeldes e condenou a Companys a 30 anos de reclusi\u00f3n por \"rebeli\u00f3n militar\". Tam\u00e9n foi detido Manuel Aza\u00f1a, que se encontraba casualmente en Barcelona para asistir \u00f3s funerais do que fora ministro do seu gabinete Jaume Carner, sendo enviado \u00f3 buque-prisi\u00f3n \"S\u00e1nchez Barc\u00e1iztegui\".\nA Revoluci\u00f3n de Asturias.\nEn Asturias a CNT manti\u00f1a unha postura m\u00e1is proclive \u00e1 formaci\u00f3n de alianzas obreiras que noutras zonas de Espa\u00f1a. Deste xeito adheriuse na \"Alianza Obrera\" na que estaban a Federaci\u00f3n Socialista Asturiana, a Uni\u00f3n General de Trabajadores e a Confederaci\u00f3n Regional del Trabajo. \u00c1 alianza dirixida polo socialista Ram\u00f3n Gonz\u00e1lez Pe\u00f1a, f\u00f3ronse engadindo \u00f3s poucos outros partidos como o Bloc Obrer i Camperol, Izquierda Comunista e en setembro o PCE. A consigna da alianza era \"Un\u00edos Hermanos Proletarios\".\nOs mineiros e traballadores dispu\u00f1an de armas e dinamita e a revoluci\u00f3n estaba ben organizada. Ademais cre\u00e1ronse escuadras paramilitares de combate, formadas polas Xuventudes Socialistas e grupos anarquistas.\nA insurrecci\u00f3n comeza na noite do 5 \u00f3 6, cando varios milleiros de sindicalistas ocupan os postos da Garda Civil, controlan Avil\u00e9s e Xix\u00f3n, apod\u00e9ranse da f\u00e1brica de can\u00f3ns de Trubia e La Vega e chegan a ocupar Oviedo, defendida por unha guarnici\u00f3n de mil homes, que toman mediante a loita nas r\u00faas. Os revolucionarios crearon unha comuna, substitu\u00edron a moeda por vales asinados polos comit\u00e9s, confiscaron edificios, requisaron veh\u00edculos e abasteceron as cidades asediadas. Os m\u00e1is radicais exerceron a violencia contra o clero e as clases altas, resultando mortas 34 persoas.\nDende o goberno considerouse a revolta como unha guerra civil. O ministro de guerra recorreu a Francisco Franco para afogar a revolta, en detrimento de Carlos Masquelet, xefe do Estado Maior. O xeneral Eduardo L\u00f3pez Ochoa sa\u00edu de Lugo cunha expedici\u00f3n de preto de 400 soldados e o d\u00eda 7 chegou o buque \"Libertad\", para disparar cos seus can\u00f3ns contra os revolucionarios, mentres se bombardeaban as concas mineiras e Oviedo cos avi\u00f3ns do ex\u00e9rcito. O 10 de outubro chegan a Xix\u00f3n d\u00faas bandeiras (secci\u00f3ns) da Lexi\u00f3n espa\u00f1ola e outras d\u00faas de tabores de Regulares (compostos por marroqu\u00eds mercenarios, \u00f3 mando do xeneral Juan Yag\u00fce), que comezaron a avanzar cara Oviedo. Ante o avance das tropas, Gonz\u00e1lez Pe\u00f1a ordenou o repregamento cara \u00e1s monta\u00f1as, a\u00ednda que non foi obedecido por grupos de mineiros que mantiveron liortas entre o 14 e o 17. Daquela, L\u00f3pez Ochoa ti\u00f1a xa \u00e1 s\u00faa disposici\u00f3n 15.000 soldados e 3.000 gardas civ\u00eds, sumadas \u00e1s tropas do xeneral Yag\u00fce. As\u00ed, tralo fracaso do intento revolucionario, o novo presidente do Comit\u00e9 revolucionario Belarmino Tom\u00e1s, negociou o d\u00eda 18 con L\u00f3pez Ochoa a rendici\u00f3n, a cambio de que os \"mouros\" non entraran nas poboaci\u00f3ns. Por\u00e9n, dende o d\u00eda 10 os mercenarios e os lexionarios xa entraran nas vilas levando a cabo roubos, asasinatos, torturas e violaci\u00f3ns, acompa\u00f1ados con frecuencia de execuci\u00f3ns.\nUnha vez desmantelada a comuna asturiana, as forzas militares emprenderon unha dur\u00edsima represi\u00f3n, na que sobresaen nomes coma o do Garda Civil Lisardo Doval. O xornalista Luis de Sirval, que investigara as torturas e execuci\u00f3ns foi tam\u00e9n asasinado. Oficialmente dit\u00e1ronse 20 penas de morte, das que se executaron dous. Os c\u00e1rceres ench\u00e9ronse con milleiros de presos. A revoluci\u00f3n en Asturias durou 15 d\u00edas e custou a vida a unhas 1.100 persoas e 300 soldados e gardas civ\u00eds, provocando 2.000 feridos. O goberno ordenou substitu\u00edr as alcald\u00edas dirixidas por republicanos e socialistas de esquerdas por xestoras da s\u00faa confianza (m\u00e1is de 200 concellos v\u00edronse afectados). Despois de outubro de 1934 tanto socialistas como anarquistas abandonaron o cami\u00f1o insurreccional, mentres a dereita aprendeu que pod\u00eda contar co ex\u00e9rcito, a \"columna vertebral da patria\", como o definiu Jos\u00e9 Calvo Sotelo por eses d\u00edas. O goberno, ante a derrota dos seus adversarios, sa\u00edu fortalecido, por\u00e9n a CEDA quer\u00eda m\u00e1is poder no goberno. Ante esta situaci\u00f3n, e despois de que Alcal\u00e1 Zamora indultara a Ram\u00f3n Gonz\u00e1lez Pe\u00f1a (indulto \u00f3 que a CEDA op\u00fa\u00f1ase), Lerroux tivo que formar un novo goberno no que a CEDA tivo 5 ministros, entre eles Gil Robles, na carteira de Guerra.\nDurante a revoluci\u00f3n de 1934 a cidade de Oviedo quedou asolada en boa parte, \u00f3 resultar incendiados, entre outros edificios, o da Universidade ou o teatro Campoamor. Tam\u00e9n foi dinamitada a C\u00e1mara Santa na Catedral.\nEn La Felguera, e no barrio de El Llano de Xix\u00f3n chegaron a darse breves experiencias de comunismo libertario:"}
{"id": "71944", "revid": "27249", "url": "https://gl.wikipedia.org/wiki?curid=71944", "title": "Demanda", "text": "A demanda en econom\u00eda def\u00ednese como a cantidade de bens e servizos que poden ser adquiridos aos diferentes prezos do mercado por un consumidor (demanda individual) ou polo conxunto de consumidores (demanda total ou de mercado). A demanda \u00e9 unha funci\u00f3n matem\u00e1tica expresada da seguinte maneira:\nformula_1\nOnde\nAdemais, existe unha demanda que sempre \u00e9 es\u00f3xena nos modelos xa que non est\u00e1 determinada por ningunha circunstancia estudada (end\u00f3xena) no modelo, tal \u00e9 o caso de produtos que son consumidos indiferentemente a certos factores econ\u00f3micos como o son as vacinas que necesariamente te\u00f1en que mercar os Estados por determinadas leis ou condici\u00f3ns sociais.\nA demanda pode ser expresada gr\u00e1ficamente por medio da curva de demanda. A pendente da curva determina como aumenta ou dimin\u00fae a demanda ante unha diminuci\u00f3n ou un aumento do prezo. Este concepto denom\u00ednase a elasticidade da curva de demanda.\nA demanda e o prezo te\u00f1en unha relaci\u00f3n negativa, ao subir o prezo dimin\u00fae a cantidade demandada. Ao baixar o prezo, a cantidade demandada aumenta. Esta afirmaci\u00f3n c\u00famprese na meirande parte dos casos, ag\u00e1s raras excepci\u00f3ns, nos que unha diminuci\u00f3n do prezo poder\u00eda provocar unha diminuci\u00f3n na demanda, estes bens ch\u00e1manse bens giffen.\nEn relaci\u00f3n coa elasticidade, a demanda div\u00eddese en tres tipos:\nLei da Demanda.\nRelaci\u00f3n negativa entre o prezo e a magnitude da demanda: A relaci\u00f3n entre a cantidade demandada e o prezo \u00e9 inversa, isto refl\u00edctese na pendente negativa da Curva de demanda, \u00e9 dicir: a maior prezo \"ceteris paribus\" (\"permanecendo constante todo o demais\"), menor demanda e a menor prezo maior demanda. Isto co\u00f1\u00e9cese co nome de Lei da Demanda de Pendente Negativa. Hai que ter en conta que a variable independente \u00e9 sempre o prezo.\nDemandante.\nO termo \"demandante\", aplicado \u00e1 econom\u00eda, non garda relaci\u00f3n directa coa demanda descrita. Co\u00f1\u00e9cese como demandante a todo individuo que desexe produtos ofrecidos polo mercado, independentemente de se os adquiren ou non. Un demandante que opera no mercado para obter os bens que desexa transf\u00f3rmase nun consumidor.\nDemanda no mercado de traballo.\nA demanda no mercado de traballo representa a cantidade de traballadores que as empresas ou empregadores est\u00e1n dispostos a contratar.\nAs empresas necesitan traballadores para poder desempe\u00f1ar a s\u00faa actividade e obter o m\u00e1ximo beneficio a trav\u00e9s da venda dos bens e servizos que producen. Para isto demandan forza de traballo no mercado, dependendo logo da oferta, e estar\u00e1n dispostos a contratar traballadores sempre que os ingresos que consigan polo seu labor sexan maiores que o salario que se lles ten que pagar. Polo tanto, se o salario \u00e9 moi alto, contratarase menos, seguindo o principio de que o ingreso marxinal dos traballadores \u00e9 decrecente en funci\u00f3n do n\u00famero de traballadores contratados (contratar\u00edanse os m\u00e1is necesarios para o funcionamento da empresa) e haber\u00e1 menos empresas dispostas a operar no mercado por cuesti\u00f3ns de rendibilidade. \nEn sentido contrario, nun mercado no que os salarios son baixos, poder\u00edanse contratar m\u00e1is traballadores a\u00ednda que estes sexan menos produtivos no mesmo tempo."}
{"id": "71945", "revid": "23204", "url": "https://gl.wikipedia.org/wiki?curid=71945", "title": "Demanda agregada", "text": "A demanda agregada representa a cantidade de bens e servizos que os habitantes, as empresas, as entidades p\u00fablicas e o resto do mundo desexan e poden consumir do pa\u00eds para un determinado nivel de prezos. \nA curva de demanda agregada ten pendente negativa: se soben os prezos a xente comprar\u00e1 menos e se baixan comprar\u00e1 m\u00e1is.\nOutra xeito de ver a demanda agregada ten que ver co fluxo circular do ingreso e gasto; toda a produci\u00f3n dunha econom\u00eda (Y), debe ter un destino, o cal est\u00e1 dado por: C,I,G,X,M. o ingreso xerado na econom\u00eda \u00e9 igual ao seu gasto (destino) quedando como segue:\nY=C+I+G+X-M=DA\nOnde:\nDA = Demanda agregada.\nC = Demanda de consumo privado. \nI = Demanda de investimento.\nG = Consumo p\u00fablico.\nX = Exportaci\u00f3ns.\nM = Importaci\u00f3ns.\nPor outro lado, a demanda interna calc\u00falase da seguinte maneira:\nDI = C + I + G\nE a Demanda Final como: C+I+G+X\nCambios que desprazan a Demanda Agregada da s\u00faa curva orixinal:"}
{"id": "71947", "revid": "22570", "url": "https://gl.wikipedia.org/wiki?curid=71947", "title": "Curva de demanda", "text": "A curva de demanda amosa a m\u00e1xima cantidade de bens e servizos que un consumidor estar\u00eda disposto a pagar por cada nivel de prezos. Est\u00fadase de forma conxunta coa curva de oferta (unha hip\u00e9rbole). O punto no que coinciden co\u00f1\u00e9cese co nome de equilibrio entre a oferta e a demanda.\nOs factores que determinan a demanda dun ben son o prezo do mesmo, o prezo dos demais bens, a renda persoal do consumidor e tam\u00e9n as preferencias ou gustos dos individuos. Os desprazamentos ao longo da curva de demanda expresan a variaci\u00f3n da cantidade demandada por efecto do prezo.\nA curva de demanda prezo normalmente ten unha traxectoria descendente que amosa como, a medida que sobe o prezo, vai descendendo o consumo do produto. Excepcionalmente existen uns bens, denominados bens giffen, para os que a curva de demanda prezo non \u00e9 decrecente.\nDesprazamento da curva de demanda.\nCando a curva de demanda se despraza cara \u00e1 dereita, explica un aumento na demanda debido \u00e1 variaci\u00f3n doutro factor distinto do propio prezo, e cando a curva se despraza cara a esquerda isto manifesta unha baixada na demanda debida tam\u00e9n \u00e1 variaci\u00f3n doutro factor distinto ao prezo.\nOutros factores externos que infl\u00faen no desprazamento da curva son o aumento da poboaci\u00f3n demandante do ben e os cambios nas perspectivas de prezos futuros."}
{"id": "71948", "revid": "2074", "url": "https://gl.wikipedia.org/wiki?curid=71948", "title": "Uni\u00f3n Internacional de Qu\u00edmica Pura e Aplicada", "text": ""}
{"id": "71949", "revid": "72012", "url": "https://gl.wikipedia.org/wiki?curid=71949", "title": "Manuel Contreras", "text": "Juan Manuel Guillermo Contreras Sep\u00falveda, co\u00f1ecido como \"El Mamo Contreras\", nado o 4 de maio de 1929 e finado o 7 de agosto de 2015, foi un ex-militar chileno, convicto, cabeza da Direcci\u00f3n de Inteligencia Nacional (DINA), o m\u00e1ximo organismo de investigaci\u00f3n do goberno de Pinochet.\nTraxectoria.\nApenas se instaurou na Xunta Militar de Goberno en 1973, presidida por Pinochet, este foi convocado por Pinochet para que levase a cabo o seu proxecto de formaci\u00f3n dun organismo de intelixencia que non exist\u00eda en Chile. O froito da s\u00faa xesti\u00f3n foi a DINA.\nConsid\u00e9raselle como un dos homes con m\u00e1is poder, m\u00e1is duros e brutais e m\u00e1is pr\u00f3ximos a Pinochet, despois do golpe de estado do 11 de setembro de 1973 que derrocou a Salvador Allende.\nMoitas das reclamaci\u00f3ns sobre dereitos humanos ao goberno de Pinochet d\u00e9bense \u00e1s brutais acci\u00f3ns executadas pola DINA baixo o seu mando. Manuel Contreras sempre mostrou unha med\u00edatica lealdade a toda proba con Pinochet, ata a s\u00faa detenci\u00f3n nos anos 90.\nDocumentos distribu\u00eddos pola Agencia Central de Inteligencia (CIA) en 2000 amosan que Contreras foi unha fonte pagada pola CIA entre 1975 e 1977.\nDe 1973 a 1977, conduciu a DINA nunha procura nacional e internacional de opositores pol\u00edticos do r\u00e9xime militar, os cales na s\u00faa maior\u00eda eran membros dos partidos Comunista e Socialista chilenos e do Movimiento de Izquierda Revolucionaria (MIR).\nDe acordo ao comunicado da CIA, \u00abCIA activities in Chile\u00bb, distribu\u00eddo o 19 de setembro de 2000, c\u00edrculos do goberno dos Estados Unidos aprobaron os contactos da CIA con Contreras entre 1974 e 1977 para cumprir a misi\u00f3n da CIA en Chile, conxunto da s\u00faa responsabilidade en abusos de dereitos humanos que se lle impugnaron.\nCreaci\u00f3n da operaci\u00f3n C\u00f3ndor.\nPolos arquivos desclasificados da CIA, s\u00f3ubose que Manuel Contreras foi convidado en 1975 ao cuartel Xeral da CIA en Langley Virginia, por 15 d\u00edas logo desa visita, Contreras aparece como \"creador\" da Operaci\u00f3n C\u00f3ndor.\nAsasinato de Letelier e Prats.\nAs preocupaci\u00f3ns na CIA creceron pola responsabilidade de Contreras no asasinato do ministro e embaixador en Estados Unidos durante o goberno de Allende, Orlando Letelier, e o seu asistente estadounidense Ronni Karpen Moffit o 21 de setembro de 1976.\nA CIA acumulou informes detallados e espec\u00edficos de intelixencia sobre o papel de Contreras na orde do asasinato de Letelier, isto \u00e9 en complicidade co americano Michael Townley, un mercenario experto en explosivos e acci\u00f3ns subversivas, pero parte do material permanece clasificado e outra parte est\u00e1 retida polo Departamento de Xustiza dos Estados Unidos.\nOutro dos atentados polo que se lle acusa como autor intelectual \u00e9 o de Carlos Prats en 1982.\nRuptura con Pinochet.\nAs tensi\u00f3ns entre Contreras e Pinochet suscit\u00e1ronse por mor de presi\u00f3ns da CIA e creceron ata que a DINA foi pechada en 1977 e substitu\u00edda por un novo ente, a Central Nacional de Informaciones (CNI).\nPara 1979, Contreras estaba f\u00f3ra do ex\u00e9rcito logo de ser ascendido por un curto tempo como xeneral. A\u00ednda as\u00ed seguiu amosando lealdade a Pinochet.\nNon foi molestado ata 1993.\nAxuizado.\nEn 1993, unha corte chilena o condenou a sete anos de prisi\u00f3n polo asasinato do membro do goberno de Allende Orlando Letelier. Cumpriu a s\u00faa condena en xaneiro de 2001, logo do cal estivo baixo arresto domiciliario por manter abertas diferentes causas xudiciais na s\u00faa contra.\nNesta situaci\u00f3n Contreras rompeu a s\u00faa lealdade a Pinochet e cominouno publicamente a reco\u00f1ecer a s\u00faa participaci\u00f3n nos feitos que se lle imputaban e a que detivese o proceso.\nCondenado.\nEn maio de 2002, conden\u00e1rono como o cerebro do secuestro e desaparici\u00f3n do l\u00edder socialista V\u00edctor Olea Alegr\u00eda, o cargo foi secuestro permanente.\nContreras tam\u00e9n foi condenado nunha corte na Arxentina pola s\u00faa conexi\u00f3n co asasinato do ex comandante en xefe do ex\u00e9rcito Carlos Prats e a s\u00faa muller en Buenos Aires en 1974.\nCon todo, unha petici\u00f3n de extradici\u00f3n \u00e1 Arxentina foi negada por Chile.\nO 28 de xaneiro de 2005 foi apresado pola desaparici\u00f3n do xastre e militante do MIR, Miguel \u00c1ngel Sandoval no ano 1975, sendo condenado a 12 anos de prisi\u00f3n. O cargo foi secuestro permanente. Desde ent\u00f3n enfrontou condenas sucesivas a prisi\u00f3n que suman m\u00e1is de 180 anos.\nO 13 de maio de 2005, Contreras remite \u00e1 Corte Suprema un documento de 32 p\u00e1xinas dunha lista co suposto paradoiro de 580 detidos desaparecidos durante o r\u00e9xime militar, polo cal organizaci\u00f3ns de dereitos humanos cuestionaron a informaci\u00f3n e a s\u00faa fonte, para iso argumentaron nos supostos anos de engano e negaci\u00f3n da parte de Contreras.\nEstes esgrimen que moitos dos detalles que entregou eran previamente co\u00f1ecidos e contradic\u00edan os achados e evidencias das comisi\u00f3ns encargadas de investigar os detidos desaparecidos.\nO Xu\u00edz V\u00edctor Montiglio, que sucedeu a Juan Guzm\u00e1n Tapia, aplicou a lei de amnist\u00eda a Contreras no ano 2005 logo de ser condenado pola operaci\u00f3n Colombo."}
{"id": "71950", "revid": "23204", "url": "https://gl.wikipedia.org/wiki?curid=71950", "title": "Reino de Uadai", "text": "O Reino de Uadai (1635-1912) foi orixinariamente un estado non musulm\u00e1n, localizado no Leste do lago Chad, correspondendo ao actual Chad. Apareceu no s\u00e9culo XVII como un ap\u00e9ndice do estado de Darfur (territorio hoxe no Sud\u00e1n), no nordeste do reino de Baguirmi.\nHistoria.\nEn 1635, a tribo Maba e outros pobos da rexi\u00f3n un\u00edronse baixo o estandarte isl\u00e1mico de Abd Al-Karim, que dirix\u00eda unha invasi\u00f3n desde o leste e expulsar\u00eda o liderado do grupo Tunjur. Abd Al-Karim tornouse no primeiro \"Kolak\" ou \"Sult\u00e1n\" dunha dinast\u00eda que perdurou at\u00e9 a chegada dos franceses. Durante boa parte do s\u00e9culo XVIII, Uadai resistiu a reincorporaci\u00f3n en Darfur.\nArredor de 1800, no reinado de Sabun, o sultanato de Uadai comezou a expandir o seu poder, aproveitando a s\u00faa estrat\u00e9xica posici\u00f3n sobre as rutas de comercio transaharianas. Fora aberta unha nova ruta setentrional\u2014v\u00eda Ennedi, Al Kufrah, e Bengasi--, para a que Sabun organizou caravanas reais para aproveitala. Comezou a cu\u00f1ar moeda propia, ao tempo que importaba mallas de cadea e armas de fogo desde a \u00c1frica Setentrional, e atra\u00eda conselleiros externos. Os sucesores de Sabun non mostraron a mesma capacidade ca el, de xeito que Darfur tomou vantaxe na disputa sucesoria aberta en 1838, at\u00e9 impor o seu candidato ao poder en Wara, capital de Uadai. Por\u00e9n esta t\u00e1ctica fracasou, cando o seu home, Muhammad Xarif, rexeitou a mediaci\u00f3n de Darfur, afirmando a s\u00faa propia autoridade. Esta pol\u00edtica atra\u00e9ulle o apoio das diversas facci\u00f3ns de Uadai, e converteuno no m\u00e1is capaz dos gobernantes do pa\u00eds.\nXarif dirixiu campa\u00f1as militares cara o afastado Oeste, alcanzando o reino de Bornu e, de modo ocasional, estabeleceu a hexemon\u00eda de Uadai sobre Baguirmi e outros estados distantes das beiras do r\u00edo Chari. Na Meca, Xarif fundou a Senussi, unha irmandade isl\u00e1mica, que atinx\u00edu extraordinaria forza entre os habitantes da Cirenaica (hoxe Libia), convert\u00e9ndose nunha corrente pol\u00edtica dominante da que xurdiu a resistencia fronte a colonizaci\u00f3n francesa. O militarizado estado de Uadai op\u00faxose tenazmente ao dominio franc\u00e9s at\u00e9 1912. O territorio pasou a formar parte da Rep\u00fablica do Chad, cando esta accedeu \u00e1 independencia en 1960.\nA capital da actual rexi\u00f3n de Uadai, no moderno Chad, \u00e9 Ab\u00e9ch\u00e9."}
{"id": "71952", "revid": "98629", "url": "https://gl.wikipedia.org/wiki?curid=71952", "title": "Norberto Centeno", "text": "Norberto Centeno, nado o 17 de febreiro de 1927 en Santo Tom\u00e9 (Corrientes) e finado o 11 de xullo de 1977 en Mar del Plata, Buenos Aires, foi un avogado laboralista e xurista arxentino autor da Lei de Contrato de Traballo. Foi secuestrado e asasinado pola ditadura militar denominada Proceso de Reorganizaci\u00f3n Nacional.\nA s\u00faa vida.\nNas d\u00e9cadas de 1940 e de 1950 Norberto Centeno traballou como inspector de Salubridade e Hixiene na Secretar\u00eda de Traballo e Previsi\u00f3n.\nLicenciouse como escrib\u00e1n na Universidade Nacional del Litoral e como avogado na Universidade Nacional de La Plata en 1956.\nO golpe militar de 1955 que derrocou ao presidente Per\u00f3n ordenou o seu encarceramento por mor da s\u00faa militancia peronista.\nEn 1960, durante a presidencia de Arturo Frondizi, foi detido polo goberno aplicando o Plan Conintes de mobilizaci\u00f3n militar da poboaci\u00f3n, debido ao seu apoio \u00e1s folgas declaradas polos sindicatos. Volveu ser detido ilegalmente polas ditaduras militares en 1969 e 1976.\nExerceu o cargo de asesor legal da Confederaci\u00f3n General del Trabajo, da Federaci\u00f3n Sindicato Unido Petroleros del Estado (SUPE), Uni\u00f3n de Trabajadores Gastron\u00f3micos (UTGRA), Uni\u00f3n Obrera Metal\u00fargica (UOM), Sindicato \u00danico de Trabajadores Edificios de Renta y Propiedad Horizontal de Mar del Plata, Uni\u00f3n Argentina de Artistas de Variedades (UADAV), Sindicato Trabajadores Industria de la Alimentaci\u00f3n, Sindicato de Luz y Fuerza de Mar del Plata e Sindicato Camioneros y Obreros del Transporte. Colaborou tam\u00e9n coa asesor\u00eda letrada da Asociaci\u00f3n Obrera Textil, do Sindicato de Trabajadores de la Industria del Hielo y de Mercados Particulares y Afines, as\u00ed como da Federaci\u00f3n Argentina de Trabajadores Rurales y Estibadores (FATRE).\nEn 1974 realizou un anteproxecto de Ley de Contrato de Trabajo que foi o antecedente principal da Lei de Contrato de Traballo 20.744 sancionada ese ano, e que constit\u00fae a lei laboral m\u00e1is importante da historia arxentina.\nA s\u00faa morte: a \"noite das gravatas\".\nNos xu\u00edzos pola verdade levados adiante como resposta \u00e1s leis de Punto Final e Obediencia Debida que impediron investigar ata a s\u00faa anulaci\u00f3n en 2003 a sorte corrida polas v\u00edtimas da ditadura militar e os seus respons\u00e1beis, Mar\u00eda Eva Centeno, filla de Norberto Centeno, declarou:"}
{"id": "71953", "revid": "98629", "url": "https://gl.wikipedia.org/wiki?curid=71953", "title": "O Che Guevara na sociedade", "text": "Ernesto \"Che\" Guevara \u00e9 unha personalidade pol\u00edtica que, ap\u00f3s a s\u00faa morte, se ten convertido nunha das figuras m\u00e1is difundidas da era contempor\u00e1nea. As imaxes da s\u00faa figura aparecen en moitos soportes, tales como bandeiras, camisolas, carteis, autocolantes... sendo excepcionalmente reproducida a fotograf\u00eda de Alberto Korda, en distintas versi\u00f3ns. \u00c9 as\u00ed a comercializaci\u00f3n dun s\u00edmbolo do anti-capitalismo, perdendo en moitas ocasi\u00f3ns a s\u00faa connotaci\u00f3n ideol\u00f3xica e pol\u00edtica.\nAdemais a s\u00faa influencia manif\u00e9stase na cultura, sendo realizadas canci\u00f3ns, filmes, libros etc. relativos \u00e1 s\u00faa persoa constitu\u00edndo na actualidade unha icona popular moi espallada na sociedade, sobre todo pola s\u00faa condici\u00f3n de revolucionario e aventureiro. A s\u00faa influencia como s\u00edmbolo de rebeli\u00f3n e revoluci\u00f3n foi especialmente significativa no Maio do 68 franc\u00e9s, chegando Jean-Paul Sartre a dicir que o Che era \"o ser humano m\u00e1is completo da nosa \u00e9poca\".\nA condici\u00f3n do Che como icona popular continuou a trav\u00e9s do mundo e as \u00e9pocas, fal\u00e1ndose habitualmente dun \"culto do Che\" global, especialmente realizado en Latinoam\u00e9rica. As\u00ed, por exemplo, os escolares cubanos comezan cada d\u00eda de clase coa promesa: \"Seremos como el Che\".\nO nacemento dunha icona.\nA foto de Alberto Korda que deu a volta \u00f3 mundo \u00e9 o retrato fotogr\u00e1fico probablemente o m\u00e1is famoso do mundo, e representa a Guevara, cuberto dunha cazadora, unha boina posta sobre a cabeza cunha estrela. \u00c9 o 5 de marzo de 1960. Un mill\u00f3n de persoas asisten no cemiterio de Col\u00f3n, na Habana, a un explosivo discurso de Fidel Castro. Tr\u00e1tase de homaxear \u00e1s v\u00edtimas (entre 70 e 100 mortos segundo as fontes) do atentado atribu\u00eddo \u00e1 CIA contra o buque de carga franc\u00e9s \"La Coubre\" que descargaba, a v\u00e9spera, armas compradas por Cuba a B\u00e9lxica.\nNa tribuna oficial at\u00f3panse, entre outras persoas, os intelectuais franceses Jean Paul Sartre e Simone de Beauvoir. O fot\u00f3grafo do diario \"Revoluci\u00f3n\", Alberto D\u00edaz Guti\u00e9rrez \"Korda\", asiste a esta concentraci\u00f3n. No seu libro \" As 100 fotograf\u00edas do s\u00e9culo\" (\u00e9d. do Ch\u00eane, 1999), di: \nFai varias tiradas inclu\u00eddas unha que ofrece a Giangiacomo Feltrinelli, con motivo dunha viaxe do editor italiano \u00e1 Habana. E pasan sete anos, ata o 9 de outubro de 1967, d\u00eda en que o ex\u00e9rcito boliviano abate a Ernesto \"Che\" Guevara. Feltrinelli lanza \u00f3 mercado a fotograf\u00eda tomada por Korda, da cal obt\u00e9n un mill\u00f3n de p\u00f3sters vendidos a 5 d\u00f3lares peza, coa \u00fanica menci\u00f3n \"Copyright Feltrinelli\".\nEsta fotograf\u00eda vai dar a volta \u00f3 mundo e pasa a ser unha icona. Alberto Korda \u00e1 s\u00faa vez, non se far\u00e1 famoso ata a metade dos anos noventa, tempo no cal comezar\u00e1 a recibir os dereitos de autor.\nPersonalidades das m\u00e1is diversas ideolox\u00edas e caracter\u00edsticas expresaron a s\u00faa simpat\u00eda polo Che Guevara, como Jean Paul Sartre, Juan Domingo Per\u00f3n, os futbolistas Diego Maradona e\nThierry Henry, o expresidente neoliberal da Arxentina Carlos Menem, o l\u00edder disidente chin\u00e9s Leung Kwok-hung, o m\u00fasico Carlos Santana, o actor Pierre Richard, o escritor Gabriel Garc\u00eda M\u00e1rquez, o l\u00edder chech\u00e9n Shamil Bas\u00e1iev, o grupo musical Rage Against the Machine, entre moitos outros.\nOposici\u00f3n a Che Guevara.\nPola contra os opositores \u00e1 figura do Che Guevara (sobre todo os cubanos residentes nos Estados Unidos) recalcan as s\u00faas ideas comunistas, \u00e1s que consideran totalitarias, e a influencia que tivo para que Cuba se unira \u00f3 comunismo e, durante a guerra fr\u00eda, ingresase no bloque comunista conducido pola Uni\u00f3n Sovi\u00e9tica.\nBen que a gran parte da oposici\u00f3n \u00f3s m\u00e9todos de Guevara v\u00e9n da dereita, e de grupos anarquistas e libertarios, que que consideran a Guevara un autoritario, stalinista e responsable da creaci\u00f3n dun r\u00e9xime burocr\u00e1tico e totalitario.\nO Che vive.\n\u00ab\"Son o Che e vallo m\u00e1is vivo ca morto\"\u00bb. Estas foron as palabras con que Ernesto Che Guevara ameazou \u00f3s seus capturadores un d\u00eda antes de ser fusilado na Higuera (Bolivia), o 9 de outubro de 1967. Aquel guerrilleiro acurralado non pod\u00eda imaxinar ent\u00f3n que a s\u00faa morte o converter\u00eda en lenda. Menos a\u00ednda que a industria capitalista \u00eda ser a encargada de facer da lenda, mito.\nUn ano despois da s\u00faa execuci\u00f3n, os estudantes europeos xa levantaban a s\u00faa imaxe en bandeiras e estandartes nas s\u00faas manifestaci\u00f3ns; a s\u00faa imaxe imprim\u00edase por mill\u00f3ns e a icona do Che resultaba rendible en todo o mundo.\nO Che, maio do 68.\n\u00c9 a partir da segunda metade dos anos sesenta que o Che exerceu unha verdadeira fascinaci\u00f3n sobre as novas xeraci\u00f3ns, entrando no seu imaxinario en forma de posters, tee-shirts, felpas, pin' s, bandeiras ou estandartes. M\u00e1is al\u00f3 da menor banalizaci\u00f3n consubstancial \u00f3 consumo, o mito non enfebleceu.\nO feito de que sempre loitou noutros pa\u00edses lonxe da s\u00faa Arxentina conferiulle unha certa imaxe rom\u00e1ntica.\nO Che na actualidade.\nA imaxe do Che \u00e9 m\u00edtica en toda a Am\u00e9rica Latina. Na localidade onde foi asasinado en 1967 \u00e9rguese actualmente unha estatua na s\u00faa homenaxe. Pasou a ser co\u00f1ecido na rexi\u00f3n como San Ernesto de La Higuera e d\u00e1selle case culto como santo pola poboaci\u00f3n local.\nA morte do Che case coincidiu cos acontecementos de Maio do 68, e nas s\u00faas manifestaci\u00f3ns foi a s\u00faa efixie unha das m\u00e1is presentes. Ten aparecido nas manifestaci\u00f3ns da esquerda de medio mundo, dando lugar incluso a un movemento ideol\u00f3xico chamado Guevarismo. A s\u00faa imaxe aparece en camisetas, bandeiras, anuncios etc.\nO Che Guevara na cultura.\nA figura de Ernesto Guevara foi motivo dunha gran cantidade de obras art\u00edsticas, tanto en Cuba como no resto do mundo. Sen ningunha d\u00fabida a m\u00e1is co\u00f1ecida \u00e9 a canci\u00f3n \"Hasta siempre comandante\", composta por Carlos Puebla, que se volveu un cl\u00e1sico da canci\u00f3n latinoamericana.\nM\u00fasica.\nNumerosas canci\u00f3ns renden homenaxe ou falan sobre Ernesto Guevara, entre elas: "}
{"id": "71954", "revid": "12452", "url": "https://gl.wikipedia.org/wiki?curid=71954", "title": "Monotremata", "text": ""}
{"id": "71957", "revid": "17467", "url": "https://gl.wikipedia.org/wiki?curid=71957", "title": "Sesgo", "text": ""}
{"id": "71961", "revid": "23204", "url": "https://gl.wikipedia.org/wiki?curid=71961", "title": "Stavanger", "text": "Stavanger (pronunciado en noruegu\u00e9s ) \u00e9 unha cidade da Noruega situada no condado de Rogaland, do que \u00e9 capital administrativa. A \u00e1rea metropolitana incl\u00fae tam\u00e9n os concellos de Sola, Randaberg e Sandnes, acadando as\u00ed unha poboaci\u00f3n de 171.343 habitantes.\nHistoria.\nStavanger adquiriu a s\u00faa titularidade de cidade no ano 1125, no momento de construci\u00f3n da s\u00faa catedral. Cara ao ano 1100, a cidade converteuse nun centro administrativo e comercial importante. En 1536, coa reforma, o peso relixioso de Stavanger esmoreceu. As actividades tradicionais de Stavanger son o transporte mar\u00edtimo, a construci\u00f3n naval e a industria conserveira.\nStavanger na actualidade \u00e9 a capital da industria petroleira Noruega. Foi a partir de mediados da d\u00e9cada de 1970 cando a industria do petr\u00f3leo converteuse no primeiro sector de actividade da rexi\u00f3n. A maior compa\u00f1\u00eda petroleira de Stavanger \u00e9 Statoil.\nStavanger foi elixida como a capital europea da cultura en 2008, compartido a capitalidade coa cidade de Liverpool. En Stavanger reconstru\u00edronse grandes zonas do centro urbano para o acontecemento.\nBoroughs/Barrios.\nStavanger est\u00e1 dividida en sete boroughs."}
{"id": "71963", "revid": "27155", "url": "https://gl.wikipedia.org/wiki?curid=71963", "title": "Clitelo", "text": "O clitelo \u00e9 unha estrutura tegumentaria glandular caracter\u00edstica dos an\u00e9lidos Clitelados. \u00c9 unha \u00e1rea glandular m\u00e1is ou menos ampla en forma de anel completo (case sempre) que abarca un n\u00famero determinado de segmentos contiguos (de dous a varias decenas). Esta \u00e1rea glandular non \u00e9 vis\u00edbel durante toda a vida do animal, xa que logo se desenvolve cando o verme acada a madurez sexual ou nos per\u00edodos reprodutivos.\nO seu espesor var\u00eda dunhas especies a outras e a s\u00faa posici\u00f3n no corpo do animal \u00e9 tam\u00e9n vari\u00e1bel a\u00ednda que se sit\u00faa na zona dos poros xenitais femininos ou m\u00e1is atr\u00e1s.\nA s\u00faa funci\u00f3n est\u00e1 relacionada coa reproduci\u00f3n e interv\u00e9n tanto na uni\u00f3n dos individuos durante o emparellamento (mediante a secreci\u00f3n de moco), como na formaci\u00f3n do casulo e a elaboraci\u00f3n dos flu\u00eddos que van nutrir \u00e1 posta do seu interior. Esta substancia alimentadora da posta \u00e9 albumina e se forma na capa m\u00e1is fonda do clitelo, a capa albumin\u00f3xena.\nO casulo, unha vez formado, sair\u00e1 pola parte anterior do animal, que provocar\u00e1 grandes ondas de contracci\u00f3n muscular para tal fin. Os \u00f3vulos e os espermatozoides son descargados no interior dos casulos ao seu paso por cadanseu poro xenital (xa gon\u00f3poros femininos, xa poros espermatecais) no caso dos oligoquetos. No caso dos hirud\u00edneos, o que se deposita no interior do casulo son os cigotos."}
{"id": "71964", "revid": "7592", "url": "https://gl.wikipedia.org/wiki?curid=71964", "title": "An\u00e9lido", "text": ""}
{"id": "71966", "revid": "1131", "url": "https://gl.wikipedia.org/wiki?curid=71966", "title": "Regensburg", "text": ""}
{"id": "71967", "revid": "98629", "url": "https://gl.wikipedia.org/wiki?curid=71967", "title": "John Grisham", "text": "John Ray Grisham, Jr., nado en Jonesboro (Arcansas) o 8 de febreiro de 1955, \u00e9 un escritor, avogado e pol\u00edtico estadounidense.\nTraxectoria.\nEn 1967 despois de pasar por varias localidades a s\u00faa familia estableceuse en Southaven (Mississippi), graduouse en dereito pola Universidade de Mississippi en 1981. Exerceu como avogado en Southaven. En 1983 foi elixido lexislador da C\u00e1mara dos Deputados de Mississippi polo Partido Dem\u00f3crata, posto que mantivo deica 1990 compaxin\u00e1ndoo coa pr\u00e1ctica da avogac\u00eda. En 1988 publicou nunha modesta editorial, logo de ser rexeitado noutras editoras, o seu primeiro libro \"A Time to Kill\". O seu segundo libro, \"The Firm\", publicado en 1991 converteuse nun \u00e9xito de vendas e posibilitou que Grisham se converteuse nun dos autores m\u00e1is lidos en todo o mundo, as s\u00faas novelas xiran en torno a cuesti\u00f3ns de avogac\u00eda e de moitas delas fix\u00e9ronse filmes tam\u00e9n moi populares."}
{"id": "71969", "revid": "27155", "url": "https://gl.wikipedia.org/wiki?curid=71969", "title": "Clitelados", "text": "A clase dos clitelados ou Clitellata comprende un grupo de animais dentro do phylum dos Annelida caracterizados pola presenza de clitelo. Neste grupo incl\u00faense os oligoquetos, os hirud\u00edneos e dous pequenos grupos como son os acantobd\u00e9lidos (con tan s\u00f3 un par de especies) e os branquiobd\u00e9lidos.\nCaracter\u00edsticas.\nOs clitelados son hermafroditas, coas g\u00f3nadas limitadas a un pequeno n\u00famero de segmentos e con condutos xenitais ben diferenciados. Todos eles pos\u00faen clitelo para a formaci\u00f3n de casulos onde se desenvolve, de xeito directo, a posta. Carecen de par\u00e1podos (t\u00edpicos de poliquetos) e, moitos deles presentan sedas quitinosas ou ben ventosas para se fixaren ben no substrato, ben nas s\u00faas presas.\nOutra das caracter\u00edsticas que os diferencia dos poliquetos \u00e9 o escaso desenvolvemento de estruturas sensoriais, que nos caso dos poliquetos \u00e9 notoria, sobre todo parte anterior do corpo.\nA s\u00faa diferenciaci\u00f3n en especies est\u00e1 baseada, fundamentalmente, no seu complexo sistema reprodutor, moi variable.\nHabitan no medio terrestre como nos medios acu\u00e1ticos, tanto de augas continentais como no medio mari\u00f1o. A maior\u00eda das especies son de vida libre a\u00ednda que hai algunhas comensais e mesmo parasitas."}
{"id": "71970", "revid": "98629", "url": "https://gl.wikipedia.org/wiki?curid=71970", "title": "Ant\u00f3n Lamazares", "text": "Ant\u00f3n Lamazares Silva, nado en Maceira (Lal\u00edn) o 2 de xaneiro de 1954, \u00e9 un pintor galego da xeraci\u00f3n dos '80. No ano 2010 foille concedida a Medalla Castelao.\nEstilo.\nNas s\u00faas obras, feitas sobre madeira e cart\u00f3n, crea unha linguaxe propia a partir da experimentaci\u00f3n con vernices e outras materias. O estilo de Lamazares evoluciona dende un inicial expresionismo l\u00fadico, avanzando cara o informalismo e a abstracci\u00f3n, cunha deriva minimalista na s\u00faa \u00faltima etapa, na que acolle o di\u00e1logo entre alma e memoria, e tam\u00e9n entre sensualidade e espiritualidade, onirismo e poes\u00eda. Cunha consolidada proxecci\u00f3n internacional, as s\u00faas pezas foron expostas en numerosas cidades de distintos continentes, e est\u00e1 tam\u00e9n presente nas colecci\u00f3ns dos grandes centros da arte como o Museo Nacional Reina Sof\u00eda, o Centro Galego de Arte Contempor\u00e1nea ou o Museo de Arte Contempor\u00e1nea de Madrid, as\u00ed como nas m\u00e1is importantes colecci\u00f3ns privadas e en fundaci\u00f3ns.\nTraxectoria.\nGalicia, 1954-1977.\nLamazares nace o 2 de xaneiro de 1954 en Maceira, aldea de Lal\u00edn (Pontevedra, Galicia); o contorno rural da s\u00faa infancia d\u00e9ixalle unha fonda pegada no seo imaxinario e no seu proceso creador. Pasa gran parte dos seus estudos internado no convento franciscano de Herb\u00f3n, entre 1963 e 1969; durante eses anos entregase \u00e1 lectura fervente de textos literarios, sobre todo dos cl\u00e1sicos grecolatinos. A finais dos sesenta comeza a escribir poes\u00eda, e comeza unha amizade co escritor \u00c1lvaro Cunqueiro, e tam\u00e9n cos pintores Laxeiro e Manuel Pesqueira, que se converter\u00e1n nos seus primeiros referentes pl\u00e1sticos. A s\u00faa vocaci\u00f3n creadora comeza a desprazarse cara \u00e1 pintura, optando pola formaci\u00f3n autodidacta. Neste sentido ser\u00e1 crucial a s\u00faa longa viaxe de 1972 por distintos pa\u00edses europeos para estudar de primeira man a pintura dos mestres que venera: Van Gogh, Paul Klee, Rembrandt e Joan Mir\u00f3, aos que logo se sumar\u00e1n Antoni T\u00e0pies, Manuel Millares, Alberto Giacometti ou Francis Bacon, as\u00ed como a arte oce\u00e1nico e a medieval.\n\u00c1 volta qu\u00e9dase en Barcelona, onde traballa como obreiro da construci\u00f3n e estuda os seus centros de arte, especialmente as colecci\u00f3ns de arte rom\u00e1nica do Museo Mar\u00e9s e o Museo Nacional de Arte de Catalu\u00f1a. Despois viaxa a Madrid, onde se reencontra co seu mestre, Laxeiro, e onde co\u00f1ece o poeta Carlos Oroza, amizade que ser\u00e1 esencial para o pintor: o intercambio entre pintura e poes\u00eda ser\u00e1 unha constante en toda a s\u00faa obra.\nNo 1973, con 19 anos, empeza a expo\u00f1er as s\u00faas obras en exposici\u00f3ns tanto colectivas (as da Praza da Princesa auspiciadas polo concello de Vigo) como individuais (en 1974 realiza a primeira exposici\u00f3n individual en Compostela). No ano 1975 ingresa na Infanter\u00eda de Mari\u00f1a, en Ferrol. O 27 de setembro dese mesmo ano sorpr\u00e9ndeo a noticia dos \u00faltimos fusilamentos do franquismo, tralo proceso de Burgos; un dos reos executados \u00e9 o seu amigo Humberto Baena, pontevedr\u00e9s de 24 anos. Lamazares cae nunha fonda depresi\u00f3n e \u00e9 internado na \u00e1rea de psiquiatr\u00eda, durante ese per\u00edodo escribir\u00e1 o seu poemario \"Adibal\".\nMadrid-Nova York, 1978-1989.\nEn 1978 traslada a s\u00faa residencia a Madrid, onde traba unha estreita amizade co pintor Alfonso Fraile, e tam\u00e9n coa galerista Juana Mord\u00f3, o cr\u00edtico de arte e poeta Santiago Am\u00f3n, e co neur\u00f3logo Alberto Portera, figura aglutinadora dun amplo grupo de artistas \u2013escritores, cineastas, m\u00fasicos e pintores\u2013 que se xuntaban as fins de semana na s\u00faa herdade de Mataborricos, onde Lamazares realiza unha exposici\u00f3n ao aire libre en 1979. Ese mesmo ano co\u00f1ece persoalmente a Joan Mir\u00f3, e viaxa pola Provenza para reencontrarse coa paisaxe de artistas como Van Gogh, Picasso, C\u00e9zanne ou Matisse.\nOs anos oitenta son de intenso traballo e tam\u00e9n de gran proxecci\u00f3n: antes de cumprir os trinta, a obra de Lamazares xa ten un espazo propio no panorama espa\u00f1ol e no exterior. Nas s\u00faas obras proxecta figuras de alento l\u00fadico e on\u00edrico, de li\u00f1a expresionista, cun potente cromatismo e unha poderosa orixinalidade. Est\u00e1 na primeira edici\u00f3n do Grupo Atl\u00e1ntica, en Baiona, en 1980. Exp\u00f3n a s\u00faa obra coa galer\u00eda Juana Mord\u00f3 en Madrid, con Elisabeth Franck en B\u00e9lxica e a sala Gaspar en Barcelona. De seguido trasladouse a Nova York, onde estivo dous anos cunha bolsa de estudos Fulbright, evolucionou cara a unha concepci\u00f3n m\u00e1is depurada e mat\u00e9rica, que expuxo na galer\u00eda neoiorquina Bruno Fachetti. Comeza a saltar fronteiras e exp\u00f3n en Buenos Aires, ese mesmo ano. Consegue bolsas e \u00e9 seleccionado para mostras moi restritivas, no Museo de Arte Contempor\u00e1nea de Madrid. A s\u00faa obra viaxa ao Brasil, Alema\u00f1a, Francia etc.\nComparte a s\u00faa residencia entre Nova York e Salamanca, e no 1988 viaxa por Asia Menor \u2013para visitar o templo de Didima, como homenaxe ao \"Hiperi\u00f3n\" de H\u00f6lderlin\u2013 e a Istambul onde o impresionan e fascinan as igrexas bizantinas e a s\u00faa imaxiner\u00eda, que se pode entrever nas obras que presenta na galer\u00eda Miguel Marcos, creadas por xustaposici\u00f3n de madeiras. En 1990 prepara unha nova serie de pezas, creadas e pensadas para seren vistas por ambos os lados, que chama \"bifrontes\".\nPar\u00eds-Madrid, 1990-2003.\nInst\u00e1lase en Par\u00eds durante 1990 e 1991, cunha bolsa da Cit\u00e9 des Arts, en 1991 abre un gran taller en Madrid, onde traballa nas series \"Gracias vagabundas\" e \"Desaz\u00f3n de vagabundos\". En 1993 co\u00f1ece persoalmente a T\u00e0pies, e publica unha extensa entrevista que realiza co motivo de recibir este o Le\u00f3n de Ouro da Bienal de Venecia. Invitado polo CGAC, de maio a novembro de 1996 permanece en Galicia e pinta a serie \"Gracias do lugar: Eidos de Rosal\u00eda, Eidos de Bama\". De xu\u00f1o a novembro do 1997, en Santa Baia de Matalobos (A Estrada), pinta ao aire libre \"B\u00e9s de Santa Baia\". Ese ano co\u00f1ece o escultor Jorge Oteiza, con quen mant\u00e9n unha conversa de varias horas que \u00e9 filmada pola cineasta Chus Guti\u00e9rrez. En 1998 pinta en Madrid a serie \"Titania e Brao\", unha homenaxe ao ver\u00e1n de Castela, e despois pinta a serie \"Pol en Adel\u00e1n\".\nRealiza tam\u00e9n tarefas de arte gr\u00e1fica, como os gravados que acompa\u00f1an cinco textos de Gustavo Mart\u00edn Garzo no libro do artista \"El Canto de la Cabeza\" (Galer\u00eda Sen, Madrid), ou as litograf\u00edas que acompa\u00f1an o \"Itinerarium\" de Egeria (Ra\u00ed\u00f1a Lupa, Par\u00eds), nomeado libro do ano en Francia polo \"Le Monde diplomatique\". En 2001 realiza unha magna exposici\u00f3n na Estaci\u00f3n Mar\u00edtima da Coru\u00f1a, baixo o t\u00edtulo \"Un saco de pan duro\".\nA s\u00faa obra \u00e9 seleccionada para a promoci\u00f3n internacional polo programa \"Arte Espa\u00f1ol para o Exterior do Ministerio de Asuntos Exteriores\" (SEACEX), xunto coa doutros artistas espa\u00f1ois como Antonio Saura, Mart\u00edn Chirino, Hern\u00e1ndez Pijuan, Millares, Pablo Serrano, Oteiza ou T\u00e0pies. Lamazares viaxa a Florencia e As\u00eds, para acercarse a algunhas pezas da arte renacentista, e tam\u00e9n ao universo de San Francisco, ao que lle dedica a s\u00faa nova serie \"Follente Bemil\".\nBerl\u00edn, dende 2004.\nTraslada a s\u00faa residencia a Berl\u00edn, onde vive dende 2004. Trala morte do seu pai, comeza a serie \"E fai fr\u00edo no lume\". Ten grandes exposici\u00f3ns en Eslovenia, e tam\u00e9n no museo (igrexa) Kiscelli de Budapest (Hungr\u00eda). \nDed\u00edcase despois \u00e1 serie \"Domus Omnia\", e colabora cos seus gravados noutros dous libros de artista, con poemas de Oroza: \"Desexo sen Tr\u00e1mite\", cunha serigraf\u00eda (Augatinta, Vigo) e \"Un sentimiento ingr\u00e1vido recorre el ambiente\", con cinco litograf\u00edas (Ra\u00ed\u00f1a Lupa, Par\u00eds).\nEn 2008 exp\u00f3n \"Horizonte sin due\u00f1o\" na galer\u00eda Nacional de Xordania (Am\u00e1n) e unha antolox\u00eda da s\u00faa obra gr\u00e1fica no Instituto Cervantes de Damasco (Siria), onde o poeta Taher Riyad lle dedica o seu poemario \"Cantos de Lamazares\". En 2009 exp\u00f3n a s\u00faa obra en Nova York \u2013no Queen Sofia Spanish Institute\u2013, e tam\u00e9n en Ourense, no Centro Cultural da Deputaci\u00f3n. Participa tam\u00e9n nunha exposici\u00f3n itinerante dedicada ao poeta Vicente Aleixandre, e recibe o premio Laxeiro pola s\u00faa traxectoria e proxecci\u00f3n internacional. En 2010 exp\u00f3n a s\u00faa obra na Igrexa da Universidade, en Santiago de Compostela, e tam\u00e9n en Tui, no festival internacional de cine \u2013Play-Doc\u2013 pres\u00e9ntase a longametraxe \"Horizonte sin due\u00f1o\", realizada polos irm\u00e1ns Nayra e Javier Sanz (Rinoceronte Films), un percorrido polo universo da pintura, da poes\u00eda e da natureza, a trav\u00e9s da mirada de Ant\u00f3n Lamazares."}
{"id": "71971", "revid": "23204", "url": "https://gl.wikipedia.org/wiki?curid=71971", "title": "Premios Ondas 2001", "text": "Cuadrax\u00e9simo oitava edici\u00f3n dos Premios Ondas, celebrado en Barcelona e con I\u00f1aki Gabilondo e Gemma Nierga como mestres de cerimonias."}
{"id": "71972", "revid": "25871", "url": "https://gl.wikipedia.org/wiki?curid=71972", "title": "William Henry Bragg", "text": " \nSir William Henry Bragg, nado en Wigton o 2 de xullo de 1862 e finado en Londres o 10 de marzo de 1942, foi un f\u00edsico e profesor universitario ingl\u00e9s galardoado en 1915 co Premio Nobel de F\u00edsica xunto co seu fillo William Lawrence Bragg.\nTraxectoria.\nEstudou no King William's College (na Illa de Man), e no Trinity College de Cambridge. Foi profesor de f\u00edsica e matem\u00e1ticas na Universidade de Adelaida (Australia, 1886-1908), na Universidade de Leeds (1909-1915), na de Universidade de Londres (1915-1923). Desde 1923 foi profesor de qu\u00edmica no Real Instituto de Gran Breta\u00f1a (1923-1942) e director do laboratorio de investigaci\u00f3n Davy-Faraday.\nEn 1906 foi elixido membro da Royal Society. En 1920 foi honrado cabaleiro (\"sir\"). En 1928, elixido presidente da Asociaci\u00f3n Brit\u00e1nica para o Progreso das Ciencias e en 1935 da Royal Society, cargo que ocupou ata 1940.\nInvestigaci\u00f3ns cient\u00edficas.\nXunto co seu fillo William Lawrence Bragg, formulou a lei de reflexi\u00f3n dos raios X dunha lonxitude de onda determinada cando inciden nunha superficie cristalina. Idearon o espectr\u00f3grafo de raios X, que lles permitiu determinar a posici\u00f3n dos \u00e1tomos en varias clases de cristais.\nEn 1915 ambos recibiron o premio Nobel de F\u00edsica, sendo a primeira vez que suced\u00eda o feito de que un pai e o seu fillo recibisen o premio Nobel.\nEntre as s\u00faas obras merecen ser apuntadas \"The World of Sound\" (1920), \"Concerning the Nature of Things\" (1925) e \"The Universe of Light\" (1933)."}
{"id": "71973", "revid": "98629", "url": "https://gl.wikipedia.org/wiki?curid=71973", "title": "William Lawrence Bragg", "text": " \nSir William Lawrence Bragg, nado en Adelaida (Australia) o 31 de marzo de 1890 e finado en Ipswich (Inglaterra) o 1 de xullo de 1971, foi un f\u00edsico brit\u00e1nico galardoado en 1915 co Premio Nobel de F\u00edsica xunto co seu pai William Henry Bragg.\nTraxectoria.\nNaceu en Australia, daquela parte do Imperio Brit\u00e1nico. Fillo do f\u00edsico brit\u00e1nico sir William Henry Bragg, en 1904, con tan s\u00f3 15 anos, comezou a estudar na Universidade de Adelaida matem\u00e1ticas, qu\u00edmica e f\u00edsica. Graduouse en 1908, con 18 anos. Ese mesmo ano o seu pai aceptou un traballo na Universidade de Leeds, traslad\u00e1ndose a familia a Inglaterra. No outono de 1909 entrou no Trinity College de Cambridge. Graduouse en matem\u00e1ticas a pesar de estar en cama con pneumon\u00eda cando tivo que facer o exame. Posteriormente dedicouse ao estudo da f\u00edsica, gradu\u00e1ndose en 1911.\nFoi profesor da Universidade Vitoria de Manchester (1919-1937) e nomeado director do Laboratorio Nacional de F\u00edsica (1937-1938). En 1938 foi nomeado profesor de f\u00edsica experimental da Universidade de Cambridge. En 1941 foi honrado co t\u00edtulo de cabaleiro (\"sir\").\nInvestigaci\u00f3ns cient\u00edficas.\nColaborou nas investigaci\u00f3ns que estaba levando a cabo o seu pai en canto aos fen\u00f3menos de refracci\u00f3n e difracci\u00f3n dos raios X, e por estas investigaci\u00f3ns foille outorgado o premio Nobel de F\u00edsica en 1915, xunto co seu pai. Desenvolveu a lei de Bragg.\nWilliam Lawrence Bragg con 25 anos \u00e9 a persoa m\u00e1is nova que recibiu un Premio Nobel.\nTras a segunda guerra mundial retornou ao laboratorio Cavendish da Universidade de Cambridge para continuar os seus traballos. A partir de 1948 interesouse pola estrutura das prote\u00ednas. Sen relaci\u00f3n directa co descubrimento da estrutura do ADN en 1953 por parte de Francis Crick e James Watson, este \u00faltimo reco\u00f1eceu que puideron chegar a tal feito grazas aos avances de Lawrence Bagg na utilizaci\u00f3n dos raios X.\nEntre os seus escritos hai que destacar \"The Crystalline State\" (1934) e \"Atomic Structure of Minerals\" (1937)."}
{"id": "71974", "revid": "23204", "url": "https://gl.wikipedia.org/wiki?curid=71974", "title": "Pilar L\u00f3pez de Ayala", "text": "Pilar L\u00f3pez de Ayala, nada en Madrid o 18 de setembro de 1978, \u00e9 unha actriz espa\u00f1ola.\nTraxectoria.\nEmpezou traballando en series de televisi\u00f3n como \"Menudo es mi padre\", dirixida por Manuel Valdivia e Guillermo F. Groizard. De a\u00ed pasou a \"Al salir de clase\" e pronto deu o salto \u00f3 cine con \"Besos para todos\". A s\u00faa confirmaci\u00f3n definitiva foi co papel protagonista en \"Juana la Loca\" de Vicente Aranda, que lle valeu un premio Goya \u00e1 mellor interpretaci\u00f3n feminina interpretando o papel principal e a Cuncha de Prata \u00e1 mellor interpretaci\u00f3n feminina no Festival de Cine de San Sebasti\u00e1n.\nNo 2005 estreou \"Obaba\" de Montxo Armend\u00e1riz, pel\u00edcula proposta por Espa\u00f1a aos Oscar 2005, a\u00ednda que non quedou nomeada entre as cinco candidatas \u00e1 Mellor pel\u00edcula estranxeira."}
{"id": "71977", "revid": "23204", "url": "https://gl.wikipedia.org/wiki?curid=71977", "title": "Amilladoiro (t\u00famulo)", "text": "Un amilladoiro ou milladoiro \u00e9 unha morea de pequenas pedras que xorde ao se iren amontoando a trav\u00e9s do tempo, por mor do costume de romeiros e peregrinos de deixaren cadans\u00faa pedra ao se dirixir a alg\u00fan santuario relixioso.\nPos\u00edbeis orixes e continuidade na actualidade.\nA crenza popular vencella o levantamento destes amilladoiros co d\u00eda do Xu\u00edzo Final. Na pasaxe b\u00edblica sin\u00e1lase que cando chegar o d\u00eda do xu\u00edzo final \"as pedras falar\u00e1n e dar\u00e1n trestemu\u00f1o\" do cumprimento na peregrinaci\u00f3n, por iso o peregrino leva e deposita as pedras. Tam\u00e9n se vencella as pedras a un posible simbolismo das almas que est\u00e1n no purgatorio por non realizar un ofrecemento realizado en vida. Ou mesmo a unha orixe baseada en rituais funerarios prehist\u00f3ricos para manter a ligaz\u00f3n entre o finado e a comunidade. Este costume poder\u00eda estar a\u00ednda vixente no rito informal de deitar unha presa de terra sobre o cadaleito antes de tapalo.\nCostumes an\u00e1logos.\nEn Mongolia existe o costume do \"\u043e\u0432\u043e\u043e\" (\"ovoo\"), unha morea de pedras e obxectos varios que se xuntan nun paso de monta\u00f1a, nunha encrucillada etc. E ch\u00e1mase \"\u043e\u0432\u043e\u043e \u0442\u0430\u0445\u0438\u0445\" (\"ovoo takhikh\") a deixar unha ofrenda na honra dos esp\u00edritos do \"ovoo\"."}
{"id": "71978", "revid": "2373", "url": "https://gl.wikipedia.org/wiki?curid=71978", "title": "Milladoiro (t\u00famulo)", "text": ""}
{"id": "71979", "revid": "1131", "url": "https://gl.wikipedia.org/wiki?curid=71979", "title": "Santo Andr\u00e9 de Teixido", "text": ""}
{"id": "71980", "revid": "55340", "url": "https://gl.wikipedia.org/wiki?curid=71980", "title": "Max von Laue", "text": "Max von Laue, nado en Pfaffendorf (hoxe parte de Coblenza), Alema\u00f1a, o 9 de outubro de 1879 e finado en Berl\u00edn o 24 de abril de 1960, foi un f\u00edsico alem\u00e1n galardoado co Premio Nobel de F\u00edsica en 1914.\nTraxectoria.\nEstudou nas universidades de Estrasburgo, Gotinga e M\u00fanic, sendo disc\u00edpulo de Max Planck. Posteriormente, a partir de 1912 foi profesor de f\u00edsica na Universidade de Z\u00faric e entre 1919 e 1943 director de f\u00edsica te\u00f3rica na Universidade de Berl\u00edn. Tras a s\u00faa xubilaci\u00f3n en 1943 recibiu o nomeamento de profesor honorario na Universidade de Gotinga.\nMax von Laue morreu como consecuencia das feridas producidas por un accidente de coche o d\u00eda 8 de abril.\nInvestigaci\u00f3ns cient\u00edficas.\nDesenvolveu un m\u00e9todo para medir a lonxitude de onda dos raios X, utilizando, por primeira vez, cristais salinos delgados como ret\u00edcula de difracci\u00f3n, chegando a demostrar que estes raios eran de natureza an\u00e1loga aos da luz, pero non visibles, dado que a s\u00faa lonxitude de onda \u00e9 extremada curta.\nAs\u00ed mesmo, traballou sobre os diagramas (imaxes sim\u00e9tricas) producidas nas placas fotogr\u00e1ficas polos raios X que sufriron a reflexi\u00f3n ou a refracci\u00f3n nun material cristalino. Tam\u00e9n investigou no campo da teor\u00eda da relatividade.\nEn 1914 foi galardoado co premio Nobel de F\u00edsica \"polos seus descubrimentos da difracci\u00f3n dos raios X a trav\u00e9s de cristais\". Grazas a isto, fixo posible un mellor estudo da estrutura dos cristais (m\u00e9todo chamado cristalograf\u00eda de raios X)\nComo escritor, a s\u00faa obra m\u00e1is sobresaliente \u00e9 \"Das Relativit\u00e4tsprinzip\" (\"O principio da relatividade\", 1911).\nReco\u00f1ecementos.\nNa s\u00faa honra bautizouse o \"cr\u00e1ter Laue\" da L\u00faa. O 12 de outubro de 1990 denominouse ao \"asteroide (10762) von Laue\" na s\u00faa honra sendo descuberto por Freimut B\u00f6rngen e Lutz D. Schmadel."}
{"id": "71981", "revid": "1987", "url": "https://gl.wikipedia.org/wiki?curid=71981", "title": "Heike Kamerlingh Onnes", "text": " \nHeike Kamerlingh Onnes, nado en Groninga o 21 de setembro de 1853 e finado en Leiden o 21 de febreiro de 1926, foi un f\u00edsico holand\u00e9s, descubridor da supercondutividade e galardoado co Premio Nobel de F\u00edsica en 1913.\nTraxectoria.\nEntre 1871 a 1873 estudou na Universidade de Heidelberg, onde foi alumno de Robert Bunsen e Gustav Kirchhoff, doutor\u00e1ndose na Universidade de Groninga en 1879. Foi profesor na Escola Polit\u00e9cnica de Delft entre 1878 e 1882, posto que abandonou ese ano para ser profesor de f\u00edsica na Universidade de Leiden ata a s\u00faa xubilaci\u00f3n en 1923.\nInvestigaci\u00f3ns cient\u00edficas.\nInfluenciado polo traballo do seu compatriota Johannes Diderik van der Waals, deduciu unha das ecuaci\u00f3ns de estado aplicable aos gases, que leva o seu nome. As\u00ed mesmo, estudou as propiedades termodin\u00e1micas dos gases e l\u00edquidos nunha ampla escala de presi\u00f3ns e temperaturas. En 1894 fundou o Laboratorio Criox\u00e9nico de Leiden, que actualmente leva o seu nome. Investigou os efectos do fr\u00edo extremo en numerosos gases e metais.\nEn 1908 conseguiu licuar helio a baixa temperatura por primeira vez, a\u00ednda que non conseguiu solidificalo, feito que sucedeu en 1926 da man dos seus disc\u00edpulo Willem Hendrik Keesom. Descubriu (en 1911) a case total ausencia de resistencia ao paso da electricidade de certas substancias (mercurio, chumbo) a temperaturas pr\u00f3ximas ao cero absoluto, fen\u00f3meno co\u00f1ecido como superconductividade.\nEn 1913 foi galardoado co Premio Nobel de F\u00edsica por, en palabras do comit\u00e9, \"as s\u00faas investigaci\u00f3ns nas caracter\u00edsticas da materia a baixas temperaturas que permitiron a produci\u00f3n do helio l\u00edquido\".\nReco\u00f1ecementos.\nNa s\u00faa honra bautizouse o \"cr\u00e1ter Kamerlingh Onnes\" da L\u00faa."}
{"id": "71983", "revid": "1987", "url": "https://gl.wikipedia.org/wiki?curid=71983", "title": "Gustaf Dal\u00e9n", "text": " \nNils Gustaf Dal\u00e9n, nados en Stenstorp, Suecia en 1869 e finado en Estocolmo en 1937, foi un enxe\u00f1eiro e f\u00edsico sueco, galardoado co Premio Nobel de F\u00edsica en 1912.\nTraxectoria.\nTomou as rendas da granxa familiar, que ampliou para inclu\u00edr unha tenda de artigos de xard\u00edn, tenda de sementes e unha leiter\u00eda.\nEn 1892 inventou un testador da graxa do leite, que comprobaba a calidade do leite entregado.\nGustaf de Laval quedou impresionado polo autodidacta Dal\u00e9n e animouno a que comezase a estudar. Estudou enxe\u00f1er\u00eda na \"Chalmers tekniska h\u00f6gskola\" (Universidade de Tecnolox\u00eda de Chalmers) de Gotemburgo, onde conseguiu o grao de Mestre, e se doutorou en 1896.\nDal\u00e9n casou con Elma Persson en 1901, e tiveron d\u00faas fillas e dous fillos.\nFaleceu o 9 de decembro de 1937 en Estocolmo \u00e1 idade de 68 anos.\nInvestigaci\u00f3ns cient\u00edficas.\nRealizou investigaci\u00f3ns sobre a turbina de gas e perfeccionou a turbina de vapor Laval. Inventou un acumulador non explosivo de acetileno capaz de absorber grandes cantidades deste gas e unha v\u00e1lvula autom\u00e1tica para regular o gas fornecido aos farois.\nFoi fundador da empresa AGA, AB (fundada como \"AB Gas-accumulator and AB Svenska Gasaccumulator\"), integrada no ano 2000 no grupo empresarial Linde AG.\nFoi galardoado co premio Nobel de F\u00edsica de 1912 polo seu invento da chamada \u00abv\u00e1lvula solar\u00bb (\"Solventil\"), capaz de acender e apagar de forma autom\u00e1tica a chama dos farois nos atardeceres e amenceres, que se aplicou de forma inmediata nos farois illados.\nPouco antes de obter o premio Nobel quedou cego como consecuencia dunha explosi\u00f3n durante a realizaci\u00f3n dun dos seus experimentos, e especulouse sobre a influencia que este feito puido ter na obtenci\u00f3n do premio.\nA pesar da s\u00faa cegueira, seguiu dirixindo AGA ata 1937."}
{"id": "71986", "revid": "98629", "url": "https://gl.wikipedia.org/wiki?curid=71986", "title": "Karl Ferdinand Braun", "text": " \nKarl Ferdinand Braun, nado en Fulda, Alema\u00f1a, o 6 de xu\u00f1o de 1850 e finado en Nova York o 20 de abril de 1918, foi un f\u00edsico, inventor e profesor universitario alem\u00e1n galardoado co Premio Nobel de F\u00edsica en 1909.\nTraxectoria.\nEstudou na Universidade de Marburgo e doutorouse en 1872 pola Universidade de Berl\u00edn. Foi profesor nas universidades de Marburgo, Estrasburgo, Karlsruhe e Tubinga. Chegou a ser director do Instituto de F\u00edsica da Universidade de Estrasburgo en 1895.\nInvestigaci\u00f3ns cient\u00edficas.\nEn 1874, Braun observou que certos cristais semicondutores actuaban como rectificadores, convertendo a corrente alterna en continua, permitindo o paso da corrente nunha soa direcci\u00f3n. Debido a este descubrimento, inventou o receptor de radio de transistores a finais do s\u00e9culo XIX.\nEn 1897 constru\u00edu o primeiro tubo de raios cat\u00f3dicos que utilizou para desenvolver o primeiro osciloscopio adaptando os raios cat\u00f3dicos, de tal de maneira que o chorro de electr\u00f3ns do tubo se dirixa cara a unha pantalla fluorescente por medio de campos magn\u00e9ticos xerados pola corrente alterna. Desde 1898 tam\u00e9n traballou na telegraf\u00eda sen f\u00edos, inventando o rectificador de cristal. Guglielmo Marconi admitiu tomar prestada\" a patente de Braun.\nEn 1909 recibiu o Premio Nobel de F\u00edsica, xunto con Marconi, \"polas s\u00faas contribuci\u00f3ns ao desenvolvemento da telegraf\u00eda sen f\u00edos\" e especialmente polas melloras t\u00e9cnicas introducidas no sistema de transmisi\u00f3n (circu\u00edtos resonantes magn\u00e9ticamente axustados).\nBraun foi aos Estados Unidos ao comezo da primeira guerra mundial para axudar a defender a estaci\u00f3n alem\u00e1 de telegraf\u00eda sen f\u00edos de Sayville dos ataques da \"British Marconi Corporation\". Morreu na s\u00faa casa de Brooklyn antes do final da guerra en 1918."}
{"id": "71987", "revid": "1131", "url": "https://gl.wikipedia.org/wiki?curid=71987", "title": "Encoro de Santa Ux\u00eda", "text": "O encoro de Santa Ux\u00eda at\u00f3pase no tramo final do r\u00edo Xallas no concello de Dumbr\u00eda, na provincia da Coru\u00f1a. Foi constru\u00eddo coma aproveitamento hidroel\u00e9ctrico e pertence \u00f3 Grupo FerroAtl\u00e1ntica, as\u00ed coma os outros encoros do Xallas, ademais doutros intereses enerx\u00e9ticos \u00f3 longo de Espa\u00f1a. O encoro que forma ten unha capacidade de 18 hm\u00b3.\nA Presa.\nDirixida polo enxe\u00f1eiro de cami\u00f1os Juan Benet Goitia, a presa \u00e9 de gravidade de planta recta, e foi executada co sistema de formig\u00f3n compactado con rodete, sendo na actualidade a terceira de Espa\u00f1a en altura constru\u00edda con este sistema.\nAliviadoiro e central.\nO aliviadoiro est\u00e1 constitu\u00eddo por un vertedoiro de comportas de vag\u00f3n, con catro vans, separados por p\u00edas, sobre as que se apoia a ponte. A disipaci\u00f3n de enerx\u00eda foi prevista mediante unha cunca amortecedora de tipo de resalto hidr\u00e1ulico, facendo a reversi\u00f3n o r\u00edo en \u201csalto de sky\u201d.\nA central el\u00e9ctrica asociada a este encoro est\u00e1 situada na enseada do \u00c9zaro e conta cunha potencia instalada de 98 Mw."}
{"id": "71995", "revid": "624", "url": "https://gl.wikipedia.org/wiki?curid=71995", "title": "-315", "text": "Outros.\nHistoria ano a ano"}
{"id": "71996", "revid": "1131", "url": "https://gl.wikipedia.org/wiki?curid=71996", "title": "Ponte de San Xurxo", "text": "A ponte de San Xurxo \u00e9 unha construci\u00f3n do s\u00e9culo XVIII que cruza o r\u00edo L\u00e9rez no lugar da Pontenova, Font\u00e1n, na parroquia de San Xurxo de Sacos, no concello de Cerdedo-Cotobade. Est\u00e1 en bo estado de conservaci\u00f3n.\nHistoria.\nUne a aldea de Fent\u00e1ns, ao norte do r\u00edo, co resto da parroquia de San Xurxo de Sacos, situada ao sur. \u00c9 co\u00f1ecida tam\u00e9n como Pontenova, o que indica a existencia dunha ponte anterior, da que quedan restos augas abaixo. Foi promovida polos irm\u00e1ns Xos\u00e9 Benito e Pedro Antonio Lis Soto, curas respectivamente de San Xurxo e Santa Mar\u00eda de Sacos, debido a que a ponte Retorto, entre Cuti\u00e1n e Praderrei (Campo Lameiro), estaba en mal estado. Foi constru\u00edda entre 1721 e 1730 polo canteiro Pedro Garc\u00eda, de Santa Mar\u00eda de Sacos, quen en 1717 fora mestre canteiro das obras de ampliaci\u00f3n do Colexio de Fonseca. Na lousa central da ponte perc\u00edbense, medio borrados polo desgaste, un e un .\n\u00c9 unha ponte de canter\u00eda cun arco de medio punto apoiado nas rochas das d\u00faas beiras do r\u00edo, se ben o proxecto orixinal, conservado no Arquivo do Reino de Galicia, contemplaba dous arcos apoiados nunha rocha que hai no medio do r\u00edo uns metros m\u00e1is abaixo. Ten 19,2 metros de luz, unha das pontes con m\u00e1is luz de Galicia por tras das da Proba (Navia de Suarna), a ponte da Cigarrosa (Pet\u00edn-A R\u00faa de Valdeorras) e a ponte da Labrada en Barxa de Lor (A Pobra do Broll\u00f3n).\nA comezos do s\u00e9culo XXI constru\u00eduse outra ponte cen metros augas abaixo que permite o tr\u00e1fico de veh\u00edculos."}
{"id": "71997", "revid": "23204", "url": "https://gl.wikipedia.org/wiki?curid=71997", "title": "-80", "text": "Outros.\nHistoria ano a ano"}
{"id": "71998", "revid": "72012", "url": "https://gl.wikipedia.org/wiki?curid=71998", "title": "-30", "text": "Outros.\nHistoria ano a ano"}
{"id": "71999", "revid": "56817", "url": "https://gl.wikipedia.org/wiki?curid=71999", "title": "-9", "text": ""}
{"id": "72000", "revid": "197", "url": "https://gl.wikipedia.org/wiki?curid=72000", "title": "S\u00edncopa", "text": ""}
{"id": "72001", "revid": "624", "url": "https://gl.wikipedia.org/wiki?curid=72001", "title": "Ciro II O Grande", "text": ""}
{"id": "72003", "revid": "1131", "url": "https://gl.wikipedia.org/wiki?curid=72003", "title": "Ponte dos Tirantes", "text": " \nA Ponte de Tirantes \u00e9 unha ponte atirantada que cruza o r\u00edo L\u00e9rez na cidade de Pontevedra, unindo a beira sur coa norte \u00e1 altura do Pazo de Congresos da cidade.\nDese\u00f1ada por Leonardo Fern\u00e1ndez Troyano e Francisco Javier Manterola Armisen en 1992, foi inaugurada en 1995. \u00c9 unha das 33 pontes m\u00e1is singulares de Espa\u00f1a.\nHistoria.\nA construci\u00f3n da ponte foi proxectada pola Xunta de Galicia para conectar as d\u00faas beiras do r\u00edo L\u00e9rez a principios dos anos 90 como parte dun gran proxecto urban\u00edstico para o desenvolvemento da zona nord\u00e9s da cidade, nos terreos desecados dunha antiga marisma.\nO proxecto inclu\u00edu a construci\u00f3n do Pazo de Congresos de Pontevedra e unha ponte atirantada para servir de sa\u00edda da cidade cara ao norte. O xurado do concurso de anteproxectos da ponte, presidido polo conselleiro de Obras P\u00fablicas, Xos\u00e9 Cu\u00ed\u00f1a, deu a co\u00f1ecer o seu fallo o 15 de decembro de 1991.\nA construci\u00f3n da ponte comezou en abril de 1993 e estivo condicionada polas mareas da r\u00eda de Pontevedra, con variaci\u00f3ns do nivel do mar de m\u00e1is de 4 metros. Isto obrigou a un proceso de construci\u00f3n independente da auga e a ponte tivo que ser constru\u00edda por beir\u00eds sucesivos.\nO 13 de maio de 1995, a estrutura foi sometida a unha proba de carga, cun total de 480.000 kg distribu\u00eddos en 16 cami\u00f3ns que provocaron unha deformaci\u00f3n m\u00e1xima de 19,3 cm no taboleiro inferior. Unha vez conclu\u00edda con \u00e9xito esta proba de carga, a ponte abriuse ao tr\u00e1fico o 26 de maio de 1995 e desde ent\u00f3n converteuse nun dos s\u00edmbolos da modernidade da cidade.\nDescrici\u00f3n.\nA ponte ten unha lonxitude total entre piares de 125 metros sen apoios intermedios, e conta cun gran piar inclinado de formig\u00f3n armado de 63 metros de altura do que saen 17 pares de tirantes, os da parte dianteira suxeitando o taboleiro de vigas caix\u00f3n de formig\u00f3n, e os da parte traseira apoiados en d\u00faas bases de formig\u00f3n no chan, que serven de contrapeso para equilibrar os esforzos do piar inclinado. A anchura do taboleiro da ponte \u00e9 de 20 metros.\nO taboleiro da ponte est\u00e1 atirantado no eixo mediante dous planos de cables xemelgos, que se ancoran no centro da secci\u00f3n cada 6 metros cunha separaci\u00f3n de 0,70 metros entre eles. O gran piar inclinado serve de ancoraxe para os tirantes dianteiros que soportan o taboleiro da ponte e os tirantes de compensaci\u00f3n.\nA forma en que se percibe a ponte est\u00e1 condicionada polas condici\u00f3ns meteorol\u00f3xicas. As variaci\u00f3ns da luz, ou a intensidade do vento, cambian a percepci\u00f3n da ponte cando o vento balancea os seus tirantes e produce un ru\u00eddo caracter\u00edstico.\nNo seu dese\u00f1o orixinal ti\u00f1a 4 carr\u00eds de circulaci\u00f3n, pero en 2013 eliminouse un deles para integrar un carril bici.\nOs tirantes de aceiro refl\u00edctense na auga e cando hai vento fan un ru\u00eddo moi caracter\u00edstico e espectacular."}
{"id": "72004", "revid": "1131", "url": "https://gl.wikipedia.org/wiki?curid=72004", "title": "Ponte de Santiago", "text": " \nA ponte de Santiago cruza o r\u00edo L\u00e9rez na cidade de Pontevedra, discorrendo por ela a estrada N-550. Une o centro da cidade coa zona da Xunqueira e o barrio do Burgo.\nHistoria.\nO proxecto desta ponte para desconxestionar o tr\u00e1fico da ponte do Burgo pola que pasaba a N-550 presentouse en 1980. A s\u00faa construci\u00f3n iniciouse en xu\u00f1o de 1981 e foi levada a cabo polo ministerio de Obras P\u00fablicas do goberno de Espa\u00f1a cun custo de 173 mill\u00f3ns de pesetas. \nFoi inaugurada o 11 de setembro de 1983 polo exministro de Obras P\u00fablicas Jes\u00fas Sancho Rof. O seu pleno rendemento non se produciu ata a reforma da avenida de Bos Aires e a inauguraci\u00f3n da avenida de Compostela o 3 de xullo de 1987, que con catro carr\u00eds deu continuidade \u00e1 ponte de Santiago e proporcionou unha nova sa\u00edda \u00e1 cidade desde o norte cara a Santiago de Compostela e A Coru\u00f1a.\nDescrici\u00f3n.\nTr\u00e1tase dunha ponte do tipo trabe feita en formig\u00f3n armado, con dous taboleiros apoiados en catro piares. Cada un dos dous taboleiros ten tres vans. A luz do van central \u00e9 de 48 metros e a dos laterais 25 metros. \nA ponte ten 99 metros de lonxitude e 17 metros de longo. Consta de catro carr\u00eds para veh\u00edculos, varandas e d\u00faas beirarr\u00faas. A ponte termina na beira norte cun amplo paso para pe\u00f3ns e ciclistas. Comunica a r\u00faa Padre Amoedo Carballo coa Avenida de Compostela.\nNos seus primeiros anos de funcionamento denominouse simplemente Terceira Ponte ata a apertura ao tr\u00e1fico da Avenida de Compostela, momento no que por ser a sa\u00edda natural da cidade cara a Santiago de Compostela pasou a denominarse Ponte de Santiago."}
{"id": "72006", "revid": "83328", "url": "https://gl.wikipedia.org/wiki?curid=72006", "title": "Gracia Querejeta", "text": "Gracia Querejeta, nada en Madrid o 13 de agosto de 1962, \u00e9 unha cineasta espa\u00f1ola.\nTraxectoria.\nFilla do produtor El\u00edas Querejeta, que lle abriu o cami\u00f1o no mundo do cine, estudou Historia Antiga na Universidade Complutense de Madrid. Debutou no mundo do cine como actriz cando s\u00f3 contaba 13 anos na pel\u00edcula \"Las palabras de Max\" de Emilio Mart\u00ednez L\u00e1zaro.\"\" \u00d3s poucos foi pasando por t\u00f3dolos oficios do cine e en 1981 interv\u00e9n como axudante de direcci\u00f3n en \"Dulces horas\" de Carlos Saura. En 1988 foi axudante de direcci\u00f3n e montaxe da serie \"7 huellas\" dirixindo dentro dela \"Tres en la marca\" que logrou o Premio Teatro Arriaga no Festival de Cortometrajes de Bilbao. En 1990 dirixe xunto a Jes\u00fas Ruiz e Nacho P\u00e9rez da Paz, o documental \"El viaje del agua\", premio Goya \u00f3 mellor documental espa\u00f1ol. Nese mesmo ano escribe e dirixe tam\u00e9n \"La adolescencia\", un cap\u00edtulo da serie de televisi\u00f3n \"El hombre y la industria\".\nEn 1992 dirixe a s\u00faa primeira pel\u00edcula en solitario, \"Una estaci\u00f3n de paso\", premio especial do Xurado na Semana de Cine de Valladolid.\nPol\u00e9mica con Javier Mar\u00edas.\nA s\u00faa pel\u00edcula \"\"El \u00faltimo viaje de Robert Rylands\" est\u00e1 baseado na novela \"Todas las almas\" de Javier Mar\u00edas. O escritor sostivo unha agre pol\u00e9mica no xornal \"El Pa\u00eds\"\" con El\u00edas e Gracia Querejeta, \u00f3s que acusaba de desfigurar o seu libro ata facelo irreco\u00f1ecible. Esixiu que se suprimise toda menci\u00f3n \u00f3 seu nome e \u00e1 s\u00faa novela nos t\u00edtulos de cr\u00e9dito da mesma e iniciou un longo proceso xudicial que, tras d\u00faas sentenzas favorables \u00f3 escritor en 1998 e 2002, terminou o 7 de marzo de 2006 cando o Tribunal Supremo rexeitou os recursos presentados pola produtora de El\u00edas Querejeta e ratificou as sentenzas anteriores."}
{"id": "72007", "revid": "56817", "url": "https://gl.wikipedia.org/wiki?curid=72007", "title": "Emilio Mart\u00ednez L\u00e1zaro", "text": "Emilio Mart\u00ednez L\u00e1zaro, nado en Madrid no ano 1945 \u00e9 un director de cine espa\u00f1ol.\nBiograf\u00eda.\nNaceu en Madrid en 1945. Estudou nun colexio de xesu\u00edtas e m\u00e1is tarde empezou os estudos de Enxe\u00f1er\u00eda Industrial, que abandonar\u00eda para estudar Ciencias F\u00edsicas en Madrid."}
{"id": "72008", "revid": "22570", "url": "https://gl.wikipedia.org/wiki?curid=72008", "title": "Las trece rosas", "text": "Las trece rosas \u00e9 unha pel\u00edcula espa\u00f1ola de Emilio Mart\u00ednez L\u00e1zaro.\nArgumento.\nTrece mozas militantes das Mocidades Socialistas Unificadas, en realidade inocentes, foron detidas un mes logo de rematar a guerra civil espa\u00f1ola e fusiladas o 5 de agosto de 1939.\nComentarios.\nInspirado nos feitos que se relatan no libro de \"Trece rosas rojas\" de Carlos Fonseca sobre a historia de Las Trece Rosas, o gui\u00f3n \u00e9 do escritor Ignacio Mart\u00ednez de Pis\u00f3n.\nFoi rodada na localidade segoviana de Vegas de Matute , as\u00ed como en Toledo, Madrid e en Alcal\u00e1 de Henares.\nNo d\u00eda 14 de setembro de 2007, foi preseleccionada pola Academia Espa\u00f1ola de Cine con outras d\u00faas, \"Luz de domingo\" e \"El orfanato\", para representar a Espa\u00f1a nos premios \u00d3scar. Con todo, esta mesma entidade anunciou o d\u00eda 27 do mesmo mes que a elixida definitivamente para devandita carreira era \"El orfanato\"."}
{"id": "72009", "revid": "98629", "url": "https://gl.wikipedia.org/wiki?curid=72009", "title": "Ver\u00f3nica S\u00e1nchez", "text": "Ver\u00f3nica S\u00e1nchez Calder\u00f3n, nada en Sevilla o 1 de xullo de 1977, \u00e9 unha actriz espa\u00f1ola.\nTraxectoria.\nEstudou Arte Dram\u00e1tica en Madrid, compartindo un piso de alugueiro co tam\u00e9n actor F\u00e9lix G\u00f3mez. Mentres finalizaba os seus estudos, Ver\u00f3nica realizou alg\u00fans traballos espor\u00e1dicos en obras de teatro como \"Bodas de sangue\", baseada na peza de Federico Garc\u00eda Lorca.\nA s\u00faa sorte cambiou cando se presentou \u00e1 audici\u00f3n da pel\u00edcula \"Al sur de Granada\", dirixida por Fernando Colomo. Ver\u00f3nica quedou seleccionada para o papel de Juliana, unha moza das Alpujarras que mantivo un romance con Gerald Brenan (Mathew Goode), do cal quedar\u00eda embarazada. Na pel\u00edcula, Ver\u00f3nica transmit\u00eda unha imaxe c\u00e1ndida e \u00e1 s\u00faa vez en\u00e9rxica dunha mocidade que se ver\u00eda obrigada a madurar a base dunha maior implicaci\u00f3n coa s\u00faa realidade social.\n\u00d3 conclu\u00edr a rodaxe, Lu\u00eds San Narciso fixouse nela e fichouna para a serie de televisi\u00f3n \"Los Serrano\", onde interpretou a Eva, a filla dunha profesora de instituto chamada Luc\u00eda (Bel\u00e9n Rueda) que contra\u00eda segundas nupcias cun taberneiro vi\u00favo (Diego: Antonio Resines), cuxo fillo m\u00e1is vello (Marcos: Fran Perea) se converter\u00eda na s\u00faa parella, coa que vivir\u00eda momentos amargos tales como unha voda suspendida e unha infidelidade que ela cometeu co mellor amigo de Marcos, Ra\u00fal (Alejo Sauras). P\u00f3dese dicir que Eva ten polo menos 10 anos menos que a idade real de Ver\u00f3nica.\nPor mor do seu papel na serie, Ver\u00f3nica foi ga\u00f1ando popularidade e a\u00ednda que esa fama lle acaerreou alg\u00fan desgusto -o acoso da prensa rosa-, pronto esta proporcionoulle certos beneficios: a adquisici\u00f3n de casa propia as\u00ed como unha candidatura \u00f3 Premio Goya \u00e1 mellor actriz revelaci\u00f3n que recaeu nas mans de Mar\u00eda Valverde Rodr\u00edguez.\nMentres continuaba a rodaxe da serie, Ver\u00f3nica avanzaba na s\u00faa carreira cinematogr\u00e1fica. Protagonizou xunto ex compa\u00f1eiro de piso F\u00e9lix G\u00f3mez unha comedia titulada \"O ano da carracha\". A este papel seguiulle Sara, unha estudante de universidade virxe que se integraba nun un grupo de rock chamado As Siux e que tocaba nunha co\u00f1ecida discoteca o 23-F de 1981. A pel\u00edcula cham\u00e1base \"El Calentito\" e reincid\u00eda no seu perfil de nena-adulta que perd\u00eda a s\u00faa inocencia, incorpor\u00e1base \u00f3 mundo real, tomaba as s\u00faas propias decisi\u00f3ns, impondo un criterio propio.\nAntes de estrear comercialmente este filme, Ver\u00f3nica xa ti\u00f1a en cartel \"Camar\u00f3n\", na que interpretou a Chispa, a muller de Camar\u00f3n de la Isla, cuxa relaci\u00f3n marcar\u00eda o final da s\u00faa adolescencia trala cal se converter\u00eda na sufrinte esposa dun home ao que quer\u00eda axudar a superar a s\u00faa drogadicci\u00f3n e a vencer un agresivo cancro de pulm\u00f3n que acabar\u00eda coa s\u00faa vida. Para abordar o seu papel, Ver\u00f3nica entrevistouse coa aut\u00e9ntica Dores Montaya.\nApenas conclu\u00edda esa rodaxe, Ver\u00f3nica incorporouse \u00e1 de \"Los 2 lados de la cama\", na que encarnou a Marta, unha muller que abandona \u00f3 seu prometido para iniciar unha relaci\u00f3n l\u00e9sbica. Luc\u00eda Jim\u00e9nez, Guillermo Toledo, Ernesto Alterio, Alberto San Juan, Pilar Castro e Mar\u00eda Esteve acompa\u00f1\u00e1bana nunha comedia musical na que o seu personaxe sent\u00edase pouco amada pola s\u00faa moza e \u00e1 que lle conced\u00eda \u00f3 final da funci\u00f3n a liberdade afectiva: de novo Ver\u00f3nica S\u00e1nchez escenificaba o proceso \u00e1 madurez na gran pantalla.\nEn maio Ver\u00f3nica iniciou a promoci\u00f3n de \"El Calentito\" que abandonou para unirse \u00f3 elenco de \"Mia Sarah\", onde tivo de compa\u00f1eiros de elenco a Daniel Guzm\u00e1n, Fernando Fern\u00e1n G\u00f3mez, Manuel Lozano e Phyllida Law. Finalizada a pel\u00edcula, Ver\u00f3nica acudiu xunto a \u00d3scar Jaenada \u00f3 Festival de Cine de Donostia para promocionar \"Camar\u00f3n\".\nDebido \u00f3s seus compromisos cinematogr\u00e1ficos, Ver\u00f3nica deixou durante un tempo \"Los Serrano\".\nO 15 de decembro de 2005 Eduardo Noriega e Silvia Abascal anunciaban que ela optaba ao Premio Goya \u00e1 mellor interpretaci\u00f3n feminina secundaria, e que xa que logo xa pod\u00eda deixar de considerarse unha promesa para formar parte da industria. Apenas d\u00faas semanas despois estre\u00e1base \"Los 2 lados de la cama\".\nEn 2006 protagonizou a primeira tempada de \"\" onde interpretou a unha psic\u00f3loga criminalista e aceptou un papel nas \"Las trece rosas\" (2007). \u00d3 final do ano recibiu unha candidatura \u00e1s medallas do c\u00edrculo de escritores cinematogr\u00e1ficos por \"Mia Sarah\" (2006).\nEn 2011 participou na coproduci\u00f3n espa\u00f1ola, chilena e mexicana \"La lecci\u00f3n de pintura\" realizando o papel de Elvira, unha moza do sur de Chile que ten un fillo cun excepcional talento para a pintura.\nEn 2013, a actriz fichou pola serie \"\" que se emitiu en La 1 de Televisi\u00f3n Espa\u00f1ola e na que deu vida a Sof\u00eda Reverte.\nEn 2014 a actriz estreou unha nova serie na cadea Antena 3 chamada \"Sin identidad\" na que d\u00e1 vida a Amparo e comparte estudio con int\u00e9rpretes como Megan Montaner ou Miguel \u00c1ngel Mu\u00f1oz.\nEn 2015, a actriz cae da repartici\u00f3n de \"Mar de pl\u00e1stico\", a nova serie de prime time de Antena 3 e s\u00famase a \"El Caso. Cr\u00f3nica de sucesos\" no papel feminino protagonista, Clara L\u00f3pez-D\u00f3riga, da nova serie de prime time de TVE."}
{"id": "72012", "revid": "23204", "url": "https://gl.wikipedia.org/wiki?curid=72012", "title": "Ver\u00f3nica Forqu\u00e9", "text": "Ver\u00f3nica Forqu\u00e9 V\u00e1zquez-Vigo, nada en Madrid o 1 de decembro de 1955 e finada na mesma cidade o 13 de decembro de 2021, foi unha actriz espa\u00f1ola. Durante a s\u00faa carreira, amais doutros numerosos premios, conseguiu 4 Premios Goya.\nTraxectoria.\nNeta do m\u00fasico e compositor galego Jos\u00e9 V\u00e1zquez Vigo, foi filla do director e produtor de cinema Jos\u00e9 Mar\u00eda Forqu\u00e9 e da actriz e escritora Carmen V\u00e1zquez Vigo, falecidos no 1995 e 2018, respectivamente.\nEstudou Belas Artes e Arte dram\u00e1tica e posteriormente, psicolox\u00eda. In\u00edciase no mundo do cine traballando en pel\u00edculas do seu pai a inicios dos setenta, ata chegar a converterse nunha actriz de comedia durante a d\u00e9cada dos oitenta, per\u00edodo no que consegue ata catro premios Goya, dous deles por papeis protagonistas.\nEn 1984, casou con Manuel Iborra, director de cine, de quen se divorciou en 2014. Te\u00f1en unha filla, Mar\u00eda Clara Iborra Forqu\u00e9, co\u00f1ecida como \"influencer\" e artista.\nEn 2005 foi membro do xurado no Festival de cine de San Sebasti\u00e1n.\nEn 2021 participou no concurso televisivo gastron\u00f3mico Master Chef Celebrity, que abandonou por esgotamento. Poucas semanas antes da s\u00faa morte, recibira en Compostela o premio Cineuropa outorgado polo festival compostel\u00e1n.\nTeatro.\nActriz.\n(*) Festival Iberoamericano de Teatro de Bogot\u00e1.\nVida persoal.\nTivo como irm\u00e1n ao director de cinema Alvaro Forqu\u00e9. \nEstivo casada desde 1981 co director Manuel Iborra, mais separouse del en 2014. Ese ano morreulle tam\u00e9n o irm\u00e1n, e diagnostic\u00e1ronlle depresi\u00f3n. Foi a nai de Mar\u00eda Iborra, artista multidisciplinar espa\u00f1ola co\u00f1ecida polo seu alcume Virgen Mar\u00eda.\nFoi atopada morta na s\u00faa casa en decembro de 2021."}
{"id": "72013", "revid": "56817", "url": "https://gl.wikipedia.org/wiki?curid=72013", "title": "-2136", "text": "Acontecementos.\n22 de outubro - Acontece unha eclipse solar, a primeira co\u00f1ecida que rexistrada, na China."}
{"id": "72018", "revid": "22570", "url": "https://gl.wikipedia.org/wiki?curid=72018", "title": "-10", "text": ""}
{"id": "72020", "revid": "1131", "url": "https://gl.wikipedia.org/wiki?curid=72020", "title": "Castelo de Andrade", "text": "O castelo de Andrade, tam\u00e9n co\u00f1ecido como fortaleza da Nogueirosa, \u00e9 un castelo medieval, tam\u00e9n co\u00f1ecido en tempos como \"Castelo da Fame\". Desde a s\u00faa orixe estivo moi vinculado \u00e1 poderosa familia dos Andrade.\nTen a consideraci\u00f3n de Ben de Interese Cultural por decreto de 1949, ratificado en normativa posterior.\nSituaci\u00f3n.\nSit\u00faase sobre un pequeno promontorio rochoso no lugar do Castelo, parroquia de Nogueirosa do concello de Pontedeume.\nHistoria.\nXa desde a s\u00faa orixe foi fonte de disputas. Mandado constru\u00edr por Fern\u00e1n Peres de Andrade, O Boo, atopou a oposici\u00f3n do prior do mosteiro de Sobrado dos Monxes frei Esteban de Seixas, quen se negaba a s\u00faa construci\u00f3n e que incluso conseguiu paralizar as obras por un tempo. Pero o conde de Andrade, valido de Henrique II de Trast\u00e1mara e de quen obtivera o territorio, rematou impo\u00f1\u00e9ndose na disputa e a construci\u00f3n levouse a cabo.\nA maior\u00eda do conxunto conservado \u00e9 o resultado das obras comezadas no ano 1369 sobre a ru\u00edna dunha antiga fortaleza, probablemente do s\u00e9culo XIII. A partir do s\u00e9culo XIV foi denominado como Alc\u00e1zar dos Andrade.\nTrala s\u00faa destruci\u00f3n no ano 1467 a causa das revoltas irmandi\u00f1as tivo que ser practicamente reedificado. Poucos anos despois, en 1486, foi un dos corenta e seis castelos aos que os Reis Cat\u00f3licos ordenaron o seu desmochado.\nNo s\u00e9culo XIX foi obxecto dunha profunda restauraci\u00f3n levada a cabo polo arquitecto Tenreiro a instancia do duque de Alba.\nDescrici\u00f3n.\nTr\u00e1tase dun castelo de reducidas dimensi\u00f3ns constru\u00eddo sobre a rocha viva da Pena Leboreira.\nUnha porta con arco de medio punto permite o acceso ao patio de armas a trav\u00e9s dun paso abovedado. O patio de armas ocupa 140 m\u00b2 polos 100 m\u00b2 da torre da homenaxe. A torre div\u00eddese en tres plantas, alcanza unha altura de 20 metros e os seus muros te\u00f1en un grosor medio de dous metros e medio.\nNa primeira planta \u00e1brense ao exterior estreitas seteiras de secci\u00f3n trapezoidal e baixo algunha delas p\u00f3dense observar cazoletas empregadas para a recollida da auga da choiva. A segunda planta \u00e1brese con vent\u00e1s con arcos de medio punto conformando no interior estreitos parladoiros. Na terceira planta cons\u00e9rvase unha vent\u00e1 xeminada que perdeu o parteluz. O castelo foi constru\u00eddo nun dos pasos de acceso \u00e1 desenvocadura do r\u00edo Eume, desde o seu alto dom\u00ednase a vila dos Andrade."}
{"id": "72021", "revid": "197", "url": "https://gl.wikipedia.org/wiki?curid=72021", "title": "Artes de pesca", "text": ""}
{"id": "72022", "revid": "22795", "url": "https://gl.wikipedia.org/wiki?curid=72022", "title": "Pi\u00f3n (peixe)", "text": "Cos nomes de pi\u00f3n ou pi\u00f3n de altura des\u00edgnanse diferentes especies de peixea da familia dos arxent\u00ednidos, da orde dos osmeriformes e da clase dos tele\u00f3steos. Tr\u00e1tase en realidade de varias especies pertencentes a dous x\u00e9neros, \"Argentina\" e \"Glossanodon\". En concreto, as especies \u00e1s que se refire son:\n\"Pi\u00f3n\" \u00e9 tam\u00e9n nome da pi\u00f3n (ou \"piarda\"), \"Atherina presbyter\", da familia dos ater\u00ednidos, da orde dos ateriniformes.\nC\u00f3mpre ter en conta que en castel\u00e1n se lle d\u00e1 este nome \u00f3 que en galego \u00e9 o bolo pi\u00f3n (\"Hyperopus lanceolatus\")"}
{"id": "72023", "revid": "197", "url": "https://gl.wikipedia.org/wiki?curid=72023", "title": "Pdf", "text": ""}
{"id": "72024", "revid": "98629", "url": "https://gl.wikipedia.org/wiki?curid=72024", "title": "Ben de Giffen", "text": "Un Ben de Giffen \u00e9 un produto que pos\u00fae unha curva de demanda con pendente positiva. Isto significa que a medida que o prezo do ben aumenta, os consumidores desexar\u00e1n adquirir unha maior cantidade de dito ben, e cando o prezo de ditos bens comece a descender, querer\u00e1n adquirir unha cantidade cada vez menor do mesmo.\nSe pode discutir a existencia destes bens no mundo real, pero hai un modelo econ\u00f3mico que explica como unha cousa as\u00ed pode existir.\nEstes bens reciben o seu nome de Robert Giffen, ao que atrib\u00fae esta idea Alfred Marshall no seu libro \"Principles of Economics\".\nPara a maior\u00eda dos produtos, a elasticidade prezo da demanda \u00e9 negativa. Noutras palabras, prezo e demanda m\u00f3vense en direcci\u00f3n contraria; se o prezo sobe, a cantidade demandada baixa, e \u00e1 inversa. Os bens de Giffen son unha excepci\u00f3n a isto. A s\u00faa elasticidade prezo da demanda \u00e9 positiva. Cando o prezo sobe a demanda aumenta, e \u00e1 inversa. Para ser un verdadeiro ben Giffen, o prezo debe ser o \u00fanico que cambie para obter unha variaci\u00f3n na cantidade demandada, quedando os bens de luxo \u00e1 marxe.\nO exemplo cl\u00e1sico de Marshall \u00e9 o ben inferior dos alimentos b\u00e1sicos, cuxa demanda ven definida pola pobreza que fai aos seus consumidores non poder consumir comida de mellor calidade. Segundo aumenta o prezo dos alimentos b\u00e1sicos, os consumidores non se poden permitir adquirir outros tipos de alimentos polo que te\u00f1en que aumentar o seu consumo de alimentos b\u00e1sicos.\nAn\u00e1lise dos bens de Giffen.\nD\u00e9bense cumprir tres condici\u00f3ns para que se d\u00e9 un destes bens:\nse a condici\u00f3n #1 se cambia a \"o ben en cuesti\u00f3n debe ser tan inferior que o efecto renda sexa maior que o efecto substituci\u00f3n\", ent\u00f3n a lista \u00e9 condici\u00f3n necesaria e suficiente."}
{"id": "72025", "revid": "23204", "url": "https://gl.wikipedia.org/wiki?curid=72025", "title": "Juan Lembeye", "text": "Juan Lembeye Lartaud, nado en Ferrol en 1816 e finado en Culleredo en decembro de 1889, foi un naturalista e ornit\u00f3logo galego.\nTraxectoria.\nNado en Ferrol no seo dunha familia tradici\u00f3n liberal e orixe francesa, a\u00ednda que, pola s\u00faa nai, ti\u00f1a tam\u00e9n orixe galega, a familia Villardefrancos, que se instalara no pazo actualmene co\u00f1ecido como pazo de Lembeye.\nEmigraci\u00f3n a Cuba.\nEmigrou a Cuba na d\u00e9cada de 1830, permanecendo na illa ata os anos 1860.\nNa Habana abriu unha \"Academia de Comercio\" pero, interesado pola zoolox\u00eda, estuda a fauna da illa, relacion\u00e1ndose cos naturalistas e intelectuais al\u00ed residentes. En 1850 publicou a s\u00faa obra \"Aves de la Isla de Cuba\", no que descobre para a ciencia catro novas especies. Dito libro \u00e9 \u00fanico polas s\u00faas ilustraci\u00f3ns de aves publicado en Cuba (a maior\u00eda dos 38 debuxos foron copiados de \"The Birds of America\", publicado dez anos antes por Audubon).\nAlg\u00fans destes gravados foron encontrados en 2011 nun contedor de lixo de Santander por un mestre de primaria que, tras saber a s\u00faa procedencia, cedeu dous deles ao concello de Culleredo, e hoxe exh\u00edbense na Aula de Natureza radicada no xard\u00edn bot\u00e1nico que leva o seu nome no paseo mar\u00edtimo da localidade.\nMant\u00e9n correspondencia con cient\u00edficos de moitos pa\u00edses, e entre os seus colegas estiveron o ornit\u00f3logo cubano de orixe alem\u00e1 Juan Crist\u00f3bal Gundlach e V\u00edctor L\u00f3pez Seoane. Foi Gundlach o que lle cedeu a honra de publicar no seu libro a primeira descrici\u00f3n do paxaro mosca \"zunzuncito\", \"Mellisuga helenae\".\nProsegue cos seus traballos, dedic\u00e1ndose despois \u00e1 recolecci\u00f3n de insectos. Parte da s\u00faa colecci\u00f3n destes animais g\u00e1rdase na Casa das Ciencias da Coru\u00f1a.\nDe volta en Galicia.\nEntrada en pol\u00edtica.\nAntes de 1863 regresa a Galicia establec\u00e9ndose en Culleredo, onde \u00e9 elixido concelleiro ese mesmo ano. En 1868 \u00e9 elixido alcalde de Culleredo, permanecendo nese cargo ata 1871. En 1889 volve a ser elixido alcalde pero unha grave enfermidade acaba coa s\u00faa vida en decembro dese mesmo ano.\nO concello de Culleredo deulle o seu nome \u00e1 Aula da Natureza que se atopa no Xard\u00edn bot\u00e1nico R\u00eda do Burgo e a unha r\u00faa na parroquia de Culleredo.\nDivulgador agron\u00f3mico.\nDed\u00edcase a diferentes investigaci\u00f3ns no mundo da agronom\u00eda estudando as enfermidades do trigo, os novos fertilizantes, as sulfataci\u00f3ns etc.\nNa \"Revista Econ\u00f3mica\" de 1862-1863 menci\u00f3nase que est\u00e1 experimentando nas s\u00faas explotaci\u00f3ns en Culleredo unha munxidora mec\u00e1nica tra\u00edda de Inglaterra por Emilia Pardo Baz\u00e1n.\nDestes estudos e investigaci\u00f3ns publica dous libros, \"La caries, inoculaci\u00f3n espor\u00e1dica de los trigos y medio de evitarla\", publicado en 1876 e \"Consideraciones y consejos agr\u00edcolas para mejorar las cosechas de trigo en Galicia y perfeccionar los abonos\", en 1885. Tam\u00e9n se encarga de ensinar como mellorar as colleitas \u00f3s agricultores da comarca.\nDescubertas.\nLembeye describiu por primeira vez, entre outras, as especies\nEp\u00f3nimo.\nJuan Crist\u00f3bal Gundlach dedicouille o nome cient\u00edfico do \"sinsontillo\" ou \"tacuarita cubano\", \"Polioptila lembeyei\", paxaro da familia dos poliopt\u00edlidos.\nAbreviatura.\nA abreviatura Lembeye empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "72026", "revid": "23204", "url": "https://gl.wikipedia.org/wiki?curid=72026", "title": "Julio Medem", "text": "Julio Medem, nado en Donostia o 21 de outubro de 1958, \u00e9 un director de cinema e guionista vasco.\nTraxectoria.\nNaceu o 21 de outubro de 1958 en Donostia.\nDesde pequeno empeza a xogar coa c\u00e1mara superoito que esconde o seu pai, e roda escenas coti\u00e1s que te\u00f1en como protagonista \u00e1 s\u00faa irm\u00e1 Ana. A\u00ednda que se licencia en medicina e cirurx\u00eda xeral, nunca abandona a s\u00faa gran paix\u00f3n: o cine. O seu primeiro traballo \u00e9 no diario \"La voz de Euskadi\", onde colabora como cr\u00edtico cinematogr\u00e1fico. Tras algunhas colaboraci\u00f3ns en publicaci\u00f3ns varias, roda finalmente as s\u00faas primeiras curtas en superoito.\nLogo de traballar nalgunhas obras como \"El jueves pasado\" (1977) ou \"Si yo fuese poeta\" (1981), l\u00e1nzase a rodar por primeira vez en 35\u00a0mm. \"Patas en la cabeza\" (1985), producida por Lu\u00eds Campoy e o propio Medem, consegue ga\u00f1ar o Premio de Cine Vasco e o Certame Internacional de Cine Documental e Curtametraxe de Bilbao. Neste mesmo certame, pero un ano m\u00e1is tarde, ga\u00f1a o Premio Telenorte coa s\u00faa galardoada curtametraxe \"Las seis en punta\" (1987).\nDesde ese ano, Medem traballa como axudante de direcci\u00f3n, montador e guionista, e ded\u00edcase por completo \u00f3 cine. En 1988 escribe e dirixe a mediometraxe \"Mart\u00edn\" (1988), producido por El\u00edas Querejeta, ao que lle segue outra pel\u00edcula sobre a Segunda Guerra Carlista. O seu salto \u00e1 longametraxe faio con \"Vacas\" (1992), unha orixinal historia que merece o Goya \u00e1 Mellor Direcci\u00f3n Novel, ademais de diversos galard\u00f3ns nos festivais de Toquio, Tur\u00edn e Alexandr\u00eda.\nEn 2000 falece a s\u00faa irm\u00e1 Ana nun accidente de tr\u00e1fico, pintora de profesi\u00f3n, que se dirix\u00eda a inaugurar unha exposici\u00f3n s\u00faa. Este feito serviu para que en 2007 estrease a pel\u00edcula \"Ca\u00f3tica Ana\"."}
{"id": "72029", "revid": "135126", "url": "https://gl.wikipedia.org/wiki?curid=72029", "title": "N-550", "text": "A N-550 \u00e9 unha estrada nacional que parte da Coru\u00f1a e remata en Tui. A nomenclatura desta v\u00eda, as\u00ed como do resto das estradas nacionais de Espa\u00f1a, estableceuse no cuarto plan xeral de estradas de 1939-41 (Plan Pe\u00f1a). Orixinariamente o seu percorrido era entre A Coru\u00f1a e Vigo. Despois f\u00edxose a variante desde Redondela at\u00e9 Tui, que quedou como trazado definitivo.\nDiscorre pola depresi\u00f3n meridiana e vertebra os principais n\u00facleos de poboaci\u00f3n de Galicia. O seu trazado corresp\u00f3ndese en parte coa V\u00eda XIX do itinerario de Antonino, entre Tui e Iria Flavia, por onde discorre tam\u00e9n a v\u00eda portuguesa do Cami\u00f1o de Santiago. Na d\u00e9cada de 1970 constru\u00eduse a autoestrada AP-9, que vai paralela a esta estrada.\nTraxecto.\nSae da Coru\u00f1a pola avenida Alfonso Molina cara ao concello de Culleredo. Atravesa os lugares do Port\u00e1dego, A Corveira, Vilaboa e Alvedro. Xa en Cambre pasa por Sigr\u00e1s e Altamira. En Carral pasa por Tabeaio e a propia vila de Carral (pola Costa do Pincho). A estrada discorre entre eucaliptos e pi\u00f1eiros, mentres sobe cara ao punto m\u00e1is alto da mesma, O Mes\u00f3n do Vento, xa no concello de Ordes.\nCruza a vila de Ordes pola avenida de Alfonso Senra, deixando \u00e1 dereita a casa do Concello. Atravesa Santa Cruz de Montaos e chega \u00f3 concello de Oroso. Aqu\u00ed pasa por Deixebre e Oroso, antes de chegar a Ponte Sig\u00fceiro, onde cruza o r\u00edo Tambre a trav\u00e9s dunha ponte medieval reformada pouco antes de chegar a Santiago de Compostela.\nAntigamente a estrada atravesaba a cidade polo centro (r\u00faas de Basqui\u00f1os, Santa Clara, Rodas, Porta do Cami\u00f1o, Virxe da Cerca, Ensinanza, Fonte de Santo Ant\u00f3n, Senra e Rosal\u00eda de Castro), pero na actualidade existe a estrada SC-20 que enlaza coa N-550 no Pol\u00edgono do Tambre e que leva \u00e1 avenida de Lugo, que conecta coa avenida de Ant\u00f3n Fraguas, sa\u00edda de Santiago cara ao sur.\nPouco despois de sa\u00edr de Compostela, pasando por Conxo, chega ao Milladoiro, vila-dormitorio do concello de Ames. Logo de pasar polos concellos de Teo e Rois chega \u00f3 de Padr\u00f3n, polos lugares da Picara\u00f1a, A Escravitude (a car\u00f3n do santuario da Nosa Se\u00f1ora da Escravitude) e Iria Flavia (entre a colexiata de Iria Flavia e a sede da fundaci\u00f3n Camilo Jos\u00e9 Cela). A vila de Padr\u00f3n \u00e9 atravesada pola avenida de Compostela, deixando \u00e1 esquerda o xard\u00edn bot\u00e1nico e \u00e1 dereita o centro hist\u00f3rico. Cruza o r\u00edo Ulla e chega \u00e1 provincia de Pontevedra.\nAtravesa as vilas de Pontecesures e Valga, capitais dos seus respectivos concellos, e chega a Caldas de Reis. A comezos do s\u00e9culo XXI constru\u00eduse unha circunvalaci\u00f3n, polo cal a estrada xa non atravesa a vila. Logo de cruzar a N-640 e o r\u00edo Umia, atravesa as terras de Barro. En Porr\u00e1ns pasa a car\u00f3n da casa natal de \u00c1ngel Amor Ruibal. Ao seu paso por Cerponz\u00f3ns (xa no concello de Pontevedra) cruza o r\u00edo Rons. En 1997 constru\u00eduse unha ponte nova que viu substitu\u00edr a que mandara facer en 1797 o arcebispo Malvar mentres se constru\u00eda o cami\u00f1o real de Pontevedra a Santiago de Compostela.\nAt\u00e9 a d\u00e9cada de 1970 a entrada \u00e1 vila de Pontevedra fac\u00edase pola ponte do Burgo, logo de pasar por diante da casa natal de Valent\u00edn Paz-Andrade e polo estadio de Pasar\u00f3n. Despois \u00edase pola avenida do Arcebispo Malvar (por diante da bas\u00edlica de Santa Mar\u00eda) e pola r\u00faa Michelena at\u00e9 a capela da Virxe Peregrina. Na actualidade a estrada cruza o r\u00edo L\u00e9rez pola ponte de Santiago, e segue polo paseo das Corbaceiras, pola r\u00faa Manuel del Palacio e a Avenida de Vigo, at\u00e9 chegar ao n\u00f3 do Pino. O percorrido segue a trav\u00e9s do concello de Pontevedra e o de Vilaboa.\nEn Figueirido e Paredes hab\u00eda senllos pasos a nivel, as\u00ed como nos Valos (Redondela). Despois de ligar coa N-554, que vai cara \u00e1 ponte de Rande, segue cara a Arcade, (xa no concello de Soutomaior) logo de cruzar o r\u00edo Oitav\u00e9n. Despois de atravesar Cesantes, chega a Redondela, vila que \u00e9 circunvalada.\n\u00d3 sa\u00edr de Redondela deixa \u00e1 dereita a desviaci\u00f3n a Vigo (N-552), e pouco despois a desviaci\u00f3n \u00f3 aeroporto de Peinador (N-555), chegando \u00f3 concello de Mos e logo \u00e1 localidade do Porri\u00f1o, onde \u00e9 cruzada pola autov\u00eda A-52. Pouco despois chega a Tui a trav\u00e9s da Avenida da Concordia e atravesa a vila at\u00e9 chegar \u00e1 antiga aduana e \u00e1 Ponte Vella Internacional Tui-Valen\u00e7a, construci\u00f3n de ferro mixta para ferrocarril e turismos, rematando a estrada oficialmente \u00e1 entrada da beira espa\u00f1ola da ponte.\nFitos.\nA N-550 constru\u00eduse a partir do Cami\u00f1o e Plant\u00edo Real, constru\u00eddo a finais do s\u00e9culo XVIII entre Pontevedra a Compostela, o cal \u00e1 s\u00faa vez constru\u00eduse a partir da rede viaria romana e os cami\u00f1os castrexos. No tramo entre Tui e Santiago de Compostela cons\u00e9rvanse seis leguarios, fitos situados cada legua. Foron instalados cando se constru\u00edu o cami\u00f1o real. A obra foi promovida e financiada polo arcebispado, primeiro por Bartolom\u00e9 de Raxoi e despois por Sebasti\u00e1n Malvar Pinto, baixo a direcci\u00f3n do arquitecto Jos\u00e9 P\u00e9rez Machado e o aparellador Melchor de Ricoy. Estes leguarios est\u00e1n realizados en granito e situados \u00e1 beira esquerda en direcci\u00f3n norte, con forma troncopiramidal e asentados sobre pedestais de secci\u00f3n cuadrangular. Alg\u00fans deles na cara leste te\u00f1en gravado o n\u00famero de leguas que distan at\u00e9 Santiago e A Coru\u00f1a e na cara sur te\u00f1en un reloxo de sol, con ortomeridianos e numeraci\u00f3n romana para as horas. De sur a norte, cons\u00e9rvanse leguarios no km 130 (O Marco, Figueirido, Vilaboa), km 114 (O Cunchido, Cerponz\u00f3ns, Pontevedra), km 107 (A G\u00e1ndara, Perdecanai, Barro), km 101 (Tivo, Santa Mar\u00eda de Caldas de Reis, Caldas de Reis), 93 (O Cruceiro, Carracedo, Caldas de Reis) e km 87 (Ponte Valga, Valga).\nAmais cons\u00e9rvanse varios fitos quilom\u00e9tricos correspondentes ao plan de Instruci\u00f3n de Estradas de 1939, nos km 3, 4 (A Coru\u00f1a), km 109 (Santo Antoni\u00f1o, Barro) e 129 (Paredes, Vilaboa). En Louredo (Mos) e Guillarei (Tui) cons\u00e9rvanse os fitos n\u00famero 7 e 24, contando a numeraci\u00f3n desde Redondela. En Ordes cons\u00e9rvase un fito miriam\u00e9trico, do km 30."}
{"id": "72032", "revid": "23204", "url": "https://gl.wikipedia.org/wiki?curid=72032", "title": "Laura Pausini", "text": "Laura Pausini , nada en Faenza o 16 de maio de 1974, \u00e9 unha cantante italiana. Adquiriu notoriedade a partir de 1993 coa s\u00faa participaci\u00f3n no Festival de Sanremo.\n\u00c9 unha das estrelas italianas m\u00e1is co\u00f1ecidas a nivel internacional. O 8 de febreiro de 2006 asign\u00f3uselle o Premio Grammy, reco\u00f1ecemento musical internacional considerado equivalente \u00f3 Premio Oscar cinematogr\u00e1fico, polo mellor \u00e1lbum de pop latino do ano. O 8 de novembro de 2007 ga\u00f1ou o Grammy Latino \u00f3 mellor \u00e1lbum feminino por \"Io canto\". Laura Pausini vendeu, en 23 anos de carreira, preto de 70 mill\u00f3ns de discos en todo o mundo.\nTraxectoria.\nFilla de Fabrizio e Gianna, creceu en Solarolo. No aspecto musical, comezou a cantar en locais de pianobar co seu pai \u00e1 idade de 8 anos. \u00d3s 13, en 1987, gravou o seu primeiro \u00e1lbum, \"I sogni di Laura\" (Os so\u00f1os de Laura). O devandito traballo constitu\u00edu unicamente un modo de publicitar o seu traballo nos pianobar desenvolto pola propia Laura Pausini e do seu pai Fabrizio, e estaba dispo\u00f1ible unicamente para os espectadores que asist\u00edan \u00f3s espect\u00e1culos do d\u00fao, de xeito que non se pode inclu\u00edr na discograf\u00eda oficial da cantante. \"I sogni di Laura\" cont\u00e9n trece temas dos cales dous est\u00e1n escritos por ela, a\u00ednda que os asina o pai por ser demasiado nova, e os restantes son versi\u00f3ns de canci\u00f3ns famosas.\nParticipou en varios concursos en Emilia-Roma\u00f1a, pero a s\u00faa grande ocasi\u00f3n chegou en 1991, cando pasou con \u00e9xito a selecci\u00f3n para participar no Festival di Castrocaro, non conseguindo acadar a final, pero esta experiencia permitiulle participar no Festival di Sanremo, onde comezou o pulo da s\u00faa carreira.\nDo festival \u00f3 primeiro disco.\nF\u00edxose famosa en 1993 logo de ga\u00f1ar o Festival di Sanremo na categor\u00eda \"Nuove Proposte\" cunha das s\u00faas canci\u00f3ns m\u00e1is notorias e aprezadas a\u00ednda na actualidade, \"La solitudine\" (A soidade). Publicou o seu primeiro \u00e1lbum oficial, \"Laura Pausini\" e os seus primeiros sinxelos foron \"La Solitudine\", \"Non c'\u00e8\" e \"Perch\u00e9 non torna pi\u00f9\". O traballo acadou un importante \u00e9xito vendendo 2\u00a0500\u00a0000 de copias en 37 pa\u00edses e chegando \u00f3s primeiros postos nos Pa\u00edses Baixos e B\u00e9lxica.\n\"Laura\", o segundo \u00e1lbum.\nEn 1994 chegou a a Sanremo con \"Strani amori\" e acadou o terceiro posto: a clasificaci\u00f3n confirmou o resultado, lanzando \u00f3 \"top\" de \u00e9xitos o sinxelo. Coma os m\u00e1is grandes nomes do panorama musical italiano, Eros Ramazzotti, Gino Paoli, Ivana Spagna e Zucchero, tam\u00e9n Pausini conquistou o mercado internacional, algo que a afastou da s\u00faa Italia natal por preto de dous anos. A s\u00faa m\u00fasica deu a volta \u00f3 mundo e gravou en espa\u00f1ol, portugu\u00e9s, ingl\u00e9s e franc\u00e9s, pasando a converterse nunha das cantantes italianas m\u00e1is co\u00f1ecidas internacionalmente. Trala vitoria en Sanremo mudouse a Mil\u00e1n e publicou en 1994 o seu segundo traballo \"Laura\", que cont\u00e9n \"Strani amori\", e incl\u00fae outros grandes \u00e9xitos como: \"Gente\", \"Un amico \u00e8 cos\u00ec\", \"Lui non sta con te\" e \"Lettera\". Este segundo \u00e1lbum superou as vendas do primeiro con preto de 4\u00a0000\u00a0000 de copias no mundo.\n\u00c9xito no mundo latino.\nO seu primeiro \u00e1lbum en espa\u00f1ol, \"Laura Pausini\" de 1994, foi un \u00e9xito de vendas en Espa\u00f1a e Am\u00e9rica Latina. O fen\u00f3meno deuse primeiro no Hot Latin Tracks do Billboard, \u00e9xito que a levou de inmediato \u00f3 primeiro posto da clasificaci\u00f3n de revelaci\u00f3ns femininas de 1995, por diante de Mariah Carey. No mesmo ano recibiu o Oscar da m\u00fasica, o \"World Music Award\", que se entrega en Montecarlo por vender o maior n\u00famero de discos no mundo. En Miami obtivo o premio \"Lo Nuestro\", \u00f3 que lle seguiu o Globo de platino por ser a primeira cantante non espa\u00f1ola en conseguir o mill\u00f3n de copias vendidas en Espa\u00f1a.\n\"Le cose che vivi\" e o World wide tour '97.\nEn 1996 publicou \"Le cose che vivi\" (editado en Espa\u00f1a baixo o t\u00edtulo \"Las cosas que vives\", traduci\u00f3n literal do orixinal) que sa\u00edu \u00e1 venda en tres versi\u00f3ns distintas en italiano, espa\u00f1ol e portugu\u00e9s (esta \u00faltima versi\u00f3n cont\u00e9n t\u00f3dolos temas en italiano, e a versi\u00f3n portuguesa de tres deles). En Suecia iniciou o Tour que a levou ante mill\u00f3ns de fans: o World Wide Tour '97 que percorreu Par\u00eds, Lisboa, Rotterdam, Madrid, Bruxelas e Montecarlo. Conquistou a cifra de 80 discos de platino, sumados a outros numerosos pequenos e grandes reco\u00f1ecementos.\n\"La mia risposta\".\nEn 1998 sa\u00edu \"La mia risposta\", publicado en 50 pa\u00edses en dobre versi\u00f3n: italiano e espa\u00f1ol (baixo o t\u00edtulo de \"Mi respuesta\"). O \u00e1lbum representou unha evoluci\u00f3n musical da artista, grazas a temas na atmosfera do soul, cunha boa dose de melod\u00eda, que caracterizou sempre os discos de Pausini. Cont\u00e9n \"Un'emergenza d'amore\" e \"In assenza di te\" (na versi\u00f3n castel\u00e1 \"Una emergencia de amor\" e \"En ausencia de ti\"). Como peche do \u00e1lbum incl\u00faese un tema en lingua inglesa (\"Looking for angel\"), escrito para Laura por Phil Collins.\n\"One more time\" e \"Pavarotti &amp; Friends\".\nEn 1999 interpretou o tema \"One more time\" para a banda sonora da pel\u00edcula \"Mensaxe nunha botella\", con Kevin Costner e Paul Newman. Iniciou un breve tour europeo, \u00e1 conclusi\u00f3n do cal viaxa \u00f3s Estados Unidos co seu novo produtor, David Foster, o mesmo de int\u00e9rpretes coma Mariah Carey e C\u00e9line Dion. No mesmo ano participou con \u00e9xito no \"Pavarotti and Friends\", cantando cos m\u00e1is grandes artistas de fama internacional \"We Are the World\". A d\u00fao con Pavarotti, cantou \"Tu che m'hai preso il cor\".\n\"Tra te e il mare\".\nPublicou en 2000 un \u00e1lbum hom\u00f3nimo da canci\u00f3n composta por Biagio Antonacci, \"Tra te e il mare\", tam\u00e9n inclu\u00edda no traballo. Cont\u00e9n famosos \u00e9xitos entre os que destacan \"Il mio sbaglio pi\u00f9 grande\" (no v\u00eddeo do cal aparece brevemente a irm\u00e1 de Laura, Silvia) e \"Viaggio con te\" dedicada \u00f3 seu pai. \"Per vivere\" est\u00e1 dedicada \u00f3s nenos que Laura apadri\u00f1ou no Brasil. Pecha o disco \"The extra mile\", que aparece na banda sonora do filme \"\".\n\"The best of Laura Pausini e Live a Milano\".\nEn 2001, para Laura chegou o momento de resumir os seus oito anos de carreira. F\u00edxoo coa publicaci\u00f3n do seu primeiro recompilatorio, baixo o t\u00edtulo de \"The best of Laura Pausini - E ritorno da te\", con dous temas in\u00e9ditos \"E ritorno da te\" e \"Una storia che vale\". Ademais destes \u00faltimos Laura inclu\u00edu no disco unha canci\u00f3n nunca recollida nos \u00e1lbums anteriores, \"One More Time\" banda sonora da cinta \"Mensaxe nunha botella\" con Kevin Costner e Paul Newman. En Espa\u00f1a, este recompilatorio incl\u00fae tam\u00e9n un d\u00fao co cantante Jos\u00e9 el Franc\u00e9s, o tema \"Dime\":\nO \u00e1lbum vendeu case 4 mill\u00f3ns de copias en todo o mundo, 800.000 delas en Italia e obtivo un importante \u00e9xito en Francia con 900.000 copias. O v\u00eddeo de \"E ritorno da te\" gravouno Gabriele Muccino e o de \"Una Storia Che Vale\" Daniele Persica.\n\u00d3 disco foi acompa\u00f1ado dun tour mundial que comezou en Miami para logo levar a Laura por Suram\u00e9rica e finalmente desembarcar en Italia e Europa, onde actuou no FilaForum D'Assago de Mil\u00e1n facendo un d\u00fao con Biagio Antonacci. Este concerto foi transmitido pola canle italiana Canale 5 e publicado posteriormente en DVD.\n\"From the inside\" e a aventura americana.\nTras 2 anos de traballo Laura desembarcou en Am\u00e9rica con \"\"From the inside\". O disco cont\u00e9n o \u00e9xito \"Surrender\", e recolle tam\u00e9n \"It's not good-bye\" e \"Every day is a Monday\", versi\u00f3ns inglesas dos sinxelos \"In assenza di te\" e \"Il mio sbaglio pi\u00f9 grande\"\". O \u00e1lbum colleitou un grande \u00e9xito tanto de cr\u00edtica como de vendas, superando as 800.000 copias nos Estados Unidos, e os sinxelos \"Surrender\" e \"If that's love\" acadaron as primeiras posici\u00f3ns na clasificaci\u00f3n Dance di Bilboard (superando artistas do calibre de Madonna e Justin Timberlake). Por desacordos coa casa discogr\u00e1fica americana para a promoci\u00f3n do disco, Pausini fixo s\u00f3 dous concertos nos Estados Unidos renunciando \u00e1 xira e rexeitando a proposta dun segundo disco en ingl\u00e9s.\nEn 2003 publicou tam\u00e9n en Italia \"From the inside\". Fixo un d\u00fao con H\u00e9l\u00e8ne Segara no tema \"On n'oublie jamais rien, on vit avec\". Participou no \"Pavarotti&amp;Friends\"\", cantando \"Il mondo che vorrei\" e, a d\u00fao con Pavarotti, \"Tu che m'hai preso il cor\". Neste ano en Sur\u00e1frica acadou o cume das clasificaci\u00f3n con \"It's not goodbye\".\n\"Resta in ascolto\".\nEn 2004 volvou \u00e1 escena musical italiana con \"Resta in ascolto\" e co respectivo \u00e1lbum interpretado en espa\u00f1ol \"Escucha atento\". O \u00e1lbum est\u00e1 dispo\u00f1ible tam\u00e9n cun dvd en edici\u00f3n limitada que cont\u00e9n v\u00eddeos e entevistas exclusivas. Entre as voces que colaboraron no traballo est\u00e1n a de Madonna, que agasalla a Laura cun tema titulado \"Mi abbandono a te\". Por outra banda, \"Benedetta passione\" \u00e9 a canci\u00f3n que Vasco Rossi creou para Laura Pausini, e por \u00faltimo \"Vivimi\", escrita por Biagio Antonacci.\nO sinxelo de lanzamento do disco \u00e9 \"Resta in ascolto\", canci\u00f3n que acadou a primeira posici\u00f3n nas clasificaci\u00f3n de sinxelos durante un mes despois da publicaci\u00f3n. O v\u00eddeo gr\u00e1vouse nos Estados Unidos, concretamente nos \u00c1nxeles.\nO segundo tema \u00e9 o que Biagio Antonacci escribiu para ela, \"Vivimi\", cun v\u00eddeo gravado en Venecia. \"Come se non fosse stato mai amore\" \u00e9 o terceiro sinxelo, seguido de \"Benedetta passione\", escrito Vasco Rossi. O \u00faltimo sinxelo promocional do traballo \u00e9 \"La Prospettiva di me\". O disco situouse na s\u00faa primeira semana no mercado na primeira posici\u00f3n da lista de vendas italiana.\n\"Live in Paris\".\nEn novembro de 2005, sa\u00edu \" Live in Paris 05\", \u00e1lbum en directo que celebrou os doce anos de actividade da artista. Gravado no teatro \"Le Zenith\" de Par\u00eds, o CD cont\u00e9n 16 dos seus mellores \u00e9xitos, moitos cantados en lingua espa\u00f1ola ou portuguesa. O disco concl\u00fae con \"Vivimi\", gravado no \"Wiltern Theater\" dos \u00c1nxeles.\nPremios Grammy.\nO 8 de febreiro de 2006 ga\u00f1ou o Grammy ao mello \u00e1lbum latino con \"Escucha\", sendo a primeira muller italiana que obtivo este galard\u00f3n.\nD\u00faas semanas despois ga\u00f1a en Miami un premio \"Lo Nuestro\", organizado pola canle televisiva de fala hispana Univision, como \"artista pop feminina do ano\".\nParticipou como invitada no Festival di Sanremo de 2006.\nO 9 de xu\u00f1o de 2006 o lugar onde medrou, Solarolo (provincia de R\u00e1vena), concedeulle a cidadan\u00eda honoraria por ter levado o lugar polo mundo.\nEntre xullo e agosto 2006, Pausini participou nunha serie de concertos polos Estados Unidos xunto con outros cantantes latinos, como Marc Anthony e Marco Antonio Sol\u00eds.\nEn agosto 2006, alg\u00fan sitios web recolleron a noticia da publicaci\u00f3n dun libro sobre Laura Pausini, titulado \"Fai quello che sei\" onde a artista falar\u00eda das numerosas satisfacci\u00f3ns profesionais dese ano no que venceu o Grammy e onde falar\u00eda as\u00ed mesmo da s\u00faa vida persoal. Posteriormente sa\u00edron noticias que pu\u00f1an en d\u00fabida a veracidade da noticias, pero en marzo de 2007, Pausini confirmou que o libro estaba programado, pero que finalmente renunciou a el por motivos que non fixo p\u00fablicos. O libro, \"Fai quello che sei\" publicouse definitivamente en Italia o 21 de novembro de 2007.\n\"Io canto\".\nO 10 de novembro de 2006 sa\u00edu \u00e1 venda un novo traballo de Laura Pausini, titulado \"Io canto\": tr\u00e1tase dun disco composto na s\u00faa totalidade de canci\u00f3ns italianas. No \u00e1lbum, Laura interpretou canci\u00f3ns que lle lembran \u00e1 s\u00faa etapa no pianobar que lle recordan momentos concretos da s\u00faa vida ou da s\u00faa carreira, como \"Strada facendo\" (Claudio Baglioni), \"Due\" (Raf), \"Cinque giorni\" (Michele Zarrillo) e \"Anima fragile\" (Vasco Rossi). O primeiro single foi \"Io canto\", \u00e9xito de Riccardo Cocciante en 1979. Deste disco forma parte tam\u00e9n \"Come il sole all'improvviso\" de Zucchero Fornaciari que foi utilizada tam\u00e9n como banda sonora de \"Salvatore - Questa \u00e8 la vita\". \"Io canto\" conta con colaboraci\u00f3ns de artistas coma Johnny Hallyday, Juanes e Tiziano Ferro: con este \u00faltimo Laura Pausini canta a d\u00fao \"Non me lo so spiegare\", tema xa interpretado con \u00e9xito por Ferro en 2003. Como curiosidade, f\u00f3ra de Italia o disco foi visto como un traballo normal in\u00e9dito, entre eles os pa\u00edses de lingua espa\u00f1ola, que como \u00e9 habitual en Pausini, tiveron unha versi\u00f3n do disco interpretada integramente en espa\u00f1ol. Isto confirma o papel de Laura Pausini como embaixadora da m\u00fasica italiana no mundo.\nO novo \u00e1lbum de Pausini, \"Io canto/Yo canto\" xa estaba no primeiro posto da clasificaci\u00f3n de \u00e1lbums en internet a trav\u00e9s de iTunes antes de sa\u00edr \u00f3 mercado. Ademais en Italia, durante a fin de semana posterior \u00f3 lanzamento do disco, o \u00e1lbum acadou un pico de vendas f\u00f3ra do com\u00fan chegando \u00e1s 200.000 copias nos primeiros catro d\u00edas e chegando \u00e1s 270.000 nesa semana. Malia sa\u00edr \u00e1 venda a finais de novembro, \"Io canto\" foi o disco m\u00e1is vendido en Italia en todo 2006. Un ano despois do seu lanzamento, vendeu 2\u00a0000\u00a0000 mill\u00f3n de copias en todo o mundo e recibiu 8 discos de platino en Italia, o que equivale a 700.000 copias s\u00f3 no seu pa\u00eds natal.\nO 25 de xaneiro de 2007, no Auditorium di via della Conciliazione en Roma ga\u00f1ou o telegatto como mellor cantante do 2006 e o telegatto de platino excelencia da m\u00fasica; durante a gala cantou os temas \"Io canto\" e \"Spaccacuore\".\nDirecto en San Siro e actualidade.\nO 2 de xu\u00f1o de 2007 Laura deu un \u00fanico megaconcerto a nivel mundial en Mil\u00e1n, no Stadio Giuseppe Meazza de San Siro con 70.000 vendidos preto de 1.000 dos cales vendidos no exterior \u00f3s fans estranxeiros de t\u00f3dalas partes do mundo, en especial de Francia e Espa\u00f1a, a\u00ednda que tam\u00e9n do Brasil e mesmo do Xap\u00f3n. Laura Pausini \u00e9 a primeira muller na historia da m\u00fasica en actuar neste estadio. Previamente a honra ser\u00eda para Madonna en 1987 e Celine Dion, pero estes dous concertos foron anulados pola intervenci\u00f3n do Inter e do Mil\u00e1n, que non quer\u00edan que o terreo de xogo se resentise. Editouse un DVD do concerto en directo, o terceiro traballo en directo na carreira da artista. Pausini fixo un dueto con Tiziano Ferro e dedicou o concerto \u00e1 s\u00faa avoa e a Antonella Russo (unha fan s\u00faa asasinada en xaneiro en Salofra pola parella da s\u00faa nai).\nO 9 de xu\u00f1o de 2007, unha semana despois, volveu a San Siro como invitada para interpretar a d\u00fao con Renato Zero a canci\u00f3n \"Nei giardini che nessuno sa\", \u00e9xito do cantante romano presente en \"Io canto\", e unha breve interpretaci\u00f3n de \"Come se non fosse stato mai amore\" .\nO d\u00fao con Renato Zero foi un dos \u00faltimos actos promocionais inciciados coa sa\u00edda de \"Io canto\" no outuno de 2006. Desde ese momento Pausini iniciou un per\u00edodo de repouso con algunhas interrupci\u00f3ns. Laura Pausini participou interpretando con Miguel Bos\u00e9 o tema \"Te amar\u00e9\", no \u00faltimo \u00e1lbum do cantante espa\u00f1ol, titulado \"Papito\".\nO 15 de xu\u00f1o de 2007 ga\u00f1ou o Ischia Music Award 2007. Chegada a Ischia para recoller o galard\u00f3n, a cantante expresou o seu so\u00f1o de cantar con Mina e de presentar o Festival di Sanremo con Pippo Baudo. O 5 de xullo de 2007 Laura Pausini cantou a d\u00fao con Andrea Bocelli no Teatro del Silenzio de Lajatico (Pisa). O 14 de xullo de 2007, festa da Rep\u00fablica Francesa, participou xunto con outros cantantes nun megaconcerto en Par\u00eds no \"Champe libre\" (\u00f3 lado da Torre Eiffel) ante 500.000 espectadores.\nO 21 de xullo de 2007 a cantante participou en Viareggio na quinta edici\u00f3n do Festival Teatro-Canzone Giorgio Gaber onde interpretou a canci\u00f3n \"Non insegnate ai bambini\". O 29 de setembro 2007 tomou parte en Lampedusa na V edici\u00f3n do festival O' Sci\u00e0, invitada por Claudio Baglioni, co que fixo un dueto. O 15 de outubro de 2007 sa\u00edu \u00e1 venda o novo \u00e1lbum de Andrea Bocelli que cont\u00e9n un novo dueto con Laura Pausini no tema titulado \"Vivere/Dare to live\".\nO 4 de novembro de 2007 Laura Pausini recolleu en Montecarlo o seu terceiro World Music Award na categor\u00eda Best Selling Artist, a cantante italiana recibiu o prestixioso premio internacional polos 2 mill\u00f3ns de copias vendidos no mundo con \"Io Canto/Yo Canto\". Xunto con Laura son premiados outros artistas de \u00e9xito mundial coma Avril Lavigne, C\u00e9line Dion, Mika e Rihanna.\nO 8 de novembro de 2007 as\u00edgnouselle un novo reco\u00f1ecemento internacional co seu segundo Grammy latino con \"Yo Canto\" como Mellor \u00e1lbum vocal feminino de pop: a cerimonia desenvolveuse en Las Vegas e a cantante interpretou xunto \u00f3 tenor Andrea Bocelli o tema \"Vive Ya\" versi\u00f3n espa\u00f1ola de \"Vivere (Dare To Live)\". Pausini, no momento de recoller o galard\u00f3n, quixo lembrar \u00f3 mestre Luciano Pavarotti. O 21 de novembro de 2007 sa\u00edu \u00e1 venda en Italia o seu primeiro libro (un diario onde Laura conta o ocorrido desde outubro de 2006 ata o evento de San Siro) oficial \"Fai Quello Che Sei\" que en poucos d\u00edas vendeu preto de 40.000 copias, mentres que o 30 de novembro sa\u00edu \u00f3 mercado o CD/DVD doconcerto no Stadio San Siro, transmitido por Italia 1 o 11 de decembro 2007. O 5 de decembro de 2007 foi invitada \u00f3 concerto de Miguel Bos\u00e9 no DatchForum D'Assago cantando co espa\u00f1ol o tema \"Te amar\u00e9\".\nDiscograf\u00eda.\n\u00c1lbums.\n\u00c1lbums estranxeiros.\nEn castel\u00e1n\nEn ingl\u00e9s\nCompositora.\nNo seu terceiro \u00e1lbum (\"Le cose che vivi\") escribiu o texto das s\u00faas canci\u00f3ns a d\u00fao con Cheope e outros autores.\nAlg\u00fans dos temas do seu repertorio foron escritos s\u00f3 por ela mesma:\nNo \u00e1lbum \"Io canto\" participou na adaptaci\u00f3n de:\nColaboraci\u00f3ns.\nTodos os d\u00faos citados foron inclu\u00eddos en CD ou DVD. Laura Pausini fixo ademais outros duetos con Phil Collins, Claudio Baglioni, Julio Iglesias, Gianni Morandi, Fiorello, Eros Ramazzotti, Gr\u00e9gory Lemarchal etc.\nEn 2003 interveu no \u00e1lbum \"Cicciput\" de Elio e le Storie Tese e precisamente na canci\u00f3n \"Pagano\", canci\u00f3n sobre os antigos romanos, na que Laura Pausini acepta parodiarse a si mesma cantando \"Marco Aurelio se n'\u00e8 andato e non ritorna pi\u00f9\" variando a letra do seu \u00e9xito \"La solitudine\". No tema participaron igualmente outros artistas coma Maurizio Crozza, Enrico Ruggeri e Mauro Pagani.\nLaura Pausini, coa ocasi\u00f3n do Mundial de F\u00fatbol Alema\u00f1a 2006, prestou a s\u00faa voz xunto con Eros Ramazzotti, na canci\u00f3n \"Siamo una squadra fortissimi\" de Checco Zalone."}
{"id": "72035", "revid": "43749", "url": "https://gl.wikipedia.org/wiki?curid=72035", "title": "Xacarta", "text": ""}
{"id": "72036", "revid": "10599", "url": "https://gl.wikipedia.org/wiki?curid=72036", "title": "Bac\u00fa", "text": ""}
{"id": "72037", "revid": "12452", "url": "https://gl.wikipedia.org/wiki?curid=72037", "title": "Turcmenist\u00e1n", "text": ""}
{"id": "72038", "revid": "43749", "url": "https://gl.wikipedia.org/wiki?curid=72038", "title": "Quirguist\u00e1n", "text": ""}
{"id": "72039", "revid": "2571", "url": "https://gl.wikipedia.org/wiki?curid=72039", "title": "Swietochlowice", "text": ""}
{"id": "72040", "revid": "47401", "url": "https://gl.wikipedia.org/wiki?curid=72040", "title": "Jos\u00e9 Mill\u00e1n-Astray", "text": "Este artigo \u00e9 sobre un militar. Para o seu pai avogado, pol\u00edtico e m\u00fasico, v\u00e9xase Jos\u00e9 Mill\u00e1n Astray\nJos\u00e9 Mill\u00e1n-Astray y Terreros, nado na Coru\u00f1a o 5 de xullo de 1879 e finado en Madrid o 1 de xaneiro de 1954, foi un militar galego vinculado ao franquismo e fundador da Lexi\u00f3n Espa\u00f1ola.\nTraxectoria.\nComezos.\nO seu pai foi o avogado e director do C\u00e1rcere M\u00f3delo de Madrid Jos\u00e9 Mill\u00e1n Astray, e a s\u00faa nai Pilar Terreros Segade. A s\u00faa irm\u00e1 foi a escritora Pilar Mill\u00e1n Astray. Moi vinculado ao seu pai, utilizou legalmente os seus dous apelidos, e cando tivo idade ingresou na carreira militar, o que non puidera facer seu pai ao obrigarlle o seu proxenitor a estudar dereito. O 30 de agosto de 1894 ingresou na Academia de infanter\u00eda de Toledo, aproveitouse dun programa de estudos abreviado que o goberno permitiu polas necesidades de oficiais para os conflitos de Cuba e as Filipinas, as\u00ed pois en febreiro de 1896 Jos\u00e9 Mill\u00e1n-Astray graduouse como tenente segundo, ap\u00f3s servir seis meses nun rexemento de Madrid ingresou o 1 de setembro de 1896 na Escola Superior de Guerra para obter o diploma de Estado Maior, interrompeu os seus estudos para pedir o traslado \u00e1s Filipinas para loitar contra os independentistas, pola s\u00faa actuaci\u00f3n na defensa da vila de San Rafael recibiu a Cruz ao M\u00e9rito Militar de Primeira Clase e volveu a Espa\u00f1a convertido nun heroe, continuou os seus estudos na Escola Superior de Guerra e en 1905 ascendeu a capit\u00e1n.\n\u00c1frica.\nNo ano 1906 casou con Elvira Guti\u00e9rrez, filla do xeneral Guti\u00e9rrez C\u00e1mara. Pasou a formar parte do Estado Maior da Academia de Infantar\u00eda de Toledo en 1910, mais aos dous anos solicita o traslado a \u00c1frica, servindo nos Regulares Ind\u00edxenas, ascendeu a comandante por m\u00e9ritos de guerra en 1914. Cando en 1917 recibiu destino en Madrid comezou a preocuparse pola necesidade que Espa\u00f1a ti\u00f1a de contar cunha forza formada por mercenarios estranxeiros ao xeito da Lexi\u00f3n Estranxeira Francesa, tras obter o apoio do ministro da Guerra, Jos\u00e9 Villalba Riquelme, a Lexi\u00f3n Estranxeira estableceuse por real decreto o 28 de xaneiro de 1920 con Mill\u00e1n-Astray, xa tenente coronel, como o seu xefe e Francisco Franco, un dos seus grandes apoios, como xefe segundo. Mill\u00e1n-Astray trasladouse a Ceuta, onde se establecera o cuartel da Lexi\u00f3n. Destemido no campo de batalla, foi ferido en numerosas ocasi\u00f3ns, perdendo un brazo e un ollo. Principal valedor da fracci\u00f3n africanista do ex\u00e9rcito espa\u00f1ol no seu enfrontamento co sector m\u00e1is liberal redactou en 1922 unha carta aberta dirixida ao rei Afonso XIII renunciando \u00e1 xefatura da Lexi\u00f3n en protesta pola pouca influencia dos africanistas, trasladado \u00e1 Pen\u00ednsula coa ditadura de Primo de Rivera ascendeu a coronel e recibiu destino no alto comisariado de Marrocos e en 1926 volveu \u00e1 xefatura da Lexi\u00f3n durante un ano.\nGuerra Civil Espa\u00f1ola.\nNa Guerra Civil espa\u00f1ola tivo un papel secundario no bando franquista, dedic\u00e1ndose \u00e1 propaganda e foi famosa a agarrada que tivo con Miguel de Unamuno o 12 de outubro de 1936, durante o acto de comezo do curso acad\u00e9mico (que concid\u00eda coa celebraci\u00f3n do \"Festa da Raza\"), no Paraninfo da Universidade de Salamanca, e despois dunha serie de discursos de oradores atacando \u00e1 \"anti-Espa\u00f1a\", ao pechar o acto como reitor, Unamuno fixo un discurso improvisado, criticando duramente como se estaba a levar a rebeli\u00f3n, sentenciando ao rematar: \"\"Venceredes, pero non convenceredes. Venceredes porque tedes sobrada forza bruta; pero non convenceredes, porque convencer significa persuadir. E para persuadirdes necesitades algo que vos falta: raz\u00f3n e dereito na loita.\".\nReacci\u00f3n de Mill\u00e1n-Astray perante Unamuno.\nTralo seu discurso Mill\u00e1n-Astray, berroulle \"A min a Lexi\u00f3n\", \"viva a Morte\" (lema da Lexi\u00f3n) e \"abaixo a intelixencia\"; a isto, Unamuno contestoulle \"viva a vida\"\" (case un insulto \u00e1 Lexi\u00f3n). A continuaci\u00f3n o xeneral levantouse, e Jos\u00e9 Mar\u00eda Pem\u00e1n tratou de aclarar: \"\u00a1Viva a intelixencia! \u00a1Morran os malos intelectuais!\".\nHonras.\nEn 1922 foi nomeado fillo predilecto da cidade da Coru\u00f1a, homenaxe que lle retirou o concello e que en 2011 tivo que repo\u00f1er logo do recurso presentado pola s\u00faa filla por v\u00eda xudicial. Finalmente a retirada foi avalada polo TSXG en 2013.\nEn 1970 o concello da Coru\u00f1a erixiu unha estatua na praza que levaba o seu nome en memoria dos 50 anos da fundaci\u00f3n da Lexi\u00f3n Espa\u00f1ola. A estatua foi retirada en 2010 en aplicaci\u00f3n da Lei de memoria hist\u00f3rica, decisi\u00f3n ratificada xudicialmente polo Tribunal Superior de Xustiza de Galicia (TSXG). A praza foi rebautizada como praza das Atochas en 2015."}
{"id": "72042", "revid": "89787", "url": "https://gl.wikipedia.org/wiki?curid=72042", "title": "Premios Ondas 2000", "text": "Os Premios Ondas 2000, correspondentes \u00e1 47\u00aa edici\u00f3n, foron entregados o 6 de novembro de 2000 no Palau Nacional de Montju\u00efc, en Barcelona (Espa\u00f1a). A gala foi presentada por Gemma Nierga e I\u00f1aki Gabilondo."}
{"id": "72043", "revid": "56817", "url": "https://gl.wikipedia.org/wiki?curid=72043", "title": "Premios Ondas 1999", "text": "Esta edici\u00f3n coincide co 75 aniversario de Radio Barcelona e cunha gran exposici\u00f3n sobre a Radio en Espa\u00f1a que tam\u00e9n ser realiza en Barcelona. Unha vez m\u00e1is I\u00f1aki Gabilondo e Gemma Nierga son os mestres de cerimonia da entrega de premios Ondas, na s\u00faa cuadrax\u00e9sima edici\u00f3n.\nPalmar\u00e9s.\nNacionais radio\nNacionais televisi\u00f3n\nIberoamericanos radio e televisi\u00f3n\nInternacionais radio e de televisi\u00f3n\nCine\nM\u00fasica"}
{"id": "72044", "revid": "23204", "url": "https://gl.wikipedia.org/wiki?curid=72044", "title": "\u00d3scar \u00e1 mellor montaxe", "text": "O Oscar \u00e1 mellor montaxe entregouse por primeira vez para pel\u00edculas estreadas en 1934."}
{"id": "72046", "revid": "3343", "url": "https://gl.wikipedia.org/wiki?curid=72046", "title": "Susan Sontag", "text": "Susan Sontag, nada en Nova York o 16 de xaneiro de 1933 e finada na mesma cidade o 28 de decembro de 2004, foi unha novelista e ensa\u00edsta norteamericana. A\u00ednda que se dedicou principalmente \u00e1 s\u00faa carreira literaria e ensa\u00edstica, exerceu a docencia e dirixiu filmes e obras teatrais.\nTraxectoria.\nSontag, que recibiu \u00f3 nacer o nome de Susan Rosenblatt, naceu en Nova York. Era filla de dous xudeus americanos, Mildred Jacobsen e Jack Rosenblatt, o cal se dedicaba \u00f3 comercio de peles na China, onde faleceu a causa dunha tuberculose cando Susan contaba con cinco anos de idade. Sete anos despois, s\u00faa nai contraeu matrimonio con Nathan Sontag e desde ese momento Susan e a s\u00faa irm\u00e1 Judith adoptaron o apelido do seu padrasto.\nSontag creceu en Tucson, Arizona e, posteriormente, nos \u00c1nxeles, onde se graduou na North Hollywood High School, \u00e1 idade de 15 anos. Proseguiu os estudos nas universidades de Berkeley, Chicago,Par\u00eds e Harvard.\nDurante a s\u00faa estancia en Chicago, con 17 anos, Sontag contrae matrimonio con Philip Rieff, tras un noivado de tan s\u00f3 dez d\u00edas. A parella tivo un fillo, David Rieff, quen se converter\u00eda posteriormente no editor de s\u00faa nai na editorial Farrar Straus and Giroux. O matrimonio entre Sontag e Riff tivo unha duraci\u00f3n de oito anos, tras os cales se divorciaron en 1958.\nOs \u00faltimos anos da s\u00faa vida mantivo unha relaci\u00f3n de parella coa famosa fot\u00f3grafa Annie Leibowitz.\nSontag faleceu o 28 de decembro de 2004, no hospital \"Memorial Sloan Kettering\" de Nova York, \u00e1 idade de 71 anos, debido a complicaci\u00f3ns dunha S\u00edndrome mielodispl\u00e1sica que desembocou nunha leucemia miel\u00f3xena aguda. Susan sobrevivira anteriormente a un avanzado cancro de mama cando ti\u00f1a 43 anos.\nEst\u00e1 enterrada no cemiterio parisiense de Montparnasse.\nObra.\nDeuse a co\u00f1ecer cunha recompilaci\u00f3n de ensaios e artigos, \"Against interpretation and other essays\" \"(Contra a interpretaci\u00f3n,\"1964), \u00e1 que seguiron os ensaios \"Styles of radical will\" (1969), \"On photography (Sobre a fotograf\u00eda\", 1975), \"Illness as metaphor\" (\"A enfermidade como met\u00e1fora, \"1978), \"Under the sign of Saturn\" (\"Baixo o signo de Saturno\", 1980) e \"AIDS and\" \"its metaphors (A SIDA e as s\u00faas met\u00e1foras,\" 1989).\n\u00c9 autora tam\u00e9n de varias obras narrativas (\"The Benefactor\" -\"O benefactor-\", 1963; \"I, Etcetera\" - \"Eu etc\u00e9tera\"-, 1978; \"The way we live now\", 1991; \"The Volcano lover : a romance (O amante do volc\u00e1n\", 1995); \"In America: a novel -En Am\u00e9rica-\", 2000.\nFoi tam\u00e9n directora de cinema. En 1974 rodou o documental \"Promised Lands\" e en 1983 \"Unguided Tour\".\nFoi directora das obra teatral \"Xacobe e o seu amo\", (Milan Kundera, 1985). En 1993 desprazouse a Saraxevo para montar a obra teatral \"\u00c1 espera de Godot\" (Samuel Beckett, 1949). En 2003 tam\u00e9n escribiu \"Regarding the pain of others\"."}
{"id": "72056", "revid": "56817", "url": "https://gl.wikipedia.org/wiki?curid=72056", "title": "Francisco de Castro", "text": "Francisco de Castro, nado en Madrid en 1672 e finado na mesma cidade o 2 de outubro de 1713, foi un escritor espa\u00f1ol.\nTraxectoria.\nAlcumado Farruco, Francisco de Castro foi un dos \u00faltimos entremesistas do Teatro Barroco, ademais dun famoso comediante que traballou nas compa\u00f1\u00edas da Corte desde finais do s\u00e9culo XVII ata a s\u00faa morte. Fixo, sobre todo, papeis de gracioso e de barba, alcanzando con eles unha gran fama que lle valeu, en ocasi\u00f3ns, poder actuar para os reis da \u00e9poca.\nObra.\nA obra de Castro \u00e9 unha das m\u00e1is extensas entre os autores do teatro breve. Componse de trinta e oito entremeses, once mojigangas e fins de festa, cinco bailes e unha loa. \u00c9 interesante, sobre todo, a inclusi\u00f3n nas s\u00faas pezas breves de elementos populares, coma os xigant\u00f3ns. Tam\u00e9n destaca a presenza continua do \"gracioso galego\", papel que el mesmo interpretaba.\nT\u00edtulos.\nT\u00edtulos importantes son:"}
{"id": "72057", "revid": "51526", "url": "https://gl.wikipedia.org/wiki?curid=72057", "title": "Fernando Savater", "text": "Fernando Fern\u00e1ndez-Savater Mart\u00edn, nado en Donostia o 21 de xu\u00f1o de 1947, \u00e9 un fil\u00f3sofo e escritor espa\u00f1ol.\nTraxectoria.\nNovelista, tradutor e autor dram\u00e1tico, destaca no campo do ensaio e o artigo xornal\u00edstico. Fillo dun notario de Donostia, foi desde neno un voraz lector, sobre todo de literatura popular e historietas, gusto que nunca perdeu e \u00f3 que dedicou frecuentemente ensaios. Sentiu tam\u00e9n afecci\u00f3n polo teatro e estivo nalg\u00fans grupos de afeccionados. Estudou Filosof\u00eda na Universidade Complutense de Madrid, onde a s\u00faa familia se trasladou desde San Sebasti\u00e1n. Traballou como profesor axudante nas facultades de Ciencias Pol\u00edticas e de Filosof\u00eda da Universidade Aut\u00f3noma de Madrid, de onde foi apartado da docencia en 1971 por raz\u00f3ns pol\u00edticas, e tam\u00e9n foi profesor de \u00c9tica e Sociolox\u00eda da UNED. Foi catedr\u00e1tico de \u00c9tica na Universidade do Pa\u00eds Vasco durante m\u00e1is dunha d\u00e9cada. Actualmente \u00e9 catedr\u00e1tico de Filosof\u00eda na Universidade Complutense de Madrid. Colaborador habitual do xornal \"El Pa\u00eds\" desde a s\u00faa fundaci\u00f3n, \u00e9 codirector xunto a Javier Pradera da revista \"Claves para la Raz\u00f3n Pr\u00e1ctica\".\nFormou parte de varias agrupaci\u00f3ns comprometidas coa paz e en contra do terrorismo no Pa\u00eds Vasco, como o Movimiento por la Paz y la No Violencia, o Foro de Ermua, e actualmente de \u00a1Basta ya!, asociaci\u00f3n que recibiu do Parlamento Europeo o Premio Sakharov \u00e1 defensa dos dereitos humanos. Tam\u00e9n pertence \u00f3 partido pol\u00edtico Uni\u00f3n Progreso e Democracia.\nObra.\nA s\u00faa obra, composta por m\u00e1is de 45 libros e innumerables artigos xornal\u00edsticos, foi traducida ao ingl\u00e9s, franc\u00e9s, sueco, italiano, portugu\u00e9s, alem\u00e1n, xapon\u00e9s e dan\u00e9s. Obtivo o Premio Nacional de Ensaio en 1982, o X premio Anagrama de ensaio, o premio de ensaio \"Mundo\", o Premio Francisco Cerecedo de xornalismo e foi finalista do Premio Planeta coa s\u00faa novela epistolar \"El jard\u00edn de las dudas\", sobre un dos seus autores preferidos, Voltaire. De pensamento nos seus inicios af\u00edn \u00f3 de Friedrich Nietzsche (\"Panfleto contra el todo\"), d\u00e9beselle por outra banda a traduci\u00f3n e divulgaci\u00f3n no mundo hisp\u00e1nico da obra dun dos pensadores m\u00e1is notables do nihilismo contempor\u00e1neo, \u00c9mile Michel Cioran.\nDestaca polo seu interese en achegar a filosof\u00eda \u00f3s mozos, con obras como \"\u00c9tica para o meu fillo\", un dos libros m\u00e1is lidos de filosof\u00eda, \"Pol\u00edtica para Amador\" ou \"Las preguntas de la vida\"; tam\u00e9n defende a cultura popular por expresar a vitalidade xuvenil, desde as novelas de aventuras, os contos fant\u00e1sticos, e os relatos de terror \u00f3 c\u00f3mic e os xogos de rol.\nPensamento e estilo.\nSavater \u00e9 un autor prol\u00edfico, que se define como un \"fil\u00f3sofo de compa\u00f1\u00eda\", \u00f3 estilo dos \"philosophes\" franceses, non como un Fil\u00f3sofo acad\u00e9mico e con mai\u00fascula.\nConf\u00e9sase influ\u00eddo por Nietzsche, Cioran e Spinoza, entre outros. Nos setenta consider\u00f3uselle durante moito tempo disc\u00edpulo de Agust\u00edn Garc\u00eda Calvo, pero a partir de 1981 os seus cami\u00f1os sep\u00e1ranse ostensiblemente. A filosof\u00eda de Savater \u00e9 ilustrada e vitalista; o seu estilo, pol\u00e9mico e iconoclasta; as s\u00faas opini\u00f3ns a mi\u00fado con frecuencia navegan contra corrente.\nSeguindo a Spinoza, propugna unha \u00e9tica do querer en contraposici\u00f3n a unha \u00e9tica do deber. Os seres humanos buscan de xeito natural a s\u00faa propia felicidade e a \u00c9tica axuda a clarificar esta vontade e mostrar as formas da s\u00faa realizaci\u00f3n. Xa que logo, a \u00c9tica non debe xulgar as acci\u00f3ns por criterios abstractos e alleos \u00e1 felicidade propia.\nA s\u00faa filosof\u00eda pol\u00edtica evolucionou desde o pensamento negativo libertario, antiprogresista, que mantivo nos setenta \u00f3 individualismo democr\u00e1tico, socialdem\u00f3crata, liberal e universalista da s\u00faa etapa posterior. O punto de inflexi\u00f3n do Savater novo \u00f3 maduro pode situarse en \"La tarea del heroe\" (1981), onde escribe: \"fun un revolucionario sen ira; espero ser un conservador sen vileza\". Tam\u00e9n reflexionou sobre o papel das relixi\u00f3ns nas sociedades democr\u00e1ticas actuais, propugnando un modelo de sociedade laica no seu sentido m\u00e1is amplo, que axude a afrontar non s\u00f3 as formulaci\u00f3ns teocr\u00e1ticos, \u00absen\u00f3n tam\u00e9n os sectarismos identitarios de etnicismos, nacionalismos e calquera outro que pretenda someter os dereitos da cidadan\u00eda abstracta e igualitaria a un determinismo segregacionista\u00bb.\nDesde coordenadas primeiro libertarias e logo liberais, op\u00faxose sempre \u00f3 nacionalismo en xeral: \u00abO nacionalismo en xeral \u00e9 imbecilizador, a\u00ednda que os hai leves e graves, os do seareiro do alir\u00f3n e o que pon o coitelo na boca para matar. Hai xente sen co\u00f1ecementos hist\u00f3ricos, o nacionalismo aparva e alg\u00fans son virulentos. Afortunadamente en Catalu\u00f1a a situaci\u00f3n \u00e9 diferente \u00e1 do Pa\u00eds Vasco, a\u00ednda que esa minor\u00eda \u00e9 unha alarma que nos di que algo hai que facer. O nacionalismo \u00e9 unha inflamaci\u00f3n da naci\u00f3n igual que a apendicite \u00e9 unha inflamaci\u00f3n do ap\u00e9ndice.\u00bb\nNo terreo dos feitos, oponse a aqueles partidos que fan da exaltaci\u00f3n patri\u00f3tica o seu aceno principal de identidade. A s\u00faa evoluci\u00f3n ideol\u00f3xica queda evidenciada pola pol\u00e9mica que mantivo co tam\u00e9n fil\u00f3sofo vasco Javier S\u00e1daba, con quen escribiu nos oitenta o libro titulado \"Euskadi: pensar el conflicto\" (Edic Libertarias, 1987) \u00e1 vez que apoiaba coa s\u00faa sinatura a legalizaci\u00f3n de Herri Batasuna ata as posturas, por el mesmo definidas como \"antinacionalistas\", que lle levaron a converterse nun dos referentes dun sector dos cidad\u00e1ns de Pa\u00eds Vasco opostos \u00f3 nacionalismo vasco, movemento \u00f3 que Savater considera exclu\u00ednte, do s\u00e9culo XIX e compracente co terrorismo etarra. Def\u00ednese como belixerante contra o nacionalismo vasco, e nin sequera vasquista, postura que cualifica de \"amable bobada\", a\u00ednda que sen renunciar \u00e1 s\u00faa condici\u00f3n de vasco.\nNa actualidade \u00e9 un activo colaborador da asociaci\u00f3n Ciudadanos de Catalu\u00f1a.\nSavater, defensor da Constituci\u00f3n Espa\u00f1ola, do estatuto de Gernika e da unidade do Estado (non como dogmas indiscutibles sen\u00f3n como opci\u00f3ns mellores que as que prop\u00f3n os seus adversarios), expresou en numerosas ocasi\u00f3ns a s\u00faa oposici\u00f3n a todo tipo de nacionalismos, e o seu desexo de superalos en beneficio dun ideal de humanidade universal compartida, e traducido nun organismo gobernamental con autoridade mundial sobre os gobernos dos estados nacionais, e que servise para resolver as disputas e realizar os labores administrativos de utilidade com\u00fan.\nO estilo agudo, incisivo, e ir\u00f3nico de Savater apr\u00e9ciase de xeito m\u00e1is evidente nos seus artigos xornal\u00edsticos, o x\u00e9nero que m\u00e1is lle gusta escribir.\nSolicitou o boicot \u00e1s elecci\u00f3ns vascas de 2007 porque \"non son limpas\" nin \"son realmente unhas elecci\u00f3ns democr\u00e1ticas\" debido a ETA.\nNos \u00faltimos meses colaborou activamente coa Plataforma Pro, cuxo obxectivo era a creaci\u00f3n dun novo partido pol\u00edtico de car\u00e1cter nacional m\u00e1is al\u00f3 da tradicional parcelaci\u00f3n pol\u00edtica esquerdas-dereitas xunto a co\u00f1ecidos personaxes da vida p\u00fablica como Rosa D\u00edez, co fin de presentarse como alternativa aos dous partidos nacionais maioritarios en Espa\u00f1a PP e PSOE nas pr\u00f3ximas elecci\u00f3ns xerais. Este partido creouse en setembro de 2007 co nome de Uni\u00f3n, Progreso y Democracia, sendo Fernando Savater, xunto con Rosa D\u00edez, Albert Boadella e Mario Vargas Llosa, unha das persoas que intervi\u00f1eron na s\u00faa presentaci\u00f3n.\nCr\u00edticas.\nAs s\u00faas opini\u00f3ns cr\u00edticas sobre todo en relaci\u00f3n \u00f3 nacionalismo vasco situaron a Savater no medio de frecuentes pol\u00e9micas. Estivo ameazado de morte pola organizaci\u00f3n terrorista ETA e viviu protexido por escolta. No plano intelectual, acot\u00edo foi atacado en Espa\u00f1a polos nacionalistas perif\u00e9ricos, especialmente polos vascos, que o acusan de ser nacionalista do bando contrario, espa\u00f1olista e centralista.\nTam\u00e9n foi criticado puntualmente polo Foro de Ermua, organizaci\u00f3n na que participou activamente, pola s\u00faa postura inicialmente favorable \u00f3 Goberno na s\u00faa iniciativa de dialogar con ETA, posici\u00f3n que m\u00e1is adiante modificou. Tam\u00e9n lle supuxo cr\u00edticas a s\u00faa postura favorable \u00f3 laicismo e \u00e1 liberdade de decisi\u00f3n individual en temas coma o aborto e a eutanasia."}
{"id": "72058", "revid": "1131", "url": "https://gl.wikipedia.org/wiki?curid=72058", "title": "Natalia Verbeke", "text": "Natalia Verbeke Leiva, nada o 23 de febreiro de 1975, \u00e9 unha actriz arxentina, residente en Espa\u00f1a.\nTraxectoria.\nPasou a s\u00faa infancia na Arxentina ata os once anos, idade en que se mudou a Madrid xunto \u00e1 s\u00faa familia, decisi\u00f3n tomada polo seu pai debido \u00e1 crise pol\u00edtica e social que daquela (1986) viv\u00eda Arxentina. En Madrid estudou na Real Escola Superior de Arte Dram\u00e1tica e na Escola Guindalera con Juan Pastor. Tam\u00e9n cursou \"Interpretaci\u00f3n para profesionais\" de man de John Strasberg. Ten estudos de danza contempor\u00e1nea con Josefina Tom\u00e1s, de flamenco con Miguel Sandoval e Carmen Romera e con V\u00edctor Ullate.\nEn 1998 debutou no cine coa pel\u00edcula \"Un buen novio\", que protagonizou xunto con Fernando Guill\u00e9n Cuervo, pola que recibiu o Premio Max Factor \u00f3 rostro m\u00e1is bonito de cine espa\u00f1ol. Pero foron outras pel\u00edculas como \"Nadie conoce a nadie\", \"El hijo de la novia\" e, especialmente, \"El otro lado de la cama\" as que a catapultaron \u00e1 fama. Recibiu dous premios Ondas por estas d\u00faas \u00faltimas pel\u00edculas. Foi nomeada a mellor actriz pola Uni\u00f3n de Actores pola s\u00faa interpretaci\u00f3n en \"El otro lado de la cama\". En \"A golpes\" interpretou a Mar\u00eda, unha boxeadora que se ga\u00f1aba a vida como taxista.\nEn teatro interpretou \"El sue\u00f1o de una noche de verano\" de William Shakespeare en Inglaterra.\nEn televisi\u00f3n participou nas series \"El pantano\", \"Al filo de la ley\", \"Los Serrano\" e, na actualidade Doctor Mateo."}
{"id": "72059", "revid": "98629", "url": "https://gl.wikipedia.org/wiki?curid=72059", "title": "Bel\u00e9n Rueda", "text": "Mar\u00eda Bel\u00e9n Rueda Garc\u00eda-Porrero, m\u00e1is co\u00f1ecida como Bel\u00e9n Rueda, nada en Madrid o 16 de marzo de 1965, \u00e9 unha actriz e presentadora de televisi\u00f3n espa\u00f1ola. Logo dunha extensa carreira televisiva en series e programas durante m\u00e1is de dez anos, Bel\u00e9n Rueda debutou no cine en 2004 con \"Mar adentro\", dirixida por Alejandro Amen\u00e1bar, protagonizou \"El orfanato\" en 2007 e \"Los ojos de Julia\" en 2010. Nela compartiu repartici\u00f3n con actores como Javier Bardem ou Lola Due\u00f1as e ga\u00f1ou ademais o premio como mellor actriz revelaci\u00f3n na XIX edici\u00f3n dos Premios Goya.\nBiograf\u00eda.\nOs seus pais eran enxe\u00f1eiro de cami\u00f1os e profesora de ballet. \u00c9 a mediana de 3 irm\u00e1s. \u00d3s 7 anos trasladouse coa s\u00faa familia a Alacant debido a un problema de asma da s\u00faa irm\u00e1 m\u00e1is nova.\nEstudou Arquitectura, a\u00ednda que fixo os seus primeiros pasos como modelo.\nEstivo casada con Daniel \u00c9cija con quen tivo tres fillas, a segunda das cales morreu por un problema card\u00edaco sendo beb\u00e9. A data de 2006 o seu estado civil \u00e9 divorciada.\n\u00d3s 18 anos, logo de terminar COU marcha a Madrid a estudar Arquitectura. Al\u00ed traballou como vendedora de pisos e modelo ata acabar de presentadora en Telecinco, onde traballou para varios programas da cadea, xunto a Emilio Arag\u00f3n en moitas ocasi\u00f3ns. Para esta mesma cadea traballou como actriz nas series \"Periodistas\" ou \"Los Serrano\". Nos \u00faltimos anos decantouse polo cine e recibiu o Premio Goya \u00e1 mellor actriz revelaci\u00f3n en 2004 polo seu papel de Julia en \"Mar adentro\".\nEn xaneiro de 2007 debutou no Teatro, coa obra \"Closer\", que xa fora interpretada no cine por Julia Roberts.\nEn outubro de 2007 estreouse a s\u00faa segunda pel\u00edcula, \"El orfanato\", dirixida por Juan Antonio Bayona e protagonizada, ademais de Bel\u00e9n Rueda, por Fernando Cayo, Geraldine Chaplin e Roger Pr\u00edncep. \"El orfanato\" foi a pel\u00edcula elixida pola Academia Espa\u00f1ola para representar a Espa\u00f1a nos Oscar 2008."}
{"id": "72060", "revid": "23204", "url": "https://gl.wikipedia.org/wiki?curid=72060", "title": "Jos\u00e9 Coronado", "text": "Jos\u00e9 Mar\u00eda Coronado Garc\u00eda, nado en Madrid o 14 de agosto de 1957, \u00e9 un actor espa\u00f1ol."}
{"id": "72061", "revid": "56817", "url": "https://gl.wikipedia.org/wiki?curid=72061", "title": "Pr\u00f3tese", "text": "O termo pr\u00f3tese pode referirse a:"}
{"id": "72062", "revid": "89787", "url": "https://gl.wikipedia.org/wiki?curid=72062", "title": "Pr\u00f3tese (medicina)", "text": "En medicina, unha pr\u00f3tese (plural: pr\u00f3teses; do ), ou un implante prot\u00e9sico, \u00e9 un dispositivo artificial que suple, en todo ou en parte, as funci\u00f3ns do \u00f3rgano ou extremidade perdida nas persoas que por enfermidade ou accidente non a te\u00f1en, coma os tocos ou os coxos, ou esta non \u00e9 funcional. Noutras palabras, \u00e9 calquera peza auto, homo, hereto ou alopl\u00e1stica, as\u00ed como calquera apello usado como substituto dun \u00f3rgano ou parte del.\nA parte do corpo substitu\u00edda pode ter sido perdida por trauma, enfermidade ou unha condici\u00f3n presente no nacemento (trastorno conx\u00e9nito). As pr\u00f3teses est\u00e1n destinadas a restaurar as funci\u00f3ns normais da parte do corpo que falta, ou \u00e1s veces crear un efecto est\u00e9tico, e p\u00f3dense crear a man ou con dese\u00f1o asistido por ordenador.\nTipos.\nA pr\u00f3tese dunha persoa debe dese\u00f1arse e montarse segundo o aspecto e as necesidades funcionais da persoa. Por exemplo, unha persoa pode necesitar unha pr\u00f3tese transradial, pero a persoa debe escoller entre un dispositivo funcional est\u00e9tico, un dispositivo mioel\u00e9ctrico, un dispositivo de alimentaci\u00f3n corporal ou un dispositivo espec\u00edfico de actividade. Os obxectivos futuros e as capacidades econ\u00f3micas da persoa poden axudarlle a escoller entre un ou m\u00e1is dispositivos.\nExemplos:\nPr\u00f3teses craneofaciais.\nincl\u00faen pr\u00f3teses intraorais e extraorais. As pr\u00f3teses extraorais div\u00eddense en hemifacial, auricular (o\u00eddo), nasal, orbital e ocular. As pr\u00f3teses intraorais incl\u00faen pr\u00f3teses dentais, como obturadores palatinos e implantes dentais. A pr\u00f3tese ocular m\u00e1is antiga que se atopou foi achada en Ir\u00e1n e ten m\u00e1is de 5000 anos de antig\u00fcidade.\nPr\u00f3teses do pescozo.\nIncl\u00faen substitutos de larinxe, da traquea e substituci\u00f3ns do es\u00f3fago superior.\nPr\u00f3teses somatol\u00f3xicas do torso.\nincl\u00faen pr\u00f3teses mamarias que poden ser simples ou bilaterais, dispositivos de mama completa ou pr\u00f3teses de mamila. Alg\u00fans implantes de cirurx\u00eda pl\u00e1stica, como os de polipropileno foron prohibidos en varios pa\u00edses, inclu\u00edndo os da UE e EEUU.\nPr\u00f3teses de pene.\n\u00dasanse para tratar a disfunci\u00f3n er\u00e9ctil, corrixir deformidadeS do pene, realizar procedementos de faloplastia e metoidioplastia en homes biol\u00f3xicos e para constru\u00edr un novo pene en cirurx\u00edas de reasignaci\u00f3n de x\u00e9nero de muller a home.\nPr\u00f3teses de membros.\nAs pr\u00f3teses de membros incl\u00faen pr\u00f3teses de extremidades superiores e inferiores.\nAs pr\u00f3teses de extremidades superiores \u00fasanse en distintos niveis de amputaci\u00f3n: cuarto anterior, desarticulaci\u00f3n do ombreiro, pr\u00f3tese transhumeral, desarticulaci\u00f3n do c\u00f3bado, pr\u00f3tese transradial, desarticulaci\u00f3n do pulso, man completa, man parcial, dedo, dedo parcial. Unha pr\u00f3tese transradial \u00e9 un membro artificial que substit\u00fae un brazo que falta por debaixo do c\u00f3bado.\nAs pr\u00f3teses de membros superiores p\u00f3dense clasificar en tres categor\u00edas principais: dispositivos pasivos, dispositivos de alimentaci\u00f3n corporal e dispositivos de alimentaci\u00f3n externa (mioel\u00e9ctricos). Os dispositivos pasivos poden ser mans pasivas, utilizadas principalmente con fins cosm\u00e9ticos, ou ferramentas pasivas, utilizadas principalmente para actividades espec\u00edficas (por exemplo, ocio ou vocaci\u00f3n). P\u00f3dese atopar unha ampla visi\u00f3n xeral e clasificaci\u00f3n dos dispositivos pasivos nunha revisi\u00f3n da literatura realizada por Maat \"et.al.\"\nUn dispositivo pasivo pode ser est\u00e1tico, o que significa que o dispositivo non ten partes m\u00f3biles, ou pode ser axustable, o que significa que a s\u00faa configuraci\u00f3n p\u00f3dese axustar (por exemplo, apertura manual axustable). A pesar da ausencia de agarre activo, os dispositivos pasivos son moi \u00fatiles en tarefas bimanuais que requiren fixaci\u00f3n ou apoio dun obxecto, ou para a xesticulaci\u00f3n na interacci\u00f3n social. Segundo datos cient\u00edficos, un terzo dos amputados de membros superiores en todo o mundo usan unha man prot\u00e9sica pasiva. brazo danado. A terceira categor\u00eda de dispositivos prot\u00e9ticos dispo\u00f1ibles son os brazos mioel\u00e9ctricos. Estes funcionan detectando, mediante el\u00e9ctrodos, cando os m\u00fasculos do brazo superior se moven, facendo que unha man artificial se abra ou se peche. Na industria da pr\u00f3tese, un brazo prot\u00e9tico transradial denom\u00ednase a mi\u00fado como \"BE\" ou pr\u00f3tese por debaixo do c\u00f3bado.\nAs pr\u00f3teses de extremidades inferiores proporcionan substituci\u00f3ns en distintos niveis de amputaci\u00f3n. Estes incl\u00faen a desarticulaci\u00f3n da cadeira, a pr\u00f3tese transfemoral, a desarticulaci\u00f3n do xeonllo, a pr\u00f3tese transtibial, a amputaci\u00f3n de Syme, o p\u00e9, o p\u00e9 parcial e o dedo do p\u00e9. As d\u00faas subcategor\u00edas principais de dispositivos prot\u00e9ticos de extremidades inferiores son transtibiais (calquera amputaci\u00f3n que atravese o \u00f3so da tibia ou unha anomal\u00eda conx\u00e9nita que orixina unha deficiencia tibial) e transfemoral (calquera amputaci\u00f3n que atravese o \u00f3so do f\u00e9mur ou unha anomal\u00eda conx\u00e9nita que resulte nunha deficiencia femoral).\nUnha pr\u00f3tese transfemoral \u00e9 un membro artificial que substit\u00fae unha perna que falta por riba do xeonllo. Os amputados transfemorais poden ter dificultades para recuperar o movemento normal. En xeral, un amputado transfemoral debe empregar aproximadamente un 80% m\u00e1is de enerx\u00eda para cami\u00f1ar que unha persoa con d\u00faas pernas enteiras. Isto d\u00e9bese \u00e1s complexidades no movemento asociadas ao xeonllo. En dese\u00f1os m\u00e1is novos e mellorados, util\u00edzanse sistemas hidr\u00e1ulicos, fibra de carbono, enlaces mec\u00e1nicos, motores, microprocesadores inform\u00e1ticos e combinaci\u00f3ns innovadoras destas tecnolox\u00edas para dar m\u00e1is control ao usuario. Na industria das pr\u00f3teses, unha perna prot\u00e9sica transfemoral denom\u00ednase a mi\u00fado como \"AK\" (polas siglas en ingl\u00e9s) ou pr\u00f3tese por riba do xeonllo.\nUnha pr\u00f3tese transtibial \u00e9 un membro artificial que substit\u00fae unha perna que falta por debaixo do xeonllo. Un amputado transtibial adoita ser capaz de recuperar o movemento normal m\u00e1is facilmente que algu\u00e9n cunha amputaci\u00f3n transfemoral, debido en gran parte \u00e1 retenci\u00f3n do xeonllo, o que permite un movemento m\u00e1is sinxelo. As pr\u00f3teses das extremidades inferiores describen membros substitu\u00eddos artificialmente situados a nivel da cadeira ou inferior. Na industria das pr\u00f3teses, unha perna prot\u00e9sica trans-tibial denom\u00ednase a mi\u00fado como \"BK\" (polas siglas en ingl\u00e9s) ou pr\u00f3tese debaixo do xeonllo.\nOs fisioterapeutas est\u00e1n adestrados para ensinarlle a unha persoa a cami\u00f1ar cunha pr\u00f3tese de perna. Para iso, o fisioterapeuta pode proporcionar instruci\u00f3ns verbais e tam\u00e9n pode axudar a guiar \u00e1 persoa mediante as indicaci\u00f3ns t\u00e1ctiles ou t\u00e1ctiles. Isto p\u00f3dese facer nunha cl\u00ednica ou na casa. Hai algunhas investigaci\u00f3ns que suxiren que tal adestramento na casa pode ter m\u00e1is \u00e9xito se o tratamento incl\u00fae o uso dunha cinta de correr. Usando unha cinta de correr, xunto co tratamento de fisioterapia, axuda \u00e1 persoa a experimentar moitos dos retos de andar cunha pr\u00f3tese.\nNo Reino Unido, o 75% das amputaci\u00f3ns dos membros inferiores real\u00edzanse debido a unha circulaci\u00f3n inadecuada (disvascularizaci\u00f3n). Esta afecci\u00f3n adoita asociarse con moitas outras condici\u00f3ns m\u00e9dicas (comorbilidades), inclu\u00edndo diabetes e enfermidade card\u00edaca que poden facer que se recupere e utilice un membro prot\u00e9tico para recuperar a mobilidade e a independencia. Para as persoas que te\u00f1en unha circulaci\u00f3n inadecuada e perderon un membro inferior, non hai evidencia suficiente debido \u00e1 falta de investigaci\u00f3n para informarlles sobre a s\u00faa elecci\u00f3n de pr\u00f3teses."}
{"id": "72063", "revid": "43327", "url": "https://gl.wikipedia.org/wiki?curid=72063", "title": "S\u00edncope", "text": "Unha s\u00edncope ref\u00edrese:"}
{"id": "72066", "revid": "27155", "url": "https://gl.wikipedia.org/wiki?curid=72066", "title": "S\u00edncope (medicina)", "text": "Unha s\u00edncope, esvaemento ou desmaio \u00e9 a perda da consciencia dende o punto de vista m\u00e9dico, normalmente por unha baixada repentina da tensi\u00f3n sangu\u00ednea. As s\u00faas causas poden ser tanto fisiol\u00f3xicas (por choque anafil\u00e1ctico nunha alerxia, por exemplo) como som\u00e1ticas (impresi\u00f3n forte ou trauma). A urxencia no seu tratamento non se debe orientar s\u00f3 \u00e1 perda de co\u00f1ecemento en si mesma (pois en realidade \u00e9 un mecanismo de defensa corporal para diminu\u00edr as funci\u00f3ns vitais), sen\u00f3n tam\u00e9n \u00e1 causa que provocou o esvaemento.\nS\u00edncope vaso-vagal.\nO sincope vaso-vagal prod\u00facese nalg\u00fans individuos cando sofren un grande impacto emocional. Este impacto produce a activaci\u00f3n de \u00e1reas encef\u00e1licas relacionadas coa conduta. Viuse grande actividade por exemplo da cortiza parietal. Tras a activaci\u00f3n destas \u00e1reas (\u00ednda non est\u00e1 totalmente claro que \u00e1reas est\u00e1n ligadas ao s\u00edncope vasovagal), prod\u00facese unha gran descarga parasimp\u00e1tica. O parasimp\u00e1tico libera nas s\u00faas terminaci\u00f3ns acetilcolina. As terminaci\u00f3ns card\u00edacas causar\u00e1n acusada bradicardia e hipotensi\u00f3n. Un nivel de presi\u00f3n arterial baixo ocasiona a diminuci\u00f3n do fluxo sangu\u00edneo cerebral. Isto provoca un desmaio."}
{"id": "72069", "revid": "98629", "url": "https://gl.wikipedia.org/wiki?curid=72069", "title": "Mar\u00e9", "text": "Illa Mar\u00e9 ou Nengone () \u00e9 a segunda maior das Illas da Lealdade, no arquip\u00e9lago de Nova Caledonia, un territorio de ultramar de Francia no Oc\u00e9ano Pac\u00edfico. A illa \u00e9 parte da comuna (municipio) de Mar\u00e9, na Provincia das Illas da Lealdade de Nova Caledonia.\nXeograf\u00eda.\nA illa ten 42\u00a0km de longo e de 16 a 33\u00a0km de largo. At\u00f3pase ao nordeste de Grande Terre, continente de Nova Caledonia. Do mesmo xeito que a s\u00faa veci\u00f1a do norte Lifou, Mar\u00e9 \u00e9 un atol de coral levantado, un antigo atol que se levantou uns 120 metros. O interior da illa \u00e9 a antiga lagoa, rodeada por un bordo de terra m\u00e1is alta que era o anel de illotes de arrecife. A s\u00faa rocha de coral f\u00f3sil est\u00e1 chea de covas, pozas e pozos de todos os tama\u00f1os, cuxos bordos afiados dificultan o cami\u00f1ar. Debido ao levantamento, a costa actual \u00e9 relativamente recente e s\u00f3 admite secci\u00f3ns curtas de arrecifes costeiros, a diferenza do extenso arrecife de coral que se atopa na illa principal de Nova Caledonia, Grande Terre. As estreitas praias de Mar\u00e9 a mi\u00fado est\u00e1n apoiadas por cant\u00eds.\nAs localidades incl\u00faen, de norte a sur, Roh, Thoone, Kaewatine, Tenane, Hnawayaca, Wakuaori, Menaku, Padawa, Kaewaura, Pakada, Atha, Tadurehmu, Nece, La Roche, Tuo, Miramas, Wakone, Hanadid, Rawa, Tawainedr, Mebuet, Tadine, Cuaden, Cengeite, Penelo, Patho, Wabao, Medu, Kurin, e Eni.\nMar\u00e9 esta desprovista de cursos de auga, pero pos\u00fae un reserva de auga subterr\u00e1nea.\nConcello.\nO concello de Mar\u00e9 componse da illa de Mar\u00e9 e a moito m\u00e1is pequena illa de Dudune, que se atopan entre as illas da Lealdade, ao nord\u00e9s da parte continental de Nova Caledonia. O asentamento de Tadin, na illa Mar\u00e9, \u00e9 o centro administrativo do concello de Mar\u00e9.\nPersoas.\nA poboaci\u00f3n de Mar\u00e9 \u00e9 de aproximadamente 5.700 habitantes, principalmente de procedencia Melanesia (menos do 2% da poboaci\u00f3n \u00e9 de ascendencia europea). O idioma ind\u00edxena \u00e9 o Nengon\u00e9, unha das linguas austronesias, amplamente falado nas rexi\u00f3ns insulares de Madagascar a Indonesia, a costa de Nova Guinea e na maior\u00eda das illas do Pac\u00edfico. Hai d\u00faas pequenas cidades, Tadine e La Roche, pero a maior\u00eda dos habitantes viven en tribos asociadas cunha das 29 xefaturas (\"chefferie\"), que est\u00e1n pechadas aos forasteiros. Os poboadores a mi\u00fado son ferventes cristi\u00e1ns, logo dunha extensa actividade misionera das seitas protestantes (Sociedade Misioneira de Londres) e cat\u00f3licas (Maristas) a finais do s\u00e9culo XIX. A hostilidade sectaria levou a episodios de violencia intertribal nos \u00faltimos anos.\nMar\u00e9 produciu varios l\u00edderes importantes da Fronte de Liberaci\u00f3n Nacional Kanak Socialista (Fronte de Liberaci\u00f3n Nacional Pobo kanaka Kanak (FLNKS)), que busca a independencia de Francia. A Fronte fundouna un antigo gran xefe de Mar\u00e9, Nidoish Naisseline ao redor de 1970. Yeiwene Yeiwene, tam\u00e9n natural de Mar\u00e9, foi deputado da fronte liderada por Jean-Marie Tjibaou durante a \u00e9poca de violencia de principios dos 80 e a firma dos Acordos de Matignon do 26 de xu\u00f1o de 1988 que trouxeron a paz. Vistos como traidores polos elementos militantes do FLNKS, Tjibaou e Yeiwene foron asasinados na illa de Ouvea o 4 de maio de 1989. A tumba de Yeiwene xunto ao mar, preto de Tadine, na costa oeste de Mar\u00e9, mantense con frecuencia renovada con grilandas de flores.\nAvistamento europeo.\nO primeiro avistamento rexistrado da Illa Mar\u00e9 por parte dun europeo ocorreu ao redor de agosto de 1793. William Raven, m\u00e1ster do \"Britannia\" navegaba desde Sydney a Batavia para obter provisi\u00f3ns para a colonia penal de al\u00ed."}
{"id": "72071", "revid": "2074", "url": "https://gl.wikipedia.org/wiki?curid=72071", "title": "Trifosfato de adenosina", "text": ""}
{"id": "72073", "revid": "23204", "url": "https://gl.wikipedia.org/wiki?curid=72073", "title": "2001 (hom\u00f3nimos)", "text": "2001 pode facer referencia a:"}
{"id": "72074", "revid": "23204", "url": "https://gl.wikipedia.org/wiki?curid=72074", "title": "Guano Apes", "text": "Guano Apes \u00e9 un grupo de rock alternativo con orixe en G\u00f6ttingen, Alema\u00f1a formado no ano 1994. A banda separouse no 2004 pero reuniuse novamente no 2009 coa mesma formaci\u00f3n.\nHistoria.\nO grupo formouse en 1994 en G\u00f6ttingen, Alema\u00f1a. D\u00e9ronse a co\u00f1ecer en 1996 tras ga\u00f1ar un concurso local de m\u00fasica coa canci\u00f3n \"Open Your Eyes\". Este tema foi o seu primeiro sinxelo, seguido do lanzamento do seu primeiro \u00e1lbum \"Proud Like a God\" en 1997.\nNo 2000 o grupo gravou o seu segundo \u00e1lbum \"Don't Give Me Names\". Os sinxelos \"Big in Japan\" (unha versi\u00f3n da canci\u00f3n de Alphaville) e \"No Speech\" tiveron moito \u00e9xito e o grupo obtivo un disco de ouro en Alema\u00f1a. \"Walking on a Thin Line\", o seu terceiro disco, sa\u00edu \u00e1 venda no 2003 xunto co sinxelo \"Quietly\".\nO grupo disolveuse tralo lanzamento do seu disco de grandes \u00e9xitos \"Planet of the Apes\". Despois da disoluci\u00f3n do grupo sa\u00edu a venda un disco recompilatorio, \"Lost (T)apes\", que cont\u00e9n temas in\u00e9ditos que se gravaran nos anos 1994 e 1995.\nNo 2009 xunt\u00e1ronse de novo."}
{"id": "72075", "revid": "1556", "url": "https://gl.wikipedia.org/wiki?curid=72075", "title": "Calcol\u00edtico", "text": ""}
{"id": "72076", "revid": "1556", "url": "https://gl.wikipedia.org/wiki?curid=72076", "title": "Inscultura", "text": ""}
{"id": "72077", "revid": "6560388", "url": "https://gl.wikipedia.org/wiki?curid=72077", "title": "Pedra das Ferraduras", "text": "A Pedra das Ferraduras \u00e9 un complexo conxunto de petr\u00f3glifos ao ar libre, nos que atopamos gravuras datadas no calcol\u00edtico e os inicios da Idade de Bronce, arredor do 2.000 a.C., situada no concello de Cerdedo-Cotobade.\nSituaci\u00f3n.\nA pedra sobre a que se realizaron os gravados sit\u00faase na ladeira dun monte, no lugar de Fent\u00e1ns, parroquia de San Xurxo de Sacos, concello de Cerdedo-Cotobade. At\u00f3pase na zona de Galicia, e unha das \u00e1reas do mundo, de maior concentraci\u00f3n de representaci\u00f3ns deste tipo, no val do r\u00edo L\u00e9rez, desde onde semella terse estendido este fen\u00f3meno cultural, a trav\u00e9s sempre dos vales dos r\u00edos.\nDescrici\u00f3n.\nA pedra \u00e9 de regulares dimensi\u00f3ns. A rocha \u00e9 de gran tama\u00f1o e presenta forma alombada concentr\u00e1ndose as numerosas insculturas na parte superior, plana, e a cara orientada cara ao sur, de forte pendente.\nNa parte superior am\u00f3sase unha combinaci\u00f3n de c\u00edrculos conc\u00e9ntricos con trazos encostados ao anel externo, numerosas pegadas de c\u00e9rvidos ou b\u00f3vidos e d\u00faas combinaci\u00f3ns circulares at\u00edpicas.\nNa cara sur repres\u00e9ntanse sete figuras zoom\u00f3rficas (un deles con gran cornamenta), tres dese\u00f1os idoliformes (probablemente \u00eddolos cilindro) e cinco figuras antropom\u00f3rficas moi simples que, posiblemente armados, rodean os animais. A figura antropomorfa no centro da parte superior e central empu\u00f1a na man dereita unha enorme espada moi desproporcionada en relaci\u00f3n \u00e1 figura humana, e sost\u00e9n co outro brazo un escudo circular, entend\u00e9ndose como unha posible representaci\u00f3n xer\u00e1rquica. Xunto a espada repres\u00e9ntase un pu\u00f1al de menor tama\u00f1o.\nVarios dos animais presentan dardos ou frechas cravadas no seu lombo, polo que nesta parte sur poder\u00edamos estar a contemplar a representaci\u00f3n dunha escena de caza.\nPese a dificultade dunha dataci\u00f3n segura para este tipo de elementos, as representaci\u00f3ns de \u00eddolos cil\u00edndricos p\u00f3\u00f1ense en relaci\u00f3n coas pezas chamadas \u00eddolos cil\u00edndricos que te\u00f1en aparecido nalg\u00fans meg\u00e1litos de cronolox\u00eda m\u00e1is avanzada.\nTr\u00e1tase dun conxunto rupestre que presenta boa cantidade de recursos art\u00edsticos e de cuxa utilizaci\u00f3n s\u00f3 existen diversas teor\u00edas relacionadas coa relixi\u00f3n, ritos inici\u00e1ticos, marca delimitadora dun territorio... de moi dif\u00edcil demostraci\u00f3n."}
{"id": "72078", "revid": "197", "url": "https://gl.wikipedia.org/wiki?curid=72078", "title": "Af\u00e9rese (fon\u00e9tica)", "text": ""}
{"id": "72079", "revid": "111586", "url": "https://gl.wikipedia.org/wiki?curid=72079", "title": "Am\u00e1lgama (conxugaci\u00f3n)", "text": "A am\u00e1lgama \u00e9 un proceso de fusi\u00f3n de dous ou m\u00e1is elementos ling\u00fc\u00edsticos (fonemas ou morfemas) de xeito que no resultado non pode percibirse xa o l\u00edmite entre as compo\u00f1entes orixinais, nin en forma nin en significado. Por exemplo na conxugaci\u00f3n do presente de indicativo de \"cantar\" aparecen unha ra\u00edz e dous morfemas, un de tempo e outro de n\u00famero e persoa, evidentes sobre todo cando se compara coa conxugaci\u00f3n noutros tempos, por exemplo o antepret\u00e9rito e o subxuntivo:\nAta aqu\u00ed todo parece coincidir:\nSeguindo estas regras p\u00f3dense deducir os morfemas de 3\u00aa singular (\"0\" ou nulo) e de 3\u00aa plural (\"-n\"), pero \u00f3 chegar \u00e1 1\u00aa singular (\"cantara, cante, canto\") hai unha discordancia:\nEste morfema \"-o\" re\u00fane os significados de tempo, n\u00famero e persoa, sen que se poida establecer unha divisi\u00f3n interna que asigne a cada parte cada un dos significados parciais. A am\u00e1lgama faise patente sempre realizando a proba de conmutaci\u00f3n e substituci\u00f3n ling\u00fc\u00edstica entre t\u00f3dalas formas do paradigma.\nEn realidade, esta am\u00e1lgama d\u00e1se case sistematicamente na conxugaci\u00f3n verbal entre:"}
{"id": "72084", "revid": "1131", "url": "https://gl.wikipedia.org/wiki?curid=72084", "title": "Encoro de Caldas", "text": "O encoro de Caldas sit\u00faase no r\u00edo Umia, a un quil\u00f3metro da vila de Caldas de Reis, augas arriba. Ten unha capacidade de case sete mill\u00f3ns de metros c\u00fabicos, e ocupa unha superficie de 81,7 hect\u00e1reas, cunha conca de 182\u00a0km\u00b2 e un caudal medio de 9m\u00b3/s. Ten coma funci\u00f3n a regulaci\u00f3n do r\u00edo Umia, as\u00ed como o abastecemento de auga de boca a comarca do Saln\u00e9s.\nHistoria e caracter\u00edsticas.\nXa nos anos setenta o goberno civil de Pontevedra encargara un anteproxecto de abastecemento de augas \u00e1 Mancomunidade do Umia.\nNo 1973 redactouse un proxecto de construci\u00f3n dunha presa de materiais soltos de 40 metros de altura sobre o leito do r\u00edo. Dado que non foron tidas en conta t\u00f3dalas condicionantes do terreo, a Confederaci\u00f3n Hidrogr\u00e1fica do Norte suspendeu o proxecto e encomendou un novo estudo xeol\u00f3xico.\nNo ano 1992, dadas as frecuentes inundaci\u00f3ns de Caldas, f\u00edxose un estudo hidr\u00e1ulico das crecidas, \u00e9 de acordo co Proxecto de Directrices do Plan Hidrol\u00f3xico das Cuncas de Galicia, a petici\u00f3n da Direcci\u00f3n Xeral de Obras P\u00fablicas da Xunta de Galicia, redactouse un novo anteproxecto no que se contemplaba unha presa de gravidade de planta recta.\nFoi sometido a informaci\u00f3n publica no ano 1995, e no 1996 f\u00edxose a declaraci\u00f3n de impacto ambiental. No 1997 unha uni\u00f3n temporal de empresas formada por Dragados-Abeconsa f\u00edxose co concurso de proxecto e a execuci\u00f3n da presa, cambiando o seu dese\u00f1o a unha de gravidade de planta curva.\nA construci\u00f3n da presa, cun volume de 45.000 m\u00b3 de formig\u00f3n, foi executada nun prazo de 24 meses, entre marzo de 1998 e febreiro de 2000."}
{"id": "72086", "revid": "23204", "url": "https://gl.wikipedia.org/wiki?curid=72086", "title": "El orfanato", "text": "El orfanato \u00e9 un filme de cine espa\u00f1ol do ano 2007. Tr\u00e1tase da \"\u00f3pera prima\" do director Juan Antonio Bayona e foi producido por Guillermo del Toro e Telecinco e protagonizado por Bel\u00e9n Rueda.\nTema.\nCando Laura e a s\u00faa familia se trasladan a vivir a un antigo orfanato, o seu fillo adoptivo Sim\u00f3n co\u00f1ece un \"amigo invisible\".\nArgumento.\nLaura (Bel\u00e9n Rueda) \u00e9 unha muller adulta que adquire o inmoble que antes fora o orfanato onde viviu, ata a s\u00faa adopci\u00f3n, durante a s\u00faa nenez con outros cinco nenos, acompa\u00f1ada do seu marido (Fernando Cayo) e o seu fillo adoptivo, coa intenci\u00f3n de abrir unha residencia para nenos discapacitados. O seu fillo adoptivo, Sim\u00f3n (Roger Pr\u00edncep), comeza a se comportar dun modo moi estra\u00f1o, ao se atopar este cuns novos \"amigos imaxinarios\". Este feito far\u00e1 que Laura comece a se decatar de todo o que aconteceu na casa tras a s\u00faa marcha..."}
{"id": "72087", "revid": "56817", "url": "https://gl.wikipedia.org/wiki?curid=72087", "title": "Imanol Uribe", "text": "Imanol Uribe, nado en San Salvador (O Salvador) o 28 de febreiro de 1950, \u00e9 un director e produtor de cinema vasco de cine.\nTraxectoria.\nComezou os seus estudos na Escola Oficial de Xornalismo de Madrid e obtivo o t\u00edtulo de Director na Escola de Cinematograf\u00eda de Madrid. En 1975 funda a produtora Zeppo Films, en 1979 a produtora Cobra Films e posteriormente Aiete Films S.A.\nO tema predominante das s\u00faas pel\u00edculas est\u00e1 dedicado \u00e1 situaci\u00f3n social-pol\u00edtica do Pa\u00eds Vasco. Isto refl\u00edctese en pel\u00edculas como \"El proceso de Burgos\", \"La fuga de Segovia\", \"La muerte de Mikel\" ou \"D\u00edas Contados\". Tam\u00e9n tocou outras temas: o racismo en \"Bwana\", o mundo da bruxas en \"La luna negra\" ou o hist\u00f3rico en \"El rey Pasmado\". \u00c1 parte de director tam\u00e9n exerceu de produtor como en \"Secretos del coraz\u00f3n\".\nNa s\u00faa longa carreira, recibiu numerosos premios. Entre outros a Cuncha de Ouro \u00e1 Mellor Pel\u00edcula no Festival de Cine de Donostia por \"D\u00edas Contados\", oito premios Goya por \"D\u00edas Contados\" e outros sete premios Goya por \"El rey pasmado\" (baseada na novela de Gonzalo Torrente Ballester, \"Cr\u00f3nica del rey pasmado\"), con Gabino Diego etc.\nCompartiu a s\u00faa vida coa actriz Mar\u00eda Barranco e te\u00f1en unha filla en com\u00fan."}
{"id": "72088", "revid": "1131", "url": "https://gl.wikipedia.org/wiki?curid=72088", "title": "Cecilia Roth", "text": "Cecilia Roth, nada en Buenos Aires o 8 de agosto de 1956, \u00e9 unha actriz arxentina.\nTraxectoria.\nO seu nome real \u00e9 Cecilia Rotemberg. Realizou numerosas pel\u00edculas e intervenci\u00f3ns en series de televisi\u00f3n. O seu pai, un xudeu ucra\u00edno que se estableceu \u00f3s 30 anos en Buenos Aires onde traballou como editor e xornalista, co\u00f1eceu \u00e1 nai de Cecilia, Dina Rot, unha cantante chilena, na Arxentina.\nLogo de comezar como actriz na Arxentina, estableceuse en Espa\u00f1a. Estivo casada co cantautor Fito P\u00e1ez con quen ten un fillo; antes uniuse en matrimonio con Gonzalo Gil tras unha longa relaci\u00f3n co fot\u00f3grafo Gorka Duo. \u00c9 irm\u00e1 do m\u00fasico Ariel Rot."}
{"id": "72090", "revid": "89787", "url": "https://gl.wikipedia.org/wiki?curid=72090", "title": "Francisco Rabal", "text": "Paco Rabal, nado en \u00c1guilas o 8 de marzo de 1926 e finado en Bordeos o 29 de agosto de 2001, foi un actor murciano.\nTraxectoria.\nEn Madrid estudou nos xesu\u00edtas de Chamart\u00edn. Debutou no cine en 1946 con \"La pr\u00f3diga\" e durante anos traballou baixo as ordes dos mellores directores europeos, como Antonioni, Chabrol ou Visconti. Entre os directores espa\u00f1ois para os que traballou at\u00f3panse Carlos Saura (\"Goya en Burdeos\") ou Luis Bu\u00f1uel co que fixo tres pel\u00edculas: \"Nazar\u00edn\", \"Viridiana\" e \"Belle de jour\".\nNo ano 1968 encarnou o revolucionario Che Guevara nun filme de Paolo Heuchs.\nCon Bu\u00f1uel viviu unha aut\u00e9ntica amizade, o que o levou a dicir: \u00abLeo todos os d\u00edas as s\u00faas memorias coma se fosen unha Biblia, foi un gran creador, polo seu f\u00edsico parec\u00eda un home duro; pero era a persoa m\u00e1is tenra que co\u00f1ec\u00edn, era fiel \u00e1 amizade, \u00f3s seus amigos, era moi puntual e cun gran sentido do humor, infantil e moi severo cos seus fillos, parec\u00eda chapado \u00e1 antiga; desde o primeiro d\u00eda que nos co\u00f1ecemos fomos moi bos amigos e cham\u00e1monos t\u00edo e sobri\u00f1o ata a s\u00faa morte\u00bb.\nCasado con Asunci\u00f3n Balaguer desde 1950, coa que tivo dous fillos, Benito e Teresa.\nNa madurez traballou con Miguel Hermoso en \"Truhanes\" e encarnou a \"Azar\u00edas\" en \"Los santos inocentes\", adaptaci\u00f3n de Mario Camus da obra literaria de Miguel Delibes que lle valeu o premio de interpretaci\u00f3n do Festival de Cannes en 1984, \"ex aequo\" para Alfredo Landa.\nPara televisi\u00f3n, encarnou a San Pedro de Alc\u00e1ntara na miniserie \"Teresa de Jes\u00fas\" e o toureiro retirado \"Juncal\" na exitosa serie dirixida por Jaime de Armi\u00f1\u00e1n en 1987.\nO 12 de novembro de 1993 recibiu a medalla de ouro da Academia de Cine espa\u00f1ola.\nFrancisco Rabal faleceu inesperadamente o 29 de agosto de 2001, cando regresaba a Espa\u00f1a en avi\u00f3n desde Montr\u00e9al, por mor dunha insuficiencia respiratoria que lle produciu o enfisema pulmonar que padec\u00eda. Unhas semanas m\u00e1is tarde \u00eda recibir o honor\u00edfico Premio Donostia no Festival de Cine de San Sebasti\u00e1n. Foi o seu neto, o tam\u00e9n actor Liberto Rabal, quen o recolleu no seu nome, rend\u00e9ndolle tributo nunha emotiva homenaxe que reuniu no escenario do Kursaal \u00f3 seu amigo Carlos Saura e \u00e1s s\u00faas compa\u00f1eiras de elenco Carmen Sevilla, Julia Mart\u00ednez, Terele P\u00e1vez, Ana Bel\u00e9n, Emma Su\u00e1rez e Mar\u00eda Barranco.\nFoi incinerado e enterrado baixo unha oliveira na s\u00faa localidade natal."}
{"id": "72091", "revid": "1131", "url": "https://gl.wikipedia.org/wiki?curid=72091", "title": "Grande \u00d3rgano da \u00d3pera de Sydney", "text": "O Grande \u00d3rgano da \u00d3pera de Sydney ou Grande \u00d3rgano da Casa da \u00d3pera de Sydney (en ingl\u00e9s: \"Sydney Opera House Grand Organ\") \u00e9 o \u00f3rgano mec\u00e1nico m\u00e1is grande do mundo e \u00e1chase no Concert Hall da Casa da \u00d3pera de Sydney.\n\u00c9 un \u00f3rgano de estilo barroco. Pos\u00fae un total de 10.145 grandes tubos repartidos en filas de 200 con 131 claros rexistros, 5 teclados e pedais.\nFoi dese\u00f1ado e constru\u00eddo por Ronald Sharp. A s\u00faa construci\u00f3n iniciouse en 1969 tras se estimar un custo de 400.000 d\u00f3lares, durante a obras da \u00d3pera de Sydney, sendo finalizado en 1979 cun valor de 1,2 mill\u00f3ns de d\u00f3lares, seis anos despois de terse inaugurado o pazo. Desde ent\u00f3n o \u00f3rgano ten sido actualizado e modernizado, inclu\u00edndo unha importante obra feita no ano 2002, a\u00ednda que nos seus aspectos b\u00e1sicos e musicais seguen sendo os mesmos dese\u00f1ados se constru\u00eddos por Ronald Sharp.\nAl\u00e9n da s\u00faa tracci\u00f3n mec\u00e1nica, tras as obras de 2002, un sistema electr\u00f3nico permite ao \u00f3rgano ser tocado remotamente a trav\u00e9s dunha consola, ou, interpretar unha funci\u00f3n ou pasaxe gravada mediante un sistema instalado nos teclados."}
{"id": "72092", "revid": "10599", "url": "https://gl.wikipedia.org/wiki?curid=72092", "title": "Casa da \u00d3pera de Sidney", "text": ""}
{"id": "72094", "revid": "72012", "url": "https://gl.wikipedia.org/wiki?curid=72094", "title": "La aldea gallega", "text": "La aldea gallega (en galego, \"A aldea galega\"), baixo o subt\u00edtulo de Estudio de derecho cosuetudinario y econom\u00eda popular, \u00e9 un libro de antropolox\u00eda social escrito por Nicol\u00e1s Tenorio Cerero a partir das experiencias recollidas na zona de Viana do Bolo (Ourense) entre 1900 e 1906.\nHistoria e caracter\u00edsticas.\nFoi publicada orixinariamente en C\u00e1diz no ano 1914, na imprenta de Manuel \u00c1lvarez, e reeditada en Galicia en 1982, por Edici\u00f3ns Xerais da man de Carlos Garc\u00eda Mart\u00ednez.\nEsta publicaci\u00f3n \u00e9 probablemente un dos primeiros estudos antropol\u00f3xicos de campo realizados en Galicia aplicando unha metodolox\u00eda exhaustiva e cingu\u00edndose a un \u00e1mbito xeogr\u00e1fico concreto, o partido xudicial de Viana do Bolo, daquela integrado polos concellos de Viana, O Bolo, A Gudi\u00f1a, A Mezquita e Vilari\u00f1o de Conso. Polas mesmas datas (1913-1914) Vicente Risco publicara un pequeno traballo etnogr\u00e1fico sobre Castro Caldelas e non foi ata a d\u00e9cada de 1930 cando o Seminario de Estudos Galegos comezou a elaborar monograf\u00edas etnogr\u00e1ficas completas sobre Calvos de Rand\u00edn (1930), Melide (1933) ou Velle (1936).\nO libro \u00e9 un estudo antropol\u00f3xico escrito sobre a Galicia rural e achega detalles da cultura e costumes populares \u00fanicos.\nCap\u00edtulos.\nA obra est\u00e1 dividida en cinco cap\u00edtulos:\nOrixe da obra.\nNicol\u00e1s Tenorio chegou a Viana desde Sevilla en outubro do ano 1900 cando o Ministro de Graza e Xustiza nom\u00e9ao Xu\u00edz de Primeira Instancia e Instruci\u00f3n do Partido Xudicial de Viana do Bolo. Exerceu en Viana ata xu\u00f1o de 1906, data na que foi trasladado a Vilamart\u00edn de Valdeorras. Finalmente, \u00f3 redor de 1912 regresou a Andaluc\u00eda.\nO libro describe a vida do concello de Viana do Bolo e est\u00e1 escrito, xa en C\u00e1diz, a partir dos datos recollidos naqueles seis anos. Estivo varios anos sen ser publicado porque o tema non resultaba interesante para os editores da \u00e9poca.\nHoxe unha r\u00faa vianesa leva o seu nome."}
{"id": "72100", "revid": "2081", "url": "https://gl.wikipedia.org/wiki?curid=72100", "title": "Manga (froita)", "text": "A manga \u00e9 o froito da \u00e1rbore chamada mangueira (\"Mangifera Indica\"). \u00c9 unha froita da zona intertropical de polpa carnosa e de sabor doce. Esta pode ser ou non fibrosa, especialmente na variedade chamada \"manga de hilacha\". \u00c9 unha froita normalmente de cor verde nun principio, amarela ou alaranxada cando est\u00e1 madura, de sabor medianamente acedo cando non madurou completamente. De orixe asi\u00e1tica, principalmente da India, comprende numerosas variedades, moitas delas obtidas por enxerto, como as que aparecen na imaxe (probablemente, mangas \"Thompson\", que constit\u00faen unha das variedades m\u00e1is estendidas).\nPropiedades nutritivas.\nUnha manga fresca cont\u00e9n cerca do 15 % de azucre, at\u00e9 1 % de prote\u00edna e cantidades significativas de vitaminas, minerais e antioxidantes, podendo conter vitamina A, vitamina B e vitamina C. A manga \u00e9 baixa en calor\u00edas, achega \u00f3 organismo antioxidantes. Apropiada para o metabolismo dos hidratos do carbono e problemas na epiderme. \u00c9 de moi f\u00e1cil dixesti\u00f3n a\u00ednda que pode ter efectos laxantes cando \u00e9 consumida en exceso."}
{"id": "72101", "revid": "5863", "url": "https://gl.wikipedia.org/wiki?curid=72101", "title": "Dente", "text": "O dente \u00e9 un \u00f3rgano anat\u00f3mico duro, encravado nos alv\u00e9olos dos \u00f3sos maxilares a trav\u00e9s dun tipo especial de articulaci\u00f3n denominada \"gonfosis\" e na que interve\u00f1en diferentes estruturas, a saber: cemento dentario e \u00f3so alveolar, ambos unidos polo ligamento periodontal.\nOs dentes interve\u00f1en na dixesti\u00f3n \u00f3 cortar, moer e tritura-los alimentos s\u00f3lidos (dixesti\u00f3n mec\u00e1nica). Ademais participa, xunto con outros elementos da boca, na comunicaci\u00f3n oral.\nOs dentes poden ser iguais entre si (homodontes) ou diferentes segundo a s\u00faa funci\u00f3n espec\u00edfica (heterodontes). Neste segundo caso, ordenados dende o centro ata os extremos, son os dentes incisivos que cortan, os caninos que desgarran, os premolares que trituran e os molares que moen.\nPartes do dente.\nO periodonto \u00e9 a unidade composta polos tecidos que rodean o dente, que corresponden \u00f3 \u00f3so alveolar, \u00f3 ligamento periodontal e \u00e1 enxiva. O dente propiamente dito componse de tres compo\u00f1entes mineralizados: o esmalte, a dentina e o cemento, m\u00e1is unha porci\u00f3n central de tecido conectivo xelatinoso suave, a polpa dentaria.\nOrixe.\nAs\u00famese que os dentes evolucionaron dos dent\u00edculos do ectodermo que se dobraron e se integraron na boca, ou ben de dentes endod\u00e9rmicos farinxeos (primeiramente formados na farinxe de vertebrados sen mand\u00edbula). Ademais existe outra teor\u00eda que estable que a crista neural regulada por xenes, e o ectomes\u00e9nquima derivado da crista neural son claves na xeraci\u00f3n dos dentes (con calquera epitelio, xa sexa o ectodermo ou o endodermo). \nOs xenes que controlan o desenvolvemento dos dentes nos mam\u00edferos son homol\u00f3goas a aqueles que participan no desenvolvemento das escamas dos peixes. Un estudo dunha placa dental dun f\u00f3sil extinto do peixe \"Romundina stellina\" mostrou que os dentes e as escamas est\u00e1n compostas dos mesmos tecidos, tam\u00e9n encontrado nos dentes dos mam\u00edferos, o que respalda a teor\u00eda de que os dentes evolucionaron como unha modificaci\u00f3n das escamas. \nMam\u00edferos.\nOs dentes enc\u00f3ntranse entre as caracter\u00edsticas m\u00e1is distintivas ( e duradeiras) dos mam\u00edferos. Os paleont\u00f3logos utilizan os dentes para identificar as especies f\u00f3siles e determinar as s\u00faas relaci\u00f3ns. A forma dos dentes dos animais est\u00e1 relacionada coa s\u00faa dieta. Por exemplo, a materia das plantas \u00e9 dif\u00edcil de dixerir, por iso os herb\u00edvoros te\u00f1en moitos molares para mastigar e moer. Os carn\u00edvoros, por outra parte, te\u00f1en os dentes caninos para matar a s\u00faa presa e desgarrar a carne.\nOs mam\u00edferos, en xeral, son difiodontes, que significa que te\u00f1en dous xogos de dentes. Nos humanos, o primeiro xogo (os dentes de leite) normalmente aparece en torno aos seis meses de idade, a\u00ednda que hai beb\u00e9s que nacen con un ou m\u00e1is dentes visibles, co\u00f1ecidos como dentes neonatais. A erupci\u00f3n dos dentes en torno aos seis meses pode ser dolorosa. Os canguros, elefantes e manat\u00edes te\u00f1en un comportamento anormal entre os mam\u00edferos xa que son polifiodontes.\nPorco formigueiro.\nNos porcos formigueiros, os dentes carecen de esmalte e presentan moitos t\u00fabulos pulpares, de a\u00ed o nome da orde Tubulidentata. \nCaninos.\nNos cans, os dentes te\u00f1en menos probabilidades de presentar carie cos dos humanos debido ao alto pH da saliva do can, que evita que o esmalte se desmineralice. Os dentes caninos presentan puntos en forma de c\u00faspide que se utilizan para desgarrar e agarrar os alimentos. \nCet\u00e1ceos.\nComa no caso dos dentes dos humanos, os dentes das baleas presentan protuberancias similares aos p\u00f3lipos localizados na superficie da ra\u00edz do dente. Estes p\u00f3lipos est\u00e1n feitos de cemento en ambas especies, pero no caso dos dentes humanos, as protuberancias al\u00f3xanse no exterior da ra\u00edz, mentres que nas baleas o n\u00f3dulo at\u00f3panse dentro da c\u00e1mara pulpar. Mentres que as ra\u00edces dos dentes humanos est\u00e1n compostas por cemento na superficie exterior, as baleas presentan o cemento en toda a superficie do dentre cunha capa moi pequena de esmalte na punta. Esta pequena capa de esmalte s\u00f3 se ve nas baleas m\u00e1is vellas onde o cemento se desgastou para mostrar o esmalte subxacente.\nA balea dentada \u00e9 unha suborde de cet\u00e1ceos que se caracteriza por ter dentes. Os dentes difiren considerablemente entre as especies. Poden ser numerosos, con alg\u00fans golfi\u00f1os con m\u00e1is de 100 dentes na mand\u00edbula. Por outro lado, os narvais te\u00f1en un cairo xigante parecido a un unicornio que c\u00f3nten mill\u00f3ns de v\u00edas sensoriais e que se utiliza para detectar a presenza de alimento, a navegaci\u00f3n e o apareamento. \u00c9 o dente con maior complexidade neurol\u00f3xica dos co\u00f1ecidos. As baleas picudas son case desdentadas, e s\u00f3 se encontran dentes estra\u00f1os nos machos. Estes dentes poden usarse para alimentarse, pero tam\u00e9n para demostrar agresividade e exhibicionismo.\nPrimates.\nNos humanos ( e na maior\u00eda de primates) existen normalmente 20 dentes primarios (dentes de leite), e m\u00e1is tarde desenvolven 32 dentes permanentes. Catro deses 32 dentes seran molares terciarios ou moas do xu\u00edzo, a\u00ednda que non est\u00e1n presentes en todos os adultos, ou ben poden ser extirpados quirurxicamente ao longo da vida. \nDentro dos dentes de leite, dez deles at\u00f3panse xeralmente no maxilar, \u00e9 dicir, na mand\u00edbula superior. Os outros dez dentes at\u00f3panse na mand\u00edbula, \u00e9 dicir, na mand\u00edbula inferior. Entre os dentes permanentes, 16 enc\u00f3ntranse no maxilar e os outros 16 na mand\u00edbula. A maior\u00eda dos dentes te\u00f1en caracter\u00edsticas distintivas \u00fanicas. \nA dentici\u00f3n e os dentes na cultura popular galega.\nNa Gudi\u00f1a cren que, cando caen os dentes de leite, deben ser botados \u00f3 lume porque se non se fai as\u00ed e cadra que os come unha gali\u00f1a non nacer\u00e1n outros dentes no seu sitio ."}
{"id": "72102", "revid": "55340", "url": "https://gl.wikipedia.org/wiki?curid=72102", "title": "Grava", "text": "En xeolox\u00eda e na construci\u00f3n denom\u00ednase grava, grixo, cascallo, pedregullo ou pedrullo \u00e1s part\u00edculas rochosas de tama\u00f1o comprendido entre 2 e 64mm, a\u00ednda que non existe unidade de criterio para o l\u00edmite superior. Poden ser producidas polo ser humano, nese caso denom\u00ednase \"pedra partida\". Neste caso, ademais, adoita suceder que o desgaste natural producido polo movemento nos leitos de r\u00edos xera formas redondeadas e denom\u00ednanse seixos ou croios. Por\u00e9n, existen tam\u00e9n casos de grixos naturais que non son croios.\nEstes \u00e1ridos son part\u00edculas granulares de material p\u00e9treo de talle variable. Este material orix\u00ednase por fragmentaci\u00f3n das distintas rochas da cortiza terrestre, xa sexa de xeito natural ou artificial. Neste \u00faltimo caso act\u00faan os procesos de chancado e esnaquizado empregados nas respectivas plantas dolomita, basalto, pedra de gra, cuarzo e cuarcita."}
{"id": "72103", "revid": "22570", "url": "https://gl.wikipedia.org/wiki?curid=72103", "title": "Palla", "text": "A palla \u00e9 a cana ou talo seco de cereais como o trigo, a avea, o centeo ou a cebada despois de o separar do gran ou semente na trilladura.\nHistoria e caracter\u00edsticas.\nA palla era unha parte \u00fatil da colleita, mais coa chegada das colleitadoras na d\u00e9cada de 1950 e mais das sementadoras de \"labranza cero\", nos anos 90, a palla mudou na visi\u00f3n dos granxeiros, quen paulatinamente a foron considerando unha carga ou estorbo. Por\u00e9n, segue vixente a s\u00faa utilidade para a tarefa de manter a calidade do solo, para o cal \u00e9 reincorporada \u00e1 terra, a fin de lle servir de materia org\u00e1nica adicional.\nA palla era obtida tras a operaci\u00f3n de separaci\u00f3n na eira. Para a s\u00faa conservaci\u00f3n como alimento para os animais era almacenada en medas ou formando na eira o t\u00edpico palleiro amoreando a palla ou herba seca en forma de cono de tal xeito que non se molle coas chuvias. Posteriormente os palleiros foron aos poucos substitu\u00eddos por fardos e silos. A palla \u00e9 xeralmente comercializada en balas (ou pacas) ou en rolos, e o seu valor pode verse afectado polo limpa e pura que esta sexa, o que revirte nunha maior ou menor calidade do produto.\nUsos.\nEn Galicia a palla escollida de centeo ou de trigo, era acot\u00edo usada para cuberta de certas construci\u00f3ns r\u00fasticas coma h\u00f3rreos, palleiras (construci\u00f3ns onde precisamente se gardaba a palla), alpendres e incluso, nas monta\u00f1as galegas, en vivendas (pallozas). Neste caso \u00e1 palla ch\u00e1maselle colmo, e por iso \u00e1s cubertas ch\u00e1manselle colmados. Os colmados son t\u00edpicos en moitas cubertas tradicionais en todo o mundo (Europa do Leste, Europa atl\u00e1ntica etc).\nVivendas de palla.\nExemplos de tipos de vivendas con cubertas de palla son:"}
{"id": "72106", "revid": "23204", "url": "https://gl.wikipedia.org/wiki?curid=72106", "title": "Isis", "text": "Isis \u00e9 unha deusa na mitolox\u00eda exipcia. Era m\u00e1is prominente mitoloxicamente como a esposa e irm\u00e1 de Osiris e a nai de Horus e ador\u00e1baselle como a esposa e nai arquet\u00edpica. O seu nome exipcio \u00e9 Ast (\"trono\"), representado polo emblema que porta sobre a s\u00faa cabeza. Co\u00f1\u00e9ceselle tam\u00e9n como A Gran Maga, A Gran Deusa Nai, Ra\u00ed\u00f1a dos Deuses, A Forza Fecundadora da Natureza, Deusa da Maternidade e do Nacemento e como Se\u00f1ora das Pir\u00e1mides en Gizeh.\nIconograf\u00eda.\nIsis \u00e9 representada como muller co xerogl\u00edfico do \"trono\" \"Ast\" sobre a s\u00faa cabeza. Outras veces est\u00e1 sentada, ostentando un toucado co disco solar, por ser filla de Ra, o deus Solar. Podemos vela igualmente con \u00e1s de mi\u00f1ato, abrindo os seus brazos para bendicir aos seus devotos e fillos, simbolizando a s\u00faa maternidade. Con forma de deusa \u00e1rbore, aleitando ao fara\u00f3n.\nNa s\u00faa versi\u00f3n antropomorfa, Isis \u00e9 representada como unha muller que leva un axustado vestido e coroada co \"trono\" anteriormente explicado. A comezos da dinast\u00eda XVIII e no per\u00edodo tard\u00edo \u00e9 representada con cornos e un disco solar entre eles, ao modo da deusa Hathor, xa que logo atributos tomados desta \u00faltima deusa. Tam\u00e9n porta o sistro e o menat (tomados da deusa Hathor) e, nas s\u00faas mans, tan s\u00f3 adoita levar o Ankh (anj) e un bast\u00f3n papiriforme.\nMitolox\u00eda.\nOsiris, irm\u00e1n e esposo de Isis, reinaba no antigo Exipto con paz, harmon\u00eda e sabedor\u00eda. O Nilo fertilizaba a terra e as colleitas eran abundantes. Os seus s\u00fabditos eran felices. Un d\u00eda, Osiris sa\u00edu de viaxe para co\u00f1ecer outras civilizaci\u00f3ns e deixou o reino baixo o mando da s\u00faa esposa Isis. Seth, o irm\u00e1n envexoso, sentiuse humillado, pois cr\u00eda que el deber\u00eda gobernar e non Isis.\nCando o deus Osiris volveu, Seth quixo facer unha gran festa de benvida e lanzou un desaf\u00edo aos invitados: aquel que entrase no cofre que Seth trouxera, este regal\u00e1ballo como proba de fidelidade e respecto. Moitos intentaron pero o cofre resultaba pequeno ou grande. Osiris, curioso, quixo probar e encaixoulle perfectamente ben. Seth sab\u00eda o tama\u00f1o do irm\u00e1n e era por isto que o cofre serviulle como unha luva. Inmediatamente o irm\u00e1n, xunto con 72 c\u00f3mplices, pecharon a caixa de metal hermeticamente e bot\u00e1rona ao Nilo.\nIsis, con amor e confianza, empezou a s\u00faa traves\u00eda tras o corpo do seu esposo. Logo de longas e penosas cami\u00f1adas por Exipto, a deusa atopa o cofre cos restos de Osiris. Pero o drama contin\u00faa cando Seth, na s\u00faa maldade sen fin, roubou o cad\u00e1ver e cortouno en catorce pedazos que, novamente, esparci\u00f3 por todo o reino. Isis non se rende e, en compa\u00f1\u00eda da s\u00faa irm\u00e1 Neftis, a esposa de Seth, percorre cada lugar do reino. Finalmente conseguen atopar todos os pedazos con excepci\u00f3n do pene. Con todo Isis reconstru\u00edu a Osiris, axudada por Anubis e Neftis, e \"impregnada\" del concibiu a Horus neno (Harp\u00f3crates), quen posteriormente vingar\u00eda ao seu pai loitando contra Seth.\nTitulaturas e ep\u00edtetos de Isis.\nAlg\u00fans dos t\u00edtulos que recibiu a deusa son: \"A Gran Se\u00f1ora\", \"A deusa nai\", \"a Se\u00f1ora do Ceo, da Terra e do Inframundo\" (en File), \"Isis en todas as s\u00faas manifestaci\u00f3ns\", \"Se\u00f1ora de Raanefer\", \"A ra\u00ed\u00f1a de Mesen\", \"Se\u00f1ora de Hebet\", \"Se\u00f1ora de Abaton\", \"Se\u00f1ora dos pa\u00edses do sur\", \"Se\u00f1ora das pir\u00e1mides\", \"a divina, a \u00fanica, a m\u00e1is grande de entre os deuses e deusas, a ra\u00ed\u00f1a de todos os deuses\", \"o Ollo de Ra, a coroa de Ra-Heru, Sept\", \"Se\u00f1ora do Ano Novo...\".\nCulto.\nA s\u00faa orixe \u00e9 incerto, pero se estima que veu do delta do Nilo. As primeiras menci\u00f3ns de Isis datan da dinast\u00eda V de Exipto na cal at\u00f3panse as primeiras inscrici\u00f3ns literarias, pero o seu culto f\u00edxose prominente m\u00e1is tarde na historia exipcia, cando se empezaron a absorber e sincretizar os cultos doutras deusas. Co tempo expandiuse f\u00f3ra de Exipto, no Oriente Pr\u00f3ximo e o Imperio romano, coa construci\u00f3n de templos afastados dedicados a ela, como nas Illas Brit\u00e1nicas. Ata o s\u00e9culo VI puid\u00e9ronse atopar rastros da s\u00faa adoraci\u00f3n na Europa crisitiana.\nO templo m\u00e1is importante dedicado ao seu culto estaba na illa de File. En Dendera era exposta anualmente nun quiosco do templo de Hathor, aos raios do Sol, para rexenerarse. En Giza foi venerada como \"Se\u00f1ora das pir\u00e1mides\".\nO seu culto propagouse por todo o Mediterr\u00e1neo, resistindo a expansi\u00f3n do cristianismo e mant\u00edvose no templo de File durante o Imperio Romano ata que foi prohibido en tempos de Xustiniano I, no ano 535 ddC.\nO culto a Isis en Hispania (Espa\u00f1a).\nHai evidencias do culto a Isis, transmitido por comerciantes, militares ou simples cidad\u00e1ns gregos e romanos. Ao principio o seu veneraci\u00f3n \u00e9 popular para despois chegar ata as capas m\u00e1is altas. Existiu un culto organizado, en Em\u00e9rita Augusta (M\u00e9rida), Igabrum (Cabra, C\u00f3rdoba) e Valentia (Valencia) e devotos en Legio (Le\u00f3n), Ast\u00farica Augusta (Astorga), Acci (Guadix), Saguntum (Sagunt) e Tarraco (Tarragona). Os \u00faltimos documentos referentes ao culto a Isis en Hispania datan da primeira metade do s\u00e9culo III ddC.\nO cristianismo adoptou o culto a Isis \"deusa da maternidade\" asimil\u00e1ndoa \u00e1 Virxe Mar\u00eda, cuxas maternais e protectoras imaxes est\u00e1n inspiradas na s\u00faa iconograf\u00eda. As \"Virxes Negras\" son consideradas antigas imaxes de Isis, adaptadas posteriormente ao ritual cat\u00f3lico.\n-st-t:H8-.-st-t:.-B1-.-st-t:H8-B1-.-st-t:y-I12"}
{"id": "72107", "revid": "12452", "url": "https://gl.wikipedia.org/wiki?curid=72107", "title": "Clitellata", "text": ""}
{"id": "72112", "revid": "5312", "url": "https://gl.wikipedia.org/wiki?curid=72112", "title": "Falange Espa\u00f1ola", "text": "Falange Espa\u00f1ola (FE, en galego: \"Falanxe Espa\u00f1ola\") foi un partido pol\u00edtico fundado o 29 de outubro de 1933 no Teatro da Comedia de Madrid por Jos\u00e9 Antonio Primo de Rivera (fillo do ditador Miguel Primo de Rivera) durante a campa\u00f1a para as elecci\u00f3ns lexislativas de 1933. Na s\u00faa direcci\u00f3n figuraban Julio Ruiz de Alda e Alfonso Garc\u00eda Valdecasas.\nHistoria e caracter\u00edsticas.\nFE recoll\u00eda os intentos realizados durante o comezo da Segunda Rep\u00fablica Espa\u00f1ola para crear un partido fascista espa\u00f1ol, as\u00ed do pequen\u00edsimo Frente Espa\u00f1ol (FE) colleu as siglas e os seus estatutos mais tam\u00e9n as s\u00faas ideas orteguianas: a naci\u00f3n como comunidade de destino e a necesidade de vertebrar Espa\u00f1a. A Falange tam\u00e9n mantivo boas relaci\u00f3ns cos mon\u00e1rquicos de Renovaci\u00f3n Espa\u00f1ola e cos carlistas. Contaba cunhas milicias do partido dirixidas por Ricardo de Rada.\nO partido non se presentou \u00e1s elecci\u00f3ns de 1933 pero Jos\u00e9 Antonio Primo de Rivera presentouse como deputado por C\u00e1diz nunha lista mon\u00e1rquica, sa\u00edndo elixido cun 18,5% dos votos.\nDesde o primeiro momento a Falange intentou integrar \u00e1s JONS de Ramiro Ledesma Ramos pero este era remiso a pactar con Primo de Rivera, con todo ao final chegouse a un acordo e o 15 de febreiro de 1934 fusion\u00e1banse as d\u00faas organizaci\u00f3ns dando lugar \u00e1 Falange Espa\u00f1ola de las JONS."}
{"id": "72113", "revid": "56817", "url": "https://gl.wikipedia.org/wiki?curid=72113", "title": "Premios Ondas 1954", "text": "Primeira edici\u00f3n dos Premios Ondas. Durante esta primeira celebraci\u00f3n s\u00f3 se premiaba \u00f3s programas de radio, resultando galardoados os actores das telenovela de Radio Madrid e Radio Barcelona, moi en voga daquela.\nPalmar\u00e9s.\nNacionais radio"}
{"id": "72114", "revid": "23204", "url": "https://gl.wikipedia.org/wiki?curid=72114", "title": "Selecci\u00f3n de f\u00fatbol do Camer\u00fan", "text": "A selecci\u00f3n de f\u00fatbol do Camer\u00fan (en franc\u00e9s: \"\u00c9quipe nationale du camerounaise de football\") \u00e9 o equipo de f\u00fatbol que representa en competici\u00f3ns internacionais ao Camer\u00fan. A s\u00faa organizaci\u00f3n est\u00e1 a cargo da Federaci\u00f3n Camerunesa de F\u00fatbol (\"F\u00e9d\u00e9ration Camerounaise de Football\", FECAFOOT), pertencente \u00e1 Confederaci\u00f3n Africana de F\u00fatbol (CAF). Entre os seus \u00e9xitos destacan cinco t\u00edtulos da Copa Africana de Naci\u00f3ns e a s\u00faa participaci\u00f3n nos cuartos de final do Mundial de F\u00fatbol de 1990 de Italia.\nHistoria.\nOs inicios.\nA Federaci\u00f3n Camerunesa de F\u00fatbol (FECAFOOT), fundouse en 1959. O primeiro partido internacional oficial da selecci\u00f3n foi o 13 de abril de 1960, contra a selecci\u00f3n de Somalia, na que se converteu na maior vitoria dos cameruneses en toda a historia (9-2). A federaci\u00f3n afiliouse \u00e1 FIFA en 1962 e \u00e1 CAF en 1963. Durante os anos sesenta, o Camer\u00fan non disputou ning\u00fan partido da fase final da Copa de \u00c1frica, ata que cae eliminado en primeira rolda en 1970 e consegue o terceiro posto en 1972. Pero ata os anos oitenta desaparece do panorama futbol\u00edstico internacional.\nO esplendor.\nA sona mundial da selecci\u00f3n camerunesa comezou en 1982 coa s\u00faa primeira participaci\u00f3n nun mundial de f\u00fatbol. No mundial de Espa\u00f1a 1982 \u00e9 encadrada no grupo A, que se disputa en Galicia, e onde con tres empates remata eliminada por detr\u00e1s de e de , con esta \u00faltima empatada a puntos. Italia ser\u00eda finalmente campioa e Polonia ocupar\u00eda a terceira praza. O seu adestrador era o franc\u00e9s Jean Vincent e o capit\u00e1n era Roger Milla.\nEn 1984 conseguir\u00e1 o seu primeiro t\u00edtulo africano, ao vencer a en Abix\u00e1n por 3-1. En 1990 participa nos mundiais de Italia, adestrados polo ruso Valeri Nepomniachi, e conv\u00e9rtense na sorpresa do campionato. Derrotan a de Maradona por 1-0 no partido inaugural (obra de Fran\u00e7ois Omam-Biyik), despois vencen a e perden coa , pero clasif\u00edcanse para oitavos (a segunda selecci\u00f3n africana en facelo) e despois de derrotar a (2-1) con dous goles de Milla (daquela con 38 anos), conv\u00e9rtese na primeira selecci\u00f3n dese continente en chegar a cuartos dun mundial. En cuartos son eliminados por cun resultado de 2-3.\nA decadencia.\nA partir da cuarta praza conseguida na Copa de \u00c1frica de 1992, o Camer\u00fan abre unha etapa non moi brillante sendo eliminada na primeira volta nos mundiais de 1994 e 1998. Precisamente nos mundiais estadounidenses, o Camer\u00fan conseguiu dous r\u00e9cords: a s\u00faa maior derrota, contra Rusia (6-1), e o xogador m\u00e1is vello disputando unha fase final dun mundial (Roger Milla, con 42 anos). Tam\u00e9n o Camer\u00fan quedou eliminado na Copa de \u00c1frica de 1996 na primeira volta.\nO regreso.\nO Camer\u00fan consegue a medalla de ouro nos Xogos de Sydney, ao vencer a nos tiros de penalti. Tam\u00e9n nese ano o Camer\u00fan ga\u00f1a a Copa de \u00c1frica, vencendo unha vez m\u00e1is a Nixeria, e dous anos despois cons\u00e9guena outra vez derrotando a . En 2003 falece no campo, mentres disputan un partido contra Colombia na Copa das Confederaci\u00f3ns, o xogador Marc-Vivien Fo\u00e9. Nos anos seguintes atravesa unha serie de malos resultados, sendo eliminado rapidamente da Copa de \u00c1frica ou quedando f\u00f3ra do Mundial de Alema\u00f1a 2006.\nA selecci\u00f3n do Camer\u00fan e Galicia.\nO primeiro contacto da selecci\u00f3n do Camer\u00fan con Galicia produciuse en 1982, durante os mundiais de f\u00fatbol celebrados en Espa\u00f1a. O Camer\u00fan quedou encadrada no grupo A, a canda Per\u00fa, Italia e Polonia. O primeiro partido dos cameruneses foi en Riazor, o 15 de xu\u00f1o de 1982, contra os peruanos, e o resultado foi de empate a cero goles. O 18 de xu\u00f1o tam\u00e9n en Riazor, volveron empatar a cero con Polonia, e o 23 de xu\u00f1o, en Bala\u00eddos, empataron a uns con Italia. O gol camerun\u00e9s, marcado por Gregoire M'Bida, non abondou e Italia pasou \u00e1 seguinte fase cos mesmos puntos que o Camer\u00fan pero cun gol marcado m\u00e1is. Finalmente, Italia ser\u00eda campioa e Polonia obter\u00eda o bronce.\nEntre as tempadas 1996-97 e 2000-01, o xogador Jacques Songo'o, porteiro titular da selecci\u00f3n do Camer\u00fan, defendeu a camisola do Deportivo da Coru\u00f1a.\nGalicia-Camer\u00fan.\nO terceiro partido da \u00e9poca moderna da selecci\u00f3n de Galicia de f\u00fatbol celebrouse o 27 de decembro de 2007, en Vigo e enfrontou por primeira vez ao Camer\u00fan cos galegos. O resultado foi empate a un.\nOs convocados pola selecci\u00f3n camerunesa foron:\nFoi seleccionado tam\u00e9n o dianteiro Achille Webo, pero lesionouse uns d\u00edas antes do encontro."}
{"id": "72120", "revid": "23204", "url": "https://gl.wikipedia.org/wiki?curid=72120", "title": "Falange Espa\u00f1ola de las JONS (1934)", "text": "Falange Espa\u00f1ola de las Juntas de Ofensiva Nacional Sindicalista (FE de las JONS, en galego: \"Falanxe Espa\u00f1ola das Xuntas de Ofensiva Nacional Sindicalista\") foi un partido pol\u00edtico espa\u00f1ol de extrema dereita. \nFE de las JONS fundouse o 15 de febreiro de 1934 en Madrid, como resultado da unificaci\u00f3n de Falange Espa\u00f1ola e Juntas de Ofensiva Nacional-Sindicalista. Os primeiros ser\u00edan m\u00e1is pr\u00f3ximos ao fascismo italiano; os segundos aos nazis. Con todo, ambos partidos manti\u00f1an estreitos v\u00ednculos coa dereita antirrepublicana, en especial cos partidarios de Afonso XIII. Os afonsinos foron, de feito, a principal fonte de financiamento das s\u00faas actividades.\nEn 1937 FE de las JONS fundiuse cos carlistas de Comu\u00f1\u00f3n Tradicionalista, dando lugar a FET de las JONS. Esta nova organizaci\u00f3n funcionou como o partido \u00fanico da ditadura franquista, se ben o franquismo utilizou sempre a denominaci\u00f3n de \"Movemento\" para referirse a ela. \nHistoria e caracter\u00edsticas.\nDurante as negociaci\u00f3ns Jos\u00e9 Antonio Primo de Rivera, l\u00edder de FE, aceptou boa parte da simbolox\u00eda das JONS, dirixidas por Ramiro Ledesma Ramos. Emporiso o poder da nova organizaci\u00f3n quedou en mans dos falanxistas por medio dun triunvirato no que participaban dous falanxistas e un xonsista. As relaci\u00f3ns entre xonsistas e falanxistas non foron f\u00e1ciles e xa en setembro Primo de Rivera desmontou o triunvirato e asumiu a direcci\u00f3n do partido. En outubro o partido adoptou a camisola azul \u00e1 que se opu\u00f1an os xonsistas por considerala unha medida fascista que os arredaba das bases traballadoras e revolucionarias. \nDurante a Revoluci\u00f3n de outubro, Primo de Rivera apoiou ao goberno mentres os de Ledesma Ramos eran m\u00e1is reticentes a darlle o seu apoio, buscando unha alianza coa CNT. A loita entre as d\u00faas facci\u00f3ns f\u00edxose m\u00e1is dura co gallo da elaboraci\u00f3n do programa do partido, os \"27 puntos\". Na redacci\u00f3n deste programa, presentado a finais de novembro de 1934, impux\u00e9ronse finalmente as teses de Primo de Rivera, o que motivou que o 14 de xaneiro de 1935 Ledesma Ramos e outros dirixentes da antiga JONS marchasen da FE de las JONS. Non obstante, poucos militantes m\u00e1is marcharon canda eles, de xeito que non conseguiron refundar a antiga JONS.\nNas elecci\u00f3ns de 1936 FE de las JONS presentouse en solitario. Primo de Rivera tivo s\u00f3 o 4.6% dos votos e quedou sen escano, pero o triunfo da Fronte Popular produciu unha radicalizaci\u00f3n da dereita e as Juventudes de Acci\u00f3n Popular pas\u00e1ronse en bloque \u00e1 Falanxe e na guerra civil espa\u00f1ola apoiou ao bando franquista e as autoridades republicanas detiveron a Primo de Rivera que foi fusilado o 20 de novembro de 1936. \nAs organizaci\u00f3ns de FE de las JONS foron sendo integradas nas estruturas do bando nacional a medida que o poder se centralizaba en Franco nos primeiros meses da guerra. O 25 de setembro de 1936 un decreto prohibiu no bando franquista toda propaganda e actividade pol\u00edtica. Con todo a Falanxe seguiu a actuar contando coas s\u00faas propias milicias, prensa e organizaci\u00f3ns. Un novo decreto do 25 de decembro someteu as milicias de todos os partidos \u00e1 disciplina militar, acabando coa s\u00faa autonom\u00eda.\nDisoluci\u00f3n.\nUn novo decreto de 19 de abril de 1937 unificou o falanxismo co carlismo. Constitu\u00eduse as\u00ed a Falange Espa\u00f1ola Tradicionalista y de las JONS, en cuxo seo se disolveron tanto FE de las JONS como a Comu\u00f1\u00f3n Tradicionalista. A nova organizaci\u00f3n, con Franco como dirixente, incorporou no seu programa os \"27 puntos\" do programa de FE de las JONS, a excepci\u00f3n do \u00faltimo dos puntos, que estabelec\u00eda a determinaci\u00f3n de FE de las JONS de pactar o m\u00ednimo pos\u00edbel con outras forzas pol\u00edticas. \nAs\u00ed mesmo, FET de las JONS incorporou toda a simbolox\u00eda de FE de las JONS, como o seu himno, o \"Cara al Sol\".\nIdeario.\nO ideario do partido res\u00famese nos \"27 puntos\". Este texto foi debatido no m\u00e1ximo \u00f3rgano do partido, o Consello Nacional, durante as primeiras semanas do outono de 1934. A principios de outubro, cando xa se cami\u00f1aba cara a s\u00faa aprobaci\u00f3n, os traballos foron suspendidos polo inicio da Revoluci\u00f3n de outubro. O texto definitivo foi publicado no xornal ABC o 30 de novembro de 1934. Os seus principais aspectos program\u00e1ticos poden resumirse nas seguintes ideas:\nO programa foi criticado pola s\u00faa vaguidade e provocou numerosas defecci\u00f3ns dentro do partido. Ao sector m\u00e1is pr\u00f3ximo ao conservadorismo pareceulle excesiva a s\u00faa chamada \u00e1 revoluci\u00f3n social, o seu anticapitalismo e escaso compromiso coa Igrexa cat\u00f3lica. En cambio, os sectores m\u00e1is pr\u00f3ximos ao totalitarismo atop\u00e1rono t\u00e9pedo."}
{"id": "72121", "revid": "889", "url": "https://gl.wikipedia.org/wiki?curid=72121", "title": "Falange Espa\u00f1ola de las Juntas de Ofensiva Nacional-Sindicalista", "text": ""}
{"id": "72122", "revid": "56817", "url": "https://gl.wikipedia.org/wiki?curid=72122", "title": "Premios Ondas 1998", "text": "A tradicional entrega dos presmios Ondas de 1998, continuou co costume dos \u00falitmos anos sendo a cerimonia presentado polas estrelas da radio I\u00f1aki Gabilondo e Gemma Nierga. Nela premiouse todo o m\u00e1is destacado do ano en radio, televisi\u00f3n, cine e m\u00fasica.\nPalmar\u00e9s.\nNacionais radio\nNacionais televisi\u00f3n\nIberoamericanos de radio e televisi\u00f3n\nInternacionais radio\nInternacionais de televisi\u00f3n\nCine\nM\u00fasica"}
{"id": "72127", "revid": "56817", "url": "https://gl.wikipedia.org/wiki?curid=72127", "title": "Premios Ondas 1997", "text": "Palmar\u00e9s.\nNacionais radio\nNacionais televisi\u00f3n\nIberoamericanos televisi\u00f3n\nInternacionais radio\nInternacionais televisi\u00f3n\nCine\nM\u00fasica\nVer.\nPremios Ondas"}
{"id": "72129", "revid": "109216", "url": "https://gl.wikipedia.org/wiki?curid=72129", "title": "Hard-Fi", "text": "Hard-Fi \u00e9 unha banda brit\u00e1nica de indie rock e post-punk formada en 2002 nos suburbios de Londres, no barrio de Staines.\nTraxectoria.\nA s\u00faa m\u00fasica chamou a atenci\u00f3n do p\u00fablico coa canci\u00f3n \"Hard to Beat\". O \u00e9xito de \"Hard to Beat\" foi seguido de \u00e9xito tr\u00e1s \u00e9xito como \"Cash Machine\" e \"Living for the Weekend\", todos chegaron \u00f3s 15 principais no Reino Unido. O seu \u00e1lbum debut \"Stars of CCTV\" sa\u00edu o 4 de xullo 2005, foi ben recibido, o NME nomeouno \u00e1lbum do ano e recibiu un nomeamento para o premio Mercury e dous premios BRIT, Mellor Grupo Brit\u00e1nico e Mellor Artista de Rock Brit\u00e1nico), tardando seis meses en chegar \u00f3 primeiro posto o 22 de xaneiro de 2006. Inicialmente entrara no posto n\u00famero 6. O segundo \u00e1lbum, \"Once Upon a Time in the West\", sa\u00edu o 3 de setembro de 2007 e chegou \u00f3 primeiro posto na primeira semana."}
{"id": "72132", "revid": "43749", "url": "https://gl.wikipedia.org/wiki?curid=72132", "title": "Rep\u00fablica Gabonesa", "text": ""}
{"id": "72133", "revid": "85894", "url": "https://gl.wikipedia.org/wiki?curid=72133", "title": "Lu\u00eds Bouza-Brey Villar", "text": "Lu\u00eds Bouza-Brey Villar, nado en Vilagarc\u00eda de Arousa en 1945, \u00e9 un pol\u00edtico galego.\nTraxectoria profesional.\nLicenciado en dereito na Universidade de Santiago de Compostela, comezou dando clases nesta facultade, pero en 1970 trasladouse a Barcelona, \u00e1 facultade de Ciencias Pol\u00edticas da Universidade de Barcelona.\nTraxectoria pol\u00edtica.\nIniciouse na militancia pol\u00edtica no PSG da clandestinidade. Ao marchar para Catalu\u00f1a incorporouse \u00e1 Converg\u00e8ncia Socialista, que despois se integrar\u00eda no PSC, onde militar\u00eda ata 1986.\nEn 2006, Lu\u00eds Bouza-Brey participou do proceso fundacional de Ciutadans de Catalunya, e en xu\u00f1o de 2007 encabezou unha candidatura alternativa \u00e1 presidencia desta formaci\u00f3n, que ostentaba Albert Rivera, e que sa\u00edu derrotada. Como consecuencia diso, abandonou o partido e integrouse en Uni\u00f3n, Progreso y Democracia. Encabezou o comit\u00e9 electoral de Barcelona desta formaci\u00f3n, pero dimitiu en decembro de 2007.\nFamilia.\n\u00c9 fillo de Lu\u00eds Bouza-Brey Trillo, sobri\u00f1o de Ferm\u00edn Bouza Brey e irm\u00e1n de Gonzalo Bouza-Brey."}
{"id": "72138", "revid": "10599", "url": "https://gl.wikipedia.org/wiki?curid=72138", "title": "Girona", "text": ""}
{"id": "72139", "revid": "56817", "url": "https://gl.wikipedia.org/wiki?curid=72139", "title": "-147", "text": "Outros.\nHistoria ano a ano"}
{"id": "72140", "revid": "15490", "url": "https://gl.wikipedia.org/wiki?curid=72140", "title": "Mario Regueira", "text": "Mario Ib\u00e1n Regueira Fern\u00e1ndez, nado en Ferrol o 2 de marzo de 1979, \u00e9 un escritor galego.\nTraxectoria.\n\u00c9 licenciado en Filolox\u00eda Galega pola Universidade de Santiago de Compostela e doutor en Teor\u00eda da Literatura e Literatura Comparada. Colaborou en diversas publicaci\u00f3ns como \"A Caramuxa\", \"Citania\", \"Dorna\" ou \"Nova \u00d3lisbos\", e en diferentes proxectos de creaci\u00f3n na rede, as\u00ed como na revista \"Grial\", no \"Cartafol de Libros\" de \"Vieiros\", na revista galega de m\u00fasica \"Sonotone\" e na editorial independente Estaleiro Editora."}
{"id": "72141", "revid": "98629", "url": "https://gl.wikipedia.org/wiki?curid=72141", "title": "-146", "text": ""}
{"id": "72143", "revid": "56817", "url": "https://gl.wikipedia.org/wiki?curid=72143", "title": "-145", "text": "Outros.\n Historia ano a ano"}
{"id": "72144", "revid": "56817", "url": "https://gl.wikipedia.org/wiki?curid=72144", "title": "-144", "text": ""}
{"id": "72145", "revid": "15490", "url": "https://gl.wikipedia.org/wiki?curid=72145", "title": "-109", "text": "Outros.\nHistoria ano a ano"}
{"id": "72146", "revid": "624", "url": "https://gl.wikipedia.org/wiki?curid=72146", "title": "-620", "text": "Outros.\nHistoria ano a ano"}
{"id": "72147", "revid": "624", "url": "https://gl.wikipedia.org/wiki?curid=72147", "title": "-403", "text": "Outros.\nHistoria ano a ano"}
{"id": "72148", "revid": "25871", "url": "https://gl.wikipedia.org/wiki?curid=72148", "title": "Germ\u00e1n Coppini", "text": "Germ\u00e1n Coppini L\u00f3pez-Tormos, nado en Santander en 1961 e finado en Madrid o 24 de decembro de 2013, co\u00f1ecido artisticamente como Germ\u00e1n Coppini, foi un cantante pop, fundador de Siniestro Total ou Golpes Bajos, e persoeiro fundamental da movida viguesa.\nTraxectoria.\nSiniestro Total.\nA principios de 1980 forma xunto con Miguel Costas \u00e1 guitarra e Juli\u00e1n Hern\u00e1ndez \u00e1 bater\u00eda o grupo afeccionado Coco y los del 1.500, no que fai de vocalista. Entre finais de agosto e principios de setembro de 1981 os seus compa\u00f1eiros cambian o nome do seu outro grupo, que comparten con Alberto Torrado, Mari Cruz Soriano y los que Afinan su Piano, por Siniestro Total, e ante a necesidade dun vocalista, disolven \"Coco y los del 1.500\" e incorporan a voz de Germ\u00e1n \u00f3 novo grupo.\nEntre outono de 1981 e primavera de 1983 forma parte de Siniestro Total, cos que edita en xu\u00f1o de 1982 o EP \"Ayudando a los enfermos\", en novembro o LP \"\u00bfCu\u00e1ndo se come aqu\u00ed?\" e en febreiro de 1983 o sinxelo \"Sexo chungo/Me pica un huevo\".\nEn febreiro de 1983 recibe un botellazo na perna mentres est\u00e1 actuando con Siniestro na Sala Zeleste en Barcelona, o que o obriga a ingresar por unhas semanas no hospital, durante as que se prantexa seriamente a s\u00faa continuidade no grupo. Tras sa\u00edr do hospital contacta co seu compa\u00f1eiro de instituto Teo Carralda, co que forma un d\u00fao, en principio tan s\u00f3 un pequeno proxecto paralelo a Siniestro Total, co nome de Golpes Bajos; de modo que compaxina a s\u00faa actividade nos dous grupos tocando de luns a vernes en Siniestro e as fins de semana en Golpes, que en principio s\u00f3 se dedicaban a gravar versi\u00f3ns de The Who.\nPero o momento decisivo chega cando con este \u00faltimo grupo env\u00eda algunhas canci\u00f3ns para participar no concurso de maquetas da revista \"Rock Espezial\" (actualmente \"Rockdelux\") e ga\u00f1an o primeiro premio. Pouco despois e debido a este \u00e9xito, Golpes aparece no programa \"La edad de oro\" de Televisi\u00f3n Espa\u00f1ola, presentado por Paloma Chamorro; Germ\u00e1n non comenta que tam\u00e9n pertence a Siniestro Total, o que fai que o resto de compo\u00f1entes do grupo se ofendan.\nAs\u00ed pois, Germ\u00e1n e Teo buscan a dous instrumentistas m\u00e1is para o seu grupo; encontran a Pablo Novoa e Luis Garc\u00eda, e en abril de 1983 Germ\u00e1n abandona definitivamente Siniestro Total.\nGolpes Bajos.\nXa como vocalista de Golpes Bajos, a mediados de 1983 edita coa discogr\u00e1fica Nuevos Medios un maxisinxelo hom\u00f3nimo, do que conseguen vender m\u00e1is de 20.000 copias, o que fai que chegue a intervir na pel\u00edcula musical \"A tope\" interpretando o tema dese maxisinxelo \"Malos tiempos para la l\u00edrica\" na Sala RockOla de Madrid. O 28 de xu\u00f1o dese mesmo ano aparecen de novo no programa \"La edad de oro\", no que conceden unha entrevista, ademais de tocar dous temas do maxisinxelo e un terceiro a\u00ednda in\u00e9dito, \"Fiesta de los maniqu\u00edes\".\nMercede \u00f3 \u00e9xito deste primeiro traballo, o grupo pode permitirse continuar con Nuevos Medios e editar un LP completo en 1984 co nome de \"A Santa Compa\u00f1a\", acompa\u00f1ado dos sinxelos coas canci\u00f3ns \"Escenas olvidadas\" e \"Fiesta de los maniqu\u00edes\" e do maxi \"Colecciono moscas\". Ademais, realizan un videoclip para o programa \"La Bola de Cristal\" do tema \"Cena recalentada\", e Germ\u00e1n colabora no disco de Alaska y Dinarama \"Deseo Carnal\". En canto \u00f3s galard\u00f3ns, reciben o premio \"\u00cdcaro\" \u00f3 mellor grupo revelaci\u00f3n de \"Diario 16\" e o premio \u00f3 mellor grupo de 1984 outorgado pola sala \"RockOla\".\nXa a principios de 1985 Golpes saca o seu terceiro e \u00faltimo traballo, de novo con Nuevos Medios, un mini-LP titulado \"Devocionario\", acompa\u00f1ado polos sinxelos dos temas \"La virgen loca\" e \"Desconocido\". A xira deste disco finaliza na primavera dese aon cun concerto en Tarragona na que o grupo anuncia publicamente a s\u00faa disoluci\u00f3n.\nEn solitario: ata \"Carab\u00e1s\".\nAs\u00ed pois, xa sen compromisos, Germ\u00e1n decide ent\u00f3n tomar uns meses de descanso durante o resto do ano, ata que en marzo de 1986 volve \u00e1 escena musical en forma de reuni\u00f3n con Nacho Cano, co que grava o maxisinxelo \"Edici\u00f3n limitada\", presentado oficialmente en La 2 de Televisi\u00f3n Espa\u00f1ola o 12 de marzo de 1986, e mercede \u00f3 cal recibe o premio \u00f3 mellor solista do programa de Rafael Abitbol en Radio 3. Este maxisinxelo v\u00e9n acompa\u00f1ado polos sinxelos promocionais \"Dame un chupito de amor\" e \"Pepito el Grillo\".\nFinalmente en 1987 dec\u00eddese a gravar un disco en solitario, \"El ladr\u00f3n de Bagdad\", esta vez en Hispavox, producido por Luis Fern\u00e1ndez Soria, que aparece xunto co sinxelo \"Alien divino\" e un maxisinxelo cos temas \"Por una caperuza\" e \"Despierta, escuela\". O \u00e1lbum foi presentado en directo nas festas de San Isidro en Madrid, onde tam\u00e9n interpretou o tema in\u00e9dito \"Mi chiquitito\".\nEn 1988 colabora con Alaska y Dinarama nun rap para a revisi\u00f3n do tema \"Bailando\", e xa en 1989 grava o seu segundo \u00e1lbum en solitario, outra vez con Hispavox: \"Flechas negras\", consistente en versi\u00f3ns de cl\u00e1sicos do soul dos anos 70 actualizadas por Germ\u00e1n e producidas polo grupo Rebeldes sin Pausa, xunto con temas propios. T\u00f3dalas letras est\u00e1n firmadas por Germ\u00e1n Coppini, Pablo Sycet e Luis Carlos Esteban. Como sinxelo promocional do novo disco editouse a canci\u00f3n \"Mujer\".\nDurante a primeira metade da d\u00e9cada dos 90 Germ\u00e1n mant\u00edvose algo afastado do mercado musical, a\u00ednda que participou esporadicamente en discos doutros artistas, como \"Salud y pesetas\" de Las manos de Orlac (onde est\u00e1n o seu irm\u00e1n Ernesto Coppini e Nacho Mastretta) en 1990. En 1994 colabora no disco homenaxe a Antonio Vega \"Ese chico triste y solitario\" cunha versi\u00f3n da canci\u00f3n de Nacha Pop \"Chica de ayer\" interpretada por \"Los Cuatro Fant\u00e1sticos de Germ\u00e1n Coppini\", que inclu\u00eda a Pedro Andrea, Billy Villegas e Javier Mars\u00e1n. Nese mesmo ano colabora con Paco Clavel no seu disco \"Duets\", cantando o tema \"Contrabando y traici\u00f3n\". Pouco despois canta as canci\u00f3ns \"El astronauta de tu coraz\u00f3n\" e \"Vuela, vuela, pajarito\" no primeiro disco de Tino di Geraldo: \"Burler\u00edas\". Durante todo este tempo escribe canci\u00f3ns para series de debuxos animados e, por \u00faltimo, colabora na revista musical santanderina \"Bag Culture\".\nAdemais en marzo de 1991 Nuevos Medios edita un CD duplo con todos os temas gravados por Golpes Bajos durante a s\u00faa carreira, inclu\u00eddos os contidos nos maxisinxelos promocionais, que ten unha acollida moi boa no mercado.\nPor fin, tras case sete anos de silencio, a principios de 1996 volve gravar un disco en solitario, de novo en Nuevos Medios, que sae en maio co t\u00edtulo de \"Carab\u00e1s\", esta vez inzado de ritmos latinos e moi afastado do pop que gravara durante toda a s\u00faa carreira.\nEn solitario: desde \"Carab\u00e1s\".\nTralo novo \u00e1lbum, en 1997 interveu nos coros da canci\u00f3n \"Juncal\" no disco \"Carbono catorce\" do grupo Vainica Doble, e a finais dese mesmo ano Teo Cardalda e el volven reunirse \u00f3 ver os esperanzadores resultados do dobre CD publicado seis anos antes, de modo que inician unha xira a nivel estatal que comeza o 17 de marzo de 1998 no Teatro Cervantes de M\u00e1laga coa presentaci\u00f3n do novo disco en falso directo \"Vivo\"; pero \u00f3 finalizar a xira e comprobar os discretos resultados comerciais do \u00e1lbum, deciden abandonar o proxecto.\nAs\u00ed pois, en xaneiro de 1999 Germ\u00e1n volve \u00e1 s\u00faa actividade normal de colaboraci\u00f3n en discos doutros artistas e interv\u00e9n na canci\u00f3n \"Coplillas de la mit\u00f3mana\" de Vainica Doble, no seu EP \"Miss Labores\", que \u00e9 editado na primavera dese ano. E xusto antes de comezar o ver\u00e1n pon letra \u00e1 canci\u00f3n \"Amor garantizado\" do disco \"Casta\u00f1a\" de Tomasito.\nTras dous anos de inactividade, o 15 de novembro de 2001 participa na festa organizada por Jes\u00fas Ordov\u00e1s para celebrar o aniversario da Sala Pentagrama, onde canta, xunto con Juli\u00e1n Hern\u00e1ndez, compa\u00f1eiro seu nos primeiros tempos de Siniestro, \u00e1 guitarra, o tema \"Ayatolah!\", do primeiro EP de dito grupo, que m\u00e1is tarde foi publicado no disco do aniversario da Sala Pentagrama.\nEn 2002, e para celebrar o seu vix\u00e9simo aniversario, Nuevos Medios reedita en formato Digipack o \u00fanico LP de Golpes Bajos, \"A Santa Compa\u00f1a\", totalmente remasterizado e en edici\u00f3n de coleccionista, con material gr\u00e1fico in\u00e9dito. En 2003 Germ\u00e1n colabora con Tino di Geraldo na canci\u00f3n \"Ojal\u00e1\" do seu \u00faltimo disco, titulado \"Tino\". Entre 2003 e 2004 Televisi\u00f3n Espa\u00f1ola publica unha serie de DVDs con emisi\u00f3ns do programa \"La bola de cristal\", entre as que se encontran videoclips tanto de Golpes Bajos como de Germ\u00e1n Coppini en solitario. Neste \u00faltimo ano tam\u00e9n se dedica \u00e1 pintura, e alg\u00fans dos seus cadros poden ser vistos na exposici\u00f3n \"Los colores de la m\u00fasica\", no que diversos m\u00fasicos amosan os seus dese\u00f1os.\nAdemais, a finais de ver\u00e1n de 2003 forma un novo grupo, co nome de \"An\u00f3nimos\", xunto con Patacho Recio, Juan Jaren, Carlos Rodr\u00edguez e \u00d1ete; participa nos actos de conmemoraci\u00f3n do vix\u00e9simo aniversario da revista Rockdelux o 23 de novembro, e colabora escribindo as letras e prestando a s\u00faa voz no primeiro disco de Carmen Cancer, \"Ynolose\".\nEn xu\u00f1o de 2006 edita un novo \u00e1lbum, nesta ocasi\u00f3n de rarezas, chamado \"Las Canciones Del Limbo\". Son temas gravados entre 1999 e 2004 que non viron a luz por diversos motivos. Destacan as colaboraci\u00f3ns con Andr\u00e9s del Val -Qun Q\u00fan-, Danny Van Der Lay, Jorge Mira e Susana C\u00e1ncer, coa que colaborou en tres temas do seu \u00faltimo \u00e1lbum e alg\u00fans temas dun proxecto chamado \"Glub\" con Ra\u00fal Mar\u00edn, Billy Villegas e Ludovico Vagnone. Incl\u00fae canci\u00f3ns con Justo Bag\u00fceste ou Tino Di Geraldo, as\u00ed como unha versi\u00f3n de Franco Battiato \"Centro De Gravedad\".\nEn 2004 retoma a formaci\u00f3n An\u00f3nimos xunto a Patacho Recio e o bater\u00eda Carlos Hens de Los Elegantes, irm\u00e1n da cantante de Objetivo Birmania, Yolanda Hens.\nEn abril de 2006 colabora no terceiro disco hom\u00f3nimo do tr\u00edo sevillano Maga, no tema \"Trampa En La Boca\". Durante 2007 deu unha serie de concertos con Maga como banda de acompa\u00f1amento, baixo o nome com\u00fan de Cocoma, cun repertorio baseado fundamentalmente no repertorio de Golpes Bajos e alg\u00fans temas de Siniestro Total.\nParalelamente Germ\u00e1n Coppini preparou durante 2007 un novo proxecto, Lemuripop, xunto \u00f3 artista multimedia Alex Brujas, programador e dj do \"New Order Club\" e compo\u00f1ente doutros proxectos como o grupo dark \"Stereoskop\" (xunto a Susana Egea), e Mask.\nVida persoal.\nEn 2013 det\u00e9ctanlle un cancro de f\u00edgado, do que falece na Noiteboa dese ano."}
{"id": "72149", "revid": "1556", "url": "https://gl.wikipedia.org/wiki?curid=72149", "title": "Santa Comba de Bande", "text": ""}
{"id": "72150", "revid": "98629", "url": "https://gl.wikipedia.org/wiki?curid=72150", "title": "Privilexio", "text": "O privilexio era unha norma promulgada por un rei ou pont\u00edfice mediante a que se conced\u00eda, normalmente como recompensa, o dereito a imprimir durante un determinado n\u00famero de anos un certo n\u00famero de edici\u00f3ns sobre un tema, coa prohibici\u00f3n aos demais impresores de imitar ou falsificar as edici\u00f3ns privilexiadas. O privilexio era tanto unha honra como un favor econ\u00f3mico ao autor.\nHistoria.\nA partir do s\u00e9culo XVIII o privilexio decae, e desaparece definitivamente no s\u00e9culo XIX, dando lugar aos dereitos de autor das editoriais modernas."}
{"id": "72151", "revid": "1556", "url": "https://gl.wikipedia.org/wiki?curid=72151", "title": "Mosteiro de San Trocado de Bande", "text": ""}
{"id": "72154", "revid": "15490", "url": "https://gl.wikipedia.org/wiki?curid=72154", "title": "Cenk", "text": "Cenk \u00e9 un grupo de rock-folk formado no ambiente universitario da cidade de Lausana, Su\u00edza.\nTraxectoria.\nTras un ano cambiando membros e tratando de compo\u00f1er temas, o grupo d\u00e1 o seu primeiro concerto a mediados do 2004 con tres membros (Fab, Soko e Xurxx) acompa\u00f1ados dunha caixa de ritmos. Tras atopar un bater\u00eda (Nico), Cenk grava unha maqueta ao vivo e d\u00e1 unha serie de concertos por Su\u00edza.\nA finais do 2005, trala chegada dun novo guitarrista (Markass), o grupo grava unha nova maqueta, Canari Esquimau de Nonante Kilos, que lles permitir\u00e1 ga\u00f1ar o cualificativo de terceira banda rock su\u00edza m\u00e1is prometedora do ano segundo a revista \"Realrocker\".\nNo 2006, real\u00edzase a xira Galiza Calling na que o grupo dar\u00e1 os seus primeiros concertos fora da Confederaci\u00f3n Helv\u00e9tica, acheg\u00e1ndose a Galicia durante o ver\u00e1n. A finais de ano, Markass deixa a banda. Chega ent\u00f3n JYC (guitarra e saxof\u00f3ns).\nNo 2007 o grupo participa no disco recompilatorio 120 capadores, de homenaxe \u00f3s Diplom\u00e1ticos de Monte-Alto, interpretando o tema \"Antuerpe\".\nEstilo e membros.\nO estilo do grupo autodenominouse \"ska-punk celta\" tras inspirarse en bandas galegas coma O Jarbanzo Negro, Os Papaqueixos, Os Diplom\u00e1ticos de Monte-Alto ou bandas estranxeiras como The Real McKenzies, Dropkick Murphys ou Flogging Molly.\nOs membros actuais do grupo son na actualidade Nico (bater\u00eda e coros), JYC (guitarras, saxof\u00f3ns e coros), Fab (baixo e coros), Soko (guitarra e coros) e Xurxx (frautas, gaita, teclados, electr\u00f3nica e voz)."}
{"id": "72155", "revid": "98629", "url": "https://gl.wikipedia.org/wiki?curid=72155", "title": "P\u00edllara dourada", "text": "A p\u00edllara dourada, p\u00edllara dourada grande ou p\u00edldora dourada \"(Pluvialis apricaria)\" \u00e9 unha ave lim\u00edcola de tama\u00f1o grande, moi semellante a d\u00faas especie pr\u00f3ximas, a p\u00edllara dourada americana \"(Pluvialis dominiica)\", e a p\u00edllara dourada siberiana \"(Pluvialis fulva)\", que son m\u00e1is pequenas, delgadas e de patas relativamente m\u00e1is longas. A p\u00edllara dourada \u00e9 unha das especies inclu\u00eddas no AEWA.\nDescrici\u00f3n.\nAs p\u00edllaras douradas miden de 26 a 29\u00a0cm de lonxitude e pesan entre 150 e 220 g. A envergadura das s\u00faas \u00e1s vai dos 67 \u00f3 76\u00a0cm. Te\u00f1en aspecto gordecho e a cabeza arredondada. Na \u00e9poca de reproduci\u00f3n os machos adultos te\u00f1en manchas douradas e negras pola cabeza o lombo e as \u00e1s. A cara e o pescozo son negros cunha beira branca e o peito e tam\u00e9n negro. As femias te\u00f1en tam\u00e9n a parte inferior do corpo escura, pero son menos contrastadas c\u00f3s machos. A coloraci\u00f3n negra \u00e9, por\u00e9n, moi variable, polo que non sempre resulta doado diferencia-los sexos.\nA coloraci\u00f3n negra desaparece na plumaxe invernal, a cara \u00e9 e o peito e o ventre son abrancazados. As patas son negras.\nA s\u00faa voz \u00e9 un berro triste e mon\u00f3tono, que emite na intervalos regulares. A primeiros do ano o canto dos machos que est\u00e1n marcando un territorio \u00e9 particularmente notorio.\nAs p\u00edllaras douradas comen insectos, crust\u00e1ceos, vermes e caracois, que apa\u00f1an do chan en campos, tundras, praias e nas zonas descubertas pola marea baixa.\nDistribuci\u00f3n e h\u00e1bitat.\nA zona da cr\u00eda da especie son os p\u00e1ramos e a tundra da parte m\u00e1is meridional de Europa e oeste de Asia. Son aves migratorias, que pasan o inverno no sur de Europa, as illas brit\u00e1nicas (\u00f3 redor de 500.000 exemplares) e o norte de \u00c1frica. Nos cuarteis de inverno viven en campos e prados.\nA\u00ednda que son unha aves relativamente com\u00fans, a s\u00faa \u00e1rea de distribuci\u00f3n reduciuse algo a causa da perda dos seus h\u00e1bitats. No s\u00e9culo XIX desapareceu como reprodutora, por exemplo, de Polonia. As hoxe moi reducidas poboaci\u00f3ns reprodutoras de Centroeuropa son probablemente resultado da derradeira glaciaci\u00f3n (Tomek &amp; Boche\u0144ski 2005).\nReproduci\u00f3n.\nO ni\u00f1o das p\u00edllaras douradas \u00e9 unha depresi\u00f3n plana no chan, escasamente acondicionada cun pouco material vexetal. Po\u00f1en, con 2 ou 3 d\u00edas de separaci\u00f3n, uns catro ovos duns 52 x 35\u00a0mm, de cor casta\u00f1a verdosa cun debuxo casta\u00f1o escuro. Os dous membros da parella oc\u00fapanse da incubaci\u00f3n. Os polos tardan uns 30 d\u00edas en rompe-la casca e de seguida est\u00e1n preparados para buscar comida pola s\u00faa conta, a\u00ednda que son vixiados e dirixidos polos pais.\nCando un intruso se achega \u00f3 ni\u00f1o, as p\u00edllaras adultas tentan afastalo do seu territorio atra\u00e9ndoo con manobras de distracci\u00f3n e carreiras."}
{"id": "72156", "revid": "1131", "url": "https://gl.wikipedia.org/wiki?curid=72156", "title": "Galer\u00eda de imaxes de Pedrafita do Cebreiro", "text": "Galer\u00eda de imaxes do concello de Pedrafita do Cebreiro."}
{"id": "72157", "revid": "43327", "url": "https://gl.wikipedia.org/wiki?curid=72157", "title": "EA", "text": "As siglas EA poden referirse a:"}
{"id": "72158", "revid": "658813", "url": "https://gl.wikipedia.org/wiki?curid=72158", "title": "Chopin", "text": ""}
{"id": "72159", "revid": "658814", "url": "https://gl.wikipedia.org/wiki?curid=72159", "title": "Fryderyk Franciszek Chopin", "text": ""}
{"id": "72160", "revid": "658815", "url": "https://gl.wikipedia.org/wiki?curid=72160", "title": "Ponte Maceira, Portor, Negreira", "text": ""}
{"id": "72166", "revid": "15490", "url": "https://gl.wikipedia.org/wiki?curid=72166", "title": "Pilar Primo de Rivera", "text": "Pilar Primo de Rivera y S\u00e1enz de Heredia, nada en Madrid o 4 de novembro de 1907 e finada ib\u00eddem o 17 de marzo de 1991, foi a fundadora e dirixente da Secci\u00f3n Femenina da Falange.\nTraxectoria.\nFilla do ditador Miguel Primo de Rivera e de Casilda S\u00e1enz de Heredia, s\u00faa nai morreu en 1909 e Pilar e os seus cinco irm\u00e1ns, entre eles Jos\u00e9 Antonio Primo de Rivera (futuro fundador da Falange Espa\u00f1ola) foron criados pola s\u00faa avoa e d\u00faas t\u00edas. Fortemente ligada ao seu irm\u00e1n Jos\u00e9 Antonio ao fundar a Falange, Pilar ingresou na secci\u00f3n estudantil, o SEU, e en xu\u00f1o de 1934 creouse a Secci\u00f3n Femenina da Falange convert\u00e9ndose Pilar na s\u00faa primeira xefa nacional.\nPasou o comezo da guerra civil espa\u00f1ola agochada en Madrid ata que se refuxiou na embaixada arxentina e logrou escapar \u00e1 zona franquista. Fixou a s\u00faa residencia en Salamanca xa convertida nunha autoridade moral entre o movemento falanxista tras a morte de Jos\u00e9 Antonio. Reticente con algunhas medidas franquistas propuxo que a bandeira e o himno falanxistas se convertesen nos s\u00edmbolos oficiais de Espa\u00f1a pero mantivo unha postura ambigua cando Franco unificou os movementos falanxista e carlista na Falange Espa\u00f1ola Tradicionalista y de las JONS aceptando ao fin un posto no Consello Nacional do novo partido. Franco nomeouna condesa do Castelo de La Mota en 1960. Procuradora en Cortes, abst\u00edvose na votaci\u00f3n sobre a Lei de Reforma Pol\u00edtica de 1976.\nNa primavera de 1977 un decreto lei do goberno de Adolfo Su\u00e1rez cesouna como delegada nacional da Secci\u00f3n Feminina. O goberno comunicoulle o seu cesamento cunha notificaci\u00f3n que inclu\u00eda un sinxelo \u00abGrazas, Pilar\u00bb. Uns meses m\u00e1is tarde, en novembro de 1977, as veteranas da Secci\u00f3n Feminina constitu\u00edron unha asociaci\u00f3n de antigas militantes chamada \u00abNova Andaina\u00bb. Primo de Rivera foi elixida presidenta de honra, cargo honor\u00edfico que mantivo at\u00e9 o seu falecemento.\nRetirada da vida p\u00fablica, publicou as s\u00faas memorias en 1983. Faleceu o 17 de marzo de 1991 en Madrid."}
{"id": "72168", "revid": "2571", "url": "https://gl.wikipedia.org/wiki?curid=72168", "title": "Lima, Per\u00fa", "text": ""}
{"id": "72170", "revid": "23204", "url": "https://gl.wikipedia.org/wiki?curid=72170", "title": "Lima (hom\u00f3nimos)", "text": "Lima pode referirse a:\nO top\u00f3nimo Lima pode referirse a:"}
{"id": "72172", "revid": "1131", "url": "https://gl.wikipedia.org/wiki?curid=72172", "title": "Augsburg", "text": ""}
{"id": "72174", "revid": "98629", "url": "https://gl.wikipedia.org/wiki?curid=72174", "title": "Cartagena", "text": "O top\u00f3nimo castel\u00e1n Cartagena (do fenicio \"Qart Hadash\", en lat\u00edn \", \"Cidade Nova\" a trav\u00e9s do acusativo e o \u00e1rabe \u0642\u0631\u0637\u062c\u0627\u0646\u0629, \"Qar\u1e6da\u01e7\u0101natu\"), pode referirse a:"}
{"id": "72178", "revid": "89787", "url": "https://gl.wikipedia.org/wiki?curid=72178", "title": "Jos\u00e9 Luis P\u00e9cker", "text": "Jos\u00e9 Lu\u00eds P\u00e9cker, nado en Madrid o 30 de agosto de 1927 e finado o 20 de decembro de 2007, foi un xornalista espa\u00f1ol. Foi pai da tam\u00e9n xornalista Beatriz P\u00e9cker.\nTraxectoria.\nComezou a s\u00faa carreira como locutor de radio, e \u00f3 longo dos anos 50 a s\u00faa voz f\u00edxose popular desde as ondas da Cadena SER, onde colaboraba, entre outros moitos espazos, no concurso \"Un mill\u00f3n con casa y coche\" ou en \"Cabalgata de fin de semana\" o programa de Bobby Deglan\u00e9, \u00f3 que logo substitu\u00edu \u00e1 fronte do programa.\nPouco despois de que Televisi\u00f3n Espa\u00f1ola iniciase as s\u00faas emisi\u00f3ns, incorporouse tam\u00e9n \u00f3 Ente P\u00fablico, no que, \u00f3 longo dos anos, dedicouse \u00e1 presentaci\u00f3n, sobre todo, de concursos como \"De 500 a 500.000\", con Carmina Alonso e Isabel Bauz\u00e1, \"Las diez de \u00faltimas\" (1969), \"Cambie su suerte\" (1974) ou sobre todo \"Un mill\u00f3n para el mejor\", \u00e1 fronte do cal relevou, en 1969, a Joaqu\u00edn Prat.\nEn 1969 colaborou con Andr\u00e9s Pajares no lanzamento da canci\u00f3n humor\u00edstica \"Un sill\u00f3n para el peor\".\nFoi Premio Ondas en 1955 (Nacionais de Radio - Mellor locutor polo seu labor en Radio Madrid) e en 1958 (Nacionais de Radio - Mellor locutor polo seu labor na Cadena SER).\nFaleceu o d\u00eda 20 de decembro de 2007 \u00f3s 90 anos de idade"}
{"id": "72183", "revid": "89787", "url": "https://gl.wikipedia.org/wiki?curid=72183", "title": "Uni\u00f3n Progreso y Democracia", "text": "Uni\u00f3n Progreso y Democracia (UPyD) (en galego \"Uni\u00f3n, Progreso e Democracia\") foi un partido pol\u00edtico espa\u00f1ol inscrito no rexistro de partidos do Ministerio do Interior o 26 de setembro de 2007. Entre os seus promotores at\u00f3panse a ex-dirixente do PSOE Rosa D\u00edez (quen foi a primeira voceira do partido), o catedr\u00e1tico Mikel Buesa ou os fil\u00f3sofos Carlos Mart\u00ednez Gorriar\u00e1n e Fernando Savater.\nMikel Buesa nunha presentaci\u00f3n do partido en 2007 e Irene Lozano nunha entrevista na televisi\u00f3n en 2013 explicaron o significado dos tres conceptos que constit\u00faen a denominaci\u00f3n do partido: \"Uni\u00f3n\" pola s\u00faa defensa incondicional da \u00abunidade de Espa\u00f1a\u00bb, \"Progreso\" porque afirman ser \u00abun partido progresista respectuoso coa liberdade individual\u00bb e \"Democracia\" porque din ser \u00abun partido radical que aposta por afondar a democracia\u00bb.\nOrixe.\nO s\u00e1bado 19 de maio de 2007 45 persoas reunidas en Donostia tomaron a decisi\u00f3n de po\u00f1er en marcha un proxecto pol\u00edtico. Para iso crearon unha asociaci\u00f3n, Plataforma Pro, para xuntar xente e definir un programa, que despois expuxeron en xuntanzas de presentaci\u00f3n por toda Espa\u00f1a. Entre os membros ou colaboradores atop\u00e1banse o fil\u00f3sofo Fernando Savater, o portavoz de \u00a1Basta Ya!, Carlos Mart\u00ednez Gorriar\u00e1n (que era o coordinador da plataforma), ou a eurodeputada socialista Rosa D\u00edez. Esta \u00faltima, anunciou o seu abandono das filas do PSOE en agosto de 2007 para involucrarse no proxecto. Outros grupos que manifestaron o seu apoio \u00e1 Plataforma foron o partido Ciutadans - Partido de la Ciudadan\u00eda, en especial os seus membros Arcadi Espada, Albert Boadella e Xavier Pericay, e mais a Asociaci\u00f3n \u00a1Basta Ya!. A mediados de setembro de 2007, o ata ent\u00f3n presidente do Foro Ermua Mikel Buesa anunciou o seu prop\u00f3sito de participar no partido pol\u00edtico.\nFinalmente, nun acto p\u00fablico de presentaci\u00f3n o 29 de setembro de 2007 no Teatro-Auditorio da Casa de Campo de Madrid quedou constitu\u00eddo o novo partido Uni\u00f3n, Progreso y Democracia. No acto interviron o dramaturgo Albert Boadella, Fernando Savater, Mario Vargas Llosa e Rosa D\u00edez, pero tam\u00e9n contou coa presenza de Arcadi Espada, Teresa Gim\u00e9nez Barbat e F\u00e9lix P\u00e9rez Romera (os tres membros promotores de Ciutadans), Antonio Elorza, Agust\u00edn Ibarrola, Mikel Buesa, Carlos Mart\u00ednez Gorriar\u00e1n, Albert Rivera e Antonio Robles, Aurelio Arteta, Fernando Iwasaki, Nicol\u00e1s Redondo e o deputado auton\u00f3mico vasco do Partido Popular Fernando Maura. Este \u00faltimo finalmente incorporouse a UPyD o d\u00eda 6 de novembro de 2007, pasando a formar parte do seu Consello de Direcci\u00f3n. O escritor \u00c1lvaro Pombo e o deportista \u00c1lvaro de Marichalar tam\u00e9n manifestaron o seu apoio a UPyD.\nIdeolox\u00eda.\nIdeoloxicamente, UPyD non se define como de esquerda ou dereita. Eles declaran ao comezo do seu Manifesto Fundacional:\nOutras dos seus puntos de identidade son a defensa do marco territorial da Espa\u00f1a mon\u00e1rquica conforme o sinala a Constituci\u00f3n Espa\u00f1ola de 1978; o laicismo, e o como rexeitamento dos partidos nacionalistas (ag\u00e1s os espa\u00f1olistas) do sistema pol\u00edtico espa\u00f1ol.\nOrganizaci\u00f3n.\nO partido organ\u00edzase a trav\u00e9s de catro \u00f3rganos de goberno.\nAsemblea xeral.\nFormada por todos os membros, estes poder\u00e1n actuar directamente ou por medido de compromisarios delegados nela. Ser\u00e1 convocada por acordo do Consello de Direcci\u00f3n e constituirase en Congreso, ordinario cada catro anos, e extraordinario se as\u00ed o decide o Consello de Direcci\u00f3n ou o solicitan o Consello Pol\u00edtico ou ben un terzo dos afiliados, os cales en todo caso elixir\u00e1n aos seus representantes entre o conxunto, ata un m\u00e1ximo de cincocentos delegados con dereito a voto. Durante as s\u00faas sesi\u00f3ns, a asemblea \u00e9 o \u00f3rgano de direcci\u00f3n m\u00e1ximo do partido.\nPara a modificaci\u00f3n dos fins e o programa b\u00e1sico do partido recollido nos estatutos esixirase un texto alternativa, cuxa aprobaci\u00f3n requirir\u00e1 unha maior\u00eda cualificada formada polos votos positivos e secretos de, polo menos, o 60% dos delegados.\nConsello pol\u00edtico.\nEntre as s\u00faas misi\u00f3ns m\u00e1is importantes est\u00e1n o estudo, debate e redacci\u00f3n do programa do partido que haber\u00e1 de propor ao consello de direcci\u00f3n, de igual modo que as estratexias, iniciativas e acci\u00f3ns pol\u00edticas do partido en calquera \u00e1mbito; acordar a posici\u00f3n do partido en todas aquelas cuesti\u00f3ns de relevancia que non contempla o programa b\u00e1sico do partido, e acoller, dar publicidade e debater, en caso de consideralas procedentes, as propostas e iniciativas relativas ao programa e actividade do partido procedentes de calquera afiliado ou comit\u00e9 do partido.\nConforme os Estatutos de UPyD, o consello pol\u00edtico estar\u00e1 composto por ata 150 membros.\nConsello de direcci\u00f3n.\n\u00c9 o \u00f3rgano encargado de tomar as decisi\u00f3ns ordinarias requiridas pola actividade do partido, aprobar a redacci\u00f3n definitiva do programa proposto polo consello pol\u00edtico, supervisar as agrupaci\u00f3ns territoriais e as s\u00faas coordinadoras respectivas, autorizar a creaci\u00f3n de Comit\u00e9s Electorais, crear as comisi\u00f3ns asesoras de estudo ou de expertos necesarias para facilitar a consecuci\u00f3n dos fins do partido, decidir a pol\u00edtica de alianzas e o sentido do voto nas instituci\u00f3ns de calquera \u00e1mbito, as\u00ed como a posici\u00f3n pol\u00edtica en votaci\u00f3ns consideradas estrat\u00e9xicas con relaci\u00f3n ao programa, organizar e administrar as finanzas do partido, supervisadas pola Comisi\u00f3n de Finanzas, interpretar os estatutos e arbitrar naquelas cuesti\u00f3ns que non estean especificamente contempladas nestes.\nDe acordo aos Estatutos de UPyD, o Consello de Direcci\u00f3n \u00e9 un \u00f3rgano colexiado formado por ata un m\u00e1ximo de vinte membros. Os seus membros son: Almudena Semur Correa, Angel Manuel Hern\u00e1ndez Guardia, Antonio Salvador, Armando Flores Cordero, Carlos Mart\u00ednez Gorriar\u00e1n, Concepci\u00f3n Sacrist\u00e1n S\u00e1nchez, Eva Climent Mart\u00ed, Francisco Igea Arisqueta, Francisco Pimentel Igea, Gerardo Hern\u00e1ndez Les, Guzm\u00e1n Fern\u00e1ndez Ortiz, Juan Luis Fabo Ord\u00f3\u00f1ez, Juana Mar\u00eda Lasry Hern\u00e1ndez, Manuel Hern\u00e1ndez Iglesias, Fernando Maura, Mikel Buesa e Rosa D\u00edez Gonz\u00e1lez, esta \u00faltima como portavoz de UPyD.\nAgrupaci\u00f3ns territoriais.\nUPyD organ\u00edzase en agrupaci\u00f3ns territoriais acordes co mapa auton\u00f3mico do Estado. \u00c1 fronte destas agrupaci\u00f3ns figurar\u00e1 unha coordinadora na que polo menos haber\u00e1 un membro do Consello Pol\u00edtico do partido, que poder\u00e1 ser coordinador desa agrupaci\u00f3n para representala nese \u00f3rgano, salvo que a coordinadora decida elixir a outro dos seus afiliados para esa funci\u00f3n. A agrupaci\u00f3n territorial elixir\u00e1 aos delegados que lle correspondan para a Asemblea Xeral do partido en funci\u00f3n da s\u00faa porcentaxe de afiliados no total do partido\nA misi\u00f3n das coordinadoras territoriais \u00e9 organizar a elecci\u00f3n de delegados \u00e1 Asemblea Xeral, ocuparse da vida ordinaria do partido no seu territorio, e coordinar o traballo dos Comit\u00e9s Electorais, auton\u00f3mico e locais, do seu \u00e1mbito territorial.\nFinanciamento.\nDespois de que presuntamente alg\u00fans bancos lles negaran cr\u00e9ditos de financiamento, a formaci\u00f3n puxo en marcha un sistema de empr\u00e9stitos persoais, coa venda de bonos.\nGalicia. Creaci\u00f3n e elecci\u00f3ns xerais do 2008.\nA finais de novembro de 2007 presentouse o partido en Galicia. Nese primeiro momento estiveron ligados a el o profesor da Universidade de Santiago Roberto Blanco Vald\u00e9s, os m\u00e9dicos Lu\u00eds P\u00e9rez Llano e Ildefonso Cejudo ou o ex-concelleiro do PSOE en Ames Rudy Lamas. O seu coordinador en Galicia \u00e9 Antonio Casc\u00f3n.\nEn Catalu\u00f1a \u00e9 unha figura destacada do partido o galego Lu\u00eds Bouza-Brey, se ben dimitiu do comit\u00e9 electoral provincial de Barcelona.\nOs cabezas de lista de UPyD \u00e1s elecci\u00f3ns xerais de 2008 nas provincias galegas foron Antonio Casc\u00f3n (A Coru\u00f1a), Luis P\u00e9rez de Llano (Lugo), \u00c1ngeles Rodr\u00edguez Bali\u00f1o (Ourense) e Jos\u00e9 Manuel Rodr\u00edguez Andelo (Pontevedra)\nElecci\u00f3ns municipais 2011 en Galicia.\nPresentou candidaturas en diversos concellos e acadou un escano.\nNa Provincia da Coru\u00f1a presentouse na Coru\u00f1a (0,93% dos apoios), en Ferrol (1,01%), en Santiago de Compostela (2,01% dos votos)\nNa provincia de Lugo s\u00f3 presentou candidatura na capital, e obtivo o 0,64% dos apoios.\nNa Provincia de Ourense, a mesma situaci\u00f3n que en Lugo, s\u00f3 se presentou en Ourense e sacou o 0,51%.\nNa Provincia de Pontevedra tivo os mellores resultados de Galicia. Obtivo un escano en Baiona co 8,12% dos votos. Presentou candidaturas en Pontevedra (0,93% dos sufraxios), Vigo (1,20%) e Nigr\u00e1n (3,89%).\nRelaci\u00f3ns con outros partidos.\nDesde o mesmo momento en que se anunciou a s\u00faa creaci\u00f3n, barallouse a s\u00faa posible fusi\u00f3n co partido Ciutadans-Partido da Cidadan\u00eda, debido \u00e1 similitude dos seus fins e obxectivos e do seu discursos. Finalmente o d\u00eda 25 de outubro de 2007 celebrouse unha reuni\u00f3n entre os dirixentes de ambos os partidos, na cal UPyD comunicoulle a C's a s\u00faa intenci\u00f3n de ir en solitario \u00e1s elecci\u00f3ns xerais de 2008. Esta decisi\u00f3n estivo fundamentada, segundo UPyD, polos feitos de considerar a C's un partido de \"\u00e1mbito catal\u00e1n\", cunha ideolox\u00eda de \"centro-esquerda\", e por unhas declaraci\u00f3ns do redactor do seu ideario, Francesc de Carreras, nas que manifestaba o seu apoio a un referendo de autodeterminaci\u00f3n en Catalu\u00f1a (que tardaron 10 d\u00edas en ser desmentidas por C's), cousas que non eran acordes coas bases de UPyD. A pesar diso UPyD deixou a porta aberta a unha futura colaboraci\u00f3n entre ambos os partidos, pero non en forma de fusi\u00f3n ou coalici\u00f3n.\nElecci\u00f3ns xerais espa\u00f1olas de 2008.\nO partido presentouse \u00e1s elecci\u00f3ns lexislativas de 2008, onde acadou un deputado (Rosa D\u00edez) no Congreso pola circunscrici\u00f3n de Madrid.\nPol\u00e9micas.\nTanto o partido como Rosa D\u00edez foron acusados en numerosas ocasi\u00f3ns de autoritarismo. Tam\u00e9n dimitiu en bloque o Consello Territorial do partido en Galicia denunciando pr\u00e1cticas similares.\nAs\u00ed, un ex-cargo de UPyD afirmou que o partido ti\u00f1a 5.000 afiliados e 16.000 ex-afiliados."}
{"id": "72184", "revid": "55612", "url": "https://gl.wikipedia.org/wiki?curid=72184", "title": "LOS40", "text": "LOS40 \u00e9 o nome dunha rede de varias emisoras radiais creadas en Espa\u00f1a e con presenza tam\u00e9n en Andorra e Latinoam\u00e9rica.\nEn Espa\u00f1a.\nNo seu pa\u00eds de orixe, a cadea LOS40 conta con 2 925\u00a0000 o\u00edntes segundo o \u00faltimo EGM de decembro de 2018 e \u00e9 a segunda cadea de toda a radio espa\u00f1ola en audiencia \u00f3 celebrar o seu cuadrax\u00e9simo aniversario. \u00c9 propiedade do Grupo Prisa e o seu nome orixinouse como imitaci\u00f3n do \"Top 40\" norteamericano. En Espa\u00f1a traduciuse como \"Los 40 Principales\" e recoll\u00eda a lista de corenta postos que se elabora cada s\u00e1bado (distinta \u00e1 lista de vendas que proporciona AFYVE en Espa\u00f1a). Emite en modalidade de radiof\u00f3rmula.\nAntecendentes.\nEn 1965, o Ministerio de Informaci\u00f3n e Turismo aprobou un novo decreto onde se instaba \u00e1s emisoras de Onda Media a crear unha nova emisi\u00f3n na recentemente creada FM. Debido \u00f3s altos custos que supor\u00eda crear unha nova programaci\u00f3n as emisoras, aproveitando tam\u00e9n a mellora en calidade que ofrec\u00eda FM, dedic\u00e1ronse a realizar unha programaci\u00f3n totalmente musical consistente, fundamentalmente, en m\u00fasica cl\u00e1sica.\nEn 1966 a direcci\u00f3n da Cadena SER p\u00eddelle a un dos seus locutores que dese\u00f1ase un programa musical orientado \u00e1 xente nova. \u00c9 as\u00ed como Rafael Revert decide trasladar a idea do \"Top 40\" norteamericano a Espa\u00f1a confeccionando a primeira lista coas 40 canci\u00f3ns que m\u00e1is lle gustaban.\nHistoria.\nNun primeiro momento, o programa \"Los 40 Principales\" era diario, emit\u00edase en 10 emisoras e ti\u00f1a unha duraci\u00f3n de 1 hora. O programa grav\u00e1base, envi\u00e1base \u00e1s emisoras e estas emit\u00edano, todas \u00e1 vez, \u00e1 hora pactada. Debido ao \u00e9xito do programa, sobre todo entre a xente nova, cada vez copaba m\u00e1is horas de programaci\u00f3n e comezaba a crearse o seu estilo propio, o \"estilo 40\" baseado nunha linguaxe \u00e1xil, din\u00e1mico, xuvenil, desenfadado destinado a un p\u00fablico moi novo onde compiten en importancia a m\u00fasica, a informaci\u00f3n musical e a forma de presentar o disco. A Onda Media foi fundamental para transmitir ese \"estilo 40\" xa que, non debemos esquecer, a FM a sintonizaba unha minor\u00eda e os s\u00e1bados pola tarde as emisoras de Onda Media emit\u00edan 4 horas de \"Los 40 Principales\" onde os o\u00edntes pod\u00edan elixir o n\u00famero 1.\nGrazas aos \u00e9xitos do programa, e ao aumento de emisoras e receptores de FM, \"Los 40 Principales\" foi incrementando a s\u00faa duraci\u00f3n diaria ata chegar \u00e1s 24 horas de emisi\u00f3n diarias. En 1985 empezaron a emitir v\u00eda sat\u00e9lite e, na tempada 1987-1988, constitu\u00edronse como cadea de radio.\n1966 O 18 de xullo nace esta cadea, o seu primeiro n\u00famero 1 \u00e9 \"Monday, Monday\" de The Mamas &amp; the Papas.\n1979 Conv\u00e9rtense en pioneiros no sistema de radiof\u00f3rmulas.\n1985 Real\u00edzase a primeira emisi\u00f3n v\u00eda sat\u00e9lite.\n1987 Constit\u00faese \"Los 40 Principales\" como cadea de radio.\n1988 Conv\u00e9rtense na emisora m\u00e1is escoitada de Espa\u00f1a por diante das emisoras convencionais. Rozan os 5\u00a0000\u00a0000 de o\u00edntes.\n1990 Comeza a emitirse regularmente por televisi\u00f3n a lista \"Del 40 al 1\"\n1991 Celebran o 25\u00ba Aniversario.\n1992 M\u00e1rchase da emisora o seu creador e \u00fanico director ata ent\u00f3n, Rafael Revert. Luis Merino \u00e9 nomeado novo director e d\u00e1lle un xiro \u00e1 emisora enfoc\u00e1ndoa a un p\u00fablico menor de 25 anos intentando acaparar o mercado entre 16 e 20 anos.\n1996 Est\u00e1n por primeira vez presentes en Internet.\n1997 Ve a luz o \"Tarjeta 40\" en colaboraci\u00f3n con La Caixa.\n1998 O 1 de setembro ponse en marcha o programa musical televisivo 40 TV.\n2000 Internacional\u00edzanse coa s\u00faa presenza en Colombia, Chile, Costa Rica, M\u00e9xico e Panam\u00e1.\n2004 Aparece por primeira vez nos quioscos a \"Revista 40\".\n2005 O 2 de maio aparece en Guatemala Los 40 Principales e o 1 de novembro en Ecuador.\n2006 Celebran o 40\u00ba Aniversario e aparece o 26 de xaneiro na Arxentina unicamente para Buenos Aires. La Oreja de Van Gogh rompe a marca de audiencia coa estrea do seu sinxelo \"Mu\u00f1eca de trapo\". Nacen os Premios Principales.\n2007 \u00danense aos Premios Principales, M\u00e9xico, Guatemala, Costa Rica, Colombia, Arxentina e Chile.\n2008 Nace Hit40 en Chile no 101.7\u00a0MHz de Santiago. \u00danense aos Premios Principales, Ecuador e Panam\u00e1.\n2009 Nace \"Os 40 Principais\" en Tijuana e Ensenada (Baixa California, M\u00e9xico) no 107.7 e 101.1 de FM respectivamente.\n2010 In\u00edciase o programa Antro 40, un programa 100% Tijuanense, os venres de 9:00pm a 11:00pm con Memo do Rio, Jerry Boy, Alexito, Shaggy e Mariel Montemayor en controis.\n2010 O 15 de maio \u00e1s 07:00 prod\u00facese un cambio substancial no reloxo de programaci\u00f3n en radiof\u00f3rmula en Espa\u00f1a, coa emisi\u00f3n de bloques ininterrompidos de m\u00fasica sen publicidade, nos primeiros 40 minutos de cada hora. Os outros 20 minutos restantes son divididos en catro bloques publicitarios, dous de emisi\u00f3n nacional e d\u00faas desconexi\u00f3ns locais, acompa\u00f1ados de d\u00faas ou tres canci\u00f3ns editadas. A comezos de agosto introd\u00facese un novo cambio horario. Ofr\u00e9cense 47 minutos de \u00e9xitos \u00e1 hora.\nProgramaci\u00f3n.\nDentro da programaci\u00f3n que desenvolveron \u00f3 longo da s\u00faa existencia, destacan:\nTam\u00e9n realizaron programas como \"La noche caprichosa\", \"Viaxe a los sue\u00f1os polares\", \"Calambre Techno\", \"Rock Star\", \"La ruta del Aguilar\", \"Supersonido\", \"Hip Hop Deluxe\", \"Vue\u00f1o 605\", \"3, 2 \u00f3 1\", \"Pl\u00e1sticos y decibelios\", \"El 40\", \"40 Latino\", \"La mar de noches\", \"40 d\u00edas y 40 noches\", \"En \u00f3rbita\", \"Terra salvaxe\", \"Internight\", \"La noche m\u00e1s corta\", \"En tu casa o en la m\u00eda\", \"Qu\u00e9 te cuentas\" e o archiconocido \"Fan Club\", entre outros.\nLocutores.\nAo longo da s\u00faa historia contaron ademais con Joaqu\u00edn Luqui, Miguel Angel Carre\u00f1o (Micky), Jos\u00e9 Mar\u00eda I\u00f1igo, Manolo Gonz\u00e1lez, Pepe Domingo Casta\u00f1o, Lorena Berd\u00fan, Fernandisco, Toni S\u00e1nchez, Ana Blanco, Rosa Rosado, Yolanda L\u00f3pez, Luis Vaquero, Jos\u00e9 Miguel Jauregui, Jos\u00e9 Antonio Abell\u00e1n, Ely Del Valle, Juanma Ortega, Toni Garrido, Yolanda Valencia, Ram\u00f3n Garc\u00eda, Patricia Gazta\u00f1aga, Constantino Romero, Pastora Vega, Isabel Gemio, Emilio Arag\u00f3n, Ricky Garc\u00eda, Sergi Duran, Guillermo Fern\u00e1ndez, Sandra Corcuera, Manolo M\u00e1nix, Jaime Cantizano, Raquel Aturia, Isabel Marcos Naranjo, Miguel Coll, Josu\u00e9 G\u00f3mez, Gustavo Luna, Olga Grande ou Patricia Dan, entre outros.\nConcertos.\nA cadea organiza \"Concertos B\u00e1sicos\" desde o ano 1992 nos que participaron entre outros: Bon Jovi, Def Leppard, Aerosmith, Duncan Dhu, Terence Trent D'Arby, Duran Duran, Chris Isaak, H\u00e9roes del Silencio, Texas, Ismael Serrano, The Corrs , Alejandro Sanz, Iggy Pop, Miguel Bos\u00e9, Juan Can, Paul Carrack, Counting Crows, Man\u00e1 etc.\nAnualmente desde 1998 organizan as\u00ed mesmo o concerto \"Principales Solidarios\" apoiando acci\u00f3ns e iniciativas solidarias en colaboraci\u00f3n con varias co\u00f1ecidas ONGs. Nestes concertos participaron: Robbie Williams, Eros Ramazzotti, Alejandro Sanz, Amaral, Juanes, \u00c1lex Ubago, Coti, Texas etc.\nEn 2006 celebraron o concerto \"40 Aniversario de Los 40 Principales\" no que actuaron 46 grupos de m\u00fasica que estiveron no n\u00famero 1 dos 40 durante os seus 40 anos de emisi\u00f3n. Nel actuaron artistas como Amaral, El Canto del Loco, Natalia, Alejandro Sanz, Joaqu\u00edn Sabina, Juanes, Julieta Venegas, La Oreja de Van Gogh, Miguel Bos\u00e9, Miguel R\u00edos ou Shakira.\nNos \u00faltimos anos estivo axudando a bandas revelaci\u00f3ns de orixe nacional, como Jaula de grillos ou Sr. Trepador.\nDesde o ano 2007, organiz\u00e1ronse dous festivais anuais: o Primavera POP, un concerto onde os grupos m\u00e1is soados ultimamente interpretan un par de canci\u00f3ns en \"La Cubierta\" de Legan\u00e9s para dar a benvida \u00e1 primavera, e os Premios Principales, celebrados sempre en decembro, consistindo nunha gala onde se premian aos mellores artistas do \u00faltimo ano por previa votaci\u00f3n popular, con actuaci\u00f3ns e invitados de luxo. Tam\u00e9n se celebrou desde ese ano o Tenerife 40 Pop, un festival ben\u00e9fico celebrado en novembro ao que acoden varias grupos (Andrea Corr, Kate Ryan, Nena Daconte, Beatriz Luengo...), os m\u00e1is soados dese ano.\nPremios.\n\"Los 40 Principales\" reciben o Premio Ondas na categor\u00eda de Premio Nacional de Radio en 1985.\nEn 1998 recibiron senllos Premios Ondas Joaqu\u00edn Luqui como Mellor Presentador de Programa Musical e \"Del 40 al 1\" como Mellor Programa Especializado en televisi\u00f3n.\nO programa \"En tu casa o en la m\u00eda\", conducido pola sex\u00f3loga Lorena Berd\u00fan, conseguiu no ano 2000 o Premio Ondas \u00f3 Programa de Radio m\u00e1is innovador, orixinal e polo seu servizo \u00e1 sociedade.\nEn 2004 o espertador \"Anda Ya!\" recibiu o Premio Ondas \u00e1 innovaci\u00f3n radiof\u00f3nica.\nEn 2010, Frank Branco \u00e9 galardoado coa Antena de Ouro da Federaci\u00f3n de Asociaci\u00f3ns de Radio e Televisi\u00f3n de Espa\u00f1a.\nEn Andorra.\nEn Andorra, Los 40 Principales tam\u00e9n ten presenza, na frecuencia de 103.3 Mhz. A programaci\u00f3n n\u00fatrese da emisi\u00f3n a trav\u00e9s de Catalu\u00f1a coas s\u00faas desconexi\u00f3ns en catal\u00e1n."}
{"id": "72187", "revid": "25871", "url": "https://gl.wikipedia.org/wiki?curid=72187", "title": "M\u00fasica occidental", "text": "Con frecuencia sep\u00e1rase a evoluci\u00f3n da m\u00fasica occidental segundo esteamos tratando de m\u00fasica denominada \"culta\" ou de m\u00fasica denominada \"popular\".\nA diferenza entre ambas non \u00e9 demasiado significativa ata a idade media co auxe do cristianismo. Non en van, os alicerces da cultura cristi\u00e1 primixenia est\u00e1n en Grecia (a trav\u00e9s da cultura romana).\nA fins do s\u00e9culo XI florece a l\u00edrica galante (non relixiosa) cos trobadores provenzais, que inmediatamente se estende ao norte (os trobeiros en Francia e os \"minnesinger\" en Alema\u00f1a) e logo ao sur (Italia, Espa\u00f1a e Portugal).\nA m\u00fasica culta.\nOs primeiros rexistros de m\u00fasica \"culta\" danse na Grecia, onde desempe\u00f1ou un papel moralizador e pedag\u00f3xico desde a \u00e9poca na que se escribiron os textos hom\u00e9ricos (s. X a.C.).\nNo primeiro milenio da era cristi\u00e1, a m\u00fasica foi cultivada exclusivamente pola Igrexa. Para fins do s\u00e9culo VI refundiuse o chamado \"antigo romano\", e a este canto, adoptado de xeito oficial pola Igrexa Cat\u00f3lica, cham\u00f3uselle desde ent\u00f3n canto gregoriano, estend\u00e9ndose polos diversos pa\u00edses europeos.\nNo s\u00e9culo IX, xa aparecen referencias ao \"organum\", que era unha forma medieval de escritura polif\u00f3nica baseada nunha melod\u00eda (canto plano) sobre a que se superpu\u00f1a outra melod\u00eda.\nA principios do s\u00e9culo XIII xorde o motete (canto a varias voces con distintas letras).\nNo s\u00e9culo XIV floreceu en Francia e estendeuse a Italia o ars nova, con repertorio profano (rond\u00f3s, baladas e madrigais), aparecendo m\u00fasicos como Phillippe de Vitry ou Francesco Landino.\nNo s\u00e9culo XV desenv\u00f3lvese a polifon\u00eda na escola franco-flamenga, \u00e1 que pertencen Guillaume Dufai, Guilles Binchois e o seu m\u00e1ximo representante, Josquin des Pr\u00e9s.\nO Renacemento comezou como prolongaci\u00f3n da etapa anterior e as\u00ed naceron os repertorios instrumentais. A emancipaci\u00f3n da m\u00fasica instrumental no s\u00e9culo XVI e a s\u00faa afirmaci\u00f3n como x\u00e9nero dotado de caracter\u00edsticas propias foi fundamental para o establecemento do que co\u00f1ecemos como m\u00fasica cl\u00e1sica.\nA m\u00fasica enriqueceuse verdadeiramente no per\u00edodo barroco coa \u00f3pera, a cantata, e o oratorio. Tres foron os centros musicais: Italia, Alema\u00f1a e Francia. Aparecen neste per\u00edodo figuras da m\u00fasica tales como Vivaldi, Haendel e Bach.\nO clasicismo, foi o per\u00edodo que lle seguiu, abranguendo a segunda metade do s\u00e9culo XVIII, salientando as figuras alem\u00e1s de Gluck, Haydn e Mozart. O per\u00edodo cl\u00e1sico proporcionou a mellora da t\u00e9cnica en todos os seus aspectos.\nNo s\u00e9culo XIX, o romanticismo musical significou unha liberdade compositiva, desenvolv\u00e9ndose os grandes x\u00e9neros sinf\u00f3nicos, e xenios como: Beethoven, Schubert, Schumann, Chopin e Liszt.\nNun romanticismo tard\u00edo, os nacionalismos fixeron a s\u00faa entrada na m\u00fasica, salientando como representantes Brahms, Dvorak, Tchaikovski, Grieg, Verdi e Wagner. A ruptura co romanticismo e a incorporaci\u00f3n de innovaci\u00f3ns, produciuse no \u00faltimo cuarto do s\u00e9culo XIX, con compositores como Debussy, Mahler, entre outros.\nNo s\u00e9culo XX, Sch\u00f6nberg achega o atonalismo, impo\u00f1\u00e9ndose as vangardas est\u00e9ticas: impresionismo, expresionismo, neoclasicismo etc. Compositores dignos de mencionar son: Stravinskii, B\u00e1rtok, Prok\u00f3fiev, De Falla.\nA converxencia entre a m\u00fasica culta e a m\u00fasica popular.\nA universalizaci\u00f3n da educaci\u00f3n e do acceso a calquera rexistro de informaci\u00f3n que foi t\u00f3nica dominante no mundo occidental no s\u00e9culo XX, permitiu que unha ampla gama de persoas puidesen adquirir co\u00f1ecementos de calquera aspecto da teor\u00eda musical, as\u00ed como de calquera forma de m\u00fasica popular. Os conservatorios e os centros de estudos superiores ench\u00e9ronse de m\u00fasicos \u00e1vidos por aprender e experimentar coa m\u00fasica. Os m\u00fasicos de o\u00eddo ou de imitaci\u00f3n foron substitu\u00eddos por m\u00fasicos de forte formaci\u00f3n te\u00f3rica. Os int\u00e9rpretes das orquestras dominaban un amplo repertorio de pezas \"cultas\" con case tanta perfecci\u00f3n como as propias pezas de baile que interpretaban nas s\u00faas actuaci\u00f3ns.\nAs\u00ed foi natural a proliferaci\u00f3n musical de tendencias, sen d\u00fabida a t\u00f3nica do s\u00e9culo XX, na que tiveron sitio correntes como a m\u00fasica serial (desde 1923, baseada en series matem\u00e1ticas de alturas), a m\u00fasica concreta (desde 1948, baseada no procesamento de gravaci\u00f3ns en cinta), a m\u00fasica electr\u00f3nica (desde 1956, baseada na xeraci\u00f3n de son por medio de osciladores), a m\u00fasica electroac\u00fastica (combinaci\u00f3n das d\u00faas anteriores), a m\u00fasica aleatoria (John Cage), o postserialismo (Kagel, Hidalgo), a m\u00fasica por ordenador, ou ben a aparici\u00f3n e auxe de estilos populares coma o jazz, o blues, o rock, o folk etc.\nCara a finais do s\u00e9culo XX, como consecuencia desta \"democratizaci\u00f3n\" da m\u00fasica, prod\u00facese o auxe da m\u00fasica pop. A m\u00fasica pasa a ser un elemento m\u00e1is de consumo, e en consecuencia, aparecen novas formas de entender a m\u00fasica. A m\u00fasica electr\u00f3nica e o rock dan lugar primeiro \u00e1 m\u00fasica disco (m\u00fasica destinada a consumirse en locais de concentraci\u00f3n, as \"discotecas\") e logo \u00e1 m\u00fasica techno. Outras formas populares acadan a s\u00faa m\u00e1xima expresi\u00f3n (caso dos ritmos latinos, as rumbas, o flamenco e outros), para, xa no final de s\u00e9culo e principio do XXI, conformar un conxunto bastante homox\u00e9neo dende o punto de vista cultural.\nParalelamente, o jazz, o blues, o rock, e o folk sofren tam\u00e9n unha forte evoluci\u00f3n na que en ocasi\u00f3ns converxen e noutras diverxen da m\u00fasica \"culta\". O jazz conv\u00e9rtese (por dereito) nunha \"segunda\" m\u00fasica \"culta\" (por suposto, conv\u00e9rtese nunha corrente minoritaria), o blues pasa a ser sin\u00f3nimo de madurez musical (perdendo, por tanto, o car\u00e1cter festivo que o caracterizou nos inicios e pasando a ser s\u00f3 a m\u00fasica \"azul\", triste e lenta) e o rock e o folk sofren unha curiosa simbiose dando lugar a multitude de novas concepci\u00f3ns musicais:\nNos albores do s\u00e9culo XXI, inda \u00e9 corrente separar a m\u00fasica \"culta\", \u00e1 cal se lle acostuma a chamar \"cl\u00e1sica\" (coa excepci\u00f3n de que hai quen incl\u00fae o jazz nesta categor\u00eda) e a m\u00fasica \"popular\". Non obstante, nada fundamenta hoxe tal clasificaci\u00f3n."}
{"id": "72193", "revid": "98629", "url": "https://gl.wikipedia.org/wiki?curid=72193", "title": "Juanes", "text": "Juan Esteban Aristiz\u00e1bal V\u00e1zquez, nado en Carolina del Pr\u00edncipe (Antioquia) o 9 de agosto de 1972, \u00e9 un destacado cantante, compositor, guitarrista, arranxador e produtor de m\u00fasica Rock &amp; Pop colombiano, m\u00e1is co\u00f1ecido como Juanes. O seu nome art\u00edstico, \"Juanes\", \u00e9 o alcume co que era chamado de mozo na s\u00faa familia e xorde da uni\u00f3n do primeiro nome e a primeira s\u00edlaba do segundo.\nCon 15 anos iniciou a s\u00faa carreira coa banda de Rock en espa\u00f1ol Ekhymosis, coa que realizou 5 \u00e1lbums. \u00d3 disolverse esta, Juanes decide lanzarse como solista no 2000, debutando co \u00e1lbum \"F\u00edjate bien\", no 2002 ratifica a calidade do primeiro co \u00e1lbum \"Un d\u00eda normal\", en 2004 co best-s\u00e9ller mundial \"Mi sangre\" e xa en 2007 co que \u00e9 o seu cuarto \u00e1lbum de estudio \"La vida... es un ratico\". Del destacan canci\u00f3ns como: \"A Dios le pido\", \"Volverte a ver\", \"Para tu amor\", o hit \"La camisa negra\" (n\u00famero un en diversos pa\u00edses de Am\u00e9rica, Europa e Asia) e o seu m\u00e1is recente sinxelo \"Me enamora\".\nEn 2006 foi nomeado polo goberno de Francia como da orde francesa das artes e as letras. Foi nomeado pola revista estadounidense People como unha das 100 persoas m\u00e1is influentes do mundo e polos Angeles Times \"como a figura do rock latino m\u00e1is destacada da \u00faltima d\u00e9cada\".\nAs\u00ed mesmo de acordo co selo Universal Music, Juanes foi galardoado entre outros, con 19 Premios Grammy Latinos, 5 Premios MTV, 2 NRJ Radio Awards, 6 Premios Lo Nuestro, e outros reco\u00f1ecementos internacionais, polas s\u00faas maxistrais composici\u00f3ns \u00f3 amor, desamor, a vida, a familia, os desastres da guerra e a paz.\nTraxectoria.\nJuan Esteban naceu no seo dunha familia influ\u00edda pola m\u00fasica. Xa de novo o seu pai e os seus cinco irm\u00e1ns aprend\u00e9ronlle a tocar a guitarra, instrumento que o acompa\u00f1ou toda a s\u00faa vida musical. Comezou a s\u00faa carreira art\u00edstica con 15 anos como membro da banda de rock Ekhymosis coa que gravou 5 \u00e1lbums e alcanzou notoriedade no seu pa\u00eds. Logo dunha exitosa campa\u00f1a publicitaria interpretando o jingle dunha marca de zapatos, recibe propostas de varias casas de discos para abandonar o seu estilo metal e aproximarse ao Pop Tropical que daquela encabezaba Carlos Vives. Juanes debuta como solista en 2000 co \u00e1lbum \"F\u00edjate bien\" realizado xunto \u00f3 produtor Gustavo Santaolalla. A cr\u00edtica especializada non o ten en conta, pero grazas \u00f3 impulso dos 7 nomeamentos \u00f3s Latin Grammy (das que \u00e9 galardoado con 3) que a s\u00faa audiencia crece a maiores p\u00fablicos en Am\u00e9rica.\n\u00c1 vez coa promoci\u00f3n do \u00e1lbum, o artista comp\u00f3n o que ser\u00eda o seu segundo \u00e1lbum de estudio como solista: \"Un d\u00eda normal\", que sae \u00e1 luz en 2002. Ademais do \u00e9xito do himno \u00e1 paz \"A Dios le pido\" dest\u00e1canse canci\u00f3ns como: \"Mala gente\", \"Es por ti\", \"Un d\u00eda Normal\", e o d\u00fao xunto \u00e1 exitosa cantante canadense Nelly Furtado titulado \"Fotograf\u00eda\". O \u00e1lbum \u00e9 acollido polo p\u00fablico chegando a ser o m\u00e1is vendido dentro do x\u00e9nero Tropipop en Colombia, M\u00e9xico, Espa\u00f1a e entre os p\u00fablicos hispanos dos Estados Unidos, entre outros. En outubro do mesmo ano a cadea MTV Latino congrat\u00falao co premio a mellor artista do ano.\nO \u00e9xito da s\u00faa m\u00fasica continuada en \"Un d\u00eda Normal\", l\u00e9vao a recibir diversos premios \u00e1 m\u00fasica arredor do mundo: Premios Univisi\u00f3n e Latin Bilboard nos Estados Unidos, Amigo en Espa\u00f1a e Vi\u00f1a del mar en Chile, \u00e1 vez que realiza un tour de m\u00e1is de 100 presentaci\u00f3ns nos Estados Unidos e Hispanoam\u00e9rica. \u00d3 finalizar o ano novamente arrasa nos Grammy latino con 5 premios e outros dous MTVLA. En 2004 lanza o single \"Nada valgo sin tu Amor\", pre\u00e1mbulo do seu terceiro \u00e1lbum: Mi sangre lanzado meses m\u00e1is tarde, con canci\u00f3ns como \"Volverte a ver\" e \"Para tu amor\", sit\u00faase nos primeiros lugares de preferencia e vendas entre o p\u00fablico Hispano-americano, pero \u00e9 en 2005 co orixinal corte musical La Camisa Negra que Juanes xera furor en todo o mundo. A pesar das cr\u00edticas adversas de publicaci\u00f3ns como \"Rolling Stone\" que levan \u00f3 artista e o seu representante a vetar a publicaci\u00f3n, a canci\u00f3n sit\u00faase n\u00famero 1 non s\u00f3 en Latinoam\u00e9rica sen\u00f3n tam\u00e9n en pa\u00edses culturalmente distintos que o acollen como o \u00e9xito bailable do ano como Alema\u00f1a, Francia, Pa\u00edses Baixos, Finlandia, Xap\u00f3n, entre outros, superando o \u00e9xito de \"A Dios le pido\". Durante o resto do ano e metade do 2006 \"Juanes\" leva a s\u00faa m\u00fasica arredor do mundo no Tour Mi sangre, logrando cheo total en centenares de presentaci\u00f3ns. En agosto do mesmo ano anuncia o seu retiro temporal a un ano sab\u00e1tico para traballar en causas sociais, descansar coa s\u00faa familia e crear nova m\u00fasica.\nO 4 de setembro de 2007 Juanes reaparece co lanzamento p\u00fablico do primeiro tema do seu cuarto \u00e1lbum de estudio, single titulado Me enamora, que debuta con grande acollida en Latinoam\u00e9rica, Espa\u00f1a, e os Estados Unidos hispano, posicion\u00e1ndose no primeiro lugar de preferencia entre o p\u00fablico de Espa\u00f1a, Arxentina, Centroam\u00e9rica, Colombia, Chile, Estados Unidos hispano, entre outros pa\u00edses e ingresa ata a tops de pa\u00edses non hispanos como Finlandia, Alema\u00f1a, Croacia, o billboard 200 dos Estados Unidos, entre outros. O 23 de outubro sae oficialmente en m\u00e1is de 77 pa\u00edses en simult\u00e1neo \"\"La vida...es un ratico\", nova produci\u00f3n musical que trae unha fusi\u00f3n de rock con ritmos flokl\u00f3ricos latinos e completamente en espa\u00f1ol, que \u00e9 o estilo que creou Juanes e \u00e9 co que sente c\u00f3modo, segundo sinalou. Incl\u00fae a participaci\u00f3n do cantante de punk-pop alem\u00e1n Campino e do tam\u00e9n rockeiro arxentino Andr\u00e9s Calamaro. O novo \u00e1lbum \u00e9 considerado pola cr\u00edtica como unha s\u00edntese dos anteriores traballos, con ritmos novos como o vallenato e folklor latino."}
{"id": "72197", "revid": "1131", "url": "https://gl.wikipedia.org/wiki?curid=72197", "title": "Mar\u00eda Miramontes", "text": "Mar\u00eda Dolores Miramontes Mato, nada en Gu\u00edsamo (Bergondo) o 6 de abril de 1895 e finada en Buenos Aires en 1964, foi unha activista e intelectual rexionalista galega.\nTraxectoria.\nFilla de xornaleiros, trasladouse coa s\u00faa familia \u00e1 Coru\u00f1a, onde comeza a traballar nun obradoiro de costura aos 11 anos. Nesta cidade relaci\u00f3nase con outras mulleres que ter\u00e1n un papel moi destacado no galeguismo e no republicanismo como Elvira Bao Maceiras e Amparo L\u00f3pez Je\u00e1n.\nMilitou nas Irmandades da Fala e en 1918 formou parte da s\u00faa Xunta Directiva. En 1920 casou con \u00c1nxel Casal, abriron xuntos unha tenda de tecidos, na que traballou de costureira. O matrimonio puxo en marcha outras moitas iniciativas. Fundaron a Editorial Lar e posteriormente a Editorial N\u00f3s e dirixiron as Escolas de Insi\u00f1o Galego, ensino biling\u00fce e inspirada nos principios da Instituci\u00f3n Libre de Ense\u00f1anza. Coa proclamaci\u00f3n da II Rep\u00fablica e o ingreso no Partido Galeguista, traslad\u00e1ronse a Santiago de Compostela, onde seguiu a traballar de costureira. No \u00e1mbito pol\u00edtico, colaborou na campa\u00f1a a favor do Estatuto de Autonom\u00eda.\nTras o asasinato do seu marido na guerra civil, embarcou na Coru\u00f1a rumbo a Buenos Aires en novembro de 1936. Na capital arxentina traballou de modista e casou cun curm\u00e1n, Pedro Miramontes. Mantivo contacto con representantes do exilio galego como Lu\u00eds Seoane e Maruxa Seoane. Morreu no Sanatorio do Centro Galego de Bos Aires.\nReco\u00f1ecementos.\nNo ano 2007 o concello de Santiago de Compostela p\u00faxolle o seu nome a unha r\u00faa."}
{"id": "72199", "revid": "98451", "url": "https://gl.wikipedia.org/wiki?curid=72199", "title": "Luis Lucia", "text": "Luis Lucia Lucia, nado en Les Coves de Vinrom\u00e0 (provincia de Castell\u00f3) o 17 de outubro de 1888 e finado en Valencia o 6 de xaneiro de 1943, foi un pol\u00edtico e xornalista valenciano.\nTraxectoria.\nFillo dunha familia de orixe aragonesa estudou dereito na Universidade de Valencia, onde tam\u00e9n foi o xefe das xuventudes carlistas. Dirixiu o semanario \"El Guerrillero\", e en 1911 formou parte da primeira redacci\u00f3n do \"Diario de Valencia\", \u00f3rgano oficial da Comuni\u00f3n Tradicionalista no Pa\u00eds Valenciano. Cando en 1919 se produciu a escisi\u00f3n de V\u00e1zquez de Mella, Lucia aproximouse aos movementos pol\u00edticos pr\u00f3ximos \u00e1 democracia cristi\u00e1 e en 1930, ao caer a ditadura de Miguel Primo de Rivera, foi un dos fundadores da Derecha Regional Valenciana, convert\u00e9ndose no seu principal l\u00edder e ide\u00f3logo, deputado a Cortes por Valencia nas elecci\u00f3ns de 1933 e 1936, con Jos\u00e9 Mar\u00eda Gil-Robles foi un dos dirixentes da CEDA de ministro de Comunicaci\u00f3ns nos gobernos presididos por Alejandro Lerroux e Joaqu\u00edn Chapaprieta en 1935. Mant\u00edvose fiel \u00e1 Segunda Rep\u00fablica Espa\u00f1ola durante a Guerra Civil espa\u00f1ola, a\u00ednda as\u00ed permaneceu agochado no Maestrazgo ata que foi capturado por anarquistas en febreiro de 1937, permaneceu en prisi\u00f3ns de Valencia e Barcelona ata que conseguiu escapar o 25 de xaneiro de 1939, novamente arrestado polos franquistas o 12 de febreiro, condenado a morte, sentenza conmutada por trinta anos de cadea por presi\u00f3ns do arcebispo de Valencia e finalmente deportado \u00e1s Illas Baleares. Perdoado en 1943 morreu pouco despois de ser liberado."}
{"id": "72200", "revid": "92340", "url": "https://gl.wikipedia.org/wiki?curid=72200", "title": "M\u00e1ximo San Juan", "text": "M\u00e1ximo San Juan Arranz, nado en Mambrilla de Castrej\u00f3n (provincia de Burgos) en 1933 e finado en Madrid o 28 de decembro de 2014, foi un debuxante espa\u00f1ol que se mantivo trinta anos (1977-2007) exercendo no diario \"El Pa\u00eds\".\nTraxectoria.\nDesenvolveu unha ampla carreira de debuxante, humorista e escritor, destacando sobre todo os miles de debuxos e textos publicados nas revistas e xornais m\u00e1is relevantes no panorama nacional: \"La codorniz\", \"Por Favor\", \"Pueblo\", \"Triunfo\", \"Intervi\u00fa\", \"La Vanguardia\" ou \"El Pa\u00eds\", neste \u00faltimo publicou un debuxo diario desde o ano 1976.\nObra escrita.\nRespecto da escritura, cabe mencionar os t\u00edtulos:"}
{"id": "72201", "revid": "659243", "url": "https://gl.wikipedia.org/wiki?curid=72201", "title": "Xo\u00e1n de Nova", "text": ""}
{"id": "72204", "revid": "22570", "url": "https://gl.wikipedia.org/wiki?curid=72204", "title": "Manique\u00edsmo", "text": "O manique\u00edsmo foi unha seita filos\u00f3fica e relixiosa fundada polo sabio persa Mani (ou Manes) (c. 215-275), considerado polos seus seguidores como divinamente inspirado.\nHistoria.\nA comezos do s\u00e9culo III estendeuse a trav\u00e9s de oriente e en moitas partes do Imperio Romano.\nOs maniqueos -a semellanza dos gn\u00f3sticos e os mandeos\u2014 eran dualistas, cr\u00edan que hab\u00eda unha eterna loita entre dous principios opostos e irredut\u00edbeis, o ben e o mal, que eran asociados \u00e1 luz (Ormuz) e \u00e1s tebras (Ahrim\u00e1n). Segundo eles, Deus \u00e9 o creador de todo o bo e Ahrim\u00e1n o creador de todo o malo. Posteriormente alg\u00fans maniqueos dualizaban a natureza do deus e outorg\u00e1ronlle a calidade de conter todo o bo e todo o malo.\nDoutrina.\nO maniqueismo \u00e9 un sincretismo que combina elementos do Zoroastrismo, Cristianismo e Gnosticismo.\nOs maniqueos cren que o esp\u00edrito do home \u00e9 de Deus pero o corpo do home \u00e9 do demo. No home, o esp\u00edrito ou luz est\u00e1 cativo por causa da materia corporal; polo tanto, cren que \u00e9 necesario practicar un estrito ascetismo para iniciar o proceso de liberaci\u00f3n da luz atrapada. Desprezan por iso a materia, incluso o corpo. Os \u00abouvintes\u00bb aspiraban a reencarnarse como \u00abelixidos\u00bb, os cales xa non necesitar\u00edan reencarnarse m\u00e1is.\nBuda e outras moitas figuras relixiosas foron enviadas \u00e1 humanidade para axudala na s\u00faa liberaci\u00f3n espiritual.\nNa pr\u00e1ctica, o manique\u00edsmo nega a responsabilidade humana polos males cometidos porque cre que non son produto da libre vontade sen\u00f3n do dominio do mal sobre a nosa vida.\nA igrexa maniquea.\nA igrexa cristi\u00e1 de Mani estaba estruturada a partir dos diversos graos de desenvolvemento interior. El mesmo a encabezaba como apostol de Xesucristo. Xunto a el estaban doce instrutores ou fillos da misericordia. Seis fillos iluminados polo sol do co\u00f1ecemento asist\u00edan a cada un deles. Eses \"ep\u00edscopos\" (bispos) eran auxiliados por seis presb\u00edteros ou fillos da intelixencia. O cuarto c\u00edrculo comprend\u00eda inumer\u00e1beis electos chamados fillos e fillas da verdade ou dos misterios. A s\u00faa tarefa era rezar, cantar, escribir e traducir. O quinto c\u00edrculo estaba formado polos auditores ou fillos e fillas da comprensi\u00f3n. Para ese \u00faltimo grupo, as esixencias eran menores.\nOs mandamentos.\nDeb\u00edan seguir sobre todo os dez mandamentos seguintes como f\u00edo condutor da s\u00faa vida coti\u00e1: "}
{"id": "72206", "revid": "43749", "url": "https://gl.wikipedia.org/wiki?curid=72206", "title": "Uni\u00f3n Progreso e Democracia", "text": ""}
{"id": "72209", "revid": "1131", "url": "https://gl.wikipedia.org/wiki?curid=72209", "title": "Galer\u00eda de imaxes de Mea\u00f1o", "text": "Galer\u00eda de imaxes do concello de Mea\u00f1o na provincia de Pontevedra."}
{"id": "72212", "revid": "89787", "url": "https://gl.wikipedia.org/wiki?curid=72212", "title": "Familia (sociolox\u00eda)", "text": "Unha familia \u00e9 unha unidade social formada por un conxunto de individuos vinculados por relaci\u00f3ns de matrimonio, parentesco ou afinidade, que conviven e organizan colectivamente a vida coti\u00e1 ou parte dela. Segundo a Declaraci\u00f3n Universal dos Dereitos Humanos, \u00e9 o elemento natural, universal e fundamental da sociedade e ten dereito \u00e1 protecci\u00f3n da sociedade e do Estado.\nNon hai consenso sobre unha definici\u00f3n universal da familia. \u00c9 un concepto antropol\u00f3xico inferior ao clan, a tribo e a naci\u00f3n; sociol\u00f3xico e incluso econ\u00f3mico (unidade m\u00ednima de empresa). A familia nuclear \u00e9 o modelo principal de familia e a estrutura m\u00e1is difundida na actualidade; por\u00e9n, as formas de vida familiar son moi diversas, dependendo de factores sociais, culturais, econ\u00f3micos e afectivos. A familia, como calquera instituci\u00f3n social, tende a adaptarse ao contexto dunha sociedade.\nO D\u00eda Internacional das Familias, celebrado o 15 de maio, foi institu\u00eddo pola Asemblea Xeral das Naci\u00f3ns Unidas o 20 de setembro de 1993. Acordouse celebrar no ano 1994 o Ano Internacional da Familia e concretar no d\u00eda 15 de maio de t\u00f3dolos anos os actos conmemorativos, que se comezaron a convocar en todo o mundo a partir dese ano 1994 .\nO obxectivo proposto \u00e9 po\u00f1er de manifesto a importancia que a comunidade internacional debe conferir \u00e1 familia como unidade b\u00e1sica da sociedade e motor do desenvolvemento econ\u00f3mico e social, o que comporta tomar en consideraci\u00f3n t\u00f3dolos problemas que poidan afectar \u00e1 situaci\u00f3n das familias no mundo e promove-la adopci\u00f3n das medidas adecuadas para resolver eses problemas, inclu\u00edndo a necesidade de que os gobernos te\u00f1an en consideraci\u00f3n as necesidades familiares \u00e1 hora de establecer prioridades nas decisi\u00f3ns pol\u00edticas que adopten.\nCaracter\u00edsticas.\nSegundo defende a Declaraci\u00f3n Universal dos Dereitos Humanos, \"a familia \u00e9 o elemento natural e fundamental da sociedade e ten dereito \u00e1 protecci\u00f3n da sociedade e do Estado\". Na maior\u00eda dos pa\u00edses a familia goza de personalidade xur\u00eddica e crea entre os seus membros obrigas e dereitos de car\u00e1cter social e material.\nOs lazos principais que definen unha familia son de dous tipos: vencellos de afinidade, derivados do establecemento dunha relaci\u00f3n sentimental reco\u00f1ecida socialmente como o matrimonio ou unha uni\u00f3n de feito entre d\u00faas ou m\u00e1is persoas, e vencellos de consanguinidade, como a filiaci\u00f3n entre pais e fillos ou os lazos de que se establecen entre os irm\u00e1ns que descenden do mesmo pai ou da mesma nai. Tam\u00e9n p\u00f3dese diferenciar a familia segundo o grao de parentesco entre os seus membros.\nOrixe.\nSegundo exp\u00f3n Claude L\u00e9vi-Strauss, a familia ten a s\u00faa orixe no matrimonio, consta de marido, muller e fillos nacidos da s\u00faa uni\u00f3n e os seus membros mant\u00e9\u00f1ense unidos por lazos legais, econ\u00f3micos e relixiosos. Dentro desta visi\u00f3n, historicamente unha das principais funci\u00f3ns da familia foi regular a procreaci\u00f3n. Para os meni\u00f1os a familia adoita ser a referencia primeira na s\u00faa socializaci\u00f3n e integraci\u00f3n cultural. Ademais a orde social establece unha rede de prohibici\u00f3ns e privilexios sexuais ligados \u00e1 familia e unha cantidade variable e diversificada de lazos psicoafectivos como amor, afecto, respecto, temor etc.\nEn oposici\u00f3n a este enfoque, Radhika Coomaraswamy defenden que \"non se deber\u00eda definir a familia mediante unha construci\u00f3n formalista, nuclear, a de marido, muller e fillos. A familia \u00e9 o lugar onde as persoas aprenden a coidar e a seren coidadas, a confiar e a que se conf\u00ede nelas, a nutrir a outras persoas e a nutrirse nelas\".\nTipos de familias.\nAs familias poden estar clasificadas nos seguintes tipos:\nCr\u00edtica.\nAlg\u00fans cient\u00edficos sociais defenderon a abolici\u00f3n da familia. Un opo\u00f1ente inicial da familia era S\u00f3crates, cunha posici\u00f3n que foi esbozada por Plat\u00f3n na \"Rep\u00fablica\". No Libro 5 desta obra S\u00f3crates dille aos seus interlocutores que unha cidade xusta \u00e9 aquela en que os cidad\u00e1ns non te\u00f1en lazos familiares.\nAo ser a familia unha instituci\u00f3n moi arraigada e venerada, poucos intelectuais se aventuraron a falar contra ela. O familiarismo foi atipicamente definido como unha \"estrutura social onde... os valores dunha familia se levan a cabo en m\u00e1is alta estima que os valores dos membros individuais da familia.\" O favoritismo ou preferencia que te\u00f1en funcionarios p\u00fablicos para dar empregos a familiares ou amigos, sen importar o m\u00e9rito para ocuparen o cargo, sen\u00f3n a s\u00faa lealdade ou alianza ch\u00e1mase nepotismo.\nA fil\u00f3sofa individualista ruso-estadounidense Ayn Rand comparou a parcialidade cara \u00e1 consanguinidade co racismo, como unha manifestaci\u00f3n de pequena escala deste \u00faltimo. \"A adoraci\u00f3n da familia \u00e9 simplemente racismo, como unha cruamente primitiva primeira base para a adoraci\u00f3n da tribo. Coloca o accidente do nacemento por riba dos valores dunha persoa e o deber \u00e1 tribo sobre o dereito dunha persoa \u00e1 s\u00faa propia vida\". Ademais, manifestouse a favor dun \"childfree lifestyle\" (\"estilo de vida sen fillos\"), segu\u00edndoo ela mesma.\nO xornalista estadounidense Marty Nemko considera que a familia est\u00e1 sobrevalorada. \"Os pol\u00edticos, cl\u00e9rigos, e s\u00f3 xente sinxela enxalzan a familia como a instituci\u00f3n m\u00e1is importante. / Creo que a familia est\u00e1 sobrevalorada. Moitas persoas sofren excesivamente dende a familia... / Mill\u00f3ns de persoas nin sequera falan cun membro da familia. Mill\u00f3ns m\u00e1is gastan anos e fortunas en terapeutas, tratando de desfacer os males que a familia perpetrou neles. / Todo isto non deber\u00eda sorprender. Despois de todo, a diferenza de cos amigos, somos postos na nosa familia de orixe de forma aleatoria, sen voz no asunto\"."}
{"id": "72214", "revid": "25871", "url": "https://gl.wikipedia.org/wiki?curid=72214", "title": "Rakim &amp; Ken-Y", "text": "Rakim &amp; Ken-Y \u00e9 un d\u00fao portorrique\u00f1o que canta reggaeton. Est\u00e1 formado por Jos\u00e9 Nieves (Rakim) e Kenny V\u00e1squez (Ken-Y), ambos de Gurabo, Porto Rico.\nCon s\u00f3 dous anos de experiencia, convert\u00e9ronse nun dos d\u00faos m\u00e1is populares de reggaet\u00f3n, co seus \u00e1lbum \"Masterpiece\", do que venderon m\u00e1is de 10 mill\u00f3ns de copias en todo o mundo. En decembro dese mesmo ano lanzaron o seu primeiro CD/DVD Masterpiece, \"World Tour\" que vendeu 1,5 mill\u00f3ns de copias (nos USA vendeu 500.000 copias) e o seu \u00faltimo \u00e1lbum \"The Commemorative Edition\" que ata o momento vendeu arredor de 5 mill\u00f3ns de copias. Segundo a unidade carta do ano cos seus \u00e1lbums alcanzaron a cifra de 17.000.000 copias vendidas. Na actualidade est\u00e1n na produci\u00f3n do seu novo \u00e1lbum \"The Royalties\" que sair\u00e1 \u00e1 venda en 2008, logo dun ano sen editar.\nRakim &amp; Ken-Y est\u00e1 considerado o d\u00fao rom\u00e1ntico m\u00e1is importante do x\u00e9nero reggaet\u00f3n, pola forma de interpretar o amor e os sentimentos nas s\u00faas canci\u00f3ns."}
{"id": "72215", "revid": "23204", "url": "https://gl.wikipedia.org/wiki?curid=72215", "title": "Mangueira", "text": "A mangueira (Mangifera indica) \u00e9 unha \u00e1rbore froiteira cuxos froitos son co\u00f1ecidos como mangas. Estas \u00e1rbores pertencen ao x\u00e9nero Mangifera, que incl\u00fae cerca de 35 especies de \u00e1rbores da familia Anacardiaceae, nativas do sur e do sueste asi\u00e1tico desde o leste da India at\u00e9 as Filipinas, e introducidas no Brasil, en Angola, en Mozambique e noutros pa\u00edses tropicais. Esta especie \u00e9 m\u00e1is difundida de todas as existentes. O nome da froita ben da palabra \"malayalam\" \"manga\" e foi popularizada en Europa polos portugueses, que co\u00f1eceron esta froita en Kerala.\nDescrici\u00f3n.\n\u00c1 planta da manga adoita ser unha \u00e1rbore le\u00f1osa, que alcanza un gran tama\u00f1o e a altura (pode superar os 30 m de altura, sobre todo, se ten que competir polos raios solares con \u00e1rbores m\u00e1is grandes, como poder\u00eda ser nunha plantaci\u00f3n de cocos), sempre e cando sexa nun clima c\u00e1lido. \u00c9 nas zonas de climas temperados pode cultivarse a\u00ednda que non adoita alcanzar unha grande altura, polas incidencias clim\u00e1ticas que lle resultan adversas. \u00c9 orixinario da India e cult\u00edvase en pa\u00edses de clima c\u00e1lido ademais dalg\u00fans climas temperado como Espa\u00f1a, a China e os Estados Unidos. Na zona intertropical \u00e9 unha planta sumamente nobre: non require rego e resiste os incendios; unha plantaci\u00f3n de mangas dificilmente poder\u00eda queimarse durante a \u00e9poca de seca, xa que \u00e9 o per\u00edodo de m\u00e1ximo crecemento da biomasa para estas \u00e1rbores \u00e9 de maior actividade da fotos\u00edntese por estar menos anubrado.\nTaxonom\u00eda.\n\"Mangifera indica\" foi descrita por Carl von Linn\u00e9 e publicado en \"Flora Brasiliensis\" 12(2): 394. 1876."}
{"id": "72217", "revid": "1131", "url": "https://gl.wikipedia.org/wiki?curid=72217", "title": "Galer\u00eda de imaxes de Melide", "text": "Galer\u00eda de imaxes do concello de Melide na provincia da Coru\u00f1a."}
{"id": "72221", "revid": "98629", "url": "https://gl.wikipedia.org/wiki?curid=72221", "title": "Cuco", "text": "O cuco ou cuco vulgar \"(Cuculus canorus)\" \u00e9 unha ave da familia \"Cuculidae\", pertencente \u00e1 orde zool\u00f3xica das Cuculiformes. A familia Cuculidae con especies espalladas por todo o mundo, caracter\u00edzase polo parasitismo da s\u00faa conduta reprodutora.\nOs nomes vulgar e cient\u00edfico da especie te\u00f1en a s\u00faa orixe no canto caracter\u00edstico do macho.\nDescrici\u00f3n.\nOs cucos son aves duns 34\u00a0cm de lonxitude e patas fortes, que cando voan recordan \u00f3s gabi\u00e1ns, malia voaren coas \u00e1s por debaixo da horizontal. Pousados te\u00f1en aspecto gordecho, e a mi\u00fado deixan caer lixeiramente as \u00e1s. A cola \u00e9 longa e escalada, con manchas brancas. O barrado da zona ventral recorda tam\u00e9n o dos gabi\u00e1ns. Te\u00f1en d\u00faas fases de coloraci\u00f3n, unha gris predominante e outra acasta\u00f1ada (fase hep\u00e1tica), caracter\u00edstica sobre todo dalgunhas femias. Os cucos novos te\u00f1en bandas tam\u00e9n na cabeza e no lombo.\nPoden chegar a idades de 16 anos.\nO canto.\nO canto dos machos, que lles serve para delimitar o seu territorio de caza, comeza ouvirse en Europa entre abril e xullo. Em\u00edteno pousados nun sitio alto e esc\u00f3itase a moita distancia. As femias emiten, moi \u00f3 raro, un son semellante a un trilo. Cando cantan en voo a s\u00faa voz sona m\u00e1is profunda e os intervalos son m\u00e1is curtos.\nH\u00e1bitat e distribuci\u00f3n.\nCr\u00edan en Asia e Europa. Neste \u00faltimo continente faltan s\u00f3 en Islandia. Viven en paisaxes variadas, que lles ofrezan espazos naturais e lugares axeitados para pousarse. Aparecen en bi\u00f3topos por riba da li\u00f1a dos bosques, en zonas de dunas costeiras, e en todo tipo de h\u00e1bitats entre os semidesertos e os bosques m\u00e1is ou menos mestos, mesmo \u00e1s veces en p\u00e1ramos. Faltan preto das \u00e1reas urbanas moi poboadas.\nMigraci\u00f3ns.\nOs cucos son migradores de longa distancia, que te\u00f1en os seus cuarteis de inverno no leste de \u00c1frica. Nese continente prefiren vivir en sitios preto de cursos de auga en zonas tropicais ou nas sabanas nas que abundan as acacias. A viaxe de volta \u00f3s territorios de reproduci\u00f3n comeza en marzo. A fins deste mes chegan \u00f3 sur de Europa, \u00e9 as rexi\u00f3ns m\u00e1is setentrionais son alcanzadas a mediados de xu\u00f1o. \nAs aves adultas adoitan voar cara \u00e1 \u00c1frica unhas tres semanas antes c\u00f3s cucos novos.\nAlimentaci\u00f3n.\nA s\u00faa fonte principal de alimentaci\u00f3n son os insectos. As larvas de bolboreta, especialmente as que te\u00f1en pelos, que non son consumidas por outras aves, constit\u00faen unha parte grande da s\u00faa dieta. Comen ademais escaravellos, lib\u00e9lulas, salt\u00f3ns e outros insectos.\nReproduci\u00f3n.\nOs cucos maduran sexualmente cando cumpren o ano. A \u00e9poca de po\u00f1e-los ovos vai de maio a xullo. As femias po\u00f1en os seus ovos nos ni\u00f1os de aves paseriformes, cada un nun ni\u00f1o distinto. En xeral, cada femia ten preferencia polos ni\u00f1os dunha especie, aquela que a criou cando ela mesma naceu. Os h\u00f3spedes preferidos son as folosas (\"Acrocephalus\"), as papuxas (\"Sylvia\"), as lavandeiras (\"Motacillidae\"), as azulentas (\"Prunella\"), o picanzo vermello (\"Lanius collurio\") e os rabirrubios \"(Phoenicurus)\".\nAs femias de cuco pasan moito tempo observando a conduta dos posibles pais adoptivos mentres estes est\u00e1n a constru\u00edr os seus ni\u00f1os e a po\u00f1er os ovos. Os cucos te\u00f1en que sincronizar a s\u00faa posta co momento en que a especie parasitada empeza a po\u00f1er. Os m\u00e9todos polos que acada nesta sincronizaci\u00f3n son desco\u00f1ecidos.\nNo momento axeitado, as femias de cuco voan \u00f3 ni\u00f1o escollido, sacan do ni\u00f1o un dos ovos e po\u00f1en o seu. O proceso dura poucos segundos. A cor dos ovos de cuco imita a dos ovos da especie que parasitan, pero en ocasi\u00f3ns a v\u00edtima descobre o engano e retira o ovo do ni\u00f1o. O parasitismo parece estar relacionado coa nutrici\u00f3n: o est\u00f3mago dos polos de cuco \u00e9 incapaz de dixerir as larvas peludas que constit\u00faen o alimento principal dos adultos, polo que \u00e9 necesario que reciban outro tipo de alimentaci\u00f3n, que lles pode ser fornecida polos pais adoptivos.\nO cuco cr\u00eda tarde, polo que o seu sistema de reproduci\u00f3n non constit\u00fae unha ameaza seria para a supervivencia das aves parasitadas, que non adoitan estar xa no momento de reproduci\u00f3n m\u00e1is intenso. S\u00f3 no caso da folosa das canaveiras \"(Acrocephalus scirpaceus)\" os tempos de cr\u00eda coinciden completamente cos do cuco. Despois dunha incubaci\u00f3n curta, dunhas d\u00faas semanas, o polo de cuco sae do ovo e nas horas e d\u00edas seguintes expulsa inmediatamente os outros ovos ou polos do ni\u00f1o, levant\u00e1ndoos co seu lombo para botalos f\u00f3ra do ni\u00f1o. Esta conduta ten os seus riscos mesmo para o cuco, xa que m\u00e1is das especies de paxaros levan alimento \u00f3 ni\u00f1o de acordo co n\u00famero de cr\u00edas que te\u00f1an que alimentar. Os pitos de cuco estimulan \u00f3s pais forzosos a alimentalo cos seus ch\u00edos continuos, que simulan os dunha ni\u00f1ada completa, e amosando a coloraci\u00f3n da s\u00faa boca aberta. (A especie de cuco Cuculus fugax, do sueste de Asia, amosa a parte inferior das \u00e1s, que te\u00f1en manchas amarelas que semellan as bocas de varios polos. Este sistema est\u00e1 xustificado porque esta especie pon os ovos en ni\u00f1os de aves que cr\u00edan no chan, polo que ch\u00edos demasiado audibles poder\u00edan atraer \u00f3s depredadores). \nOs polos de cuco son capaces de voar cando te\u00f1en uns 20 d\u00edas.\nA coloraci\u00f3n dos ovos.\nAs femias de cuco est\u00e1n divididas en \"gentes\", grupos de poboaci\u00f3n que escollen para cada un o ni\u00f1o dunha especie determinada, e que po\u00f1en ovos que semellan os da especie escollida. Os cucos que po\u00f1en os ovos nos ni\u00f1os de azulenta \"(Prunella modularis)\" son unha excepci\u00f3n, porque os seus ovos non son semellantes \u00f3 da especie h\u00f3spede, se cadra a causa dun parasitismo recente.\nO dese\u00f1o do ovo \u00e9 herdado exclusivamente das femias. As especies non parasitas de cuco po\u00f1en ovos completamente brancos.\nO cuco na cultura popular.\nXeral.\nEn Europa a chamada do cuco simboliza a chegada da primavera, polo que o cuco est\u00e1 presente en numerosas tradici\u00f3ns locais, refr\u00e1ns e frases feitas.\nA tradici\u00f3n de preguntarlle \u00f3 cuco cantos anos lle quedan a un de vida, calcul\u00e1ndoos polas veces que repite o seu canto, propia tam\u00e9n de pa\u00edses coma Rusia, tam\u00e9n est\u00e1 presente en Galicia. A expresi\u00f3n \"ter o\u00eddo cantar moitos cucos\", por ter moitos anos, relaci\u00f3nase coa presenza anual da ave.\nO xornal brit\u00e1nico \"The Times\" informa cada ano do momento no que se oe \u00f3s cucos cucar por primeira vez, situaci\u00f3n que se repiten nalgunhas publicaci\u00f3ns de Asturias."}
{"id": "72228", "revid": "1576", "url": "https://gl.wikipedia.org/wiki?curid=72228", "title": "Cuculiformes", "text": "As cuculiformes son, segundo a ordenaci\u00f3n taxon\u00f3mica tradicional, unha orde de aves anatomicamente pr\u00f3ximas \u00e1s psittaciformes. Coma estas te\u00f1en dous dedos anteriores e dous posteriores \"(cigod\u00e1ctilas)\", pero as s\u00faas patas son menos pr\u00e9nsiles, cunha musculatura diferente. O bico non ten a parte superior m\u00f3bil e en forma de gancho coma no caso das psittaciformes e tampouco te\u00f1en \"cera\" nas fosas nasais.\nAs cuculiformes son aves de tama\u00f1o mediano, de entre 35 e 65\u00a0cm. de lonxitude. Sus extremidades presentan dos pares de dedos enfrontados (\"cigod\u00e1ctilas\").\nA orde dividiuse tradicionalmente en tres familias: \nDe t\u00f3dolos xeitos a taxonom\u00eda da orde \u00e9 moi controvertida na actualidade. A clasificaci\u00f3n de Sibley-Ahlquist eleva a familia Musophagidae a rango de orde, co nome de Musophagiformes, e a situaci\u00f3n do hoatzin, segue a ser enigm\u00e1tica e prop\u00faxose inclu\u00edlo nunha orde propia, a orde \nOpisthocomiformes.\nA familia Cuculidae, que incl\u00fae unhas 140 especies, das que m\u00e1is de 50 practican o parasitismo reprodutor, \u00e9 a m\u00e1is caracter\u00edstica da orde. Est\u00e1 composta de aves de tama\u00f1o medio e forte dimorfismo sexual.\nO x\u00e9nero Crotophaga, da familia \"Cuculidae\" constit\u00fae segundo alg\u00fans unha familia propia, \"Crotophagidae\"."}
{"id": "72240", "revid": "96271", "url": "https://gl.wikipedia.org/wiki?curid=72240", "title": "Teresa Claramunt", "text": "Teresa Claramunt Creus, nada en Sabadell o 4 de xu\u00f1o de 1862 e finada en Barcelona o 11 de abril de 1931, foi unha dirixente anarcosindicalista catal\u00e1.\nTraxectoria.\nEra unha traballadora do ramo t\u00e9xtil, e fundou un grupo anarquista en Sabadell influ\u00edda por Fernando Tarrida del M\u00e1rmol, co que participou na Folga das Sete Semanas de 1883, na que se reivindicaba a xornada de 8 horas. En outubro de 1884 foi unha das fundadoras da \"Secci\u00f3n Varia de Trabajadores Anarco-colectivistas de Sabadell\". Con \u00c1ngeles L\u00f3pez de Ayala e Am\u00e0lia Domingo Soler impulsou en 1892 a primeira sociedade feminista espa\u00f1ola, a Sociedad Aut\u00f3noma de Mujeres de Barcelona.\nFoi detida logo da explosi\u00f3n dunhas bombas no Liceo de Barcelona en 1893, e de novo foi arrestada durante a represi\u00f3n do Proceso de Montju\u00efc (1896), durante o cal foi golpeada brutalmente, o que lle deixou secuelas para o resto da s\u00faa vida. Malia non ser condenada por delito ning\u00fan, ap\u00f3s o xu\u00edzo foi desterrada en Inglaterra ata 1898. Fundou a revista \"El Productor\" (1901) e participou activamente nas reivindicaci\u00f3ns sociais de principios do s\u00e9culo XX. Colaborou en \"La Tramuntana\", en \"La Revista Blanca\" e dirixiu o xornal \"El Rebelde\" durante 1907-1908.\nEn 1902 tomou parte nos mitins en solidariedade cos folguistas do metal e cos da folga xeral de febreiro de 1902. Foi novamente detida logo dos sucesos da Semana Tr\u00e1xica de Barcelona en agosto de 1909 e confinada en Zaragoza, onde en 1911 impulsar\u00eda a adhesi\u00f3n dos sindicatos locais \u00e1 CNT, e tam\u00e9n a folga xeral de 1911, o que lle supuxo un novo encarceramento. Xa moi enferma, a polic\u00eda rexistrou o seu piso tralo atentado contra o Cardeal Juan Soldevila y Romero en Zaragoza, obra de Los Solidarios, o 4 de xu\u00f1o de 1923, buscando probas que a comprometesen. En 1924 regresou a Barcelona, pero a par\u00e1lise progresiva afastouna das actividades p\u00fablicas."}
{"id": "72241", "revid": "121628", "url": "https://gl.wikipedia.org/wiki?curid=72241", "title": "Concepci\u00f3n P\u00e9rez Iglesias", "text": "Mar\u00eda de la Concepci\u00f3n P\u00e9rez Iglesias, nada en Santiago de Compostela o 12 de decembro de 1881 e finada en Lanta\u00f1o en decembro de 1939, foi unha mestra e pol\u00edtica galega. En 1925 converteuse na primeira alcaldesa de Galicia e unha das primeiras de Espa\u00f1a, no concello de Portas.\nTraxectoria.\nConcepci\u00f3n estudou Maxisterio na Escola Normal de Santiago de Compostela, e aos vinte anos obtivo o t\u00edtulo de mestra. Cara a 1907 foi destinada \u00e1 escola nacional de nenas de Portas. En 1908 casou con Amador M\u00e9ndez Santamar\u00eda, veci\u00f1o da parroquia de Godos, e fixou a s\u00faa residencia en Lanta\u00f1o.\nO 9 de xaneiro de 1925 foi elixida alcaldesa de Portas, cargo que desempe\u00f1ou at\u00e9 o 23 de xaneiro de 1930. Tralo cesamento Concepci\u00f3n seguiu exercendo como mestra, ata o seu traslado definitivo \u00e1 Escola Nacional de Guadalupe, en Santiago, onde permaneceu ata os \u00faltimos anos da s\u00faa vida profesional.\nFoi soterrada o 12 de decembro de 1939 no cemiterio parroquial de Lanta\u00f1o."}
{"id": "72242", "revid": "1093", "url": "https://gl.wikipedia.org/wiki?curid=72242", "title": "Frank Zappa", "text": "Frank Vincent Zappa, nado en Baltimore (Maryland) o 21 de decembro de 1940 e finado nos \u00c1nxeles o 4 de decembro de 1993, foi un cantante, guitarrista, compositor e artista sat\u00edrico estadounidense.\nBiograf\u00eda.\nDe ascendencia siciliana, grega, \u00e1rabe, francesa, irlandesa e alem\u00e1, foi o maior de catro fillos. A causa da asma que Frank sufr\u00eda, a s\u00faa familia mudouse en xaneiro de 1951 a Monterey (California), uns 150 quil\u00f3metros \u00f3 sur de San Francisco. Antes de volver a California (San Diego) a principios dos 50, viviron un tempo en Pomona e en El Caj\u00f3n. En 1955 a familia reestableceuse en Lancaster, pequena cidade no val Antelope, no deserto Mojave, uns quil\u00f3metros \u00f3 norte dos \u00c1nxeles. Con 15 anos Frank pasara xa por seis escolas diferentes, o que puido contribu\u00edr \u00f3 sentido de alienaci\u00f3n que o embargar\u00eda de adulto.\nO seu pai, que nacera en Sicilia, era qu\u00edmico e traballaba cerca da base Edwards da Forza A\u00e9rea estadounidense, lugar dedicado naquela \u00e9poca \u00e1 investigaci\u00f3n no campo das armas qu\u00edmicas. Dada esa proximidade ti\u00f1a na s\u00faa casa m\u00e1scaras de gas para usar en caso de accidente, e \u00e9 seguro que iso afectou enormemente a Frank de mozo: na s\u00faa obra enc\u00f3ntranse varias referencias a xermolos, guerra bacteriol\u00f3xica e outros aspectos da industria militar \"secreta\".\nA situaci\u00f3n de Lancaster permitiu a Frank acceder \u00e1 estimulante influencia dos sons (musicais e publicitarios) das radios dos \u00c1nxeles e zonas adxacentes, e os seus pais compr\u00e1ronlle un tocadiscos, discos, un televisor e instrumentos musicais. A televisi\u00f3n foi igualmente outra grande influencia: en case t\u00f3dalas s\u00faas obras hai referencias a ela, \u00f3s seus programas, os seus anuncios publicitarios e os seus \"jingles\".\nA s\u00faa obra cubriu unha longa variedade de estilos musicais (principalmente, avant-garde, rock psicod\u00e9lico, jazz fusi\u00f3n, e cl\u00e1sico contempor\u00e1neo) e destacou na s\u00faa mestura de academia, \u00f3pera rock, absurdo, humor escatol\u00f3xico e sat\u00edrico.\nCreou e liderou unha gran banda musical The Mothers Of Invention, posteriormente chamados s\u00f3 \"Mothers\", pola que pasaron os mellores expo\u00f1entes do rock e o jazz da s\u00faa xeraci\u00f3n, un exquisito grupo de m\u00fasicos entre os que destacan Jean Luc Ponty, George Duke ou Warren Cuccurullo.\nFrank Zappa morreu o 4 de decembro de 1993, con 52 anos, de cancro de pr\u00f3stata. Foi inhumado nunha tumba sen identificaci\u00f3n no \"Westwood Village Memorial Park Cemetery\", en Westwood, California.\nO seu lugar na m\u00fasica do s\u00e9culo XX.\nMalia que gran parte da s\u00faa obra foi loada pola cr\u00edtica, nunca obtivo un \u00e9xito masivo, se ben nunca buscou tal cousa \u00f3 longo da s\u00faa carreira (o que pode comprobarse nas s\u00faas declaraci\u00f3ns acerca do mainstream, a corrente principal da industria musical).\nDiscograf\u00eda.\nHomenaxes e outros.\nZappa entrou no Rock and Roll Hall of Fame (Museo e templo da fama do rock and roll en Cleveland) en 1995. Nese ano creouse a \u00fanica estatua co\u00f1ecida de Zappa, situada no centro da vila de Vilnius, capital de Lituania, feita por Konstantinas Bogdanas, o escultor lituano especializado nos retratos de Lenin. P\u00f3dese ver tam\u00e9n un busto de Zappa en Bad Doberan no nordeste de Alema\u00f1a, onde cada ano se celebran as \"Zappanales\". Tam\u00e9n hai un busto m\u00e1is antigo en Praga (Rep\u00fablica Checa). Un asteroide foi nomeado \"(3834) Zappafrank[6]\" en homenaxe a Zappa. Nos suburbios de Berl\u00edn Leste inagurouse o 28 de xullo de 2007 a r\u00faa \"Frank-Zappa-Strasse\" ."}
{"id": "72245", "revid": "89787", "url": "https://gl.wikipedia.org/wiki?curid=72245", "title": "Manuel Carrasco i Formiguera", "text": "Manuel Carrasco i Formiguera, nado en Barcelona o 3 de abril de 1890 e finado en Burgos o 9 de abril de 1938, foi un pol\u00edtico e avogado catal\u00e1n, l\u00edder democristi\u00e1n e nacionalista catal\u00e1n.\nTraxectoria.\nEstudou na Universidade de Barcelona, onde se doutorou e especializou en dereito mercantil. Interesado na docencia, posteriormente foi profesor na Escola de Altos Estudos Comerciais, centro dependente da Mancomunidade de Catalu\u00f1a.\nAcci\u00f3n pol\u00edtica.\nFoi militante da Joventut Nacionalista da Lliga Regionalista e no ano 1920 entrou como concelleiro na corporaci\u00f3n barcelonesa. Participou na funci\u00f3n de Acci\u00f3 Catalana (1922) e nese ano creou \"L'Estevet\", semanario nacionalista onde se publicaron unhas caricaturas cr\u00edticas coa ditadura de Primo de Rivera que o levaron \u00e1 prisi\u00f3n.\nNo ano 1930 participou no Pacto de San Sebasti\u00e1n representando Acci\u00f3 Catalana, e no ano 1931 ao se proclamar a Rep\u00fablica foi nomeado Conseller de Sanitat i Benefic\u00e8ncia do goberno de Catalu\u00f1a (1931-1932) baixo a presidencia de Francesc Maci\u00e0. Meses despois foi elixido deputado nas Cortes espa\u00f1olas nas elecci\u00f3ns xerais pola circunscrici\u00f3n de Xirona, cesando en outubro de 1933, al\u00ed destacou pola s\u00faa defensa da integridade do Estatut de N\u00faria e a liberdade relixiosa. O ano 1932 resultou expulsado de Acci\u00f3 Catalana xunto con outros destacados membros do sector cat\u00f3lico e ingresou na Uni\u00f3 Democr\u00e0tica de Catalunya, creada pouco antes.\nCondena a morte.\nIniciada a Guerra civil (1936) Carrasco i Formiguera mant\u00edvose leal \u00e1 Rep\u00fablica sen perder a s\u00faa ideolox\u00eda democristi\u00e1, feito que lle vale ser perseguido por sectores anarquistas e comunistas do bando republicano, esta situaci\u00f3n f\u00f3rzao a trasladarse a Euskadi, onde colabora co goberno do lehendakari Aguirre.\nCoa conquista franquista de Guip\u00fascoa no mes febreiro de 1937, Carrasco i Formiguera decidiu tornar a Catalu\u00f1a para recoller \u00e1 s\u00faa familia e en marzo atravesou Francia coa s\u00faa familia, embarcando en Baiona cara a Bilbao, mais a mari\u00f1a franquista interceptou o seu nav\u00edo, o \"Galdames\", e foi encarcerado. Trasladado a Burgos foi condenado a morte nun xu\u00edzo sumar\u00edsimo realizado o 8 de agosto de 1937.\nA execuci\u00f3n da sentenza non se produciu ata o 9 de abril de 1938 tras xesti\u00f3ns do Vaticano para impedila. Segundo diversos autores, a execuci\u00f3n ordenouna persoalmente Franco, en reacci\u00f3n \u00e1 protesta de diversos gobernos estranxeiros, entre os cales se incl\u00fae o Vaticano contra os bombardeos pola aviaci\u00f3n franquista de obxectivos civ\u00eds.\nA s\u00faa vi\u00fava, Pilar Azemar i Puig de la Bellacasa, tam\u00e9n militante da UDC, mantivo vivo o facho dos ideais do seu marido e promoveu desde 1976 a rehabilitaci\u00f3n da s\u00faa figura. O 25 de setembro de 2005 o Congreso dos Deputados a proposta de CIU anulou o Consello de Guerra que o condenara a morte."}
{"id": "72247", "revid": "98629", "url": "https://gl.wikipedia.org/wiki?curid=72247", "title": "Friedrich Schiller", "text": "Johann Christoph Friedrich von Schiller, nado en Marbach am Neckar o 10 de novembro de 1759 e morto en Weimar o 9 de maio de 1805, foi un poeta, dramaturgo, fil\u00f3sofo e historiador alem\u00e1n. \u00c9 considerado un dos autores teatrais m\u00e1is importantes en lingua alem\u00e1. Como poeta tivo tam\u00e9n unha influencia enorme, e as s\u00faas \"Balladas\" est\u00e1n entre os poemas m\u00e1is co\u00f1ecidos no \u00e1mbito de lingua alem\u00e1.\n\u00c9, con Goethe, Wieland e Herder, un dos representantes senlleiros do \"clasicismo de Weimar\".\nTraxectoria.\nOrixe, educaci\u00f3n e primeiros \u00e9xitos.\nA casa patrucial e a escola.\nFriedrich Schiller foi fillo do oficial e cirurxi\u00e1n Johann Caspar Schiller e de Elisabeth Dorothea Schiller, (de solteira, Kodwei\u00df). O futuro escritor foi o \u00fanico fillo home dos seis da parella, e naceu cando o pai se atopaba loitando na guerra dos sete anos. En 1763, despois de que o pai conseguira unha praza de oficial de recrutamento, a familia trasladouse a Lorch, en W\u00fcrttemberg. Pouco despois do nacemento de Luise, unha das irm\u00e1s de Schiller, en 1766 a familia m\u00fadase, obrigada pos seus problemas econ\u00f3micos, a Ludwigsburg onde, nese mesmo ano, Schiller entra na escola latina. O estudo das linguas cl\u00e1sicas era axeitado para a futura carreira eclesi\u00e1stica \u00e1 que o destinaban seus pais. Con trece anos escribe d\u00faas pezas teatrais que non se conservan. \"Absalon\" e \"Die Christen.\"\nSchiller atraeu a atenci\u00f3n do duque de W\u00fcrttemberg, Karl Eugen, e, por orde ducal e contra a vontade de seus pais, tivo que entrar na academia militar de elite Karlsschule en 1773. Esta academia, fundada polo propio duque e que se atopaba no castelo \"Solitude\", preto de Stuttgart, foi trasladada \u00f3 recinto da cidade en 1775 e transformada en universidade en 1781. Schiller comezou estudos de dereito. Os alumnos eran educados con disciplina militar, e o feito de que Schiller sufrira de enurese ata os 15 anos custoulle duros castigos por d\u00faas veces. Schiller tomaba rap\u00e9 en segredo e el e os seus compa\u00f1eiros l\u00edan libros prohibidos.\nEstudos de medicina.\nEn 1775, despois do traslado a Stuttgart da academia, Schiller cambiou de carreira e comezou a estudar medicina. Nesa \u00e9poca leu avidamente as obras dos poetas do movemento do Sturm und Drang e os poemas de Klopstock. No mesmo 1775 escribiu outra obra dram\u00e1tica non conservada, o drama \"Der Student von Nassau\" (\"O estudante de Nassau\"). A s\u00faa primeira obra publicada, o poema \"Der Abend\" (\"A tarde\"), ve a luz o ano seguinte. Schiller le as obras de Plutarco, Shakespeare, Voltaire, Rousseaus e Goethe. En 1776 empeza a traballar na obra \"Die R\u00e4uber\" (\"Os ladr\u00f3ns\"). En 1779 pasa o primeiro exame de medicina e pide ser liberado do posto de m\u00e9dico militar, solicitude que lle foi concedida s\u00f3 despois de ler a s\u00faa tese \"Versuch \u00fcber den Zusammenhang der thierischen Natur des Menschen mit seiner geistigen\" (\"Ensaio sobre a relaci\u00f3n entre as naturezas animal e espiritual do home\").\n\"Die R\u00e4uber\".\nEn 1781 Schiller acaba a redacci\u00f3n da obra teatral \"Die R\u00e4uber\", (\"Os ladr\u00f3ns\"), que foi impresa anonimamente ese mesmo ano. Nesa \u00e9poca entra en contacto co poeta Christian Friedrich Daniel Schubart, encarcerado na fortaleza de Hohenasperg, na cidade de Asperg, preto de St\u00fcttgart.\nO 13 de xaneiro de 1782 estr\u00e9ase con grande \u00e9xito (en especial entre o p\u00fablico m\u00e1is novo) \"Die R\u00e4uber\", no teatro nacional de Mannheim. A obra amosa o conflito entre dous irm\u00e1ns arist\u00f3cratas. O m\u00e1is vello, Karl Moor, conduce a un grupo de estudantes rebeldes \u00f3s bosques de Bohemia, onde se converten nunha banda de bandidos \u00f3 estilo de Robin Hood. O m\u00e1is novo, Franz Moor, intriga para herdar as terras de seu pai. A cr\u00edtica \u00e1 corrupci\u00f3n social e os ideais protorrevolucionarios da obra converteron a obra nun grande \u00e9xito e val\u00e9ronlle, anos despois, para ser nomeado membro honorario da Rep\u00fablica Francesa. Grupos de xoves liberais crearon nos meses seguintes no sur de Alema\u00f1a varias \"cuadrillas de ladr\u00f3ns\". Schiller estivo presente na estrea co seu amigo Andreas Streicher, malia a prohibici\u00f3n do duque, o que lle custou ser condenado a 14 d\u00edas de cadea e a prohibici\u00f3n de escribir futuras comedias e material semellante.\nFuxida de Stuttgart.\nA noite do 22 \u00f3 23 de setembro de 1782 foxe de Stuttgart con Andreas Streicher e dir\u00edxese a Mannheim, onde entrega a Dalberg, intendente do teatro local, o seu novo drama \"Die Verschw\u00f6rung des Fiesco zu Genua\", (\"A conxuraci\u00f3n dos Fiesco de X\u00e9nova\"). Viaxa a Frankfurt, Oggersheim e Bauerbach. Streicher relatou a fuxida no libro \"Schillers Flucht von Stuttgart und Aufenthalt in Mannheim von 1782 bis 1785\", (\"A fuxida de Schiller e a s\u00faa estancia en Mannheim de 1782 a 1785\"). A finais de 1782 aparece a \"Anthologie auf das Jahr 1782\" con 83 poemas, m\u00e1is deles de Schiller.\nOs anos inseguros (1783\u20131789).\nEn 1782, grazas \u00e1 axuda do seu amigo dos tempos da universidade Wilhelm von Wolzogen, Schiller atopa abeiro na casa da mai deste, Henriette, en Bauerbach. Al\u00ed co\u00f1ece \u00f3 bibliotecario Reinwald de Meiningen, que casar\u00eda m\u00e1is tarde con Christophine, a irm\u00e1 de Schiller. En Bauerbach acabou \"Luise Millerin\" e empezou a escribir \"Don Karlos\".\nInvitado por Dalberg regresa en 1783 a Mannheim, para ocupar un posto no teatro. Al\u00ed enferma de \"febres nerviosas\" (malaria), enfermidade naquela \u00e9poca end\u00e9mica do val do Rin. En Mannheim co\u00f1ece a Charlotte von Kalb. En xaneiro de 1784 estr\u00e9ase o \"Fiesco\", en abril \"Luise Millerin\", que foi renomeada die \"Kabale und Liebe\" por August Wilhelm Iffland. En xu\u00f1o le o discurso \"Die Schaub\u00fchne als eine moralische Anstalt betrachtet\", (\"O teatro como instituci\u00f3n moral\")\". En decembro recibe do duque Carl August von Sachsen-Weimar o t\u00edtulo de conselleiro de Weimar; Carl August estivera presente na primeira representaci\u00f3n de \"Don Karlos\". Despois dun ano, Dalberg non renovou o contrato de Schiller no teatro de Mannheim, o que case provocou que o escritor acabara na cadea por d\u00e9bedas.\nEn abril de 1785 Schiller marchou a Leipzig cabo de Christian Gottfried K\u00f6rner, que lle axudou a superar as dificultades econ\u00f3micas. A amizade con K\u00f6rner, que editou entre 1812 e 1816 as obras completas do autor de Marrbach, era resultado dunha carta sen firmar que este dirixira \u00f3 autor xunta co seu amigo Ludwig Ferdinand Huber e as irm\u00e1s Anna Maria (Minna) e Johanna Dorothea (Dora) Stock, na que amosaba na s\u00faa admiraci\u00f3n polos dramas de Schiller. Os autores da carta eran dous matrimonios que se enfrontaban \u00e1 resistencia das familias (as irm\u00e1s Stock eran fillas dun traballador manual de Leipzig) e que se sent\u00edan identificados co drama \"Kabale und Liebe\". Medio ano despois, Schiller respondeu sinalando que as \"s\u00faas cartas [\u2026] at\u00f3panme nun dos momentos m\u00e1is tristes do meu coraz\u00f3n\". O 7 de agosto de 1785 Christian Gottfried casou con Minna.\nNo ver\u00e1n de 1785 Schiller escribiu a petici\u00f3n de K\u00f6rner, que era membro da masoner\u00eda, a \"Ode an die Freude\" (comunmente traducida por \"Oda \u00e1 alegr\u00eda\"). Esta peza estaba destinada a loxa mas\u00f3nica \"Zu den drei Schwertern\" de Dresden. Durante a estad\u00eda en Loschwitz o escritor co\u00f1eceu, na vila de Blasewitz, fronte \u00f3 r\u00edo Elba, a Johanne Justine Segedin, filla dun fondista, \u00e1 que inmortalizar\u00eda en 1797 en \"Wallensteins Lager\" como Gustel von Blasewitz. En 1786 apareceu na segunda entrega da revista \"Thalia\" o conto \"Verbrecher aus Infamie. Eine wahre Geschichte,\" que foi publicado m\u00e1is tarde co t\u00edtulo de \"Der Verbrecher aus verlorener Ehre\".\nO 21 de xullo de 1787 Schiller viaxa a Weimar onde co\u00f1ece a Herder e Wieland. Durante unha viaxe por Rudolstadt co\u00f1ece a Charlotte von Lengefeld e a s\u00faa irm\u00e1 Caroline, m\u00e1is co\u00f1ecida polo seu nome de casada de Caroline von Wolzogen, despois de que esta publicara anonimamente na revista publicada por Schiller \"Die Horen\" a novela \"Agnes von Lilien\", que foi en parte atribu\u00edda \u00f3 mesmo Schiller.\nEn 1788, despois de regresar da s\u00faa viaxe a Italia, Goethe entrev\u00edstase con Schiller o 7 de setembro nos xard\u00edns da familia Lengefeld en Rudolstadt, pero non se desenvolveu unha corrente de interese mutua. Schiller acabou o primeiro e \u00fanico tomo de \"Geschichte des Abfalls der Vereinigten Niederlande von der spanischen Regierung\" e as doce \"Cartas sobre Don Carlos\".\nNa d\u00e9cima carta da colecci\u00f3n, Schiller escribiu que non era nin \"illuminati\" nin mas\u00f3n. O bisneto do escritor, Alexander von Gleichen-Ru\u00dfwurm, afirmaba, por\u00e9n, que Schiller fora membro da loxa de Rudolst\u00e4dt, Freimaurerloge, \"G\u00fcnther zum stehenden L\u00f6wen\", da que foi membro tam\u00e9n Fichte.. En 1829 dous membros desta loxa queix\u00e1ronse da s\u00faa disoluci\u00f3n, na que finalmente ter\u00eda entrado Schiller, malia que non hai probas documentais deste feito.\nA consolidaci\u00f3n econ\u00f3mica 1789-1799.\nNo ano 1789 Schiller obtivo o posto de profesor da universidade de Jena, sen un soldo establecido. Deu clases de historia por ben que era profesor de filosof\u00eda. Obtivo a s\u00faa cualificaci\u00f3n profesoral coa s\u00faa \"Geschichte des Abfalls der Vereinigten Niederlande\" (Historia da ca\u00edda da Uni\u00f3n dos Pa\u00edses Baixos). O recordo do \u00e9xito de \"Die R\u00e4uber\" provocou que a noticia da presenza de Schiller en Jena xerara un grande entusiasmo. A lecci\u00f3n inaugural \"Was hei\u00dft und zu welchem Ende studiert man Universalgeschichte?\" (\"Para que se estuda a historia universal?\") provocou unha expectaci\u00f3n enorme e obrigou a habilitar a sala meirande da universidade para poder dar entrada a todo o p\u00fablico asistente.\nO 22 de febreiro de 1790 casa con Charlotte von Lengefeld, e ao ano seguinte enferma de gravidade: o 3 de xaneiro prod\u00facese o primeiro ataque, con tose e desmaios, \u00f3 que seguen reca\u00eddas posteriores. A doenza, probablemente tuberculose, acompa\u00f1ouno o resto da s\u00faa vida. En decembro do mesmo ano Ernst Heinrich conde von Schimmelmann e Friedrich Christian von Augustenburg conc\u00e9denlle unha pensi\u00f3n anual de 1.000 t\u00e1leros para aliviar a s\u00faa precaria situaci\u00f3n econ\u00f3mica.\nEn 1792 foille concedido o t\u00edtulo de cidad\u00e1n honorario da Rep\u00fablica Francesa, \u00f3 mesmo tempo que Friedrich Klopstock, Johann Pestalozzi, George Washington e Tadeusz Ko\u015bciuszko. Neste nomeamento tivo m\u00e1is que ver a sona de rebelde do escritor que a s\u00faa postura real. O apoio inicial de Schiller \u00e1 revoluci\u00f3n francesa mudou bruscamente durante o goberno dos xacobinos e a instauraci\u00f3n do \"Terror\".\nNese ano completou a redacci\u00f3n da \"Geschichte des Drei\u00dfigj\u00e4hrigen Krieges\" e as obras \"Neue Thalia\" e \"\u00dcber die tragische Kunst\". En 1793 aparece \"\u00dcber Anmut und W\u00fcrde\" (\"Sobre a pobreza e a honra\") e Schiller fai unha visita a seus pais en Ludwigsburg. O 14 de setembro naceu o seu primeiro fillo, Karl Friedrich Ludwig, En 1794 Schiller entrou en contacto co editor Friedrich Cotta, que se mostrou disposto a editar a revista mensual \"Die Horen\" e o \"Almanaque das musas\".\nA relaci\u00f3n con Goethe.\nA relaci\u00f3n de amizade con Johann Wolfgang von Goethe deu lugar a unha intensa relaci\u00f3n epistolar. En setembro de 1794 Schiller pasou d\u00faas semanas na casa de Goethe, tempo no que este tentou agachar a s\u00faa relaci\u00f3n libre con Christiane Vulpius. Christiane e o seu fillo de cinco anos permaneceron f\u00f3ra da vista do visitante, que describiu a relaci\u00f3n como o \u00fanico punto feble de Goethe e criticouno nunha carta polo seu \u201cconcepto equivocado da felicidade dom\u00e9stica\u201c, que Goethe defin\u00eda coma \u201crelaci\u00f3n de parella sen cerimonias\u201c. Pola s\u00faa parte a Goethe amol\u00e1bano a paix\u00f3n polas cartas e o h\u00e1bito de fumar de Schiller. A an\u00e9cdota de que Schiller s\u00f3 pod\u00eda escribir se cheiraba a maz\u00e1s podres procede de Goethe.\nEn 1795 aparece o primeiro n\u00famero da revista \"Die Horen\" na que colaboran os escritores e fil\u00f3sofos m\u00e1is co\u00f1ecidos da \u00e9poca, coma Johann Herder, Johann Gottlieb Fichte, August Schlegel, Wilhelm von Humboldt, Alexander von Humboldt, Johann Heinrich Vo\u00df e Friedrich H\u00f6lderlin. Nese mesmo ano Schiller completa \"\u00dcber naive und sentimentalische Dichtung.\"\nEn 1796 morren a irm\u00e1 do escritor, Nanette, e o seu pai e nace o seu segundo fillo, Ernst Friedrich Wilhelm. Entre 1796 e 1800 dirixe tam\u00e9n a revista literaria \"O almanaque das musas\" na que escriben Goethe, Johann Herder, Ludwig Tieck, Friedrich H\u00f6lderlin e August Schlegel.\n1797 foi para Schiller o ano das baladas. Neste ano acabou as baladas \"Der Taucher,\" \"Der Handschuh,\" \"Der Ring des Polykrates,\" \"Der Gang nach dem Eisenhammer\" e \"Die Kraniche des Ibykus\" fertigstellte. En 1798 apareceron \"Die B\u00fcrgschaft\" e \"Der Kampf mit dem Drachen.\".\nOs anos de Weimar.\nEn outubro de 1799 naceu a s\u00faa filla Caroline Henriette Luise e o 3 de decembro a familia trasladouse a Weimar. Ese mesmo ano deu por acabado \"Wallenstein\". En 1800 rematou o drama \"Maria Stuart\", en 1801, \"Die Jungfrau von Orleans\" \"(\"A doncela de Orle\u00e1ns\") \" e o poema \"Der Antritt des neuen Jahrhunderts\" \"(\"A chegada do novo s\u00e9culo\")\" (\"Nobre amigo. \u00bfonde se atopa a paz?', | \u00bfOnde atopara asilo a liberdade? | O s\u00e9culo di adeus nunha tormenta | e o novo comeza con asasinato | ...\").\nO 16 de novembro de 1802 recibir\u00eda o t\u00edtulo nobiliario, que lle permitir\u00eda presentarse no futuro como \"Friedrich von Schiller\". O mesmo ano morreu a s\u00faa mai.\nEn 1803 acaba \"Die Braut von Messina\", en 1804 \"Wilhelm Tell\" e comeza o \"Demetrius\", que deixar\u00eda inacabado. En xullo de 1804 nace a s\u00faa filla Emilie Friederike Henriette. Nesta \u00e9poca as reca\u00eddas da s\u00faa enfermidade son cada vez m\u00e1is frecuentes.\nA morte, 1805.\nPoucos anos antes morrer Schiller, un xornal publicara xa a noticia falsa da s\u00faa morte. De feito en febreiro de 1805 o seu estado agrav\u00e1rase moito e o seu derradeiro encontro con Goethe foi o 1 de maio. Schiller tivo tempo a\u00ednda de acabar a traduci\u00f3n da traxedia de Jean Racine \"Ph\u00e8dre\".\nO 9 de maio morreu dunha pulmon\u00eda causada probablemente por unha afecci\u00f3n tuberculosa. Segundo o informe forense, o seu pulm\u00f3n esquerdo estaba completamente destru\u00eddo, o mesmo que os riles. Os seus restos foron depositados no cemiterio de Jacobsfriedhof de Weimar. O seu cranio foi retirado en segredo por Goethe da biblioteca Herzogin Anna Amalia. Finalmente os restos foron trasladados en decembro de 1827 \u00f3 Pante\u00f3n dos Pr\u00edncipes do novo cemiterio de Weimart. Posteriormente Goethe foi enterrado, por desexo seu, \u00f3 seu car\u00f3n.\nSignificado literario.\nSchiller foi contempor\u00e1neo do paso do absolutismo \u00e1s sociedades burguesas. E da revoluci\u00f3n francesa. A divisi\u00f3n pol\u00edtica e o absolutismo da Alema\u00f1a da \u00e9poca, que non permitiron a articulaci\u00f3n pol\u00edtica da burgues\u00eda, converteron a literatura na segunda metade do s\u00e9culo 18 nun medio central de crecemento da conciencia burguesa. As obras de Schiller ata 1785 son a expresi\u00f3n do desenvolvemento de principios que se opo\u00f1en o poder da aristocracia. Son os anos da traxedia burguesa.\nDespois do per\u00edodo entre 1785 e 1795 con obras como \"Don Carlos\" e ensaios de teor\u00eda literaria como \"\u00dcber die \u00e4sthetische Erziehung des Menschen\" e \"\u00dcber naive und sentimentalische Dichtung\", Schiller escribe, entre 1795 e 1805 sobre todo dramas, dentro da corrento do chamado clasicismo de Weimar. Neles establece o programa da educaci\u00f3n est\u00e9tica da persoa, buscando a uni\u00f3n de entendemento e sentimento. Schiller intentaba coa formaci\u00f3n est\u00e9tica, po-los fundamentos dun cambio sen violencia cara \u00e1 un estado gobernado pola raz\u00f3n, como oposici\u00f3n os cambios pola forza, semellantes \u00f3s postos en marcha pola revoluci\u00f3n francesa.\nSchiller colaborou a achegar \u00f3s lectores en lingua alem\u00e1 \u00f3s ideais da raz\u00f3n, a humanidade e a liberdade. Nas s\u00faas propias palabras \"A construci\u00f3n dunha verdadeira liberdade pol\u00edtica\" \u00e9 \"a m\u00e1is completa de t\u00f3dalas obras art\u00edsticas\" (\"Sobre a educaci\u00f3n estetica da persoa\", carta segunda\").\nRecepci\u00f3n.\nAs obras de Schiller provocaron grande entusiasmo en Alema\u00f1a e f\u00f3ra dela, coma na Italia a\u00ednda desunida e na Rusia dos tsares. Schiller era para uns o poeta da liberdade, para outros o representante da moral burguesa. A forza dos seus versos e dos seus di\u00e1logos esc\u00e9nicos, fixeron frecuentes \u00e1s citas de frases do dramaturgo alem\u00e1n. En 1859 o seu centenario foi celebrado en toda Europa e nos Estados Unidos. O editor Johann Friedrich Cotta vendeu ata 1867 2,4 mill\u00f3ns de exemplares das s\u00faas obras.\nA burgues\u00eda alem\u00e1 dos s\u00e9culos XIX e comezos do XX sentiuse identificada coas obras de Schiller. Os seus escritos, que foron levados \u00f3s libros escolares polos reformadores da educaci\u00f3n do s\u00e9culo XIX, eran aprendidos de memoria e constitu\u00edan un dos fundamentos do capital cultural da burgues\u00eda na s\u00faa loita polo ascenso social, Schiller foi tam\u00e9n moi valorado como porta da liberdade no movemento obreiro alem\u00e1n. Mesmo durante o Terceiro Reich e na Rep\u00fablica Democr\u00e1tica Alem\u00e1 se tentou a integraci\u00f3n ideol\u00f3xica da s\u00faa obra. Na DDR era considerado coma un burgu\u00e9s avanzado, que preparou a chegada do comunismo e organiz\u00e1ronse festividades coincidindo co seu 200 aniversario.. Non t\u00f3dalas s\u00faas obras eran, por\u00e9n, igualmente consideradas, e, por exemplo, a frase de \"Don Carlos\" (\"Sire, d\u00e1deme a liberdade de pensamento\" era, coma durante o per\u00edodo nacionalsocialista, censurada.. \nO discurso de Thomas Mann \"Versuch \u00fcber Schiller\" de maio de 1955, lido en \u00e1mbalas d\u00faas Alema\u00f1as, era unha \"declaraci\u00f3n de amor\" a Schiller e unha chamada \u00f3s alem\u00e1ns, que parec\u00edan non ter aprendido ren das d\u00faas guerras mundiais\nPor\u00e9n, os actos do Ano Schiller de 2005, amosaron que as obras de Schiller non atra\u00edan xa grande atenci\u00f3n. Por ben que os estudos sobre o escritor se revitalizaron, a s\u00faa presenza nos medios de comunicaci\u00f3n foi exclusivamente biogr\u00e1fica. As obras orixinais non eran xa co\u00f1ecidas dabondo e os intentos de actualizaci\u00f3n tiveron pouco eco. O modelo de burgu\u00e9s culto que representa o escritor \u00e9 dificilmente aceptado polo espectador ou o lector actuais.\nVersi\u00f3ns musicais das obras de Schiller.\nOs dramas e poemas de Schiller foron musicados, na s\u00faa forma orixinal ou en diversas versi\u00f3ns, por moitos compositores. Algunhas das m\u00e1is destacadas son: "}
{"id": "72249", "revid": "23204", "url": "https://gl.wikipedia.org/wiki?curid=72249", "title": "Lingua bavaresa", "text": "A lingua b\u00e1vara ou bavaresa \u00e9 unha lingua xerm\u00e1nica que se fala sobre todo en Austria e Baviera. Tr\u00e1tase dun grupo de variantes do alto alem\u00e1n. A\u00ednda que a s\u00faa clasificaci\u00f3n como lingua \u00e1 parte ou como dialecto do alem\u00e1n \u00e9 discutida, o bavar\u00e9s \u00e9 dif\u00edcil de entender para os falantes do alem\u00e1n padr\u00f3n ou para quen aprenderon o alem\u00e1n padr\u00f3n (alem\u00e1n culto) como lingua estranxeira. Pos\u00fae unha pronunciaci\u00f3n, un vocabulario e unha gram\u00e1tica diferenciados do alem\u00e1n culto. Debido a que non \u00e9 lingua oficial nin en Austria nin en Baviera non existe unha ortograf\u00eda estandarizada e ademais est\u00e1 sometido a unha forte influencia do alem\u00e1n padr\u00f3n. O bavar\u00e9s \u00e9 falado por uns doce mill\u00f3ns de persoas, sendo a gran maior\u00eda delas capaz de empregar o alem\u00e1n culto.\nDenominaci\u00f3n axeitada.\nEn bavar\u00e9s non hai un nome exclusivo para o propio idioma. \u00dasanse as formas bayerisch ou boarisch (b\u00e1varo) facendo referencia ao estado federal de Baviera, \u00f6sterreichisch (austr\u00edaco ou alem\u00e1n austr\u00edaco) referencia a Austria, bairisch-\u00f6sterreichisch (austrob\u00e1varo) con referencia a ambos ou simplemente daidsch, que \u00e9 o nome do alem\u00e1n en pronunciaci\u00f3n b\u00e1vara. Moitas veces \u00fasase tam\u00e9n o nome dun dialecto distinto do b\u00e1varo, como por exemplo o tirol\u00e9s ou o carintio. Na ling\u00fc\u00edstica alem\u00e1 \u00fasase a palabra bairisch, escrito non con y sen\u00f3n con i, para distinguilo do dialecto do b\u00e1varo que se fala en Baviera e tam\u00e9n para inclu\u00edr o austr\u00edaco. Na ling\u00fc\u00edstica internacional \u00fasase o c\u00f3digo ISO/DIS 639-3: bar ou o nome ingl\u00e9s: bavarian. Nas linguas latinas poder\u00edanse formar os termos b\u00e1varo, bav\u00e1rico, bavari\u00e1n e bavar\u00e9s, a\u00ednda que ning\u00fan deles ten definici\u00f3n clara nin difusi\u00f3n maioritaria. O termo b\u00e1varo que se emprega neste artigo deriva do nome en lat\u00edn da rexi\u00f3n, Bavaria, poboada pola tribo xerm\u00e1nica dos baiuvari a partir do esmorecemento do Imperio Romano.\nDifusi\u00f3n.\nAproximadamente doce mill\u00f3ns de persoas te\u00f1en este idioma por lingua materna. A maior\u00eda delas viven en Austria e no estado federal de Baviera. En Austria todos os dialectos a partir do Tirol (oeste) ata Burgenland (este) son variantes dialectais do b\u00e1varo. No estado federal austr\u00edaco de Vorarlberg, que \u00e9 lindeiro con Su\u00edza, f\u00e1lase un dialecto alem\u00e1nico. En Alema\u00f1a o b\u00e1varo \u00e9 falado en tres distritos do estado federal de Baviera: Alta Baviera, Baixa Baviera e Alto Palatinado. No norte de Baviera f\u00e1lanse dialectos franc\u00f3ns e no distrito da actual Suevia tam\u00e9n se fala un dialecto alem\u00e1nico. En Italia o b\u00e1varo \u00e9 falado na rexi\u00f3n alpina de Tirol do Sur e tam\u00e9n en pequenas aldeas de Trentino e Friuli.\nO n\u00famero de persoas que co\u00f1ecen o b\u00e1varo \u00e9 dif\u00edcil de estimar con bastante precisi\u00f3n, porque non todas elas o te\u00f1en como primeira lingua. Unha proporci\u00f3n indeterminada fala o alem\u00e1n padr\u00f3n como idioma principal e s\u00f3 ten unha competencia pasiva en b\u00e1varo. Entre os falantes do b\u00e1varo tam\u00e9n se contan minor\u00edas con outras linguas maternas, sendo a maior\u00eda deles inmigrantes de primeira ou segunda xeraci\u00f3n.\nLingua ou dialecto?\nExiste un debate ling\u00fc\u00edstico arredor da entidade do b\u00e1varo. Hai quen o clasifica como un dos diversos dialectos do alem\u00e1n e hai quen o considera propiamente unha lingua. Existen bastantes argumentos tanto a favor como en contra de ambas posturas. Frecuentemente a opci\u00f3n preferida bas\u00e9ase en gran medida nas opini\u00f3ns persoais dos protagonistas deste debate.\nO b\u00e1varo como lingua diferenciada\nO b\u00e1varo ten moitas peculiaridades que o diferencian do alem\u00e1n padr\u00f3n, tanto en vocabulario como na gram\u00e1tica. As diferenzas son tantas que os xermanofalantes non familiarizados co b\u00e1varo atopan problemas en entendelo. Nos programas de televisi\u00f3n emitidos para toda Alema\u00f1a as entrevistas con b\u00e1varo-falantes aparecen \u00e1s veces subtituladas para que o p\u00fablico do norte do pa\u00eds poida entendelas.\nHistoricamente as diferenzas son consecuencia de cinco factores:\nO b\u00e1varo como dialecto do alem\u00e1n\nTam\u00e9n existen poderosos argumentos a favor da teor\u00eda que considera o b\u00e1varo un dialecto do alem\u00e1n, principalmente:"}
{"id": "72250", "revid": "1822", "url": "https://gl.wikipedia.org/wiki?curid=72250", "title": "Casa das Artes", "text": "A Casa das Artes \u00e9 o centro principal de exposici\u00f3ns temporais programadas pola unidade de cultura do concello de Vigo. Tam\u00e9n \u00e9 a sede da Fundaci\u00f3n Laxeiro, do Arquivo Fotogr\u00e1fico Pacheco e da colecci\u00f3n Lu\u00eds Torras. Constit\u00fae o principal espazo destinado a albergar exposici\u00f3ns temporais municipais.\nHistoria.\nA actual localizaci\u00f3n do museo ocupa o espazo do antigo Ministerio de Econom\u00eda e Facenda, na r\u00faa Policarpo Sanz, 15. O edificio, dese\u00f1ado na d\u00e9cada dos trinta, albergou a sede do Banco de Espa\u00f1a en Vigo dende 1939 ata mediados da d\u00e9cada dos oitenta, cando o Ministerio de Econom\u00eda e Facenda decidiu pechar t\u00f3dalas sucursais do banco emisor que non estiveran en capitais de provincia.\nO proxecto, asinado por Romualdo de Madariaga en setembro do 1938, e a intenci\u00f3n da s\u00faa edificaci\u00f3n xa part\u00eda de antes do golpe de estado do 18 de xullo do 1936. O edificio caracter\u00edzase polo seu chafr\u00e1n central, que constit\u00fae a s\u00faa principal se\u00f1a de identidade, co que rompe a esquina das r\u00faas R\u00faa Reconquista e Policarpo Sanz. A planta at\u00f3pase ali\u00f1ada coa r\u00faa de Policarpo Sanz, d\u00e1ndolle unha pequena elevaci\u00f3n sobre a rasante, que se resolve cunha curta escalinata, de xeito que o soto reciba iluminaci\u00f3n exterior das fiestras que se abren pola r\u00faa Reconquista.\nA Casa das Artes, de senlleira arquitectura, \u00e9 dende 1990 a sede principal da programaci\u00f3n cultural da \u00e1rea de Cultura do concello de Vigo. Cada ano, exp\u00f3\u00f1ense nas s\u00faas salas mostras de pintura, escultura, fotograf\u00eda, e tam\u00e9n de car\u00e1cter cient\u00edfico e divulgativo, hist\u00f3rico, etnogr\u00e1fico e social. Destaca a exposici\u00f3n sobre Tamara de Lempicka que, por primeira vez en Espa\u00f1a, puido ser visitada nas salas deste centro, e que foi exposta no ano 2007.\nO inmoble.\nNa planta baixa do centro at\u00f3pase o arquivo fotogr\u00e1fico Pacheco, colecci\u00f3n composta por 140.000 fotograf\u00edas de Vigo feitas por Jaime de Sousa Guedes Pacheco e os seus fillos Jaime e Alberto dende o ano 1879 ata 1970.\nNo segundo andar, exponse a Colecci\u00f3n Torras formada por 50 cadros doados e 17 cedidos en r\u00e9xime de dep\u00f3sito, polo artista vigu\u00e9s Lu\u00eds Torras.\nNo terceiro andar at\u00f3pase a Fundaci\u00f3n Laxeiro, onde se pode atopar a colecci\u00f3n do pintor lalinense Xos\u00e9 Otero Abeledo, co\u00f1ecido como \"Laxeiro\", un dos m\u00e1is importantes expo\u00f1entes das vangardas hist\u00f3ricas galegas. Ademais real\u00edzanse exposici\u00f3ns temporais de artistas contempor\u00e1neos."}
{"id": "72258", "revid": "85894", "url": "https://gl.wikipedia.org/wiki?curid=72258", "title": "Hinwil", "text": "Hinwil \u00e9 un municipio do distrito de Hinwil, no cant\u00f3n de Z\u00fcrich, en Su\u00edza. Cunha poboaci\u00f3n de 10\u00a0830 habitantes no ano 2015, ten unha \u00e1rea de 22,31\u00a0km2 e unha densidade de poboaci\u00f3n de 490 hab/km2.\nHistoria.\nO concello actual de Hinwil est\u00e1 formado pola reuni\u00f3n, no 1789, dos catro lugares da parroquia de Hinwill: Hinwil, Ringwil, Wernetshausen e Hadlikon. Mais a historia de Hinwil \u00e9 m\u00e1is antiga, atop\u00e1ronse nela fundaci\u00f3ns dunha \"vila romana\" do s\u00e9culo I, debaixo dunha igrexa medieval.\nAutomobilismo.\nNeste municipio est\u00e1 localizada unha das bases da escudar\u00eda de F\u00f3rmula 1 BMW Sauber."}
{"id": "72259", "revid": "5863", "url": "https://gl.wikipedia.org/wiki?curid=72259", "title": "Brancaneves e os sete anani\u00f1os", "text": ""}
{"id": "72262", "revid": "22570", "url": "https://gl.wikipedia.org/wiki?curid=72262", "title": "Brancaneves", "text": "Brancaneves \u00e9 un conto popular co\u00f1ecido por toda Europa en m\u00faltiples versi\u00f3ns, unha das m\u00e1is co\u00f1ecida \u00e9 a versi\u00f3n alem\u00e1, \"Brancaneves e os sete ananos\" recollida polos Irm\u00e1ns Grimm. Leva o nome do personaxe principal, unha moza chamada Brancaneves.\nResumo do conto dos irm\u00e1ns Grimm.\nEn tempos afastados unha fermosa ra\u00ed\u00f1a picou un dedo cando estaba a coser, un d\u00eda de inverno. Mirando a pinga de sangue que resaltaba no brancor da neve, a ra\u00ed\u00f1a d\u00edxose a si mesma que quer\u00eda ter unha filla coa pel branca como a neve, os beizos vermellos como o sangue e o cabelo negro como o \u00e9bano. O seu desexo cumpriuse e a nena chamouse Brancaneves. Logo diso a ra\u00ed\u00f1a morreu e o rei volveu casar. A nova ra\u00ed\u00f1a era fermosa, mala e orgullosa e foi unha mala madrasta para a cativa."}
{"id": "72266", "revid": "75439", "url": "https://gl.wikipedia.org/wiki?curid=72266", "title": "Braquiaci\u00f3n", "text": "A braquiaci\u00f3n \u00e9 unha modalidade de locomoci\u00f3n animal nas \u00e1rbores, caracter\u00edstica dos primates, e en particular dos simios antropomorfos. Debe o seu nome ao antrop\u00f3logo escoc\u00e9s Arthur Keith e consiste no desprazamento pendur\u00e1ndose das p\u00f3las cos brazos estendidos, oscilando o corpo dun brazo a outro ao tempo que se fai unha reviravolta no aire, isto \u00e9 posible pola gran capacidade de movemento do brazo por riba dos ombreiros debido a modificaci\u00f3ns anat\u00f3micas que fai que as omoplatas estean situadas en posici\u00f3n dorsal, ademais da mobilidade do pulso, a clav\u00edcula alongada e a posibilidade de estender totalmente os brazos"}
{"id": "72276", "revid": "1131", "url": "https://gl.wikipedia.org/wiki?curid=72276", "title": "Hanna Schygulla", "text": "Hanna Schygulla, nada en K\u00f6nigsh\u00fctte, (Alta Silesia, hoxe Polonia), o 25 de decembro de 1943 \u00e9 unha actriz e cantante alem\u00e1.\nTraxectoria.\nEstudou interpretaci\u00f3n en M\u00fanic, e al\u00ed co\u00f1eceu a Rainer Werner Fassbinder. Uniuse a mediados dos 60 ao seu grupo de teatro underground e protagonizou moitas das s\u00faas pel\u00edculas ata a morte do director, en 1982.\nOs seus principais papeis nas pel\u00edculas de Fassbinder foron:\nTraballou con outros directores alem\u00e1ns como Wim Wenders ou Margarethe von Trotta, e tam\u00e9n f\u00f3ra de Alema\u00f1a con Jean-Luc Godard, Carlos Saura ou Marco Ferreri. Desde 1981 vive en Par\u00eds.\nTam\u00e9n act\u00faa como cantante por teatros de todo o mundo."}
{"id": "72277", "revid": "56817", "url": "https://gl.wikipedia.org/wiki?curid=72277", "title": "Charles Thomson Rees Wilson", "text": " \nCharles Thomson Rees Wilson, nado o 14 de febreiro de 1869 e finado o 15 de novembro de 1959, foi un f\u00edsico escoc\u00e9s.\nTraxectoria.\nNaceu na parroquia de Glencorse (preto de Edimburgo). Fillo dun granxeiro, John Wilson, e de Annie Clerk Harper. Despois de que o seu pai morrese en 1873, a s\u00faa familia trasladouse a Manchester. Foi educado no Owen's College (unha das orixes da Universidade de Manchester), estudando biolox\u00eda coa intenci\u00f3n de controvertese en m\u00e9dico. Despois foi \u00e1 Universidade de Cambridge onde se interesou pola f\u00edsica e a qu\u00edmica.\nA partir de ent\u00f3n interesouse particularmente na meteorolox\u00eda, e en 1893 comezou a estudar as nubes e as s\u00faas propiedades. Traballou durante alg\u00fan tempo no observatorio de Ben Nevis, onde fixo observaci\u00f3ns da formaci\u00f3n das nubes. Ent\u00f3n intentou reproducir este efecto nunha escala menor no laboratorio de Cambridge, expandindo aire h\u00famido nun recipiente pechado. Posteriormente fixo experimentos coa creaci\u00f3n de rastros de nube na s\u00faa c\u00e1mara causada por i\u00f3ns e radiaci\u00f3n. Pola invenci\u00f3n da c\u00e1mara de n\u00e9boa recibiu o Premio Nobel de F\u00edsica en 1927.\nCasou con Jessie Fraser en 1908, a filla dun ministro de Glasgow, e a parella tivo catro fillos. Morreu preto de Edimburgo, rodeado da s\u00faa familia.\nO \"Cr\u00e1ter Wilson\" na L\u00faa foi chamado as\u00ed na s\u00faa honra, no de Alexander Wilson e no de Ralph Elmer Wilson."}
{"id": "72278", "revid": "2269", "url": "https://gl.wikipedia.org/wiki?curid=72278", "title": "Charlles Thomson Rees Wilson", "text": ""}
{"id": "72280", "revid": "2269", "url": "https://gl.wikipedia.org/wiki?curid=72280", "title": "N\u00famero de Avogrado", "text": ""}
{"id": "72281", "revid": "2338", "url": "https://gl.wikipedia.org/wiki?curid=72281", "title": "C\u00edtara", "text": ""}
{"id": "72282", "revid": "98629", "url": "https://gl.wikipedia.org/wiki?curid=72282", "title": "Jean Baptiste Perrin", "text": " \nJean Baptiste Perrin, nado en Lille o 30 de setembro de 1870 e finado en Nova York o 17 de abril de 1942, foi un f\u00edsico-qu\u00edmico franc\u00e9s galardoado co Premio Nobel de F\u00edsica en 1926.\nTraxectoria.\nCursou estudos na Escola Normal Superior de Par\u00eds, sendo posteriormente profesor da mesma desde 1891. En 1910 incorporouse \u00e1 Universidade de Par\u00eds como profesor de f\u00edsico-qu\u00edmica, que dirixiu desde 1927 a 1940.\nDurante a primeira guerra mundial serviu no ex\u00e9rcito franc\u00e9s. En 1923 foi elixido membro da Academia de Ciencias de Francia. En 1936 foi desigando subsecretario de Estado para asuntos cient\u00edficos no Goberno da Fronte Popular de L\u00e9on Blum.\nEn 1940 trasladouse aos Estados Unidos, participando no movemento chamado Francia Libre e dirixiu o departamento cient\u00edfico da Escola Libre de Estudos Superiores de Nova York.\nFoi o pai de Francis Perrin, tam\u00e9n f\u00edsico, especialista en fisi\u00f3n nuclear, quen dirixiu a Comisi\u00f3n para a Enerx\u00eda At\u00f3mica de Francia (CEA) de 1951 a 1970.\nJean Baptiste faleceu o 17 de abril de 1942 en Nova York, sendo transportadas as s\u00faas cinzas o 17 de novembro de 1948 ao Pante\u00f3n de Par\u00eds.\nInvestigaci\u00f3ns cient\u00edficas.\nEn 1895 demostrou que os raios cat\u00f3dicos estaban constru\u00eddos con corp\u00fasculos con carga el\u00e9ctrica negativa. En 1908 calculou de forma exacta o n\u00famero de Avogadro (n\u00famero de mol\u00e9culas contidas nun cent\u00edmetro c\u00fabico de gas en condici\u00f3ns normais). Tam\u00e9n explicou a enerx\u00eda solar como consecuencia das reacci\u00f3ns termonucleares do hidr\u00f3xeno.\nMembro das Conferencias Solvay de 1911 e 1927, en 1926 foi galardoado co Premio Nobel de F\u00edsica \"polos seus traballos relativos \u00e1 discontinuidad da materia e polo descubrimento do equilibrio de sedimentaci\u00f3n\"."}
{"id": "72284", "revid": "27155", "url": "https://gl.wikipedia.org/wiki?curid=72284", "title": "Am\u00edgdala", "text": "O termo am\u00edgdala pode referirse a:\nEn anatom\u00eda.\nTam\u00e9n chamadas tonsilas."}
{"id": "72286", "revid": "5863", "url": "https://gl.wikipedia.org/wiki?curid=72286", "title": "-11", "text": ""}
{"id": "72287", "revid": "56817", "url": "https://gl.wikipedia.org/wiki?curid=72287", "title": "-64", "text": ""}
{"id": "72288", "revid": "15490", "url": "https://gl.wikipedia.org/wiki?curid=72288", "title": "Liniers", "text": "Ricardo Liniers Siri, chamado Liniers, nado en Buenos Aires o 15 de novembro de 1973, \u00e9 un debuxante arxentino.\nTraxectoria.\nEstudou publicidade, pero non se dedicou a iso; comezou a debuxar para fanzines, e logo para distintas revistas e xornais. A partir de 1999 publicou semanalmente no suplemento \"NO!\" do xornal P\u00e1gina/12 e en xu\u00f1o de 2002 mudouse a traballar como debuxante para o xornal La Naci\u00f3n, da man de Maitena. Al\u00ed, na \u00faltima p\u00e1xina, realiza as tiras c\u00f3micas que lle dan sona, e que anos despois recolle en publicaci\u00f3ns de libro co nome de \"Macanudo\". A\u00ednda que ten diversos personaxes, moitos deles an\u00f3nimos, ten outros caracteres fixos: a nena Enriqueta, o seu gato Fellini e o seu oso de peluche Madariaga; Z-25, o \"robot sens\u00edbel\"; o ping\u00fc\u00edn Macanudo e un conxunto de ananos de pucho de cores. As s\u00faas historias xogan coa absurdo e coa reflexi\u00f3n intelectual, na li\u00f1a da Mafalda de Quino.\nTam\u00e9n realizou d\u00faas mostras de pintura, e dese\u00f1ou as portadas dos \u00e1lbums \"Logo\", de Kevin Johansen e \"La lengua popular\", de Andr\u00e9s Calamaro.\nObra.\nEditou os seguintes \u00e1lbums:\nNing\u00fan dos seus \u00e1lbums est\u00e1 traducido ao galego."}
{"id": "72290", "revid": "5863", "url": "https://gl.wikipedia.org/wiki?curid=72290", "title": "Brancaneves e os sete anani\u00f1os (filme)", "text": ""}
{"id": "72292", "revid": "23204", "url": "https://gl.wikipedia.org/wiki?curid=72292", "title": "Purgatorius", "text": "Purgatorius \u00e9 o x\u00e9nero consistente en tres especies extintas que se cre que poidan ser os m\u00e1is antigos exemplares de primates ou de protoprimates, un primatomorfo percursor dos Plesiadapiformes. Descubr\u00edronse restos de Purgatorius no actual estado de Montana, en dep\u00f3sitos dunha antig\u00fc\u00eddade aproximada de 65 mill\u00f3ns de anos, durante o Paleoceno. William Clemens realizou en 1974 na revista \"Science\" a primeira descrici\u00f3n cient\u00edfica deste x\u00e9nero, describ\u00edndoos como unha forma de primate do tama\u00f1o dun rato."}
{"id": "72294", "revid": "25871", "url": "https://gl.wikipedia.org/wiki?curid=72294", "title": "Ardipithecus", "text": "Ardipithecus \u00e9 un x\u00e9nero extinto de hom\u00ednido que viviu entre o Mioceno tard\u00edo e o Plioceno na Depresi\u00f3n de Afar, Etiop\u00eda. Orixinalmente descrito como un dos m\u00e1is antigos antergos do ser humano, \u00e9 na actualidad tema de debate a s\u00faa relaci\u00f3n co x\u00e9nero humano e se \u00e9 un hom\u00ednido ou non. Foron descritas d\u00faas especies f\u00f3siles: \"A. ramidus\", que viviu hai 4,4 mill\u00f3ns de anos, e a \"A. kadabba\", que data de hai 5,6 mill\u00f3ns de anos (Mioceno tard\u00edo). O comportamento dos ardipithecus poder\u00eda ter sido semellante \u00f3 dos chimpanc\u00e9s.\nOs restos da especie \"Ardipithecus ramidus\" atopounos un equipo dirixido por Tim White no curso medio do r\u00edo Awash, no territorio poboado polos afar de (Etiop\u00eda), a partir de 1992 e para os que estableceu a nova especie de \"Ardipithecus ramidus\" en 1995 baseada nos voc\u00e1bulos afar ardi (chan) e ramid (ra\u00edz) e no grego pithecus (mono); a antig\u00fcidade da especie rem\u00f3ntase a 4,4 mill\u00f3ns de anos. Polo tama\u00f1o dos \u00f3sos p\u00e9nsase que era do tama\u00f1o dun chimpanc\u00e9 moderno, habitando un medio forestal, presentando os seus dentes un esmalte fino como os dos chimpanc\u00e9s o cal indica que a s\u00faa dieta consist\u00eda en froitos, follas e en xeral produtos vexetais brandos.\nNo ano 2005 un equipo da Universidade de Indiana dirixido por Sileshi Semaw encontrou restos dun metacarpio de \"Ardipithecus ramidus\" que poder\u00eda demostrar que era b\u00edpede."}
{"id": "72296", "revid": "1576", "url": "https://gl.wikipedia.org/wiki?curid=72296", "title": "Mar\u00eda Teresa T\u00e1boas Veleiro", "text": ""}
{"id": "72299", "revid": "1131", "url": "https://gl.wikipedia.org/wiki?curid=72299", "title": "Bautismo anticipado", "text": "O bautismo anticipado, tam\u00e9n chamado bautismo prenatal ou bautismo no ventre da nai \u00e9 un rito supersticioso que se practicaba en distintos lugares de Galicia e que consist\u00eda en bautiza-lo feto, a\u00ednda no ventre da nai xestante, sobre unha ponte con poderes m\u00e1xicos e \u00e1s 12 da noite, co fin de asegura-lo embarazo nas mulleres que sufriran anteriormente alg\u00fan aborto. Tam\u00e9n se realizaba no norte de Portugal.\nAntonio Reigosa asegura que este costume estaba moi estendido por toda Galicia. E Eliseo Alonso escrib\u00eda en 1990 que \"\"tal vez por esta creencia\" [a da s\u00faa completa eficacia] \"o vello rito higrom\u00e1ntico a\u00ednda se mant\u00e9n en vixencia\".\nO ritual.\nCoas l\u00f3xicas variantes locais que cabe esperar neste tipo de rituais populares, o bautismo prenatal comezaba coa chegada da nai \u00e1 ponte pouco antes da medianoite, acompa\u00f1ada de, como m\u00ednimo, d\u00faas persoas (o seu home \u2013que non era realmente necesario-, familiares, amigos). A comitiva levaba consigo todo tipo de comidas e bebida, como se foran celebrar un bautizo normal. Tam\u00e9n ti\u00f1an que levar un caldeiro e unha corda tan longa como a altura da ponte no seu punto medio.\nA muller coloc\u00e1base no centro da ponte, agardando, e os acompa\u00f1antes nas d\u00faas entradas \u00e1 ponte. Estes deb\u00edan impedir que ningu\u00e9n, persoa ou animal, cruzase a ponte ata as doce en punto.\nChegada a hora, convidaban \u00f3 primeiro home ou muller que se achegara a se-lo padri\u00f1o ou madri\u00f1a neste particular bautizo: \"\u00a1Home / muller de boa ventura, baut\u00edzame esta criatura!\". Fraguas recolleu unha variante na que se lle ped\u00eda \"enx\u00e9ndrame esta criatura\", entendendo aqu\u00ed por \"enxendrar\" a rexeneraci\u00f3n por medio da auga bautismal.\nA invitaci\u00f3n deb\u00eda ser voluntaria, sen forzar nin obrigar a ningu\u00e9n, pero se non aceptaba, non se lle permit\u00eda o paso. Cando un viandante aceptaba o encargo, o cal era o habitual por ser tido como unha obra de caridade, acheg\u00e1base el s\u00f3 ata a muller, \u00f3 medio da ponte, e co caldeiro que esta lle entregaba, coll\u00eda un pouco de auga do r\u00edo. Logo verqu\u00eda a auga sobre o ventre da muller, directamente ou, \u00e1s veces, cun hisopo feito dunha p\u00f3la de oliveira, \u00e1 vez que recitaba as mesmas palabras que pronunciar\u00eda o crego nun bautizo normal: \"No nome do Pai, do Fillo e do Esp\u00edrito Santo\", pero coidando de non rematar, nin el nin ningu\u00e9n, coa palabra \"Am\u00e9n\"\" pois, se o fixera, o neno non nacer\u00eda.\nEliseo Alonso recolle unha f\u00f3rmula m\u00e1is completa:\nRematado o bautizo, deix\u00e1base libre o paso pola ponte e comezaba a celebraci\u00f3n e a festa, agrup\u00e1ndose todos nunha das entradas da ponte ou na beira do r\u00edo a comer todo o que levaran disposto (noutros casos, a comida cel\u00e9brase na casa da futura nai). Por fin, cando xa non poidan comer nin beber m\u00e1is, regresaban \u00f3 medio da ponte e guindaban \u00f3 r\u00edo todo o sobrante, inclu\u00eddo o mantel, vasos e cubertos, a modo de pago \u00f3s poderes m\u00e1xicos do r\u00edo por asegura-lo feliz nacemento do meni\u00f1o. Lu\u00eds Bouza Brey, que recolleu esta tradici\u00f3n na \"Ponte dos Padri\u00f1os\", entre Cambados e Ribadumia, engade que isto de bota-lo sobrante \u00f3 r\u00edo hab\u00eda que facelo de costas e por riba do ombreiro, f\u00f3rmula eficaz para romper calquera maleficio .\nCando, por fin, chegaba o momento do nacemento repet\u00edase a cerimonia do bautismo, pero desta volta xa na igrexa e co cura, asistindo como padri\u00f1o ou madri\u00f1a a persoa que realizou o bautismo na ponte. Usualmente, o meni\u00f1o recib\u00eda o nome deste padri\u00f1o.\nAs pontes.\nEsta pr\u00e1ctica supersticiosa realiz\u00e1base sobre determinadas pontes que tivesen certas caracter\u00edsticas. Ti\u00f1an que ser vellas, preferiblemente constru\u00eddas polos romanos ou polos \"mouros\" . Outra caracter\u00edstica da ponte para ser eficaz era que posu\u00edra unha cruz ou cruceiro no centro ou estar \u00f3 p\u00e9 dunha capela, a\u00ednda que o certo \u00e9 que moitas pontes nas que se realizaba este bautismo non a cumpren.\nDiferentes etn\u00f3grafos recolleron a pr\u00e1ctica do bautismo no ventre da nai nas seguintes pontes:\nXos\u00e9 Mar\u00eda \u00c1lvarez Bl\u00e1zquez recolleu este rito na Ponte do Burgo, en Pontevedra, e Agust\u00edn Portela Paz ilustrou o momento (\"O afillado\", en \"Pontevedra, boa vila\", Conseller\u00eda da Presidencia da Xunta de Galicia, 1985).\nO mesmo ritual, e coa mesma intenci\u00f3n protectora do embarazo, tense recollido tam\u00e9n en certas encrucilladas, como por exemplo no Alto do Ca\u00f1o, en Bornalle, Abelleira, Muros.\nRisco tam\u00e9n cita, sen especificar onde, a pr\u00e1ctica destes bautismos \u00e1 beira do r\u00edo, debaixo dunha ponte.\nA escritora inglesa Nina Epton conta no seu libro \"Uvas e granito. Unha viaxe por Galicia\" que asistiu a este rito preto de Corme, en Ponteceso"}
{"id": "72301", "revid": "1822", "url": "https://gl.wikipedia.org/wiki?curid=72301", "title": "Bautismo prenatal", "text": ""}
{"id": "72302", "revid": "1822", "url": "https://gl.wikipedia.org/wiki?curid=72302", "title": "Bautismo no ventre da nai", "text": ""}
{"id": "72304", "revid": "98629", "url": "https://gl.wikipedia.org/wiki?curid=72304", "title": "James Franck", "text": " \nJames Franck, nado en Hamburgo o 26 de agosto de 1882 e finado en Gotinga o 21 de maio de 1964, foi un f\u00edsico alem\u00e1n, ga\u00f1ador do Premio Nobel de F\u00edsica en 1925.\nTraxectoria.\nTraballou en Alema\u00f1a e nos Estados Unidos sobre f\u00edsica cu\u00e1ntica. En 1925, recibiu o premio Nobel de f\u00edsica, principalmente polo seu traballo nos anos 1912-1914, en especial o experimento de Franck-Hertz, unha confirmaci\u00f3n do modelo de Bohr do \u00e1tomo.\nO exilio aos Estados Unidos.\nEn 1933, tras a toma do poder polos nazis, deixou a s\u00faa praza en Alema\u00f1a e proseguiu as s\u00faas investigaci\u00f3ns nos Estados Unidos, primeiro na Universidade Johns Hopkins de Baltimore e logo en Chicago, tras un ano en Dinamarca.\nNacionalizouse estadounidense e participou no proxecto Manhattan tras a segunda guerra mundial. Era director do Comit\u00e9 sobre problemas pol\u00edticos e sociais que expuxo a bomba at\u00f3mica. Este comit\u00e9 contaba tam\u00e9n con outros cient\u00edficos do laboratorio de metalurxia do Proxecto Manhattan na Universidade de Chicago, entre os que estaban Donald J. Hughes, J. J. Nickson, Eugene Rabinowitch, Glenn T. Seaborg, J. C. Stearns e Leo Szilard. O comit\u00e9 emitiu o 11 de xu\u00f1o de 1945 un informe (o \"informe Franck Enlac ao texto \u00edntegro do informe, en ingl\u00e9s\u00bb) sobre os problemas expostos polo uso militar da bomba at\u00f3mica.\nObtivo o premio Rumford en 1955 polos seus traballos sobre a fotos\u00edntese."}
{"id": "72305", "revid": "23204", "url": "https://gl.wikipedia.org/wiki?curid=72305", "title": "Sylvia Plath", "text": "Sylvia Plath, nada en Boston o 27 de outubro de 1932 e finada en Londres o 11 de febreiro de 1963, foi unha poeta e novelista estadounidense cuxa obra constit\u00fae unha dobre procura desesperada da realidade do mundo e da identidade feminina.\nTraxectoria.\nSylvia Plath naceu no seo dunha familia de clase media no barrio de Jamaica Plain (Massachusetts), e pasou a s\u00faa infancia en Winthrop. Xa de nena escrib\u00eda, chegando a publicar o seu primeiro poema aos 8 anos. A pesar da s\u00faa aparente estabilidade, no seu interior incubaba graves problemas ps\u00edquicos que ti\u00f1an a s\u00faa orixe na morte de seu pai (un especialista en abellas e profesor de Biolox\u00eda na Universidade de Boston) a causa dunha embolia pulmonar cando a poeta contaba con 8 anos.\nA escritora comezou os estudos universitarios no \"Smith College\" (Massachusetts) e, grazas a unha bolsa de estudos Fulbriht, trasladouse \u00e1 Universidade de Cambridge. Durante a s\u00faa \u00e9poca de estudos, Plath sufriu unha depresi\u00f3n cr\u00f3nica (agora s\u00e1bese que padec\u00eda un trastorno bipolar), chegando incluso a un intento de suicidio no ano 1952, algo que detallou m\u00e1is tarde na novela \"A camp\u00e1 de cristal\" (\"The Bell Jar\"). Graduouse con honores tres anos m\u00e1is tarde, despois dunha tempada de recuperaci\u00f3n nun psiqui\u00e1trico. Foi en Cambridge onde a escritora co\u00f1eceu o que ser\u00eda o seu marido, Ted Hughes, un poeta ingl\u00e9s co que casar\u00eda en 1956.\nEntre xullo de 1957 e outubro de 1959, Plath deu clases no \"Smith College\" ata que se trasladou, xunto co seu home, a Boston, onde a escritora asistiu a seminarios con Robert Lowell e con Anne Sexton. Este traslado debeuse \u00f3 insoportable que se lle fixo a s\u00faa estancia no \"Smith College\", comezando as\u00ed unha nova etapa de inestabilidade. Cando Plath quedou embarazada, regresaron ao Reino Unido, instal\u00e1ndose primeiro en Londres e logo en North Tawton (Devon). En 1960 publicou a s\u00faa primeira recompilaci\u00f3n, \"O coloso\" (\"The Colossus\") e, en 1962 o matrimonio separouse, apenas dous anos despois do nacemento do seu segundo fillo. Esta separaci\u00f3n debeuse, sobre todo, \u00e1 relaci\u00f3n amorosa que Hughes manti\u00f1a coa poeta Assia Wevill, a\u00ednda que \u00e9 posible que Olwyn Hughes, irm\u00e1 do poeta, interferise na s\u00faa relaci\u00f3n. A separaci\u00f3n afectoulle moito a Plath.\nA escritora retornou a Londres cos seus dous fillos, pero ela, que ao longo da s\u00faa vida sufrira numerosas depresi\u00f3ns, rematou coa s\u00faa vida asfixi\u00e1ndose con gas o 11 de febreiro de 1963.\nObra.\nSylvia Plath s\u00f3 publicou dous libros en vida: a colecci\u00f3n de poemas \"The Colossus\" e a novela \"The Bell Jar\", editada co pseud\u00f3nimo de Victoria Lucas. Postumamente, apareceu o seu libro \"Ariel.\" O seu marido, o poeta ingl\u00e9s Ted Hughes, encargado de xestionar o legado da s\u00faa antiga esposa, supervisou e editou a publicaci\u00f3n da s\u00faa obra\nO seu primeiro libro, \"O coloso\" (1960), puxo en evidencia a meticulosidade do seu oficio e un estilo moi persoal, a\u00ednda que moitas veces foi descrito como convencional e carente do drama das s\u00faas obras posteriores. \"Ariel\" (1965) est\u00e1 considerado como o seu mellor libro de poemas, o cal, ao igual que a poes\u00eda publicada despois do seu suicidio, reflicte un ensimesmamento e unha obsesi\u00f3n pola morte. \"A camp\u00e1 de cristal\" (1963), \u00e9 o testemu\u00f1o do seu propio derrubamento ps\u00edquico provocado por unha sucesi\u00f3n de fracasos sentimentais e polas complicadas relaci\u00f3ns que mantivo cos homes que nas relecturas destacan as presi\u00f3ns sociais e culturais. Con \"Poemas completos\", editado polo seu home no 1981, Plath ga\u00f1ou, postumamente, o premio Pulitzer no 1982. Outras obras publicadas despois da s\u00faa morte son os poemarios \"Cruzando a auga\" (1971) e \"\u00c1rbores de inverno\" (1972), e \"Johnny Panic e a Biblia de so\u00f1os\", un libro de contos."}
{"id": "72306", "revid": "2175", "url": "https://gl.wikipedia.org/wiki?curid=72306", "title": "Galadrel", "text": ""}
{"id": "72308", "revid": "61897", "url": "https://gl.wikipedia.org/wiki?curid=72308", "title": "Australopithecus anamensis", "text": "O Australopithecus anamensis \u00e9 unha especie do x\u00e9nero \"Australopithecus\".\nOs primeiros restos, un \u00famero, descubriunos un equipo da Universidade Harvard durante unha campa\u00f1a realizada nun estrato do Plioceno da rexi\u00f3n de Kanapoi no leste do lago Turkana en 1965. O exemplar asignouse na \u00e9poca a un \"Australopithecus\" de catro mill\u00f3ns de anos de antig\u00fcidade.\nPouca m\u00e1is informaci\u00f3n houbo ata que en 1987 o arque\u00f3logo canadense Allan Morton descubriu fragmentos dun exemplar nun outeiro parcialmente erosionado en Allia Bay preto do Lago Turkana, a\u00ednda as\u00ed houbo que agardar seis anos para que Meave Leakey e Alan Walker excavaran Allia Bay e atoparan moitos fragmentos adicionais do hom\u00ednido, inclu\u00edda unha mand\u00edbula inferior completa que lembraba a dun chimpanc\u00e9 (\"Pan troglodytes\") pero cunha dentamia m\u00e1is semellante \u00e1 dun humano, con esmaltes grosos nos molares, o que indica unha alimentaci\u00f3n con grans e froitos secos ademais de vexetais. En 1995 Meave Leaky e os seus compa\u00f1eiros por mor das diferenzas entre o \"Australopithecus afarensis\" e os restos atopados, deron en asignar estes a unha nova especie \"A. amanensis\", derivando o seu nome do voc\u00e1bulo turkana anam (lago), cunha dataci\u00f3n de 4\u00a0200\u00a0000 anos."}
{"id": "72310", "revid": "98629", "url": "https://gl.wikipedia.org/wiki?curid=72310", "title": "Gustav Ludwig Hertz", "text": "Gustav Ludwig Hertz, nado en Hamburgo o 22 de xullo de 1887 e finado en Berl\u00edn o 30 de outubro de 1975, foi un f\u00edsico alem\u00e1n. Era sobri\u00f1o de Heinrich Rudolf Hertz. Foi o ga\u00f1ador do Premio Nobel de F\u00edsica de 1925 polos seus estudos, en cooperaci\u00f3n con James Franck, sobre o paso de electr\u00f3ns a trav\u00e9s dun gas.\nTraxectoria.\nHertz era fillo dun avogado, o doutor Gustav Hertz, e Auguste Hertz (nada Arning). Iniciou os seus estudos na escola Johanneum, de Hamburgo. Posteriormente matriculouse na universidade de G\u00f6ttingen en 1906, e pasar\u00eda tam\u00e9n polas de M\u00fanic e Berl\u00edn, ata graduarse en 1911. Conseguiu un cargo como axudante de investigaci\u00f3n no Instituto de F\u00edsica da Universidade de Berl\u00edn en 1913, pero ao desatarse a primeira guerra mundial, foi mobilizado en 1914, e ferido de gravidade na fronte en 1915.\nVolveu \u00e1 Universidade de Berl\u00edn como profesor en 1917, e posteriormente, trasladouse a Holanda para traballar, entre 1920 e 1925, no laboratorio de l\u00e1mpadas incandescentes de Philips situado en Eindhoven. En 1925 foi elixido profesor residente e director do Instituto de F\u00edsica da Universidade de Ache. En 1928, tras volver a Berl\u00edn, ocupou o cargo de director do Instituto de F\u00edsica da Universidade tecnol\u00f3xica de Charlottenburg.\nCos nazis controlando totalmente o pa\u00eds, Hertz abandonou o seu cargo en 1935 por raz\u00f3ns pol\u00edticas para volver \u00e1 industria como director do laboratorio de investigaci\u00f3n da compa\u00f1\u00eda Siemens.\nEn 1945, tras a segunda guerra mundial, trasladouse \u00e1 Uni\u00f3n Sovi\u00e9tica, onde volveu traballar como xefe dun laboratorio de investigaci\u00f3n ata 1954. Ese ano recibiu o cargo de director do Instituto de F\u00edsica da Universidade Karl Marx en Leipzig. Nomeado profesor em\u00e9rito en 1961, retirouse e viviu posteriormente en Leipzig e Berl\u00edn.\nGustav Hertz morreu o 30 de outubro de 1975 en Berl\u00edn.\nO profesor Hertz casou en 1919 con Ellen (nada Dihlmann), que morreu en 1941. Tiveron dous fillos, ambos f\u00edsicos: o doutor Hellmuth Hertz, profesor no Colexio T\u00e9cnico de Lund, e o doutor Johannes Hertz, que traballou no Instituto de \u00d3ptica e Espectroscopia da Academia Alem\u00e1 de Ciencias, en Berl\u00edn. Volveu casar con Charlotte (nada Jollasse) en 1943.\nCarreira cient\u00edfica.\nOs estudos iniciais de Hertz para a s\u00faa tese doutoral estaban relacionados coa absorci\u00f3n infravermella do di\u00f3xido de carbono en relaci\u00f3n coa presi\u00f3n e a presi\u00f3n parcial. Xunto con Franck, levou a cabo diversos estudos sobre o impacto de electr\u00f3ns, que lles conduciron ao seu famoso experimento: en 1914, Hertz e Franck dese\u00f1aron o experimento Franck-Hertz, que confirmaba e apoiaba de forma elegante o modelo at\u00f3mico de Bohr e abr\u00eda as portas \u00e1 mec\u00e1nica cu\u00e1ntica formulada por Max Planck. Xusto antes da s\u00faa mobilizaci\u00f3n, atop\u00e1base realizando estudos e medidas sobre o potencial de ionizaci\u00f3n de varios gases.\nPosteriormente, demostrou as relaci\u00f3ns cuantitativas entre as series de li\u00f1as espectrais e a perda de enerx\u00eda dos electr\u00f3ns ao chocar con \u00e1tomos.\nEn 1925, el e Franck reciben o Premio Nobel de F\u00edsica.\nAo volver a Berl\u00edn en 1928, aplicouse de forma incansable \u00e1 reconstruci\u00f3n do Instituto de F\u00edsica. Durante o seu per\u00edodo como director, foi o responsable do descubrimento dun m\u00e9todo para separar is\u00f3topos de neon mediante unha \"fervenza de difusi\u00f3n\".\nHertz publicou moitos traballos, tanto en solitario como de forma conxunta con Franck, sobre o intercambio cuantitativo de enerx\u00eda entre electr\u00f3ns e \u00e1tomos, as\u00ed como sobre a separaci\u00f3n de is\u00f3topos.\nHertz era membro da Academia de Ciencias Alem\u00e1 en Berl\u00edn, as\u00ed como da Academia de Ciencias de G\u00f6ttingen, membro honorario da Academia de Ciencias H\u00fangara, membro da Academia de Ciencias Checoslovaca, e membro estranxeiro da Academia de Ciencias da U.R.S.S..\nAdemais do premio Nobel, recibiu a Medalla Max Planck da Sociedade Alem\u00e1 de F\u00edsica."}
{"id": "72312", "revid": "56817", "url": "https://gl.wikipedia.org/wiki?curid=72312", "title": "-192", "text": "Mortes.\nOutros.\nHistoria ano a ano"}
{"id": "72313", "revid": "1131", "url": "https://gl.wikipedia.org/wiki?curid=72313", "title": "Mogor", "text": "O top\u00f3nimo galego Mogor, probabelmente do lat\u00edn = \"dos monxes\", pode referirse a:"}
{"id": "72314", "revid": "83328", "url": "https://gl.wikipedia.org/wiki?curid=72314", "title": "Reportaxe", "text": "A reportaxe \u00e9 un relato xornal\u00edstico de historias vividas por persoas \u00e1s que se relaciona co seu contexto. Bas\u00e9ase nun testemu\u00f1o o m\u00e1is directo posible que explica con palabras, imaxes e/ou sons, e desde unha perspectiva actual, acontecementos de interese p\u00fablico.\nCaracter\u00edsticas.\nNa reportaxe audiovisual ou fotogr\u00e1fica as acci\u00f3ns deben ser espont\u00e1neas, mentres que no documental as situaci\u00f3ns a\u00ednda sendo veros\u00edmiles poden ser preparadas. Na reportaxe radiof\u00f3nica a desexable presenza f\u00edsica do xornalista no lugar dos feitos pode ser compensada pola s\u00faa interrelaci\u00f3n cos protagonistas a trav\u00e9s do tel\u00e9fono.\nEn canto \u00e1 s\u00faa estrutura, a reportaxe \u00e9 capaz de integrar calquera posibilidade narrativa (p\u00f3dese intercalar o lead dunha noticia cunha entrevista ou declaraci\u00f3ns acoutadas) no que non caben valoraci\u00f3ns persoais. A entrevista e a enquisa util\u00edzanse como elementos auxiliares no que a explicaci\u00f3n de feitos se refire.\nAqu\u00ed descr\u00edbese a personalidade, tanto obxectiva como subxectivamente, \u00e9 dicir, coa maior cantidade de detalles e circunstancias que enmarcan a s\u00faa existencia.\nUnha reportaxe de descrici\u00f3n deixar\u00e1 \u00f3 lector coa sensaci\u00f3n de co\u00f1ecer a fondo \u00e1 persoa entrevistada: as s\u00faas virtudes, defectos, habilidades, sentimentos, preferencias persoais, o seu pasado, os seus valores actuais e a s\u00faa visi\u00f3n e ambici\u00f3n cara \u00f3 futuro.\nTipos.\nA clasificaci\u00f3n da reportaxe p\u00f3dese levar a cabo con base en criterios de contido ou puramente formais. Tam\u00e9n se pode clasificar a reportaxe pola estrutura que adopta (docudrama, documental, series, informativos especiais...)\nNon hai que confundir a gran reportaxe co documental, cuxa principal caracter\u00edstica \u00e9 a s\u00faa atemporalidade, xa que en xeral o seu obxecto est\u00e1 desligado da actualidade inmediata. Con todo, ambos admiten unha certa seriaci\u00f3n, a pesar de que a reportaxe ten que estar ancorada na actualidade.\nTampouco hai que confundir a gran reportaxe (que se basea no relato de feitos presenciados polo xornalista) co informe, x\u00e9nero que se utiliza moitas veces para anunciar acontecementos de grande interese (por exemplo, a visita dun dignatario estranxeiro), como consecuencia de informaci\u00f3ns de relevo que os responsables da cadea consideran que deben ser co\u00f1ecidas pola sociedade con certa profundidade (un descubrimento cient\u00edfico) e tam\u00e9n como ponte entre dous momentos de actualidade (un conflito b\u00e9lico onde se resume o m\u00e1is importante que ocorreu, porque se prev\u00e9 unha acci\u00f3n de importancia pr\u00f3xima)."}
{"id": "72315", "revid": "23204", "url": "https://gl.wikipedia.org/wiki?curid=72315", "title": "Manne Siegbahn", "text": " \nKarl Manne Georg Siegbahn, nado en \u00d6rebro o 3 de decembro de 1886 e finado en Estocolmo o 26 de setembro de 1978, foi un f\u00edsico sueco que recibiu en 1924 o Premio Nobel de F\u00edsica.\nTraxectoria.\nKarl Manne Siegbahn foi nomeado doutor en 1911 na Universidade de Lund. O t\u00edtulo da s\u00faa tese foi \"Magnetische Feldmessungen\" (\"Medidas do campo magn\u00e9tico\"). Foi premiado coa medalla Hughes en 1934 e coa medalla Rumford en 1940.\nCasou con Karin H\u00f6gbom en 1914 e tiveron dous fillos: Bo Siegbahn (diplomado, nado en 1915) e Kai M. Siegbahn (f\u00edsico, nado en 1918). Este \u00faltimo tam\u00e9n recibiu o Premio Nobel de f\u00edsica en 1981.\nInvestigaci\u00f3ns cient\u00edficas.\nAs s\u00faas investigaci\u00f3ns cient\u00edficas c\u00e9ntranse no \u00e1mbito da espectroscopia mediante raios X, raz\u00f3n pola que foi galardoado co Premio Nobel de F\u00edsica en 1924.\nReco\u00f1ecementos.\nNa s\u00faa honra bautizouse ao asteroide (10446) Siegbahn descuberto o 16 de outubro de 1977 por Cornelis Johannes van Houten, Ingrid van Houten-Groeneveld e Tom Gehrels."}
{"id": "72317", "revid": "6939", "url": "https://gl.wikipedia.org/wiki?curid=72317", "title": "Enquisa", "text": "Unha enquisa \u00e9 un conxunto de preguntas normalizadas dirixidas a unha mostra representativa da poboaci\u00f3n ou instituci\u00f3ns, co fin de co\u00f1ecer estados de opini\u00f3n ou feitos espec\u00edficos.\nTipos.\nAs enquisas te\u00f1en por obxectivo obter informaci\u00f3n estat\u00edstica indefinida, mentres que os censos e rexistros vitais de poboaci\u00f3n son de maior alcance e extensi\u00f3n. Este tipo de estat\u00edsticas poucas veces outorga, en forma clara e precisa, a verdadeira informaci\u00f3n que se require, por iso \u00e9 polo que sexa necesario realizar enquisas a esa poboaci\u00f3n en estudo, para obter os datos que se necesitan para unha boa an\u00e1lise. Este tipo de enquisa abarca xeralmente o universo dos individuos en cuesti\u00f3n.\nOutro tipo de Enquisas \u00e9 Enquisas por Mostraxe onde se elixe unha parte da poboaci\u00f3n que se estima representativa da poboaci\u00f3n total. Debe ter un dese\u00f1o mostral, necesariamente debe ter un marco de onde extraela e ese marco constit\u00faeo o censo de poboaci\u00f3n. A enquisa (mostra ou total), \u00e9 unha investigaci\u00f3n estat\u00edstica en que a informaci\u00f3n \u00e9 obtida dunha parte representativa das unidades de informaci\u00f3n ou de todas as unidades seleccionadas que comp\u00f3n o universo a investigar. A informaci\u00f3n obtense tal como se necesita para fins estat\u00edstico-demogr\u00e1ficos.\nUnha forma reducida dunha enquisa por mostraxe \u00e9 unha \"sondaxe de opini\u00f3n\", esta forma de enquisa \u00e9 similar a unha mostraxe, pero se caracteriza porque a mostra da poboaci\u00f3n elixida non \u00e9 suficiente para que os resultados poidan achegar un informe confiable. Util\u00edzase s\u00f3 para colleitar alg\u00fans datos sobre o que pensa un n\u00famero de individuos dun determinado grupo sobre un determinado tema.\nOs sistemas de xesti\u00f3n de enquisas en internet est\u00e1n achegando a s\u00faa utilizaci\u00f3n ao investigador que ata o momento non ti\u00f1an acceso \u00f3s medios necesarios para realizalas.\nVantaxes e desvantaxes.\nDesvantaxes.\nO planteamento* e execuci\u00f3n da investigaci\u00f3n adoita ser m\u00e1is complexo que se se realizase por censo.\nEnquisas particulares.\nEnquisa piloto.\nUn tipo particular de enquisa, que ten por obxectivo preparar a verdadeira enquisa. B\u00fascase ter uns poucos criterios para dese\u00f1ar ou redese\u00f1ar as ferramentas de traballo, tendo unha idea previa da poboaci\u00f3n. Esta exploraci\u00f3n \u00e9 \u00fatil porque esta libre de conclusi\u00f3ns sobre o tema de estudo e serve s\u00f3 para mellorar a investigaci\u00f3n; ata restablecer un diagrama de fluxo ou outro tipo de planificaci\u00f3n. Hai outras aplicaci\u00f3ns novas e son constru\u00edr unha mostra completamente estratificada e s\u00f3 cos compo\u00f1entes da poboaci\u00f3n seleccionados para o noso final interese; esta mostra non ten valor predictor, pero si pode utilizarse dunha forma experimental, como grupo de control, e comparar os seus resultados -parciais- cos que posteriormente obte\u00f1amos na mostraxe probabil\u00edstico principal de toda a poboaci\u00f3n e que as\u00ed xa estar\u00eda estatisticamente baixo control. Axudar\u00eda \u00e1 mostra completamente estratificada o seu uso en Investigaci\u00f3n baseada na comunidade.\nModelos de enquisas con resultados.\nPode axudar \u00f3 estudante o poder ver unha enquisa sociol\u00f3xica, xa feita, e tam\u00e9n ver os resultados; para dese\u00f1ar outra similar e para decatarse das opini\u00f3ns \u00f3 d\u00eda sobre temas do seu interese. Isto \u00e9 posible e de forma gratu\u00edta. Os entes t\u00edpicos que son profesionalmente co\u00f1ecidos son os organismos oficiais como o INE (Institutos Nacionais de Estat\u00edstica), o CIS (Centros de Investigaci\u00f3ns Sociol\u00f3xicas), C\u00e1maras de comercio e instituci\u00f3ns privadas como ASEP (An\u00e1lises Sociol\u00f3xicas, Econ\u00f3micos e Pol\u00edticos); dese\u00f1an e realizan enquisas para variables estat\u00edsticas, sociol\u00f3xicas, pol\u00edticas, en forma de \u00edndices, indicadores, escalas de actitude, bar\u00f3metros de opini\u00f3n e outros formatos, estudados na metodolox\u00eda social, e que pode co\u00f1ecer na s\u00faa versi\u00f3n actual e real. Poden atoparse en Internet as enquisas completas e con resultados de tan s\u00f3 semanas e de forma gratu\u00edta; por p\u00f3r un exemplo, p\u00f3dese chegar \u00f3 Instituto Nacional de Estad\u00edstica de Espa\u00f1a comezando en IPC (\u00cdndice de Prezos \u00f3 Consumo) ou v\u00eda outras enciclopedias en espa\u00f1ol, \u00e9 dicir, utilizando enlaces partindo dun t\u00f3pico ou materia."}
{"id": "72319", "revid": "22570", "url": "https://gl.wikipedia.org/wiki?curid=72319", "title": "Confianza", "text": "En sociolox\u00eda e psicolox\u00eda social, a confianza \u00e9 a crenza en que unha persoa ou grupo ser\u00e1 capaz e desexar\u00e1 actuar de xeito adecuado nunha determinada situaci\u00f3n e pensamentos.\nA confianza verase m\u00e1is ou menos reforzada en funci\u00f3n das acci\u00f3ns.\nDe acordo \u00e1 maior\u00eda das teor\u00edas que a abordan, tr\u00e1tase dunha suspensi\u00f3n temporal da situaci\u00f3n b\u00e1sica de incerteza acerca das acci\u00f3ns dos semellantes; grazas a ela, \u00e9 posible supor un certo grao de regularidade e predecibilidade nas acci\u00f3ns sociais, simplificando o funcionamento da sociedade.\nEsta explicaci\u00f3n, tipicamente funcionalista, corresponde \u00e1 orientaci\u00f3n te\u00f3rica da maior\u00eda dos autores que abordaron o tema; na teor\u00eda estrutural-funcionalista, a confianza consid\u00e9rase polo xeral a base de todas as instituci\u00f3ns, e funciona como correlato e contraste do poder, consistente na capacidade de influ\u00edr na acci\u00f3n allea para forzala a axustarse \u00e1s propias expectativas.\nCando se perde a confianza, \u00e9 por esgotamento emocional. Ben o medio ou a mala intenci\u00f3n da persoa, fomenta a incapacidade de cumprir co prometido de forma continuada no tempo."}
{"id": "72321", "revid": "1987", "url": "https://gl.wikipedia.org/wiki?curid=72321", "title": "Robert Andrews Millikan", "text": " \nRobert Andrews Millikan, nado en Morrison, Illinois o 22 de marzo de 1868 e finado en San Marino, California o 19 de decembro de 1953, foi un f\u00edsico estadounidense que ga\u00f1ou o Premio Nobel de F\u00edsica en 1923 primordialmente polo seu traballo para determinar o valor da carga do electr\u00f3n e o efecto fotoel\u00e9ctrico. Tam\u00e9n investigou os raios c\u00f3smicos\nTraxectoria.\nEstudou nas universidades de Columbia, Berl\u00edn e Gotinga. En 1896 foi nomeado profesor de f\u00edsica na Universidade de Chicago. Abandonou a universidade en 1921 para asumir o cargo de presidente do Instituto tecnol\u00f3xico de California, en Pasadena.\nInvestigaci\u00f3ns cient\u00edficas.\nEstudou nun principio a radioactividade dos minerais de uranio e a descarga nos gases. Logo realizou investigaci\u00f3ns sobre radiaci\u00f3ns ultravioletas.\nDe 1910-1917, mediante o seu experimento de \"a pinga de aceite\", determinou a carga do electr\u00f3n:1,602 \u00d7 10-19 culombios; a s\u00faa masa en repouso \u00e9: 9,109 \u00d7 10-31 kg.\nA carga do electr\u00f3n \u00e9 a unidade b\u00e1sica de electricidade e consid\u00e9rase a carga elemental no sentido de que todos os corpos cargados estano cun m\u00faltiplo enteiro de devandita carga. O electr\u00f3n e o prot\u00f3n pos\u00faen a mesma\ncarga, pero, convencionalmente, a carga do prot\u00f3n consid\u00e9rase positiva e a do electr\u00f3n negativa.\nEn 1916 procedeu a determinar a constante de Planck medindo a frecuencia da luz e a enerx\u00eda dos electr\u00f3ns liberados no efecto fotoel\u00e9ctrico. Posteriormente dedicouse ao estudo dos raios c\u00f3smicos (como el os denominou), mediante experiencias efectuadas desde unha profundidade de 20 metros baixo a auga ata unha altura de 16.000 metros, para o que organizou expedici\u00f3ns cient\u00edficas en Australia e na India. Experimentou desta forma o aumento da intensidade destes raios coa altura.\nEn 1923 foi galardoado co Premio Nobel de F\u00edsica \"polos seus traballos para determinar o valor de carga do electr\u00f3n e o efecto fotoel\u00e9ctrico\"."}
{"id": "72324", "revid": "1131", "url": "https://gl.wikipedia.org/wiki?curid=72324", "title": "Galer\u00eda de imaxes de Sanxenxo", "text": "Galer\u00eda de imaxes do concello de Sanxenxo na provincia de Pontevedra."}
{"id": "72325", "revid": "5312", "url": "https://gl.wikipedia.org/wiki?curid=72325", "title": "Nicolae Ceau\u0219escu", "text": "Nicolae Ceau\u0219escu, nado en Scornice\u0219ti o 26 de xaneiro de 1918 e finado en T\u00e2rgovi\u0219te o 25 de decembro de 1989, foi un pol\u00edtico comunista e ditador roman\u00e9s.\nTraxectoria.\nNaceu na vila de Scornice\u0219ti, Oltenia, Roman\u00eda. Segundo algunhas versi\u00f3ns, mentres era empregado dun zapateiro estaba vagando nunha estaci\u00f3n de ferrocarril e roubou unha maleta, o que foi descuberto pola Polic\u00eda. A maleta resultou estar repleta de panfletos do Partido Comunista Roman\u00e9s polo que foi levado preso a Doftana, xunto con outros comunistas. Dise que este foi o seu primeiro contacto co comunismo.\nFoi membro do ilegal Partido Comunista Roman\u00e9s (PCR) no per\u00edodo anterior \u00e1 segunda guerra mundial. Ceau\u0219escu estivo preso entre 1936 e 1940 polas s\u00faas actividades. Logo da guerra, cando Roman\u00eda empezou a caer baixo a influencia sovi\u00e9tica, Ceau\u0219escu exerceu como secretario da Uni\u00f3n de Mocidades Comunistas (1944-45). Despois de que os comunistas tomaron o poder en Roman\u00eda en 1947, asumiu o cargo de ministro de Agricultura e despois serviu como ministro subrogante das Forzas Armadas no goberno leninista de Gheorghe Gheorghiu-Dej. Ceau\u0219escu eventualmente ascendeu ata a segunda posici\u00f3n na xerarqu\u00eda do Partido.\nCoa morte de Gheorghiu-Dej en marzo de 1965, Ceau\u0219escu converteuse en l\u00edder do PCR e en 1967 chegou \u00e1 presidencia do Consello do Estado. Rapidamente converteuse nunha figura popular, grazas \u00e1 s\u00faa pol\u00edtica independente, que desafiaba a supremac\u00eda da Uni\u00f3n Sovi\u00e9tica no pa\u00eds.\nNos anos 60 rematou coa participaci\u00f3n activa de Roman\u00eda na alianza militar do Pacto de Varsovia, destacando a s\u00faa condena \u00e1 invasi\u00f3n de Checoslovaquia en 1968. En 1974 Ceau\u0219escu converteuse en presidente de Roman\u00eda, mantendo a s\u00faa posici\u00f3n independente nas relaci\u00f3ns internacionais. Por iso, en 1984, o seu pa\u00eds foi un dos dous pa\u00edses pertencentes ao eixo comunista que participaron nos Xogos Ol\u00edmpicos de Los Angeles 1984. Ademais, o pa\u00eds foi o primeiro do bloque do leste en ter relaci\u00f3ns oficiais coa Comunidade Europea.\nCon todo, Ceau\u0219escu non quixo realizar reformas liberais. A evoluci\u00f3n do seu r\u00e9xime seguiu a ruta leninista imposta por Gheorghiu-Dej. A s\u00faa oposici\u00f3n ao control sovi\u00e9tico foi maiormente determinada pola s\u00faa falta de vontade de cambiar a s\u00faa pol\u00edtica estalinista. A polic\u00eda secreta romanesa (Securitate), mantivo un firme control sobre a liberdade de expresi\u00f3n e os medios de comunicaci\u00f3n e non tolerou a existencia algunha de oposici\u00f3n. Isto intensificouse nos anos 80.\nPara pagar a d\u00e9beda externa acumulada produto da industrializaci\u00f3n acelerada na d\u00e9cada anterior, ordenou a exportaci\u00f3n de gran parte da produci\u00f3n agr\u00edcola e industrial do pa\u00eds. O resultado foi a escaseza de comida, enerx\u00eda e medicamentos, que provocou que a vida diaria dos romaneses fose unha loita pola supervivencia. Ceau\u0219escu ademais institu\u00edu un culto \u00e1 s\u00faa persoa, d\u00e1ndose a si mesmo o t\u00edtulo de \"Conduc\u0103tor\", tendo ata un cetro feito para el como presidente. Tam\u00e9n m\u00faltiples membros da s\u00faa familia tiveron importantes posici\u00f3ns no seu goberno, como a s\u00faa muller Elena Ceau\u0219escu.\nEn 1978 Ion Mihai Pacepa, un experimentado membro do Securitate, desertou a Estados Unidos, o que foi un duro golpe para o r\u00e9xime e levouno a redese\u00f1ar a arquitectura da polic\u00eda secreta. O libro de Pacepa, \"Horizontes vermellos: Cr\u00f3nicas dun esp\u00eda comunista\" (1986), sinala que o r\u00e9xime de Ceau\u0219escu colaborou con terroristas \u00e1rabes e realizou espionaxe a industrias de pa\u00edses occidentais.\nEmpezando en 1972, Ceau\u0219escu institu\u00edu un programa de sistematizaci\u00f3n, que foi promulgado como unha forma de constru\u00edr unha \u00absociedade socialista desenvolvida multilateral\u00bb. O programa de demolici\u00f3n, construci\u00f3n e recolocaci\u00f3n empezou nas zonas rurais, terminando co intento de remodelar completamente a capital. Un quinto das construci\u00f3ns de Bucarest, inclu\u00edndo igrexas e edificios hist\u00f3ricos, foron botados abaixo, e substitu\u00eddos por edificaci\u00f3ns que segu\u00edan o estilo personalista do r\u00e9xime. Moita xente morreu durante a construci\u00f3n do \"Palacio do Pobo\" (\"Casa Poporului\"), en Bucarest, o que actualmente ocupa o Parlamento e que \u00e9 o segundo edificio m\u00e1is grande do mundo, despois do Pent\u00e1gono. Tam\u00e9n planificou a demolici\u00f3n de m\u00faltiples vilas para mover aos seus habitantes a edificios de bloques nas cidades, como parte do seu programa de urbanizaci\u00f3n e industrializaci\u00f3n.\nO r\u00e9xime de Ceau\u0219escu colapsou tras ordenarlles ao Ex\u00e9rcito e \u00e1 Securitate disparar en contra de protestantes anticomunistas en Timi\u0219oara o 17 de decembro de 1989. A rebeli\u00f3n ampliouse polo pa\u00eds, chegando a Bucarest e o 22 de decembro as Forzas Armadas fraternizaron cos protestantes. O mesmo d\u00eda Ceau\u0219escu e a s\u00faa esposa fuxiron da capital nun helic\u00f3ptero, mentres un axudante apuntaba a cabeza do piloto cunha pistola. O piloto aterrou tras simular un fallo mec\u00e1nico e Ceau\u0219escu foi capturado polas Forzas Armadas nun bloqueo de estrada.\nO 25 de decembro Ceau\u0219escu e a s\u00faa muller foron condenados \u00e1 morte por unha \"Corte marcial\" nun xu\u00edzo sumario baixo unha serie de cargos, entre os que se incl\u00faen o xenocidio, sendo executados en T\u00e2rgovi\u0219che. Algunhas secuencias destes sucesos foron transmitidas pola televisi\u00f3n Romanesa. Roman\u00eda foi o \u00fanico pa\u00eds de Europa oriental que derrocou violentamente ao seu r\u00e9xime comunista.\nLogo da ca\u00edda de Ceau\u0219escu, Ion Iliescu ga\u00f1ou as elecci\u00f3ns presidenciais en 1990."}
{"id": "72326", "revid": "98629", "url": "https://gl.wikipedia.org/wiki?curid=72326", "title": "Rublo ruso", "text": "O rublo (en ruso \"\u0440\u0443\u0431\u043b\u044c\", \"rubl\u02b9\") \u00e9 a unidade monetaria actual da Federaci\u00f3n Rusa e das rep\u00fablicas autoproclamadas de Abkhasia e Osetia do Sur. Foi a moeda oficial na Uni\u00f3n Sovi\u00e9tica e no Imperio Ruso.\nHistoria.\nO rublo implantouse de forma definitiva xunto coa creaci\u00f3n do Imperio Ruso no s\u00e9culo XVI \u00e1 chegada de Iv\u00e1n o Terrible Durante case tres s\u00e9culos conviviu con outras unidades monetarias como o denga ou a polushka. Co tempo, o rublo abriuse cami\u00f1o e as restantes moedas desapareceron ou se converteron na forma coloquial de chamar a unha fracci\u00f3n determinada de rublo. Durante o reinado de Nicolao II, \u00faltimo tsar de Rusia, a polushka era o equivalente a 1/400 de rublo, e 1/2 rublo recib\u00eda o nome de poltinik. Na era sovi\u00e9tica denomin\u00e1base comunmente chiervoniets \u00e1 moeda de ouro de 10 rublos. Desde a s\u00faa aparici\u00f3n, a cent\u00e9sima parte do rublo recibe o nome de k\u00f3peck.\nO rublo apenas perdeu o seu valor desde a s\u00faa aparici\u00f3n ata a Revoluci\u00f3n Rusa en 1917 grazas ao control autocr\u00e1tico dos tsares. Cando a guerra civil rusa chegou ao seu fin, Lenin decidiu, como unha das medidas da NEP, a desvalorizaci\u00f3n do rublo nun 50%. Desde 1917, o rublo foi perdendo progresivamente valor no mercado internacional ata que en 1958, o secretario xeral do PCUS Nikita Khrushchev estableceu un cambio oficial e permanente de 1,5 d\u00f3lares estadounidenses por rublo. Este cambio permaneceu ata a aparici\u00f3n da chamada \"perestroika\", imposta a finais da d\u00e9cada dos anos 1980 por Mikhail Gorbachev, que esix\u00eda unha nova desvalorizaci\u00f3n. O rublo pasou a valer 1/10 do seu valor anterior en 1990.\nA partir da ca\u00edda da Uni\u00f3n Sovi\u00e9tica en decembro de 1991, o valor do rublo veu abaixo. Todas as rep\u00fablicas integrantes da CEI (todas as que formaban a URSS f\u00f3ra de Estonia, Letonia e Lituania ademais de Moldavia e Xeorxia que ingresar\u00edan m\u00e1is tarde) aceptaron continuar co rublo como moeda oficial. Ucra\u00edna violar\u00eda o acordo xunto con Taxikist\u00e1n (que ironicamente volver\u00eda aceptar o rublo) en primeiro lugar. Para finais 1992 tan s\u00f3 Belar\u00fas e Rusia utilizaban rublos, e este sufriu unha depreciaci\u00f3n que deixou o cambio en 100 rublos por d\u00f3lar. En 1993, a ca\u00edda foi m\u00e1xima e o valor do rublo quedou a 1000 rublos por d\u00f3lar e Belar\u00fas comezou a emitir os seus propios rublos. Entre 1993 e 1997 a tremenda inflaci\u00f3n cesou e o rublo mantivo o seu pobre valor estabilizado. En 1997 f\u00edxose unha enorme reforma que deixou o cambio oficial a 30 rublos por d\u00f3lar. Belar\u00fas volveu adoptar o rublo emitido por Rusia despois de que os seus propios rublos sufrisen unha ca\u00edda tal que se chegaron a facer emisi\u00f3ns de billetes de varios mill\u00f3ns de rublos. Taxikist\u00e1n tam\u00e9n volveu aceptar o rublo ruso logo da revalorizaci\u00f3n.\nDoutra banda, en 1946 unha compa\u00f1\u00eda mineira sovi\u00e9tica instalouse nas illas Svalbard ao norte de Noruega e no interior do C\u00edrculo Polar \u00c1rtico. Esta compa\u00f1\u00eda, chamada \u0410\u0440\u043a\u0442\u0438\u043a\u0443\u043d\u0433\u043e\u043b (Arktikungol), emitiu unha serie de moedas de kopieika para uso exclusivo dos habitantes da illa quen, a pesar de que viv\u00edan en terras norueguesas, eran en m\u00e1is dun 80% de nacionalidade sovi\u00e9tica. Tras a ca\u00edda da Uni\u00f3n Sovi\u00e9tica, a compa\u00f1\u00eda emitiu en 1993 unha nova serie de moedas, esta vez de rublos enteiros debido \u00e1 depreciaci\u00f3n da moeda. Outras emisi\u00f3ns realiz\u00e1ronse en 1999, 2000, 2002 e 2004. Estes rublos te\u00f1en valor comercial non s\u00f3 nas illas Svalvard (\u0428\u043f\u0438\u0446\u0432\u0435\u0440\u0433\u0435\u043d - Shpitsbiergien en ruso) sen\u00f3n en todo o territorio ruso. Debido \u00e1 s\u00faa escasa tirada, os rublos das illas Svalbard son moi apreciados polos coleccionistas.\nMoedas e billetes actuais.\nMoedas.\nExisten moedas de rublos nas seguintes denominaci\u00f3ns:\nBilletes.\nOs billetes en circulaci\u00f3n en 2005 son os das denominaci\u00f3ns que a continuaci\u00f3n se enumeran. Cada denominaci\u00f3n est\u00e1 dedicada a unha cidade rusa, polo que os motivos que se representan pertencen a devandita cidade.\nBilletes do Imperio Ruso.\nEstes son os billetes que circulaban a finais do s\u00e9culo XIX, principios do s\u00e9culo XX no Imperio Ruso:"}
{"id": "72327", "revid": "98629", "url": "https://gl.wikipedia.org/wiki?curid=72327", "title": "Oliver Cromwell", "text": "Oliver Cromwell, nado en Huntingdon o 25 de abril de 1599 e finado en Londres o 3 de setembro de 1658, foi un l\u00edder pol\u00edtico e militar ingl\u00e9s, famoso por converter a Inglaterra nunha rep\u00fablica denominada Mancomunidade de Inglaterra (en ingl\u00e9s, \"Commonwealth of England\"). Durante os corenta primeiros anos da s\u00faa vida non foi m\u00e1is que un labrador xentilhome, pero ascendeu de forma mete\u00f3rica ata comandar un ex\u00e9rcito e, eventualmente, impor o seu liderado sobre Inglaterra, Escocia e Irlanda como Lord Protector, do 16 de decembro de 1653 ata o d\u00eda da s\u00faa morte. Cromwell \u00e9 unha figura moi controvertida na historia inglesa: para alg\u00fans historiadores como David Hume e Christopher Hill, non \u00e9 m\u00e1is que un ditador rexicida; para outros, como Thomas Carlyle e Samuel Rawson Gardiner, Cromwell \u00e9 un heroe da loita pola liberdade.\nAspectos xerais.\nA carreira de Cromwell est\u00e1 chea de contradici\u00f3ns. Foi certamente un rexicida que se cuestionou se deb\u00eda ou non aceptar a coroa para si mesmo e finalmente decidiu non facelo, pero acumulou m\u00e1is poder que o propio Carlos I. Foi un parlamentario que lles ordenou aos seus soldados disolver parlamentos. Devoto dos valores cristi\u00e1ns, as s\u00faas campa\u00f1as de conquista de Escocia e Irlanda foron brutais mesmo para os canons da \u00e9poca. Baixo o seu mando, o Protectorado defendeu a liberdade de culto e conciencia, pero permitiu que os blasfemos fosen torturados. Mostrouse a favor do criterio de equidade na xustiza, mais pechou a aqueles que criticaron a s\u00faa pol\u00edtica de incrementar os impostos sen o permiso do Parlamento de Inglaterra.\nOs seus admiradores sa\u00fadano como un l\u00edder forte, estabilizador e con sentido de Estado, que se ga\u00f1ou o respecto internacional, derrocou a tiran\u00eda e promoveu a rep\u00fablica e a liberdade. Os seus cr\u00edticos consid\u00e9rano un hip\u00f3crita abertamente ambicioso que traizoou a causa da liberdade, impuxo un sistema de valores puritano e mostrou un escaso respecto cara \u00e1s tradici\u00f3ns do pa\u00eds. Cando os mon\u00e1rquicos volveron ao poder, o seu cad\u00e1ver foi desenterrado, colgado de cadeas e decapitado, e a s\u00faa cabeza exposta durante anos para escarnio p\u00fablico. Con todo, nunha recente enquisa da BBC (\"Os 100 brit\u00e1nicos m\u00e1is importantes\"), ocupa a posici\u00f3n n\u00famero 10.\nTraxectoria.\nPrimeiros anos.\nOliver Cromwell descend\u00eda de Catherine Cromwell (nacida cara a 1482), unha irm\u00e1 m\u00e1is vella do estadista da \u00e9poca Tudor, Thomas Cromwell. Catherine estaba casada con Morgan ap Williams, fillo de William ap Yevan de Gales e Joan Tudor. A \u00e1rbore familiar segu\u00eda con Richard Cromwell (1500-1544), Henry Cromwell (1524 - 6 de xaneiro de 1603), e o pai de Oliver, Robert Cromwell (1560 - 1617), quen casou con Elizabeth Steward ou Stewart (1564 - 1654) o 25 de abril de 1599, o d\u00eda do nacemento de Oliver.\nExisten rexistros do bautismo de Cromwell e do seu paso pola escola de gram\u00e1tica de Huntigdon. Posteriormente trasladouse ao \"Sidney Sussex College\" (Cambridge), un centro recentemente fundado e cun ideario fortemente puritano. Abandonouno sen graduarse en xu\u00f1o de 1617, inmediatamente logo da morte do seu pai. Os seus primeiros bi\u00f3grafos afirmaban que asistiu tam\u00e9n ao \"Lincoln's Inn\", pero non se conservan rexistros nin probas documentais de devandita estancia nos seus arquivos. \u00c9 probable que volvese ao seu fogar en Huntingdon, xa que coa s\u00faa nai vi\u00fava e as s\u00faas sete irm\u00e1s solteiras, necesit\u00e1base a s\u00faa presenza para facerse cargo da familia .\nO evento principal na d\u00e9cada de 1620 foi o seu matrimonio con Elizabeth Bourchier o 22 de agosto de 1620. Tiveron sete fillos: o seu sucesor, Richard Cromwell foi o terceiro . O sogro de Cromwell, Sir James Bourchier, era un mercador de Londres con extensas propiedades rurais en Essex e fortes conexi\u00f3ns con familias purit\u00e1s da zona. O matrimonio puxo a Cromwell en contacto con Oliver St John e outros membros destacados da comunidade comercial de Londres, e m\u00e1is importante, no \u00e1mbito de influencia dos earls de Warwick e Holanda. A s\u00faa pertenza a esta rede de contactos ser\u00eda crucial no \u00e9xito da s\u00faa futura carreira pol\u00edtica e militar. Con todo, neste momento hist\u00f3rico hai pouca constancia da relixi\u00f3n profesada por Cromwell. A s\u00faa carta en 1626 a Henry Downhall - un ministro arminiano - suxire que nesas datas Cromwell a\u00ednda non estaba influenciado polo puritanismo radical . Con todo, existen evidencias de que Cromwell pasou por un per\u00edodo de crise persoal a finais da d\u00e9cada de 1620 e principios da de 1630. Pediu tratamento para o \"valde melancolicus\" (depresi\u00f3n) ao doutor Theodore Mayerne de Londres en 1628. Tam\u00e9n se viu implicado nunha pelexa entre as xentes de Huntingdon iniciada con motivo dunha nova carta de dereitos do pobo, como resultado da cal foi requirido en presenza do \"Privy Council\" en 1630 .\nEn 1631 Cromwell vendeu a maior parte das s\u00faas propiedades en Huntingdon - posiblemente como resultado da disputa anteriormente citada - e mudouse a unha granxa en St Ives (Cambridgeshire). O cambio de residencia supuxo un salientable retroceso na s\u00faa posici\u00f3n social, e parece ter un importante impacto emocional e espiritual. Nunha carta de 1638, Cromwell d\u00e1 unha narraci\u00f3n da s\u00faa conversi\u00f3n, e de como tras ser \"o xefe dos pecadores\", fora chamado a permanecer entre \"a congregaci\u00f3n dos primeiros nados\" . En 1638 Cromwell xa \u00e9, sen d\u00fabida, un puritano comprometido e firmemente asociado coa visi\u00f3n independente de liberdade relixiosa para todos os protestantes. Tam\u00e9n establecera importantes lazos con familias prominentes do movemento de reforma relixiosa en Essex e Londres. Baixo a s\u00faa propia perspectiva, atravesara un per\u00edodo de crise merc\u00e9 \u00e1 providencia divina.\nMembro do Parlamento: 1628-1629 e 1640-1642.\nCromwell foi elixido membro da C\u00e1mara dos Com\u00fans (a c\u00e1mara baixa do Parlamento de Inglaterra) como deputado por Huntingdon no Parlamento de 1628 - 1629, baixo o patrocinio da familia Montagu. Deixou pouca impresi\u00f3n no mesmo - os rexistros do parlamento son razoablemente completos, e s\u00f3 mostran unha intervenci\u00f3n s\u00faa, contra o bispo arminiano Richard Neile, que ademais foi pobremente recibida .\nCarlos I de Inglaterra disolveu o Parlamento en 1629, e gobernou sen o mesmo durante os seguintes 11 anos. Empuxado pola necesidade perentoria de fondos cos que paliar o desastre financeiro causado pola represi\u00f3n da rebeli\u00f3n escocesa co\u00f1ecida como a \"Guerra dos Bispos\", viuse obrigado a convocar de novo ao Parlamento en 1640 para pedirlles a lexitimaci\u00f3n de novos impostos.\nDo mesmo xeito que en 1628, \u00e9 moi probable que Cromwell, deputado por Cambridge, debese a s\u00faa elecci\u00f3n ao patrocinio doutros. Iso explicar\u00eda, entre outras cousas, que na primeira semana de vida do novo Parlamento a dedicase a presentar unha petici\u00f3n para a liberaci\u00f3n de John Lilburne, que neses momentos se converteu nun m\u00e1rtir puritano tras ser arrestado pola importaci\u00f3n de tratados relixiosos desde Holanda. En calquera caso, durante os dous primeiros anos do novo Parlamento, Cromwell estivo intimamente ligado ao grupo de arist\u00f3cratas, pertencentes \u00e1 C\u00e1mara dos Lores, cos que estivera relacionado na d\u00e9cada de 1630, como os earls de Essex, Warwick e Bedford, as\u00ed como Vizconde de Saye e Sele..\nEste grupo ti\u00f1a como obxectivo principalmente a reforma relixiosa, o control do executivo por parte de parlamentos regularizados, e a extensi\u00f3n moderada da liberdade de conciencia. Por exemplo, en maio de 1641 Cromwell promoveu a segunda lectura da Lei de Parlamentos Anuais, e dous anos m\u00e1is tarde tivo un papel principal no borrador da Lei de Rama e Ra\u00edz para a abolici\u00f3n do episcopado .\nComandante militar: 1642\u20131646.\nO fracaso na resoluci\u00f3n dos temas en disputa no Parlamento desembocou nun conflito armado entre os Parlamentaristas e os Realistas no outono de 1642. Os apoios ao parlamento tend\u00edan a estar concentrados en Londres, o sueste do pa\u00eds e as terras centrais, mentres que os realistas concentr\u00e1banse no norte, o oeste e Gales .\nAntes de unirse ao ex\u00e9rcito do Parlamento, Cromwell contaba tan s\u00f3 coa s\u00faa experiencia nas bandas armadas da milicia local do condado como toda experiencia militar. Contando 43 anos de idade, recrutou un escuadr\u00f3n de cabaler\u00eda en Cambridgeshire tras interceptar un cargamento de prata procedente dos colexios de Cambridge con destino ao rei. O escuadr\u00f3n converteuse nun rexemento durante o inverno de 1642/1643, formando parte da Asociaci\u00f3n do Leste baixo o mando do earl de Manchester. Cromwell ga\u00f1ou experincia e vitorias nunha serie de acci\u00f3ns vitoriosas en East Anglia, e logo na batalla campal de Marston Moor e a non decisiva Segunda Batalla de Newbury.\nA s\u00faa experiencia en Newbury levouno a unha forte disputa co earl de Manchester, ao que consideraba moi pouco \"entusiasta\" na s\u00faa conduci\u00f3n da guerra. Manchester m\u00e1is tarde acusou a Cromwell de recrutar xente de \"baixa condici\u00f3n\" no ex\u00e9rcito, ao que este replicoulle: \"Se se elixe homes honestos e medorentos de Deus para ser capit\u00e1ns, os homes honestos seguiranos... Prefiro un capit\u00e1n vestido de forma humilde que saiba polo que loita e ame aquilo que sabe, antes que un dos que vostede chama xentilhomes e que non \u00e9 m\u00e1is nada que iso .\" Despois de que o Parlamento aceptase a \"Self-Denying Ordinance\" - que eliminaba a membros do Parlamento como Manchester da li\u00f1a de mando, pero que non afectou ao propio Cromwell - aceptouse tam\u00e9n que o ex\u00e9rcito fose \"remodelado\", baixo unha estrutura m\u00e1is nacional, substitu\u00edndo as antigas asociaci\u00f3ns de unidades por condados. En xu\u00f1o de 1645 finalizou a formaci\u00f3n da \"New Model Army\", con Sir Thomas Fairfax ao mando, e Cromwell como segundo co rango de tenente xeneral de cabaler\u00eda. Liderou con grande \u00e9xito as s\u00faas unidades na batalla de Naseby. Tomou parte tam\u00e9n nos asedios de Bridgwater, Sherborne, Bristol, Devizes, e Winchester, e pasou a primeira metade de 1646 eliminando os focos de resistencia que quedaban en Devon e Cornualla.\nCromwell non ti\u00f1a formaci\u00f3n te\u00f3rica en t\u00e1cticas militares, e segu\u00eda a pr\u00e1ctica b\u00e1sica xeral de dividir a s\u00faa cabaler\u00eda en tres filas e cargar con ela. Este m\u00e9todo base\u00e1base moito m\u00e1is na potencia de impacto que na potencia de lume. Xa que logo, a forza de Cromwell como l\u00edder militar radicaba principalmente na s\u00faa habilidade instintiva para liderar e adestrar aos seus homes, e na s\u00faa propia forza moral. Nunha guerra executada principalmente por non profesionais, \u00e1mbalas d\u00faas caracter\u00edsticas eran moi significativas, e sen d\u00fabida contribu\u00edron \u00e1 disciplina mostrada pola cabaler\u00eda de Cromwell .\nPol\u00edtica: 1647\u20131649.\nEn febreiro de 1647 Cromwell sufriu unha enfermidade que \u00f3 deixou f\u00f3ra da vida pol\u00edtica durante m\u00e1is dun mes. Para cando se recuperou, os parlamentaristas estaban divididos polo tema do rei. Unha maior\u00eda en \u00e1mbalas d\u00faas c\u00e1maras intentaba forzar un acordo que pagase e licenciase ao ex\u00e9rcito de Escocia, desbancase a maior\u00eda da \"New Model Army\", e restablecese a Carlos I a cambio dun posicionamento presbiteriano do pa\u00eds respecto da igrexa. Con todo, a crenza de Cromwell na liberdade de conciencia e de congregaci\u00f3n obrig\u00e1rono a rexeitar o modelo escoc\u00e9s de presbiterianismo, que ameazaba substitu\u00edr unha xerarqu\u00eda autoritaria por outra. O New Model op\u00faxose a estes cambios, pero a C\u00e1mara dos Com\u00fans declarou ilegal devandita oposici\u00f3n. Durante maio de 1647, Cromwell foi enviado ao cuartel xeral do ex\u00e9rcito en Saffron Walden para negociar con eles, pero non logrou ning\u00fan acordo. En xu\u00f1o de 1647, un escuadr\u00f3n de cabaler\u00eda baixo o mando do corneta George Joyce sacou ao rei da prisi\u00f3n na que o manti\u00f1a o Parlamento. A\u00ednda que se sabe que Cromwell se reunir\u00e1 con Joyce o 31 de maio, \u00e9 imposible saber de certo cal foi o seu papel exacto no incidente .\nCromwell e Henry Ireton publicaron un manifesto, o \"Heads of Proposals\", destinado a establecer os poderes do executivo, asentar parlamentos elixidos de forma regular, e restablecer un acordo episcopaliano non obrigatorio . Moitos no ex\u00e9rcito, como os \"levellers\" (niveladores) liderados por John Lilburne, pensaban que era insuficiente, o que levou a tensos debates en Putney durante o outono de 1647 entre Cromwell, Ireton e o ex\u00e9rcito. Os \"Debates de Putney\" acabaron sen ningunha resoluci\u00f3n . Os debates, as\u00ed como a fuga de Carlos I de Hampton Court o 12 de novembro, posiblemente endureceron a resoluci\u00f3n de Cromwell contra o rei. A incapacidade de chegar a un acordo pol\u00edtico co rei conduciu finalmente \u00e1 Segunda Guerra Civil Inglesa en 1648. Na Batalla de Preston, Cromwell, como comandante en xefe por primeira vez nunha gran batalla, logrou unha brillante vitoria contra os aliados escoceses do rei .\nDurante 1648, as cartas e discursos de Cromwell ench\u00e9ronse de imaxiner\u00eda b\u00edblica, en gran parte meditaci\u00f3ns sobre o significado de pasaxes particulares. Por exemplo, tras a batalla de Preston, o estudo dos Salmos 17 e 105 levoulle a dicir ao Parlamento que \"aqueles que son implacables e non cesan de arrasar a terra ser\u00e1n axi\u00f1a destru\u00eddos e expulsados dela\". Nunha carta a Oliver St. John en setembro de 1648, \u00farxelle a ler Isa\u00edas - 8, onde o reino cae e s\u00f3 os fieis sobreviven. Esta carta suxire que foi a fe de Cromwell, m\u00e1is que un empe\u00f1o nas pol\u00edticas radicais, xunto coa decisi\u00f3n do Parlamento de establecer negociaci\u00f3ns co rei no Tratado de Newport, o que lle levou a crer que Deus mesmo falaba en contra tanto do Parlamento como do Rei como autoridades legais. Para Cromwell, o ex\u00e9rcito era agora o instrumento elixido por Deus . O episodio \u00e9 unha mostra da firme crenza de Cromwell no providencialismo, \u00e9 dicir, a crenza de que Deus mesmo estaba intervindo nos asuntos mundanos a trav\u00e9s das acci\u00f3ns de \"persoas escolleitas\" (que Deus hab\u00eda \"provisto\" para ese fin). Cromwell cr\u00eda, durante as Guerras Civ\u00eds, que el mesmo era unha desas persoas, e interpretaba as vitorias como indicaci\u00f3ns da aprobaci\u00f3n de Deus aos seus actos, as\u00ed como as derrotas eran signos de que Deus desexaba dirixirlle noutra direcci\u00f3n.\nEn decembro de 1648, os membros do Parlamento que desexaban seguir negociaci\u00f3ns co rei viron cortado o paso por un escuadr\u00f3n de soldados liderado polo coronel Thomas Pride, un episodio que foi pronto co\u00f1ecido como a \"Purga de Pride\". Os membros restantes do que a partir de ent\u00f3n ser\u00eda co\u00f1ecido como o \"Rump Parliament\" acordaron que Carlos I deb\u00eda ser xulgado por traiz\u00f3n. Estableceuse un tribunal, e a pena de morte de Carlos foi finalmente asinada por 59 dos seus membros, inclu\u00edndo a Cromwell. Carlos foi executado o 30 de xaneiro de 1649, sendo a primeira vez que un monarca era executado de forma p\u00fablica na historia de occidente. Os meses seguintes Cromwell estivo ocupado nos preparativos para a invasi\u00f3n de Irlanda. Tras a represi\u00f3n dos mot\u00edns \"levellers\" en Andover (Hampshire) e Burford en maio, Cromwell partiu desde Bristol cara a Irlanda a finais de xullo.\nCampa\u00f1a en Irlanda: 1649\u20131650.\nCromwell liderou a invasi\u00f3n parlamentarista de Irlanda de 1649-1650, con dous obxectivos simult\u00e1neos: eliminar a ameaza militar contra a Commonwealth inglesa exposta pola alianza entre os cat\u00f3licos da Confederaci\u00f3n Irlandesa e os realistas ingleses (asinada en 1649); e castigar aos irlandeses pola s\u00faa rebeli\u00f3n de 1641. O Parlamento ingl\u00e9s levaba tempo planeando a reconquista de Irlanda, e xa enviara unha forza de invasi\u00f3n en 1647, sen \u00e9xito. A invasi\u00f3n de Cromwell de 1649, con todo, era moito maior, e coa guerra civil en Inglaterra xa finalizada, pod\u00eda recibir reforzos e subministraci\u00f3ns con regularidade. No ver\u00e1n de 1649, a alianza Realista-irlandesa era considerada a maior ameaza coa que se enfrontaba a Mancomunidade .\nA campa\u00f1a emprendida por Cromwell tivo unha duraci\u00f3n de nove meses, e resultou tan efectiva como curta, a\u00ednda que non acabou coa guerra en Irlanda. Antes da invasi\u00f3n, as forzas parlamentaristas tan s\u00f3 manti\u00f1an enclaves en Dubl\u00edn e Derry. Cando Cromwell abandonou Irlanda, controlaban a maior parte das zonas leste e norte do pa\u00eds. Tras o seu desembarco en Dubl\u00edn o 15 de agosto de 1649 (que apenas acababa de ser asegurado para o Parlamento na recente batalla de Rathmines), Cromwell tomou os portos fortificados de Drogheda e Wexford co fin de asegurar as li\u00f1as de subministraci\u00f3ns desde Inglaterra. No asedio de Drogheda, en setembro de 1649, as tropas de Cromwell masacraron preto de 3.500 persoas tras a captura do pobo. Os asasinados inclu\u00edan a preto de 2.700 soldados realistas e todos os habitantes da vila que levasen armas, as\u00ed como civ\u00eds, prisioneiros, e capel\u00e1ns cat\u00f3licos. No saqueo de Wexford, en outubro, tivo lugar outro masacre en circunstancias moi confusas. Mentres o propio Cromwell estaba intentando negociar os termos da rendici\u00f3n, os soldados da \"New Model Army\" irromperon na vila, asasinaron a 2.000 soldados irlandeses e uns 1.500 civ\u00eds, e pegaron lume \u00e1 maior parte da localidade. Estas acci\u00f3ns a\u00ednda se recordan na memoria hist\u00f3rica do nacionalismo irland\u00e9s. Ambas as atrocidades non foron excepcionais na guerra en Irlanda iniciada en 1641, pero a\u00ednda hoxe son ben recordadas, en parte debido a unha campa\u00f1a coet\u00e1nea por parte dos realistas co fin de presentar a Cromwell como un tirano que masacraba indiscriminadamente \u00e1 poboaci\u00f3n civil por todas partes.\nTras a ca\u00edda de Drogheda, Cromwell mandou unha columna ao norte cara ao Ulster co fin de asegurar o norte do pa\u00eds, e procedeu a asediar Waterford, Kilkenny e Clonmel, no sueste de Irlanda. Kilkenny rendeuse con condici\u00f3ns, as\u00ed como moitos outros pobos como New Ross e Carlow, pero Cromwell non logrou tomar Waterford, e en maio de 1650 perdeu case 2.000 homes en asaltos rexeitados antes de lograr tomar o pobo de Clonmel. Unha das s\u00faas maiores vitorias en Irlanda foi diplom\u00e1tica, m\u00e1is que militar: coa axuda de Roger Boyle, 1o Earl de Orrery, persuadiu \u00e1s tropas realistas protestantes en Cork de que cambiasen de bando e loitasen polo Parlamento. Xusto nese momento chegoulle a noticia de que Carlos II desembarcara en Escocia e fora proclamado rei polo r\u00e9xime dos covenanters, polo que volveu de inmediato a Inglaterra a fin de facer fronte a esa nova ameaza. As conquistas parlamentarias en Irlanda proseguiron durante tres anos m\u00e1is tras a marcha de Cromwell. As campa\u00f1as dos seus sucesores, Henry Ireton e Edmund Ludlow, consistiron principalmente en longos asedios de cidades fortificadas e guerra de guerrillas nas zonas rurais.\nDebate sobre as acci\u00f3ns de Cromwell en Irlanda.\nO alcance da brutalidade de que se acusa a Cromwell en Irlanda foi longamente debatido. A\u00ednda que se cometeron atrocidades, non constitu\u00edron unha forma de xenocidio contra os irlandeses, a\u00ednda que resulta evidente que Cromwell v\u00eda aos irlandeses cat\u00f3licos como inimigos en xeral. Durante as guerras civ\u00eds, no bando parlamentarista xurdiu un forte odio cara aos cat\u00f3licos irlandeses, aos que os ingleses consideraban pouco m\u00e1is que \"salvaxes\" inferiores. As\u00ed mesmo, o desexo de vingar os masacres da rebeli\u00f3n irlandesa de 1641 engad\u00edase ao clima xeral de hostilidade protestante. De modo que a afouteza de Cromwell cara aos irlandeses era tanto relixiosa como pol\u00edtica. Op\u00fa\u00f1ase apaixonadamente \u00e1 Igrexa cat\u00f3lica, da que consideraba que negaba a primac\u00eda da Biblia en favor da autoridade clerical e papal, e \u00e1 que culpaba da tiranizaci\u00f3n e persecuci\u00f3n dos protestantes en Europa. A asociaci\u00f3n de Cromwell entre cat\u00f3licos e persecuci\u00f3n reforzouse coa rebeli\u00f3n irlandesa de 1641, que estivo marcada por masacres de colonos protestantes ingleses e escoceses por parte de nativos irlandeses cat\u00f3licos, a\u00ednda que foron enormemente esaxeradas nos c\u00edrculos puritanos de Inglaterra (de 4.000 a m\u00e1is de 120.000 asasinados). Estes factores contribu\u00edron \u00e1 dureza de Cromwell durante a s\u00faa campa\u00f1a militar en Irlanda.\nEn setembro de 1649, xustificou o saqueo de Drogheda como vinganza polos masacres de colonos protestantes no Ulster durante a rebeli\u00f3n irlandesa de 1641, chamando \u00e1 matanza provocada polas s\u00faas tropas \"o xusto xu\u00edzo de Deus sobre eses b\u00e1rbaros, que empaparon as s\u00faas mans en tanto sangue inocente\" . En realidade, Drogheda nunca estivo en mans dos rebeldes en 1641; a maior\u00eda da s\u00faa guarnici\u00f3n eran realistas ingleses.\nCon todo, a s\u00faa postura relixiosa admite pouca discusi\u00f3n. Dirix\u00edndose aos defensores irlandeses de New Ross en 1649, que estaban negociando a rendici\u00f3n do pobo, Cromwell dixo que \"non me meto coa conciencia de ning\u00fan home, pero se por liberdade de conciencia queredes dicir a liberdade de celebrar misa... ent\u00f3n al\u00ed onde o Parlamento te\u00f1a autoridade, esa non ser\u00e1 permitida.\" Nunha carta aos bispos cat\u00f3licos irlandeses m\u00e1is entrado o ano, escribiu, \"sodes parte do Anticristo, e en breve teredes, todos, sangue que beber.\" . Do mesmo xeito, os rexistros de moitas igrexas, por exemplo a catedral de Kilkenny, acusan a Cromwell de haber desfigurado as imaxes cat\u00f3licas e as igrexas.\nPor outra banda, ao chegar a Irlanda Cromwell ordenou que non se quitasen subministraci\u00f3ns aos habitantes civ\u00eds, e que todo fose comprado de forma xusta. De feito, varios soldados ingleses foron colgados por desobedecer esa orde. Con respecto ao masacre de Drogheda, as ordes de Cromwell segu\u00edan o protocolo militar imperante na \u00e9poca, segundo o cal a unha guarnici\u00f3n ofrec\u00edaselle primeiro a opci\u00f3n de renderse e recibir un trato xusto e a protecci\u00f3n da forza atacante. A negativa da guarnici\u00f3n de Drogheda a renderse, ata tras ser forzados os seus muros, fai que as ordes - \"Prohibinlles ofrecer rendici\u00f3n a calquera no pobo que estivese en armas\" - a\u00ednda que severas, non fosen infrecuentes segundo os est\u00e1ndares da \u00e9poca. Cromwell desexaba que a severidade en Drogheda actuase como elemento disuasorio na resistencia irlandesa, nas s\u00faas propias palabras: \"previr\u00e1 a efusi\u00f3n de sangue no futuro\". M\u00e1is a\u00ednda, al\u00ed onde negociou a rendici\u00f3n de pobos fortificados, como en Carlow, New Ross e Clonmel, respectou os termos de rendici\u00f3n e protexeu as vidas e propiedades dos alde\u00e1ns .\nCromwell nunca aceptou ningunha responsabilidade polo asasinato de civ\u00eds en Irlanda, alegando que actuara de forma dura, pero s\u00f3 contra aqueles \"alzados en armas\". De feito, as peores atrocidades cometidas en Irlanda, como as expulsi\u00f3ns forzosas, os asasinatos e as deportaci\u00f3ns como man de obra escrava \u00e1s Bermudas e Barbados, foron levadas a cabo polos subordinados de Cromwell despois de que partise cara a Inglaterra. William Petty estimou na s\u00faa enquisa demogr\u00e1fica de Irlanda na d\u00e9cada de 1650 que a guerra de 1641-1653 tivo como consecuencia a morte ou exilio de m\u00e1is de 600.000 persoas, ou preto dun terzo da poboaci\u00f3n anterior \u00e1 guerra . Tras a conquista de Cromwell, a pr\u00e1ctica p\u00fablica do rito cat\u00f3lico foi prohibida, os cl\u00e9rigos cat\u00f3licos eran executados axi\u00f1a que se lles capturaba, e todas as terras e propiedades cat\u00f3licas resultaron confiscadas a ra\u00edz da \"Acta para a colonizaci\u00f3n de Irlanda\" de 1652, e entregadas a colonos escoceses e ingleses, os creditores financeiros do Parlamento, e os seus soldados.\nCampa\u00f1a escocesa: 1650\u20131651.\nCromwell abandonou Irlanda en maio de 1650, e varios meses despois invadiu Escocia despois de que os seus habitantes proclamasen a Carlos II, fillo de Carlos I, lex\u00edtimo rei de Inglaterra. A s\u00faa visi\u00f3n dos presbiterianos escoceses era moito menos hostil que a que ti\u00f1a dos cat\u00f3licos irlandeses; \u00e1 fin e ao cabo, moitos deles foran os seus aliados durante a Primeira Guerra Civil. Cromwell tend\u00eda a ver aos escoceses como unha xente \"medorenta do seu nome [o de Deus], a\u00ednda que enganados\" . Fixo unha famosa apelaci\u00f3n \u00e1 Asemblea Xeral da Igrexa de Escocia, urx\u00edndolles a ver o erro da s\u00faa alianza co rei - \"Vos imploro, polas tripas de Cristo, pensade que \u00e9 posible que esteades equivocados\" .\nTras ser rexeitada a s\u00faa alegaci\u00f3n, as tropas veteranas de Cromwell dispux\u00e9ronse a invadir Escocia. Ao principio, a campa\u00f1a foi moi mal, posto que os seus soldados padec\u00edan unha falta cr\u00f3nica de subministraci\u00f3ns e v\u00edronse atrasados por fortificaci\u00f3ns baixo o control de tropas escocesas lideradas por David Leslie. O ex\u00e9rcito parlamentarista atop\u00e1base ao bordo da evacuaci\u00f3n por mar desde Dunbar. Con todo, o 3 de setembro de 1650, nunha batalla inesperada, Cromwell esmagou ao groso do ex\u00e9rcito covenanter na Batalla de Dunbar, na que morreron 4.000 soldados escoceses, 10.000 m\u00e1is caeron prisioneiros, e foi capturada a capital, Edimburgo . A vitoria foi de tal magnitude que o propio Cromwell chamouna \"un elevado xesto da Providencia de Deus para n\u00f3s [e] un dos m\u00e1is sinalados agasallos que Deus fixo a Inglaterra e a S\u00faa xente\" .\nAo ano seguinte, Carlos II e os seus aliados escoceses fixeron un intento desesperado de invadir Inglaterra e capturar Londres mentres Cromwell atop\u00e1base ocupado en Escocia. Con todo, este volveu ao sur e atrapoulles en Worcester en setembro. Na batalla que seguiu, as forzas de Cromwell esmagaron ao \u00faltimo grande ex\u00e9rcito realista escoc\u00e9s. Moitos dos prisioneiros escoceses capturados durante a campa\u00f1a morreron de enfermidade, e outros foron enviados a colonias penais nas Barbados. Nas \u00faltimas fases da campa\u00f1a escocesa, os homes de Cromwell baixo o mando de George Monck saquearon o pobo de Dundee. Durante o per\u00edodo da Mancomunidade, Escocia foi gobernada desde Inglaterra e mantida baixo ocupaci\u00f3n militar mediante unha li\u00f1a de fortificaci\u00f3ns que selaban as Terras Altas de Escocia (\"Highlands\"), que hab\u00edan provisto de soldados os ex\u00e9rcitos de Escocia, separ\u00e1ndoas do resto do pa\u00eds. A pr\u00e1ctica do presbiterianismo foi permitida, como o foi sempre, pero a Igrexa de Escocia xa non ti\u00f1a o apoio das cortes de xustiza civ\u00eds para impor as s\u00faas regras .\nA conquista de Cromwell, a\u00ednda que non foi precisamente ben recibida, non deixou nin rastro de rancor en Escocia. O goberno da Mancomunidade e o Protectorado foi na s\u00faa maior\u00eda pac\u00edfico e xusto, e non houbo grandes confiscaci\u00f3ns de terras ou propiedades. En Irlanda, en contraste, transferiuse a maior parte da propiedade da terra da poboaci\u00f3n nativa de escotos (tribo ga\u00e9lica irlandesa) cat\u00f3licos aos creditores do Parlamento, colonos protestantes procedentes de Inglaterra, e veteranos do \"New Model Army\". Iso creou unha herdanza pezo\u00f1ada que subsistiu moito m\u00e1is al\u00e1 das memorias deixadas polo saqueo de Drogheda e Wexford. A\u00ednda que non se lle recorda de forma extremadamente favorable, o nome de Oliver Cromwell non \u00e9 recibido nin de lonxe con tanto odio en Escocia como en Irlanda.\nA Mancomunidade: 1649-1653.\nO \"Rump Parliament\".\nTras a execuci\u00f3n do rei, instaurouse unha rep\u00fablica co\u00f1ecida como a Mancomunidade de Inglaterra (\"Commonwealth of England\"). Institu\u00eduse un Consello de Estado para xestionar o pa\u00eds, que inclu\u00eda a Cromwell entre os seus membros. O seu aut\u00e9ntico poder provi\u00f1a do ex\u00e9rcito; Cromwell intentou sen \u00e9xito unificar ao grupo orixinal de \"Independentes Reais\" centrado ao redor de St John, Saye e Sele, pero s\u00f3 St John accedeu a manterse no seu escano do Parlamento. Desde mediados de 1649 ata 1651, mentres Cromwell estivo ausente en campa\u00f1a, co rei deposto (e xunto a el o factor unificador da s\u00faa causa), as distintas facci\u00f3ns do Parlamento empezaron a verse inmersas en disputas internas. \u00c1 s\u00faa volta, Cromwell tratou de decidir aos membros do parlamento para que establecesen a data das seguintes elecci\u00f3ns, unindo aos tres reinos baixo unha soa pol\u00edtica e pondo en marcha unha igrexa nacional tolerante. Con todo, o \"Rump Parliament\" vacilou na elecci\u00f3n de data para as elecci\u00f3ns, e a\u00ednda que puxo en marcha unha liberdade b\u00e1sica de conciencia, non conseguiu producir unha alternativa aos impostos relixiosos, nin logrou desmantelar outros aspectos da situaci\u00f3n relixiosa existente. Frustrado, Cromwell acabou disolvendo o Parlamento en 1653 .\nO \"Parlamento Barebone\".\nTras a disoluci\u00f3n do \"Rump Parliament\", o poder pasou temporalmente a un concello que debateu sobre a forma que deb\u00eda tomar a constituci\u00f3n. Este aceptou a suxesti\u00f3n do Maior-Xeneral Thomas Harrison de formar un sanedr\u00edn de santos. Cromwell non subscrib\u00eda os puntos de vista apocal\u00edpticas e quintomonarquistas de Harrison, quen v\u00eda un sanedr\u00edn como o punto de arranque do reino de Xesucristo sobre a terra. Pero lle atra\u00eda a idea dunha asemblea constitu\u00edda por unha mestura de seitas. No seu discurso de inauguraci\u00f3n de devandita asemblea, o 4 de xullo de 1653, Cromwell deu grazas \u00e1 Divina Providencia, \u00e1 que consideraba responsable de levar a Inglaterra ata ese punto, e de haberlles iniciado na s\u00faa misi\u00f3n divina: \"Certamente Deus chamouvos a esta tarefa mediante, creo, as m\u00e1is marabillosas providencias que xamais recaeron sobre os fillos dos homes en tan curto tempo\" . \u00c1s veces co\u00f1ecido como o \"Parlamento dos Santos\", a asemblea foi finalmente co\u00f1ecida como o \"Parlamento Barebone\", nun xogo de palabras empregando o nome dun dos seus membros, \"Praise-God Barebone\" . Finalmente, a asemblea recibiu o encargo de atopar un acordo permanente constitucional e relixioso. Cromwell foi invitado a unirse \u00e1 mesma, pero declinou a oferta. Con todo, o fracaso da asemblea en alcanzar os seus obxectivos levou aos seus membros a votar a favor da s\u00faa disoluci\u00f3n o 12 de decembro de 1653 .\nO protectorado: 1653-1658.\nTras a disoluci\u00f3n do Parlamento Barebone, John Lambert impulsou unha nova constituci\u00f3n co\u00f1ecida como o Instrumento de Goberno, moi parecida \u00e1s \"Heads of Proposals\" anteriores. Convert\u00eda a Cromwell en Lord Protector para sempre para alcanzar \"a m\u00e1xima maxistratura e a administraci\u00f3n do goberno\". Ti\u00f1a o poder de convocar e disolver parlamentos, pero obrigado polo Instrumento a buscar o voto da maior\u00eda para o consello de estado. Con todo, o poder de Cromwell estaba tam\u00e9n reforzado pola s\u00faa gran popularidade no ex\u00e9rcito, ao que ampliara durante as guerras civ\u00eds, e ao que prudentemente conservou despois en boa forma. Cromwell aceptou o xuramento como Lord Protector o 15 de decembro de 1653.\nO Primeiro Parlamento do Protectorado reuniuse o 3 de setembro de 1654, e tras alg\u00fans xestos iniciais aprobando medidas tomadas inicialmente por Cromwell, empezou a traballar nun programa moderado de reformas constitucionais. No canto de oporse \u00e1s reformas do parlamento, Cromwell disolveuno o 22 de xaneiro de 1655. Tras un levantamento realista dirixido por Sir John Penruddock, Cromwell (influ\u00eddo por Lambert) dividiu Inglaterra en distritos militares gobernados por xenerais (o rango exacto era Maior-Xeneral) que s\u00f3 respond\u00edan ante el. Os quince xenerais - chamados \"gobernadores divinos\" - eran imprescindibles non s\u00f3 para a seguridade nacional, sen\u00f3n tam\u00e9n para a cruzada moral de Cromwell. Non s\u00f3 supervisaban as forzas da milicia e as comisi\u00f3ns de seguridade, sen\u00f3n que recadaban os impostos e aseguraban o apoio ao goberno nas provincias inglesas e galesas.\nEstablec\u00e9ronse comisionados en cada condado para asegurar a paz na Commonwealth. Mentres alg\u00fans deles eran pol\u00edticos de carreira, a maior\u00eda eran puritanos radicais que recibiron aos xenerais cos brazos abertos e embarc\u00e1ronse no seu traballo con entusiasmo. Con todo, os xenerais duraron menos dun ano. Moitos v\u00edanos como unha ameaza aos seus esforzos reformistas e a s\u00faa autoridade. A s\u00faa posici\u00f3n quedou a\u00ednda m\u00e1is maltreita cando o Segundo Parlamento do Protectorado - constitu\u00eddo en setembro de 1656 - votou en contra dunha proposta de impostos feita polo Maior Xeneral John Desborough co fin de prover a s\u00faa tarefa de recursos financeiros. Finalmente, con todo, foi a incapacidade de Cromwell de apoiar aos seus homes, sacrific\u00e1ndoos aos seus opo\u00f1entes pol\u00edticos, o que causar\u00eda a ca\u00edda de todos eles. Ademais, as s\u00faas actividades entre novembro de 1655 e setembro de 1656 reabriran as feridas da d\u00e9cada de 1640 e ampliado as antipat\u00edas cara ao r\u00e9xime .\nDurante este per\u00edodo Cromwell tam\u00e9n se enfrontou a desaf\u00edos na s\u00faa pol\u00edtica exterior. A Primeira Guerra Anglo-Holandesa, que estalou en 1652 contra as Provincias Unidas dos Pa\u00edses Baixos, foi finalmente ga\u00f1ada polo almirante Robert Blake en 1654. Como Lord Protector estaba ben ao tanto da contribuci\u00f3n que a comunidade xud\u00eda protagonizara no desenvolvemento econ\u00f3mico de Holanda, quen se converteu no principal rival comercial de Inglaterra. Isto, combinado coa tolerancia de Cromwell cara ao dereito de culto privado para todos os non puritanos evanx\u00e9licos, levoulle a aprobar o reasentamento dos xudeus en Inglaterra, 350 anos logo da s\u00faa expulsi\u00f3n por parte de Eduardo I de Inglaterra, coa esperanza de que axudar\u00edan a acelerar a recuperaci\u00f3n da naci\u00f3n tras as guerras civ\u00eds.\nEn 1657, o Parlamento ofreceulle a Cromwell a coroa, como parte dunha nova modificaci\u00f3n constitucional, creando unha gran disxuntiva a aquel que fora instrumental na abolici\u00f3n da monarqu\u00eda. Durante seis semanas debateuse entre d\u00fabidas, intentando decidirse. A\u00ednda que lle atra\u00eda a estabilidade que o goberno ga\u00f1ar\u00eda co cargo, finalmente, nun discurso do 13 de abril de 1657, deixou ben claro que a providencia divina falara en contra da figura real: \"Non tratarei de establecer aquilo que a Providencia destru\u00edu e guindou ao po, e non construirei Xeric\u00f3 de novo\". A referencia a Xeric\u00f3 falaba dun momento anterior, en 1655: cando Cromwell soubo da derrota dunha expedici\u00f3n contra a illa de A Espa\u00f1ola, nas Antillas Maiores, comparouse a si mesmo con Ac\u00e1n, que cultivara unha derrota para os israelitas tras levar de volta ao seu campamento parte do saqueo conseguido durante a captura de Xeric\u00f3.\nNo seu lugar, Cromwell foi cerimoniosamente reinstaurado como Lord Protector, con maiores poderes dos que ostentara ata ent\u00f3n, no Palacio de Westminster, sentado na cadeira do rei Eduardo que fora trasladada \u00e1 Abad\u00eda de Westminster especialmente para a ocasi\u00f3n. O evento en gran parte imitaba unha coroaci\u00f3n, usando moitos dos seus s\u00edmbolos e aparellos, como a capa p\u00farpura con bordos de armi\u00f1o, a espada de xustiza, e o cetro (pero sen coroa nin orbe). O m\u00e1is notable foi que o cargo de Lord Protector seguiu sen ser hereditario, a\u00ednda que Cromwell agora pod\u00eda nomear ao seu sucesor. Os seus novos dereitos e poderes foron redactados na \"Humilde petici\u00f3n e consello\", un instrumento lexislativo que substitu\u00edu ao \"Instrumento de goberno\". Con todo, o mesmo Cromwell esforzouse por minimizar o seu propio papel, describ\u00edndose a se mesmo como un \"condestable\" ou \"gardi\u00e1n\".\nMorte e execuci\u00f3n p\u00f3stuma.\nCrese que Cromwell sufr\u00eda malaria (probablemente contra\u00edda durante as s\u00faas campa\u00f1as en Irlanda) e de \"pedra\", un termo com\u00fan na \u00e9poca para as infecci\u00f3ns urinarias e do ril. En 1658 sufriu ambas \u00e1 vez: unha repunta repentina das febres provocadas pola malaria, seguida inmediatamente por un ataque de s\u00edntomas propios da \"pedra\". Un m\u00e9dico veneciano seguiu esta enfermidade que acabar\u00eda causando a morte de Cromwell, afirmando que os seus m\u00e9dicos persoais o estaban tratando mal, o que lle levou a un r\u00e1pido declive e a morte. Sen d\u00fabida acelerou o seu esmorecemento a morte da s\u00faa filla favorita, Elizabeth Cromwell, o 29 de agosto aos 29 anos. Cromwell morreu en Whitehall o 3 de setembro de 1658, o aniversario das s\u00faas grandes vitorias en Dunbar e Worcester.\nSucedeulle como Lord Protector o seu fillo Richard. A\u00ednda que non estaba totalmente exento de habilidade, Richard non ti\u00f1a apoios nin no Parlamento nin no ex\u00e9rcito, e foi obrigado a dimitir na primavera de 1659, levando o Protectorado ao seu final. No per\u00edodo inmediatamente posterior \u00e1 s\u00faa abdicaci\u00f3n, o xefe do ex\u00e9rcito, George Monck, tomou o poder durante menos dun ano, momento no que o Parlamento reinstaurou a Carlos II de Inglaterra como rei.\nEn 1661 o corpo de Oliver Cromwell foi exhumado da Abad\u00eda de Westminster, e suxeito ao ritual da execuci\u00f3n p\u00f3stuma. O proceso tivo lugar, de forma simb\u00f3lica, o 30 de xaneiro, a mesma data en que Carlos I de Inglaterra fora executado. O seu corpo foi colgado de cadeas en Tyburn durante un tempo, ata que finalmente foi lanzado a unha fosa, mentres que a s\u00faa cabeza decapitada foi exhibida no alto dun poste cravado \u00e1 entrada da Abad\u00eda de Westminster ata 1685. Tras ese ano, a cabeza foi cambiando de mans ata ser finalmente enterrada nos terreos do Sidney Sussex College, en Cambridge, en 1960, onde estudara.\nReputaci\u00f3n p\u00f3stuma.\nDurante a s\u00faa vida, alg\u00fans panfletos pintaron a Cromwell como un hip\u00f3crita motivado polo af\u00e1n de poder - por exemplo, \"O maquiav\u00e9lico Cromwell\" e \"Os malabaristas descubertos\", ambos os parte dun ataque a Cromwell por parte dos \"levellers\" tras 1647, pres\u00e9ntano como unha figura maquiav\u00e9lica. Algunhas valoraci\u00f3ns contempor\u00e1neas m\u00e1is positivas - por exemplo a de John Spittlehouse en \"Unha peza de aviso descartada\" - adoitaban comparalo con Mois\u00e9s, rescatando aos ingleses lev\u00e1ndoos \u00e1 seguridade a trav\u00e9s do Mar Vermello das guerras civ\u00eds. Public\u00e1ronse varias biograf\u00edas pouco logo da s\u00faa morte. Un exemplo \u00e9 \"O pol\u00edtico perfecto\", do an\u00f3nimo \"L.S.\", que describe como Cromwell \"amou m\u00e1is aos homes que aos libros\", e d\u00e1 unha matizada valoraci\u00f3n do mesmo como un en\u00e9rxico defensor da liberdade de conciencia derrotado polo orgullo e a ambici\u00f3n. En 1667 Edward Hyde publicou outra igualmente matizada pero menos positiva valoraci\u00f3n na s\u00faa \"Historia da Rebeli\u00f3n e as Guerras Civ\u00eds en Inglaterra\". Hyde declarou que Cromwell \"ser\u00e1 visto pola posteridade como un valente mal home\". Argumentou que o ascenso de Cromwell ao poder viuse axudado non s\u00f3 polo seu gran esp\u00edrito e enerx\u00eda, sen\u00f3n tam\u00e9n pola s\u00faa maldade e a s\u00faa crueldade. Hyde nunca co\u00f1eceu a Cromwell persoalmente, e o seu libro foi escrito tras a restauraci\u00f3n inglesa da monarqu\u00eda, o que pode influ\u00edr na s\u00faa narraci\u00f3n. Pero a pesar diso a\u00ednda hoxe hai quen o considera \"unha obra mestra\".\nA principios do s\u00e9culo XVIII, a imaxe de Cromwell comezou a ser adoptada e modificada polos Whigs como parte do seu proxecto m\u00e1is amplo de dar unha lexitimaci\u00f3n hist\u00f3rica aos seus obxectivos pol\u00edticos. Unha versi\u00f3n das \"Memorias\" de Edmund Ludlow, reescrita por John Toland co fin de eliminar os elementos puritanos radicais e substitu\u00edlos por unha rama de republicanismo centrada na historiograf\u00eda whig, presentaba o Protectorado de Cromwell como unha tiran\u00eda militar. Mediante Ludlow, Toland retratou a Cromwell como un d\u00e9spota que esmagou os inicios do goberno democr\u00e1tico na d\u00e9cada de 1640.\nThomas Carlyle iniciou unha revisi\u00f3n da figura de Cromwell na d\u00e9cada de 1840, presentando a Cromwell como a un heroe na batalla entre o ben e o mal, e un modelo para restaurar a moralidade a unha \u00e9poca que Carlyle consideraba dominada pola timidez, a ret\u00f3rica sen sentido, e a moral comprometida. As acci\u00f3ns de Cromwell, inclu\u00edndo as s\u00faas campa\u00f1as en Irlanda e a disoluci\u00f3n do Parlamento Longo, de acordo con Carlyle, deb\u00edan ser apreciadas e encomiadas como un todo. Con todo, os lectores eran libres de interpretar a Carlyle de forma selectiva. A s\u00faa imaxe de Cromwell agradaba aos inconformistas, quen lle v\u00edan como un campi\u00f3n da independencia denominacional, e tam\u00e9n aos radicais de clase traballadora (inclu\u00edndo alg\u00fans marxistas), para quen era un home do pobo que se enfrontou \u00e1 opresi\u00f3n da monarqu\u00eda e a clase aristocr\u00e1tica. As igrexas inconformistas apoiaron unha campa\u00f1a para erixir unha estatua de Cromwell no exterior do Palacio de Westminster; Ford Maddox Brown e outros artistas mostraron a un Cromwell heroico en pinturas como \"Cromwell, protector dos valdenses\". En 1899 todos os eventos conmemorativos celebrando o aniversario do nacemento de Cromwell foron organizados polas Igrexas congregacionalistas e Igrexas bautistas. Na cerimonia de Londres, David Lloyd George dixo que el cr\u00eda en Cromwell porque \"foi un gran loitador inconformista\".\nA finais do s\u00e9culo XIX o Cromwell mostrado por Carlyle, insistindo na importancia da moral puritana e a seriedade, fora asimilado na historiograf\u00eda whig e do Partido Liberal. O historiador da Universidade de Oxford especialista na guerra civil Samuel Rawson Gardiner conclu\u00edu que \"o home - como sempre ocorre cos m\u00e1is nobres - era m\u00e1is grande que o seu traballo\". Gardiner insistiu no car\u00e1cter din\u00e1mico e cambiante de Cromwell, e no seu papel para desmantelar a monarqu\u00eda absoluta, mentres subestimaba a s\u00faa convicci\u00f3n relixiosa. A pol\u00edtica exterior de Cromwell tam\u00e9n proveu a Gardiner dun atractivo antecedente \u00e1 expansi\u00f3n imperial victoriana, cando este resaltaba a \"constancia no esforzo por facer Inglaterra maior por terra e por mar\".\nNa primeira metade do s\u00e9culo XX, a reputaci\u00f3n de Cromwell viuse influ\u00edda con frecuencia polo auxe dos movementos totalitarios en Alema\u00f1a, Italia, e outros pa\u00edses de Europa. Wilbur Cortez Abbott, por exemplo - historiador de Harvard - dedicou a maior parte da s\u00faa carreira a compilar e editar unha colecci\u00f3n de m\u00faltiples volumes coas cartas e discursos de Cromwell. No transcurso do seu traballo, que foi publicado entre 1937 e 1947, Abbot empezou a afirmar que Cromwell foi un protofascista. Con todo, historiadores posteriores como John Morrill criticaron as interpretaci\u00f3ns de Abbot e a s\u00faa aproximaci\u00f3n editorial. De forma similar, Ernest Barker comparou aos Independentes cos Nazis. Con todo, non todas as comparaci\u00f3ns hist\u00f3ricas feitas durante este per\u00edodo apuntaban a ditadores militares contempor\u00e1neos. Le\u00f3n Trotsky, por exemplo, equiparou a Cromwell con Lenin, argumentando que \"Lenin \u00e9 un Cromwell proletario do s\u00e9culo XX\".\nOs historiadores de finais do s\u00e9culo XX han reexaminado a natureza da fe de Cromwell e do seu r\u00e9xime autoritario. Austin Woolrych explorou o tema da \"ditadura\" en profundidade, argumentando que Cromwell viuse suxeito a d\u00faas forzas en confrontaci\u00f3n: a s\u00faa obrigaci\u00f3n para co ex\u00e9rcito e o seu desexo de conseguir un compromiso duradeiro recuperando a confianza da naci\u00f3n pol\u00edtica no seu conxunto. Woolrych argumentou que os elementos ditatoriais no goberno de Cromwell xurd\u00edan, non tanto das s\u00faas orixes militares ou da participaci\u00f3n de oficiais do ex\u00e9rcito no goberno civil, como do seu interese na xente de Deus e o seu convencemento de que suprimir o vicio e favorecer a virtude constitu\u00eda o fin principal do goberno\nHistoriadores como John Morrill, Blair Worden e J.C. Davis desenvolveron ese tema, revelando a extensi\u00f3n coa que os escritos e discursos de Cromwell estaban repletos de referencias b\u00edblicas, e argumentando en consecuencia que as s\u00faas acci\u00f3ns radicais estaban impulsadas polo seu celo pola reforma divina\nLocalmente, Cromwell conservou a s\u00faa popularidade en Cambridgeshire, onde era co\u00f1ecido como \"O se\u00f1or das cercas\". En Cambridge, hai unha vidreira conmemorativa na Igrexa Reformada Unida, e St Ives, Cambridgeshire, erixiulle un monumento na praza do pobo.\nCromwell na cultura popular.\nHai varias canci\u00f3ns e obras musicais que fan referencia a Cromwell. Por exemplo, en 1989, os Monty Python publicaron unha canci\u00f3n titulada \"Oliver Cromwell\", unha parodia da s\u00faa biograf\u00eda. A canci\u00f3n \"Oliver's Army\" de Elvis Costello fala da \"New Model Army\". Outras canci\u00f3ns son moito m\u00e1is cr\u00edticas: a canci\u00f3n\"Young Ned of the Hill\", de Terry Woods e Ron Kavana (popularizada por The Pogues) critica as acci\u00f3ns de Cromwell en Irlanda coas palabras: \"Mald\u00edgoche, Oliver Cromwell, ti que violaches a nosa nai patria, espero que che esteas podrecendo no inferno polos horrores que nos mandaches\". No seu \u00e1lbum \"You Are the Quarry\" de 2004, o artista brit\u00e1nico Morrissey gravou a canci\u00f3n \"Irish Blood, English Heart\", que cont\u00e9n a letra: \"estiven so\u00f1ando cun tempo en que, os ingleses estean enfermos ata morrer do Labour, e os Tories, e chuspan sobre o nome de Oliver Cromwell, e denuncien a esta li\u00f1a real que a\u00ednda lle encomia, e encomiaralle por sempre\". A canci\u00f3n \"Tobacco Island\" de Flogging Molly fala de como Cromwell deportou traballadores irlandeses \u00e1s *Barbados, coa letra: \"Cromwell e as s\u00faas cabezas redondas/mallaron todo o que co\u00f1eciamos/engrilloados l\u00f3stregos de liberdade/agora non somos m\u00e1is ca bens roubados/escuro \u00e9 o horizonte/ennegrecido por completo o sol/esta podrecida gaiola de Bridgetown/\u00e9 onde agora pertenzo\". A banda finlandesa de doom metal Reverend Bizarre gravou unha canci\u00f3n chamada \"Cromwell\" como parte do seu \u00e1lbum \"II Crush the Insects\" en 2005.\nO personaxe de Cromwell apareceu en moitos filmes e obras de ficci\u00f3n. Victor Hugo escribiu unha obra sobre Cromwell en 1827. No 2003, o dramaturgo Steve Newman produciu a s\u00faa \"Unha noite con Oliver Cromell\", na que profundaba na relaci\u00f3n entre o mesmo Cromwell e o Maior Xeneral Thomas Harrison. A obra estreouse na \"Shreeves House\" en Stratford-upon-Avon, onde se cre que se hospedou Cromwell antes da batalla de Worcester. O personaxe de Cromwell apareceu en filmes como \"The Moonraker\" (1958) interpretado por John Le Mesurier, en \"Witchfinder General\" (1968) por Patrick Wymark, en \"Cromwell\" (1970) por Richard Harris (o cal, ironicamente, \u00e9 irland\u00e9s) e en \"Matar a un rei\" (2003) por Tim Roth. En televisi\u00f3n foi interpretado por Peter Jeffrey na serie da BBC \"Pola espada divididos\", e no docudrama da BBC \"Warts and All\" (2003) por Jim Carter.\nNotas.\nA gran maior\u00eda de referencias empregadas son en ingl\u00e9s."}
{"id": "72328", "revid": "89787", "url": "https://gl.wikipedia.org/wiki?curid=72328", "title": "Numism\u00e1tica", "text": "A Numism\u00e1tica (do grego antigo: \"\u03bd\u03bf\u03bc\u03b9\u03c3\u03bc\u03b1\u03c4\u03b9\u03ba\u03ae\", e do hebreo: \"Numii\": moeda e \"Amastik\": Reuni\u00f3n, \"reuni\u00f3n de moedas\") \u00e9 unha ciencia auxiliar da historia que estuda as moedas e as medallas. Tam\u00e9n se lle chama as\u00ed ao coleccionismo destas pezas.\nNumism\u00e1tica cl\u00e1sica.\nNo concepto cl\u00e1sico, a numism\u00e1tica \u00e9 unha ciencia auxiliar da Arqueolox\u00eda que trata do estudo das moedas e medallas. Esta ciencia pode dar testemu\u00f1o inestimable dos intercambios e da econom\u00eda dos pobos, as\u00ed como da s\u00faa historia pol\u00edtica, xeogr\u00e1fica, relixiosa etc.\nPoucos monumentos arqueol\u00f3xicos revisten a importancia dos que estuda a numism\u00e1tica xa que neles gravou o home as s\u00faas ideas dominantes e polo mesmo revelan o car\u00e1cter, os costumes e as vicisitudes hist\u00f3ricas que tales monumentos deix\u00e1ronnos. Intimamente ligadas \u00e1 numism\u00e1tica at\u00f3pase a epigraf\u00eda, paleograf\u00eda, simbolox\u00eda, iconolox\u00eda e historia da arte, achegando a todas elas a numism\u00e1tica noci\u00f3ns esenciais.\nA numism\u00e1tica cl\u00e1sica div\u00eddese en d\u00f9as partes moi diferentes por m\u00e1is que frecuentemente vaian unidas nos libros que dela tratan:\nNumism\u00e1tica moderna.\nNa acepci\u00f3n moderna do termo, a numism\u00e1tica \u00e9 o estudo cient\u00edfico do di\u00f1eiro en todas as s\u00faas variadas formas. A\u00ednda que aos numism\u00e1ticos se lles caracteriza adoito como estudosos das moedas, a disciplina actual incl\u00fae tam\u00e9n o estudo doutras formas modernas do di\u00f1eiro e moitos aspectos con el relacionados, inclu\u00edndo o seu uso, a historia, a xeograf\u00eda, a arte, a econom\u00eda, a metalurxia, o procesos de manufactura etc.\nEntre outras formas modernas do di\u00f1eiro que estuda a numism\u00e1tica estar\u00edan o cheque, o papel moeda ou billete, a acci\u00f3n e o bono (escripofilia), a cart\u00f3n de cr\u00e9dito e a ficha monetaria (monetiformes).\nA\u00ednda que en xeral os estudos econ\u00f3micos e hist\u00f3ricos do uso e o desenvolvemento do di\u00f1eiro est\u00e1n separados do estudo do di\u00f1eiro f\u00edsico que fai a numism\u00e1tica, existe no entanto relaci\u00f3n entre ambos; as teor\u00edas da orixe do di\u00f1eiro dependen da numism\u00e1tica, por exemplo. Neste sentido a numism\u00e1tica xoga un papel importante, xa que a trav\u00e9s das moedas (tiradas especiais, cambios de material etc) conseguen descifrarse e comprenderse asedios, motivos reais e imperiais, fluxos econ\u00f3micos etc.\nNumism\u00e1ticos e coleccionistas.\nOs numism\u00e1ticos son \u00e1s veces diferenciados dos coleccionistas en tanto que os \u00faltimos basicamente derivan o seu pracer da simple posesi\u00f3n de obxectos monetarios, mentres que a atenci\u00f3n dos primeiros c\u00e9ntrase na adquisici\u00f3n de co\u00f1ecementos sobre eles. De feito, moitos numism\u00e1ticos son tam\u00e9n coleccionistas e alg\u00fans coleccionistas mostran interese polo co\u00f1ecemento dos seus obxectos de colecci\u00f3n."}
{"id": "72329", "revid": "1131", "url": "https://gl.wikipedia.org/wiki?curid=72329", "title": "Manuel Colmeiro Penido", "text": "Manuel Colmeiro Penido, nado en Santiago de Compostela o 1 de xaneiro de 1818 e finado en Madrid o 11 de agosto de 1894, foi un historiador, economista e xurista galego, irm\u00e1n do bot\u00e1nico Miguel Colmeiro Penido. En 2023 a Real Academia Galega de Ciencias homenaxeouno no D\u00eda da Ciencia en Galicia.\nTraxectoria.\nEstudou na Universidade de Santiago de Compostela Filosof\u00eda (1829-32) e Dereito (1838), doutor\u00e1ndose en 1841. Logo de exercer como profesor de Econom\u00eda Pol\u00edtica nesa mesma Universidade (1840-42) obtivo en 1847 as c\u00e1tedras de Econom\u00eda Pol\u00edtica en Compostela e Dereito Administrativo en Madrid.\nAdscrito ao Partido Fusionista foi elixido deputado en 1865 e senador en 1871 e 1879. Foi Presidente da Xunta Xeral de Estat\u00edstica e do Instituto Xeogr\u00e1fico (agosto de 1876), e en 1881 foi nomeado fiscal do Tribunal Supremo, o seu escano senatorial pasou a ser vitalicio e foi designado membro da comisi\u00f3n encargada da reforma do C\u00f3digo de Comercio. Catro anos m\u00e1is tarde integrou a comisi\u00f3n do Senado que someteu a revisi\u00f3n o proxecto de C\u00f3digo Civil.\nFoi membro da Real Academia da Historia (desde o 26 de abril de 1857) e da Real Academia de Ciencias Morales y Pol\u00edticas, da que foi o seu primeiro bibliotecario (1859-1894).\nPensamento.\nA principal achega de Colmeiro no campo do Dereito pol\u00edtico foi a s\u00faa concepci\u00f3n dualista da divisi\u00f3n de poderes. Consideraba que o Estado s\u00f3 deb\u00eda ter d\u00faas funci\u00f3ns: ditar as leis (funci\u00f3n que estar\u00eda a cargo do poder lexislativo) e aplicalas e facelas cumprir (misi\u00f3n que quedar\u00eda subordinada \u00e1 direcci\u00f3n do lexislativo e que estar\u00eda desempe\u00f1ada polos poderes executivo e xudicial). Ademais, foi o introdutor e sistematizador do Dereito administrativo en Espa\u00f1a.\nComo economista realizou un importante traballo de investigaci\u00f3n sobre a historia econ\u00f3mica de Espa\u00f1a e o pensamento econ\u00f3mico espa\u00f1ol especialmente as s\u00faas obras: \"Historia de la Econom\u00eda Pol\u00edtica en Espa\u00f1a\" (1883) e \"Biblioteca de los economistas espa\u00f1oles de los siglos XVI, XVII y XVIII\" (1880). A esta \u00faltima obra Schumpeter ref\u00edrese con frecuencia na s\u00faa \"Historia da an\u00e1lise econ\u00f3mica\". Como te\u00f3rico evolucionou dunha postura inicial proteccionista, moi influ\u00eddo por Blanqui e Flores Estrada, ata defender con forza o liberalismo nos seus \u00faltimos escritos.\nPremio Manuel Colmeiro.\nEn homenaxe a Manuel Colmeiro con motivo do centenario da s\u00faa morte, a Xunta de Galicia institu\u00edu o Premio Manuel Colmeiro a traballos xur\u00eddicos, econ\u00f3micos ou sociol\u00f3xicos sobre a administraci\u00f3n p\u00fablica de Galicia."}
{"id": "72330", "revid": "1131", "url": "https://gl.wikipedia.org/wiki?curid=72330", "title": "Manuel Colmeiro", "text": "O nome de Manuel Colmeiro pode referirse a:"}
{"id": "72331", "revid": "1131", "url": "https://gl.wikipedia.org/wiki?curid=72331", "title": "Samuel Solleiro", "text": "Samuel Solleiro Gonz\u00e1lez, nado en Tui o 7 de xu\u00f1o de 1982, \u00e9 un escritor, tradutor e m\u00fasico galego.\nTraxectoria.\nEscritor desde moi novo, ten publicados varios libros de narrativa breve e poes\u00eda, ademais de textos dispersos en diferentes publicaci\u00f3ns (entre elas, \"Grial\", \"Bolet\u00edn Galego de Literatura\" ou \"El Pa\u00eds Galicia\", as\u00ed como unha escolma traducida do poeta catal\u00e1n Enric Casasses na revista \"Dorna\"). Publicou traballos de cr\u00edtica literaria no extinto \"Cartafol de libros\" de \"Vieiros\" entre 2005 e 2007 e no suplemento \"ProTexta\" da revista \"Tempos Novos\" a partir de 2008.\nSolleiro \u00e9 licenciado en Antropolox\u00eda e Filolox\u00eda. \u00c9 guitarrista e banxista do grupo musical Ataque Escampe e socio fundador da desaparecida Estaleiro editora. Actualmente ded\u00edcase profesionalmente \u00e1 traduci\u00f3n. Viviu en Tui, Santiago de Compostela, Barcelona, Sainte-Anne (Guadalupe, Antillas francesas), Valen\u00e7a do Minho (Portugal) e Le Mans (Francia). Desde 2015 vive na Coru\u00f1a."}
{"id": "72332", "revid": "92340", "url": "https://gl.wikipedia.org/wiki?curid=72332", "title": "Louise Brown", "text": "Louise Joy Brown nada o 25 de xullo de 1978 na cidade inglesa de Oldham sendo filla de Lesley e John Brown, \u00e9 a primeira persoa que naceu a partir dunha fecundaci\u00f3n in vitro. \nCircunstancias.\nO seu nacemento estivo rodeado de moita pol\u00e9mica debido a como foi concibida, ao ser o primeiro caso e xa que logo tivo que pasar m\u00faltiples revisi\u00f3ns para comprobar a s\u00faa sa\u00fade e demostrar que a fecundaci\u00f3n in vitro \u00e9 tan segura como a natural.\nOs seus pais intentaran concebila durante nove anos, pero sen \u00e9xito debido ao bloqueo das trompas de Falopio de Lesley. O 10 de novembro de 1977, Lesley Brown someteuse a tratamento nas mans dos doutores Patrick Steptoe e Robert Geoffrey Edwards (Premio Nobel de Medicina en 2010).&lt;br&gt;\nParadoxalmente, a pesar de que os Brown sab\u00edan que o procedemento era experimental, os m\u00e9dicos non lles anunciaron que nunca antes se concibiu unha criatura mediante a fecundaci\u00f3n artificial, provocando con isto unha situaci\u00f3n \"delituosa\" de esconder informaci\u00f3n ao paciente.\nNacemento.\nBrown naceu \u00e1s 23:47h no Hospital Xeral de ldham, a trav\u00e9s dunha ces\u00e1rea xa prevista. A criatura pesou 2'608\u00a0kg. no momento do parto. O seu nacemento foi gravado en v\u00eddeo. Ten unha irm\u00e1, Natalie, tam\u00e9n concibida a trav\u00e9s da fecundaci\u00f3n \"in vitro\".\nActualmente \u00e9 unha traballadora de correos e foi enfermeira en Bristol.\nTivo un fillo \u00e1 idade de 28 anos, o 20 de decembro de 2006, de forma natural e sen recorrer \u00e1 fecundaci\u00f3n in vitro como os seus pais tiveron que facer."}
{"id": "72333", "revid": "1987", "url": "https://gl.wikipedia.org/wiki?curid=72333", "title": "Futuro", "text": "Segundo a concepci\u00f3n lineal do tempo que te\u00f1en os seres humanos, o futuro \u00e9 a porci\u00f3n da li\u00f1a temporal que a\u00ednda non sucedeu; noutras palabras, \u00e9 unha conxectura que ben pode ser especulada, postulada, teorizada e/ou calculada a partir de datos nun instante de tempo concreto.\nO futuro na ciencia.\nEn f\u00edsica denom\u00ednase futuro dun suceso A, \u00f3 conxunto de todos os puntos do espazo-tempo que poidan ser influ\u00eddos polo que ocorre en A.\nEn mec\u00e1nica cl\u00e1sica o futuro dun suceso non depende da s\u00faa posici\u00f3n espacial sendo funci\u00f3n unicamente da s\u00faa posici\u00f3n no tempo, polo que o futuro dun suceso A coincide co de todos os sucesos que comparten a mesma coordenada temporal con A.\nEn relatividade especial o futuro dun suceso A \u00e9 equivalente a todos os puntos do espazo-tempo polos que pode pasar un raio de luz que parte desde o punto A. Nun diagrama de espazo-tempo o futuro dun suceso vese como un cono polo que tam\u00e9n se lle denomina \"cono de luz\". Cada un dos sucesos pertencentes \u00f3 cono de luz futuro do punto A, ocorre despois que A para todos os observadores. Ser\u00eda o lugar do espazo-tempo no que xacen os acontecementos que a\u00ednda non ocorreron. Neste sentido, o futuro \u00e9 oposto \u00f3 pasado (conxunto de feitos que sucederon) e o presente (o que ocorre agora).\nEn mercados financeiros un futuro \u00e9 un contrato polo que se negocia no momento presente unha transacci\u00f3n que deber\u00e1 liquidarse nun prazo co\u00f1ecido, pero futuro e a un prezo determinado no presente. Os futuros financeiros son unha ferramenta inicialmente creada para cubrir riscos na entrega de materias primas como o petr\u00f3leo e recursos f\u00f3siles non renovables."}
{"id": "72334", "revid": "5863", "url": "https://gl.wikipedia.org/wiki?curid=72334", "title": "Did\u00e1ctica", "text": "A Did\u00e1ctica \u00e9 a disciplina cient\u00edfico-pedag\u00f3xica que ten como obxecto de estudo os procesos e elementos existentes no ensino e a aprendizaxe. \u00c9, xa que logo, a parte da pedagox\u00eda que se ocupa dos sistemas e m\u00e9todos pr\u00e1cticos de ensino destinados a plasmar na realidade as directrices das teor\u00edas pedag\u00f3xicas.\nMoi vinculada con outras disciplinas pedag\u00f3xicas como, por exemplo, a organizaci\u00f3n escolar e a orientaci\u00f3n educativa, a did\u00e1ctica pretende fundamentar e regular os procesos de ensino e aprendizaxe.\nConsid\u00e9rase o nacemento desta disciplina a partir da publicaci\u00f3n da \"Didactica Magna\" (1633) de Comenio (1592-1670), a\u00ednda que conta con numerosos antecedentes desde a Idade Antiga como a Mai\u00e9utica de S\u00f3crates (469-399 AEC).\nCompo\u00f1entes do acto did\u00e1ctico.\nOs compo\u00f1entes que act\u00faan no acto did\u00e1ctico son:\nO curr\u00edculo \u00e9 un sistema de vertebraci\u00f3n dos procesos de ensino e aprendizaxe e ten fundamentalmente catro elementos constitutivos: Obxectivos, Contidos, M\u00e9todolox\u00eda e Avaliaci\u00f3n.\nA did\u00e1ctica p\u00f3dese entender como pura t\u00e9cnica ou ciencia aplicada e como teor\u00eda ou ciencia b\u00e1sica da instruci\u00f3n, educaci\u00f3n ou formaci\u00f3n. Os diferentes modelos did\u00e1cticos poden ser modelos te\u00f3ricos (descritivos, explicativos, preditivos) ou modelos tecnol\u00f3xicos (prescriptivos, normativos)...\nModelos did\u00e1cticos.\nA historia da educaci\u00f3n mostra a enorme variedade de modelos did\u00e1cticos que existiron. A maior\u00eda dos modelos tradicionais centr\u00e1banse no profesorado e nos contidos(modelo proceso-produto). Os aspectos metodol\u00f3xicos, o contexto e, especialmente, o alumnado, quedaban nun segundo plano.\nComo resposta \u00f3 verbalismo e \u00f3 abuso da memorizaci\u00f3n t\u00edpica dos modelos tradicionais, os modelos activos (caracter\u00edsticos da \"escola nova\") buscan a comprensi\u00f3n e a creatividade, mediante o descubrimento e a experimentaci\u00f3n. Estes modelos adoitan ter unha formulaci\u00f3n m\u00e1is cient\u00edfica e democr\u00e1tica e pretenden desenvolver as capacidades de autoformaci\u00f3n (modelo mediacional). A aplicaci\u00f3n das ciencias cognitivas \u00e1 did\u00e1ctica permitiu que os novos modelos did\u00e1cticos sexan m\u00e1is flexibles e abertos, e mostren a enorme complexidade e o dinamismo dos procesos de ensino-aprendizaxe.(modelo ecol\u00f3xico)\n\u00c1mbitos da Did\u00e1ctica.\nCaben distinguir diversos \u00e1mbitos did\u00e1cticos:\nAn\u00e1lise do acto did\u00e1ctico.\nUnha situaci\u00f3n de ensino pode ser observada a trav\u00e9s das relaci\u00f3ns que se xogan entre estes tres polos: mestre, alumno, saber, analizando:\nMoi esquematicamente descr\u00edbense tres modelos de referencia:\nA metodolox\u00eda.\nA metodolox\u00eda \u00e9 o centro procedimental da Did\u00e1ctica na aula. Segundo se organicen os compo\u00f1entes do acto did\u00e1ctico e o protagonismo que te\u00f1a cada un deles, dar\u00e1n lugar a metodolox\u00edas diversas. As\u00ed nacen por exemplo metodolox\u00edas como:\nTam\u00e9n constit\u00faen metodolox\u00edas diferenciadas segundo os medios utilizados como no caso da aprendizaxe en li\u00f1a.\nNoutros casos, alg\u00fans autores ou autoras foron quen de dese\u00f1ar unha metodolox\u00eda con imaxe propia d\u00e1ndolle o seu nome a esa proposta did\u00e1ctica. As\u00ed encontramos exemplos como:\nPrincipios did\u00e1cticos.\nEntendemos por principios did\u00e1cticos as pautas ou directrices que deben dirixir o desenvolvemento dos procesos de ensino-aprendizaxe. Ap\u00f3ianse nos riscos do alumnado, as competencias docentes, as\u00ed como os obxectivos e os contidos de aprendizaxe. Tivo unha especial relevancia na orientaci\u00f3n m\u00e1is progresista e avanzada da did\u00e1ctica o movemento pedag\u00f3xico de finais do s\u00e9culo XIX e inicios do s\u00e9culo XX chamado a Escola Nova. Como principais principios did\u00e1cticos herdados daquela corrente, podemos citar:\nTodos eles deben combinarse situando o discente (alumno/aprendiz/estudante/usuario) no centro do proceso did\u00e1ctico."}
{"id": "72335", "revid": "15490", "url": "https://gl.wikipedia.org/wiki?curid=72335", "title": "A Rianxeira", "text": "\"A Rianxeira\" \u00e9 unha canci\u00f3n popular galega, convertida nun dos s\u00edmbolos culturais de Galicia e particularmente representativa do colectivo de emigrantes ou di\u00e1spora.\nOrixe.\nFoi composta nun principio en Bos Aires en 1947 a proposta de Anxo Romero Loxo, quen compuxo a m\u00fasica, nunha reuni\u00f3n no Centro Rianxo na que se atopaba a directiva e mais Xes\u00fas Freiro Dourado (\"Pinci\u00f1as\"), compositor da letra. Foi estreada un ano despois polo Coro Castelao na cidade de Bos Aires, a pesar de que a s\u00faa estrea oficial data do ano 1950, co gallo da recepci\u00f3n de Castelao no porto de Bos Aires.\nO texto orixinal ten a s\u00faa orixe en diversas variantes de cantos tradicionais de acompa\u00f1amento \u00e1s procesi\u00f3ns de adoraci\u00f3n \u00e1 Virxe de Guadalupe (patroa de Rianxo) do s\u00e9culo XIX, que se realizan na vila de Rianxo, sendo o seu xentilicio feminino o que bautiza ao himno. Nun principio cham\u00e1rona \"Ondi\u00f1as da nosa r\u00eda\".\nO primeiro disco foi editado pola empresa RCA Victor.\nContra a segunda metade do s\u00e9culo XX unha das versi\u00f3ns d'\"A Rianxeira\", que ten por letra a que se canta no \u00faltimo d\u00eda das festas de Guadalupe, foi popularizada por m\u00fasicos de Rianxo e de emigrantes na Arxentina e Cuba, mentres que foi nos anos 1950 cando foi creada a orquestraci\u00f3n que acadou a aceptaci\u00f3n do p\u00fablico grazas ao efecto difusor da radio.\nA pesar da s\u00faa orixe, o texto non \u00e9 de car\u00e1cter relixioso, a\u00ednda que se serve da figura metaf\u00f3rica da Virxe para realizar unha evocaci\u00f3n \u00e1 figura da muller galega traballadora do mar.\n\"A Rianxeira\" \u00e9 cantada con ocasi\u00f3n de celebraci\u00f3ns e festividades de car\u00e1cter privado, costume tam\u00e9n estendido co \u00e9xito dos clubs galegos de f\u00fatbol durante os anos 90 nas manifestaci\u00f3ns p\u00fablicas deportivas."}
{"id": "72337", "revid": "139885", "url": "https://gl.wikipedia.org/wiki?curid=72337", "title": "Estadio Municipal da Malata", "text": "O Estadio Municipal da Malata \u00e9 un estadio de f\u00fatbol que se atopa na cidade de Ferrol, na provincia da Coru\u00f1a. At\u00f3pase na cidade deportiva da Malata, a car\u00f3n do paseo mar\u00edtimo da enseada da Malata e do recinto feiral de Punta Arnela.\nO seu propietario \u00e9 o Concello de Ferrol e o Racing Club de Ferrol xoga como local os partidos de f\u00fatbol que al\u00ed se disputan.\nHistoria.\nConstru\u00eduse en substituci\u00f3n do antigo Estadio Manuel Rivera, situado no barrio do Inferni\u00f1o, que daba paso a unha gran praza p\u00fablica e a un centro comercial.\nFoi constru\u00eddo pola empresa Agrom\u00e1n e financiado con 1.700 mill\u00f3ns de pesetas (algo m\u00e1is de 10\u00a0200\u00a0000 euros) pola Xunta de Galicia. Foi proxectado por un equipo de cinco arquitectos: Juan P\u00e9rez L\u00f3pez de Gamarra, Francisco Iglesias Mi\u00f1o, Juan Rey-Cabarcos, Vicente Fern\u00e1ndez-Couto e Alfredo Alcal\u00e1 Navarro.\nO primeiro partido disputouse o 18 de abril de 1993 nun partido de liga entre o Racing e o Atl\u00e9tico de Madrid B (3-2). Por\u00e9n, inaugurouse oficialmente o 29 de agosto de 1993 cun partido entre o Celta de Vigo e o Real Club Deportivo da Coru\u00f1a.\nDende a estrea da Malata, o Racing de Ferrol xogou en Segunda Divisi\u00f3n nas seguintes campa\u00f1as:\nNeses anos enfrontouse a equipos como o Atl\u00e9tico de Madrid, Real Sociedade, Sevilla, Betis, Zaragoza, Levante, Xetafe, Espa\u00f1ol, Valladolid, etc.\nO estadio de Ferrol tam\u00e9n \u00e9 escenario dos partidos do trofeo Concepci\u00f3n Arenal (nacidos en 1953), destacando as edici\u00f3ns de 1994 (con Aston Villa e Atl\u00e9tico de Madrid como contendentes, con vitoria brit\u00e1nica. ) e 1995 (co Zaragoza e Ajax, coa vitoria final do equipo holand\u00e9s). Nese ano tam\u00e9n se disputou un partido amigable entre o Racing de Ferrol e o Borussia Dortmund.\nInstalaci\u00f3ns.\nO Estadio da Malata est\u00e1 situado nun terreo de propiedade municipal de 144.806 metros cadrados situado xunto ao recinto feiral de Punta Arnela e a enseada da Malata. O campo ten unhas dimensi\u00f3ns de 105 por 68 metros e est\u00e1 feito de herba natural, tipo \"Ray Grass English\", instalado en xullo de 2023. A capacidade orixinal do estadio era de 12.043 espectadores, todos eles en interiores. A capacidade total do estadio reduciuse atendendo a diferentes esixencias de adaptaci\u00f3n das instalaci\u00f3ns (plataformas VAR, novas bancadas, nova zona de prensa e TV...) situ\u00e1ndoo por debaixo das 12.000 prazas. En concreto, segundo os \u00faltimos datos facilitados pola direcci\u00f3n deportiva (agosto de 2023) hai 11.922 espectadores. A capacidade mantense (setembro de 2023) en 10.500 espectadores, mentres que as filas 1 e 2 non est\u00e1n dispo\u00f1ibles, ata que se substit\u00faan os valos que impiden visibilidade en ambas as filas por un novo peche perimetral.\nO estadio est\u00e1 equipado cun sistema de rega mediante aspersores emerxentes, dous marcadores electr\u00f3nicos, vestiarios, cafeter\u00eda, despachos, zona de radio, prensa e TV, tecnolox\u00eda VAR, sistema de CCTV, iluminaci\u00f3n LED, sala antidopaxe, sistema contra incendios, etc. iluminaci\u00f3n e megafon\u00eda de emerxencia, etc...\nTam\u00e9n conta cunha piscina cuberta climatizada e outras instalaci\u00f3ns deportivas (ximnasio, roc\u00f3dromo, spa, estanque para kayak-polo, parque de patinaxe). Tam\u00e9n conta cun campo anexo de 93 x 58,5 m de herba natural e dende o ano 2004, 2 campos de f\u00fatbol 7 herba artificial.\nXemelgo da Malata.\nO Estadio da Malata foi tomado como modelo (xunto co Estadio Multiusos de San L\u00e1zaro pero sen pistas de atletismo) \u00e1 hora de constru\u00edr o Estadio Municipal Reino de Le\u00f3n.\nTanto as dimensi\u00f3ns do rect\u00e1ngulo de xogo (105 x 68) como as bancadas da Malata son id\u00e9nticas \u00e1s do Reino de Le\u00f3n. O recinto ferrol\u00e1n conta con 11.922 prazas, todas elas cubertas (fronte \u00e1s 13.451 do estadio leon\u00e9s)\nPartidos internacionais.\nO 12 de novembro de 2014 disputouse na cidade de Ferrol o primeiro partido de selecci\u00f3ns internacionais, enfront\u00e1ndose \u00e1s selecci\u00f3ns sub-21 de Espa\u00f1a e a B\u00e9lxica."}
{"id": "72338", "revid": "98629", "url": "https://gl.wikipedia.org/wiki?curid=72338", "title": "Primo Levi", "text": "Primo Levi, nado en Tur\u00edn o 31 de xullo de 1919 e finado o 11 de abril de 1987, foi un escritor italiano. Escribiu memorias, contos, poemas, e novelas. \u00c9 co\u00f1ecido sobre todo polo seu traballo sobre o Holocausto, en particular, por ser prisioneiro en Auschwitz-Birkenau. O seu libro \"Se isto \u00e9 un home\" est\u00e1 considerado un dos m\u00e1is importantes libros de memorias do s\u00e9culo XX.\nTraxectoria.\nNaceu dentro dunha familia xud\u00eda liberal. En 1934 entrou no Massimo d'Azeglio \"liceo clasico\", unha escola secundaria especializada no estudo dos libros cl\u00e1sicos. A escola era co\u00f1ecida polos seus profesores antifascistas, entre eles Norberto Bobbio e, durante alg\u00fans meses, Cesare Pavese, que despois se converter\u00eda nun dos mais co\u00f1ecidos novelistas italianos. Moitos bi\u00f3grafos afirman que Pavese foi o profesor de italiano de Levi e unha das s\u00faas maiores influencias intelectuais. Este mito foi refutado por Thomson, bi\u00f3grafo definitivo de Levi.\nLevi rematou a escola en 1937 e entrou na Universidade de Tur\u00edn, onde estudou qu\u00edmica. En 1938, o goberno Fascista aprobou unha serie de leis raciais que prohib\u00edan aos cidad\u00e1ns xudeus asistir a escolas p\u00fablicas. Como resultado destas novas directrices, Levi, a pesar do seu empe\u00f1o, tivo dificultades para atopar un director para a s\u00faa tese. Mesmo as\u00ed, conseguiu doutorarse en 1941, con m\u00e9ritos. O seu diploma foi marcado coa expresi\u00f3n \"de raza xud\u00eda\". As leis raciais tam\u00e9n impediron que Levi encontrase unha ocupaci\u00f3n permanente na facultade, despois do doutoramento.\nAuschwitz.\nEn setembro de 1943, despois de que o goberno italiano asinara o armisticio cos Aliados, o expresidente Benito Mussolini foi rescatado da prisi\u00f3n polos alem\u00e1ns. Pasou a dirixir un pequeno estado italo-xerm\u00e1nico no norte de Italia, co\u00f1ecido como Rep\u00fablica Social Italiana. O movemento de resistencia italiano f\u00edxose moi activo nesta zona ocupada parcialmente polos alem\u00e1ns. Levi, xunto con varios dos seus colegas, un\u00edronse aos \"partisanos\", co\u00f1ecidos co nome de \"Movemento Xustiza e Liberdade\". Sen ning\u00fan adestramento militar, foron feitos prisioneiros pola milicia fascista que entregou a Levi ao ex\u00e9rcito de ocupaci\u00f3n alem\u00e1n ao identificarse como xudeu \u2013como partisano ter\u00edano fusilado inmediatamente\u2013. Envi\u00e1rono a un campo de prisioneiros en Fossoli, preto de M\u00f3dena.\nO 11 de febreiro de 1944, os prisioneiros do campo foron trasladados a Auschwitz. Levi permaneceu once meses no chamado \"campo da morte\", ata ser liberado polo Ex\u00e9rcito Vermello. Dos 650 xudeus italianos enviados a Auschwitz con Levi, s\u00f3 vinte sobreviviron.\nLevi sobreviviu por unha conxunci\u00f3n de factores. Sab\u00eda un pouco de alem\u00e1n, polas publicaci\u00f3ns sobre qu\u00edmica que l\u00eda; deuse conta rapidamente que precisaba a toda costa pasar desapercibido, sen chamar a atenci\u00f3n nin dos gardas nin dos prisioneiros. A s\u00faa experiencia profesional tam\u00e9n foi de moita axuda: en novembro de 1944 pasou a traballar como asistente no laboratorio de Buna, que investigaba un novo tipo de caucho sint\u00e9tico. As\u00ed conseguiu polo menos manterse \u00e1 calor dentro do laboratorio. Despois da liberaci\u00f3n do campo, padeceu escarlatina. Iso tam\u00e9n salvou a s\u00faa vida, porque os demais prisioneiros foran evacuados do campo polas forzas da SS no que se co\u00f1eceu como \"marcha da morte\".\nA\u00ednda que foi liberado o 27 de xaneiro de 1945, Primo Levi non regresou a Tur\u00edn ata o 19 de outubro daquel ano. Despois de pasar alg\u00fan tempo nun ex-campo de concentraci\u00f3n sovi\u00e9tico, xa recuperando, embarcouse nunha longa viaxe ata a s\u00faa casa, na compa\u00f1a doutros italianos, prisioneiros de guerra en Rusia. Durante esta viaxe, pasou por Polonia, Roman\u00eda, Hungr\u00eda, Austria e Alema\u00f1a.\nLiteratura.\nAo regreso a Italia, Levi converteuse en qu\u00edmico industrial na f\u00e1brica SIVA. Comezou a escribir sobre as s\u00faas experiencias no campo de concentraci\u00f3n e sobre a s\u00faa viaxe de volta \u00e1 patria, reflectidas en dous libros, hoxe considerados cl\u00e1sicos: \"Se isto \u00e9 un home\" (\"Se questo \u00e8 un uomo\") e \"A tregua\" (\"La tregua\"). \"Se isto \u00e9 un home\" foi rexeitado por Einaudi, a aclamada e comunista casa editorial de Tur\u00edn. Unha pequena editora, De Silva, lanzou o libro en novembro de 1947, nunha edici\u00f3n de 2000 exemplares. A pesar dunha cr\u00edtica positiva escrita por Italo Calvino no peri\u00f3dico \"L'Unit\u00e0\", s\u00f3 se venderon 1500 copias. Levi tivo que agardar ata 1958 para que Einaudi reeditase o libro, nunha edici\u00f3n revisada e ampliada.\n\"A Tregua\" apareceu en 1963, case 16 anos despois do seu primeiro libro e no mesmo ano que Levi ga\u00f1ou o Premio Campiello. Normalmente publicado xunto a \"Se isto \u00e9 un home\", \"A Tr\u00e9gua\" conta a s\u00faa longa viaxe despois da liberaci\u00f3n de Auschwitz. O libro consolidou a reputaci\u00f3n de Levi. Pasou a publicar regularmente artigos para o peri\u00f3dico \"La Stampa\". Pero el non quer\u00eda ser reco\u00f1ecido s\u00f3 como memorialista, sen\u00f3n como escritor de ficci\u00f3n. Infelizmente, o seu traballo menos co\u00f1ecido \u00e9 xustamente unha colecci\u00f3n de historias de ciencia ficci\u00f3n de cu\u00f1o extremadamente pesimista, titulada \"Vizio di Forma\".\nA ambiciosa novela \"Se agora non, cando?\", que conta a historia dun grupo de partisanos xudeus errantes por Rusia e Polonia durante a segunda guerra mundial, ga\u00f1ou os destacados premios Viareggio e Campiello cando foi publicada en Italia, e fixo a Levi internacionalmente co\u00f1ecido.\nTam\u00e9n escribiu outras d\u00faas obras de memorias: \"Momentos de reparaci\u00f3n\" e \"O Sistema Peri\u00f3dico\". \"Momentos de reparaci\u00f3n\" trata dos homes que observou durante a prisi\u00f3n no campo de concentraci\u00f3n. \"O Sistema Peri\u00f3dico\" \u00e9 unha colecci\u00f3n de pequenas historias, a maior\u00eda episodios da s\u00faa vida pero tam\u00e9n dous contos de ficci\u00f3n que escribiu antes de ser enviado a Auschwitz, todos relacionados, dalg\u00fan xeito, cos elementos qu\u00edmicos. Na Real Academia de Londres, o 19 de outubro de 2006, \"O Sistema Peri\u00f3dico\" foi considerado o mellor libro de ciencia escrito nunca.\nLevi xubilouse no seu cargo como xerente na SIVA en 1977 e dedicouse a escribir a tempo completo. Dos libros producidos durante este per\u00edodo, o m\u00e1is importante \u00e9 tam\u00e9n o \u00faltimo, \"Os afogados e os sobreviventes\", unha an\u00e1lise do Holocausto na que Levi explica que, a pesar de non odiar aos alem\u00e1ns, non os perdoou xamais. O seu conto m\u00e1is famoso foi publicado na coletanea \"A chave inglesa\" (1978).\nMorte.\nLevi morreu o 11 de abril de 1987, despois de caer no oco da escaleira interior do edificio de tres andares onde viv\u00eda. Espec\u00falase, ata hoxe, que se suicidase. Naquel momento, Elie Wiesel dixo que \"Primo Levi morreu en Auschwitz corenta anos despois\". A\u00ednda que moitos parentes argumentan que a ca\u00edda foi accidental, a maior\u00eda dos bi\u00f3grafos tende a aceptar a tese do suicidio."}
{"id": "72339", "revid": "98629", "url": "https://gl.wikipedia.org/wiki?curid=72339", "title": "Carlos Sedes", "text": "Carlos Sedes, nado na Coru\u00f1a en 1973, \u00e9 un director e realizador galego, responsable de varios \u00e9xitos da ficci\u00f3n coma \"Padre Casares\", \"Gran Reserva\" (Televisi\u00f3n de Galicia) ou \"Fari\u00f1a\" (Antena 3)."}
{"id": "72341", "revid": "98629", "url": "https://gl.wikipedia.org/wiki?curid=72341", "title": "Persoa f\u00edsica", "text": "O concepto xur\u00eddico de persoa f\u00edsica (ou persoa natural) foi elaborado fundamentalmente xa polos xuristas romanos. Cada ordenamento xur\u00eddico ten a s\u00faa propia definici\u00f3n de persoa, a\u00ednda que en t\u00f3dolos casos \u00e9 moi similar. En termos xerais \u00e9 todo membro da especie humana susceptible de adquirir dereitos e contraer obrigaci\u00f3ns. Nalg\u00fans casos p\u00f3dese facer referencia a estas como persoas de existencia visible, de existencia real, f\u00edsica ou natural.\nA s\u00faa orixe etimol\u00f3xica v\u00e9n de \"persona -ae\", que era aquela m\u00e1scara (\"per sonare\", para facerse o\u00edr) que levaban os actores na antig\u00fcidade e que ocultaba o seu rostro \u00f3 tempo que fac\u00eda soar a s\u00faa voz. Isto \u00e9, unha ficci\u00f3n que se sobrep\u00f3n \u00f3 ser que a porta. Ademais, como no teatro cl\u00e1sico grego e romano un reducido n\u00famero de actores representaban t\u00f3dolos papeis, o cambio de careta indicaba \u00f3 p\u00fablico o personaxe dram\u00e1tico que estaba representado. Desta \u00faltima funci\u00f3n de individualizaci\u00f3n dos diferentes seres humanos prov\u00e9n o significado actual do termo \"persoa\".Isto \u00e9 as\u00ed porque non t\u00f3dolos seres humanos -especialmente noutros tempos- pod\u00edan ser considerados persoas.\nNa actualidade as persoas f\u00edsicas te\u00f1en, polo simple feito de existir, atributos dados polo dereito. A personalidade abre a porta da titularidade de dereitos, de modo que s\u00f3 sendo considerado tal se pod\u00eda, por exemplo, contratar ou contraer matrimonio.\nAntecedentes sobre o concepto de persoa f\u00edsica.\nSe ben \u00e9 certo que actualmente se sobreentende que todo membro do x\u00e9nero humano \u00e9 persoa, no pasado non sempre foi as\u00ed, xa que persoas pertencentes a diferentes grupos culturais, relixiosos e \u00e9tnicos, non eran considerados como persoas e, por ende, privados de t\u00f3dolos seus dereitos.\nInicio e fin da existencia da persoa f\u00edsica.\nInicio da existencia da persoa f\u00edsica.\nSegundo o sistema xur\u00eddico concreto, a personalidade pode ser determinada polo mero nacemento (\"teor\u00eda da vitalidade\"), ou ben o recentemente nado debe cumprir unha serie de requisitos engadidos (\"teor\u00eda da viabilidade\").\nNa Arxentina o C\u00f3digo Civil reco\u00f1ece a s\u00faa existencia desde o momento da concepci\u00f3n, chamando 'persoas por nacer' \u00e1s que, concibidas, a\u00ednda non naceron. Se a persoa por nacer morre antes de estar completamente separada do seo materno, \u00e9 considerado como se nunca existise.\nO C\u00f3digo Civil Franc\u00e9s, no artigo 725, e o de Austria, cap\u00edtulo 3, parte 2, esixen que o nacido sexa viable, de vida, \u00e9 dicir, que non traia alg\u00fan vicio polo que a s\u00faa morte se poida asegurar, ou que nacese antes de tempo. O fundamento do C\u00f3digo franc\u00e9s e dos c\u00f3digos que o seguen \u00e9 o seguinte: o fillo que nace antes dos seis meses da concepci\u00f3n, a\u00ednda que naza vivo, \u00e9 incapaz de prolongar a s\u00faa existencia. O mesmo di do que nace cun vicio org\u00e1nico, tan demostrado que poida asegurarse a s\u00faa pronta morte; desde ent\u00f3n a este ser non se lle pode atribu\u00edr dereito alg\u00fan, porque a capacidade de dereito depende non s\u00f3 do nacemento, sen\u00f3n da capacidade da vida, da viabilidade.\nEn Espa\u00f1a as leis de Toro impuxeron un triplo requisito para que un fillo se tivese por nacido: que nacese vivo todo, que vivise 24 horas despois de nacido e recibise bautismo. O artigo 60 da Lei do Matrimonio Civil de 1870 suprimiu o requisito do bautismo. O C\u00f3digo Civil establece no seu artigo 30 que \"Para los efectos civiles, s\u00f3lo se reputar\u00e1 nacido el feto que tuviere figura humana y viviere veinticuatro horas enteramente desprendido del seno materno\". Da lectura deste artigo poder\u00edase afirmar que o dereito espa\u00f1ol segue a teor\u00eda da viabilidade, pero o artigo 29 establece que \"... el concebido se tiene por nacido a todos los efectos que le sean favorables, siempre que nazcan con las condiciones del art\u00edculo siguiente\". A doutrina espa\u00f1ola maioritaria entende que da compresi\u00f3n conxunta de ambos artigos o sistema espa\u00f1ol \u00e9 ecl\u00e9ctico, xa que mentres acolle a teor\u00eda da viabilidade para determinar o inicio da personalidade, o artigo 29 garante dereitos \u00f3 concibido pero non nacido.\nC\u00f3mpre ter en conta que no dereito espa\u00f1ol os fetos no \u00fatero materno denom\u00ednanse \"nasciturus\", e te\u00f1en unha protecci\u00f3n xur\u00eddica espec\u00edfica para o caso de que finalmente nazan e te\u00f1an personalidade xur\u00eddica plena. Deste xeito, un neno a\u00ednda non nacido pode chegar a herdar os bens do seu pai, se este morrese durante a s\u00faa xestaci\u00f3n. A efectos constitucionais sobre a protecci\u00f3n do feto ante a posibilidade de pr\u00e1cticas abortivas, existe unha sentenza do Tribunal Constitucional (STC 53/85) que declara \u00f3 feto como ben xuridicamente protexido e esixe a s\u00faa protecci\u00f3n, a t\u00f3dolos efectos civ\u00eds (para a consideraci\u00f3n como persoa rem\u00edtese \u00e1 lexislaci\u00f3n civil).\nFin da existencia da persoa f\u00edsica.\nA existencia das persoas f\u00edsicas termina coa morte (ou a s\u00faa presunci\u00f3n por ausencia ou accidente) das mesmas. Nas antigas lexislaci\u00f3ns pod\u00edan existir outras formas de finalizaci\u00f3n, como a escravitude, a morte civil por condena perpetua ou profesi\u00f3n relixiosa.\nDiverxencia do concepto de Dereito Penal.\nA personalidade xur\u00eddica ten efectos dentro da esfera do Dereito privado da persoa xur\u00eddica, e por iso se regula normalmente no correspondente C\u00f3digo civil. Por\u00e9n, o tratamento da persoa no Dereito penal \u00e9 independente.\nPor isto, en Espa\u00f1a a\u00ednda que sexan necesarias 24 horas para que un beb\u00e9 sexa considerado persoa segundo o C\u00f3digo civil, o homicidio, para ser considerado como tal, non necesita cumprir eses requisitos, sen\u00f3n que basta con que o beb\u00e9 nacese. Se non nacese, ser\u00eda un posible delito de aborto, pero nunca de homicidio.\nPolo tanto, pode haber casos nos que unha persoa humana \u00e9 persoa desde o punto de vista penal pero non civil (nacido con s\u00f3 unhas poucas horas de vida). O seu homicidio ou asasinato dar\u00eda lugar a consecuencias penais, pero non civ\u00eds (por exemplo, non haber\u00eda herdanza).\nRelaci\u00f3n entre o concepto de persoa f\u00edsica e os dereitos humanos.\nOs dereitos da personalidade pertenc\u00edan inicialmente \u00f3 campo do dereito civil. Por\u00e9n, o C\u00f3digo de Napole\u00f3n que serviu de modelo para outros moitos, non desenvolveu esta categor\u00eda esencial de dereitos.\nOs dereitos da persoa f\u00edsica alcanzaron o seu reco\u00f1ecemento mercede a tratados internacionais, como a Declaraci\u00f3n Universal dos Dereitos Humanos da ONU e posteriormente mediante a s\u00faa positivaci\u00f3n como dereitos fundamentais nas diferentes constituci\u00f3ns, o que impulsou o seu respecto polos poderes p\u00fablicos.\nNo caso do dereito espa\u00f1ol o m\u00e1is amplo cat\u00e1logo dos mesmos enc\u00f3ntrase no T\u00edtulo Primeiro da Constituci\u00f3n Espa\u00f1ola e, especialmente, no seu artigo 10: \"a dignidade da persoa, os dereitos individuais que lle son inherentes, o libre desenvolvemento da personalidade, o respecto \u00e1 Lei e \u00f3s dereitos dos demais son o fundamento da orde pol\u00edtica e da paz social\"."}
{"id": "72343", "revid": "56817", "url": "https://gl.wikipedia.org/wiki?curid=72343", "title": "Paranthropus aethiopicus", "text": "Paranthropus aethiopicus \u00e9 unha especie f\u00f3sil do x\u00e9nero \"Paranthropus\" que viviu entre o 2,7 e 2,5 mill\u00f3ns de anos, no Plioceno.\nO primeiro achado data de 1968 ao se descubrir en preto do Lago Turkana, Etiop\u00eda unha mand\u00edbula que non se correspond\u00eda con ningunha especie co\u00f1ecida. En 1985 o paleoantrop\u00f3logo nortemaricano Alan Walker descubriu un cranio que se correspond\u00eda coa mand\u00edbula atopada en 1967, co\u00f1ecido como o Cranio Negro e catalogado como KNM WT 17000, o f\u00f3sil m\u00e1is representativo do \"Paranthropus aethiopicus\", que mostra que moitos trazos presentes nos outros paranthropus non est\u00e1 a\u00ednda presentes neste, como trazo caracter\u00edstico sobarda a crista saxital, imprescindible para que a s\u00faa enorme musculatura facial puidera suxeitarse ao cranio. Por outra banda a especializaci\u00f3n do aparato masticatorio \u00e9 moito menos marcada ca nas outras especies de Paranthropus."}
{"id": "72344", "revid": "23204", "url": "https://gl.wikipedia.org/wiki?curid=72344", "title": "Barrister", "text": " \nPor barrister ent\u00e9ndese unha das d\u00faas categor\u00edas de avogados que existen en Inglaterra, e na Escocia (onde se utiliza o termo \"advocate\") e outros pa\u00edses da tradici\u00f3n do \"Common Law\".\nA s\u00faa funci\u00f3n principal, pero non exclusiva, \u00e9 a de representar como mandatarios aos litixiantes ante os tribunais. Neste senso, o traballo do \"barrister\" corresponde nos pa\u00edses baixo o sistema continental, a demandar ou alegar ante os tribunais de xustiza. Sen prexu\u00edzo do anterior, esta profesi\u00f3n pode tratarse dende a especializaci\u00f3n en temas determinados, as\u00ed como a prestaci\u00f3n de consellos en certas \u00e1reas cos seus clientes.\nNa tradic\u00ed\u00f3n legal do \"Common Law\", o labor do avogado continental at\u00f3pase separada en d\u00faas partes. Compar\u00e1ndoo coa medicina, primeiro atop\u00e1monos cos solicitor, que do mesmo xeito que os m\u00e9dicos xerais, enfr\u00f3ntanse coa gran maior\u00eda dos casos e que s\u00f3 en casos especiais pola s\u00faa complexidade ou especializaci\u00f3n, require a intervenci\u00f3n dun \"especialista\", que neste caso ser\u00eda o \"barrister\". Este paralelo \u00e9, con todo, pouco preciso. Un barrister pode ser retido por un especialista para cumprir certas funci\u00f3ns (como representar ante os tribunais a un cliente), sen que singnifique unha maior complexidade do traballo.\nHistoricamente, a distinci\u00f3n entre \u00e1mbalas d\u00faas profesi\u00f3ns era absoluta, cousa que se moderou co paso do tempo. Dende un tempo en diante, \u00e9 com\u00fan que unha mesma persoa exerza en \u00e1mbolos dous campos indistintamente, en especial en pa\u00edses que tenden a eliminar estas diferenzas profesionais (como varios estados de Australia). Con todo, esta distinci\u00f3n permanece viva en Inglaterra e Gales, onde as profesi\u00f3ns te\u00f1en espazos en com\u00fan e na Escocia e Irlanda, onde a separaci\u00f3n \u00e9 a\u00ednda m\u00e1is profunda.\nOs barrister est\u00e1n regulados por unha asociaci\u00f3n ou colexio profesional, a\u00ednda que isto non ten outro fin que mantelos unidos en base a unha xurisdici\u00f3n determinada. Os \"barrister\" non adoitan reunirse cos seus clientes. Estas escasas reuni\u00f3ns real\u00edzanse a trav\u00e9s dun \"solicitor\" que o instr\u00fae no caso determinado. Non existe relaci\u00f3n directa entre o cliente e o \"barrister\", se non que toda comunicaci\u00f3n \u00e9 por intermedio do \"solicitor\".\nRegulaci\u00f3n.\nAs \"Inns of Court\" (\"Facultades de Advocatos\" en Escocia) son sociedades independentes responsables polo adestramento, admisi\u00f3n (\"caling\" ou \"chamado\") e control dos barrister. Unha persoa pode integrarse nun colexio profesional s\u00f3 por intermedio dunha das \"Inns\".\nPara Inglaterra e Gales s\u00f3 existen catro \"Inns\":\nA traduci\u00f3n literal ao galego de \"Inns\" \u00e9 pousada, funci\u00f3n primaria que cumpr\u00edan estas instituci\u00f3ns respecto dos integrantes que provi\u00f1an de f\u00f3ra da cidade de Londres. Cada unha destas instituci\u00f3ns corresponde a unha antiga sociedade (algunhas remontan as s\u00faas orixes ao s\u00e9culo XV), que se encargaba de facer aos postulantes a exercer a lei no reino.\nEn Irlanda existe s\u00f3 a \"King's Inns\" como a respectiva sede dos \"barrister\"."}
{"id": "72345", "revid": "1308", "url": "https://gl.wikipedia.org/wiki?curid=72345", "title": "Partido Laborista Israel\u00ed", "text": ""}
{"id": "72346", "revid": "89787", "url": "https://gl.wikipedia.org/wiki?curid=72346", "title": "Memorias dun neno labrego", "text": "Memorias dun neno labrego \u00e9 unha novela social e hist\u00f3rica do galego Xos\u00e9 Neira Vilas, publicada na Arxentina o 5 de xaneiro de 1961 por Follas Novas, distribuidora de libros e editorial fundada polo propio autor e a s\u00faa muller. \u00c9 o segundo libro publicado polo autor, primeiro en prosa, despois do poemario \"Dende lonxe\" (1960). \"Memorias\" foi escrito en tres meses no caf\u00e9 La Vieja Viena, do barrio porte\u00f1o de Villa Urquiza. Daquela Neira traballaba nunha empresa de importaci\u00f3n de madeiras, fac\u00eda as xesti\u00f3ns bancarias e cando remataba met\u00edase a escribir no caf\u00e9.\nEn 1968 sa\u00edu a segunda edici\u00f3n, primeira en Galicia, polas Edici\u00f3s do Castro de Isaac D\u00edaz Pardo. Versa sobre o agro galego visto polos ollos dun neno, e \u00e9 a obra m\u00e1is editada da literatura galega, con m\u00e1is de 700\u00a0000 exemplares vendidos. En 1978 foi inclu\u00eddo canda \"Cartas a Lelo\" (1971) e \"Aqueles anos do Moncho\" (1977), nun \u00fanico volume: \"O ciclo do neno\", n\u00famero 29 da Colecci\u00f3n Arealonga de Ediciones Akal. Est\u00e1 dedicado \"a todos os nenos e todas as nenas que falan galego\".\nArgumento.\nNa obra o autor pretend\u00eda contar como era o estilo de vida nos anos corenta dun rapaz labrego de doce ou trece anos nunha aldea galega, concretamente da comarca de Deza, na aldea de Gres, en Vila de Cruces. Malia non tratarse dun texto autobiogr\u00e1fico, parte dun escenario e mais dunha \u00e9poca concreta. O protagonista \u00e9 Balbino, un neno da aldea, que ten que se bater coa pobreza e as inxustizas da sociedade galega de xacando.\nAs\u00ed comeza a novela:\nO neno vai contando as s\u00faas vivencias do d\u00eda a d\u00eda. \u00c9rguese para levar o gando a pastar antes de ir \u00e1 escola. Garda loito por seu t\u00edo, e non pode desfrutar das festas como o entroido, polo que debe ver desde a s\u00faa casa os Xenerais do Ulla. Polas festas da Virxe do Carme vai \u00e1 misa coa s\u00faa madri\u00f1a, que \u00e9 moi relixiosa, mais non vai \u00e1 verbena por mor do loito, se ben ao remate da festa vai ao souto \u00e1 procura de obxectos perdidos. O seu irm\u00e1n Miguel marcha a Am\u00e9rica, o que provoca unha discusi\u00f3n sobre a emigraci\u00f3n entre o pai e o padri\u00f1o. Ten unha irm\u00e1, Celia, que est\u00e1 a servir en Loxo (Touro).\nConta as s\u00faas primeiras experiencias co amor, a morte e a noite de San Xo\u00e1n. Relata a s\u00faa pobreza compar\u00e1ndoa cun neno m\u00e1is rico (Manolito, o se\u00f1orito da familia para a que serven) e cun m\u00e1is pobre (Andr\u00e9s do Canteiro). Logo de que o padri\u00f1o lle falase da amizade co\u00f1ece a Lelo, outro neno tam\u00e9n pobre que o salva de morrer afogado no r\u00edo Ulla. Unha das s\u00faas ilusi\u00f3ns \u00e9 comer pantrigo e queixo.\nNa escola aprende da man da profesora Eladia. \u00c9 un neno con inquedanzas, e ao ser o m\u00e1is avanzado da clase, exerce de mestre na ausencia da profesora. Balbino di que non entende as conversas dos maiores. A\u00ednda as\u00ed, sabe que hai ricos e pobres, e consid\u00e9rao inxusto.\nNon reza, mais traballa como sancrist\u00e1n durante un ano.\nUn d\u00eda gu\u00edndalle unha pedra \u00e1 cara a Manolito. Pasa a noite na casa dunha familiar, e ao d\u00eda seguinte vai co pai \u00e1 casa do patr\u00f3n, e o pai malla nel cunha corda. Pola noite decide escapar onde a s\u00faa irm\u00e1 e po\u00f1erse a servir. O seu novo patr\u00f3n \u00e9 un tratante de gando que lle presta libros. A obra remata cun final aberto. O caderno no que Balbino anota as s\u00faas vivencias d\u00e1llo a un sobri\u00f1o do patr\u00f3n, e conv\u00e9rtese nas s\u00faas memorias.\nVersi\u00f3ns.\nEdici\u00f3ns.\nO libro foi escrito no segundo semestre de 1960, e antes de o editar Neira Vilas deullo a ler a Rafael Dieste. Foi publicado por Follas Novas, distribuidora de libros e editorial que Neira fundara xunto \u00e1 s\u00faa muller Anisia Miranda. Sa\u00edu do prelo o 5 de xaneiro de 1961, con cuberta de Lu\u00eds Seoane e unha tirada de 2\u00a0000 exemplares. Foi moi ben acollido na di\u00e1spora galega e envi\u00e1ronse a Galiza trescentos exemplares que foron divulgados tam\u00e9n con boa acollida.\nSete anos despois, en maio de 1968, coincidindo co D\u00eda das Letras Galegas, sa\u00edu a segunda edici\u00f3n, primeira en Europa, en Edici\u00f3s do Castro, con cuberta e ilustraci\u00f3ns de Isaac D\u00edaz Pardo e pr\u00f3logo de Xes\u00fas Alonso Montero. En 1981 sa\u00edu a d\u00e9cima edici\u00f3n, cun novo pr\u00f3logo. En 2002 apareceu na Biblioteca Galega 120 de \"La Voz de Galicia\". En 2005 sa\u00edu a vix\u00e9simo quinta edici\u00f3n en galego, co pr\u00f3logo actualizado de novo. Edici\u00f3s do Castro chegar\u00eda a facer 29 edici\u00f3ns. En 2011, co gallo do 50 aniversario da obra, sa\u00edu publicado pola Editorial Galaxia. A mesma casa tirou do prelo unha nova edici\u00f3n en maio de 2015 na colecci\u00f3n Neira Vilas.\nTraduci\u00f3ns.\nEst\u00e1 completamente traducido e publicado en alem\u00e1n (\"Tagebuch einer Kindheit in Galicien\", 1984; traduci\u00f3n de Gudrun Hohl), asturiano (\"Memories d'un nenu llabriegu\", 1996; traduci\u00f3n de Xandru Fern\u00e1ndez), catal\u00e1n (\"Mem\u00f2ries d'un nen de pag\u00e8s\", 1985; traduci\u00f3n de Marc Ferrer i Cuixart), \u00e9uscaro (\"Mutiko baserritar baten oroitzapenak\", 1988; traduci\u00f3n de Andr\u00e9s Urrutia Badiola), portugu\u00e9s (\"Mem\u00f3rias de un pequeno campon\u00eas\", 1977; traducido por Jos\u00e9 Viale Moutinho), castel\u00e1n (\"Memorias de un ni\u00f1o campesino\", 1963; traducido polo propio autor), ingl\u00e9s (\"Memoirs Of A Peasant Boy\", 2007; traducido por Camilo Ogando V\u00e1zquez) e esperanto (\"Memora\u0135oj de kampara knabo\", 2017; traducido por Suso Moinhos). En 2021 de novo ao ingl\u00e9s: \"Memoirs of a Village Boy\", Small Stations Press.\nAdemais, hai constancia doutras traduci\u00f3ns non publicadas como libro, a maior parte traduci\u00f3ns parciais, ao chin\u00e9s (traduci\u00f3n de Jan-Chen-Jao), ruso (traducido por Oleg Ostrovski en 1968), italiano (varias traduci\u00f3ns completas), checo (traducido por Miloslav Pluhar en 1968), b\u00falgaro (Dim\u00edter Anguelov, 1980) e franc\u00e9s (por Corinne Son).\nTam\u00e9n ten unha versi\u00f3n en maia non editada, adaptada para o teatro e que foi representada en M\u00e9xico, e outra versi\u00f3n en braille.\n\u00c1 morte de Neira Vilas, a novela estaba sendo traducida tam\u00e9n ao xapon\u00e9s por Tadashi Yamamoto.\nAdaptaci\u00f3ns.\nA obra foi adaptada ao teatro en 2011 por C\u00e1ndido Paz\u00f3, amais de por diversas agrupaci\u00f3ns teatrais escolares. En 1986 V\u00edctor Freixanes dirixiu unha peza audiovisual para a serie \"A Trabe de Ouro\"."}
{"id": "72348", "revid": "23204", "url": "https://gl.wikipedia.org/wiki?curid=72348", "title": "Rep\u00fablica Turca do Norte de Chipre", "text": " \nA Rep\u00fablica Turca do Norte de Chipre (RTNC) (en ; KKTC) \u00e9 un estado de facto, que controla o terzo norte da illa de Chipre, no Mediterr\u00e1neo oriental.\nTurqu\u00eda \u00e9 o \u00fanico pa\u00eds que a reco\u00f1ece; todos os demais gobernos e as Naci\u00f3ns Unidas reco\u00f1ecen a soberan\u00eda da Rep\u00fablica de Chipre (co\u00f1ecida tam\u00e9n s\u00f3 como Chipre) sobre toda a illa. A Organizaci\u00f3n da Conferencia Isl\u00e1mica reco\u00f1ece \u00e1 Rep\u00fablica Turca do Norte de Chipre como un estado constitu\u00ednte, baixo o nome de Estado Turco Chipriota.\nO norte de Chipre est\u00e9ndese desde o a punta da Pen\u00ednsula de Karpass no nord\u00e9s ata a Ba\u00eda de Morphou, Cabo Kormakitis e o seu punto m\u00e1is occidental, o exclave de Kokkina no oeste. O seu punto m\u00e1is meridional \u00e9 a aldea de Louroujina. Unha zona desmilitarizada baixo o control das Naci\u00f3ns Unidas est\u00e9ndese entre o norte de Chipre e o resto da illa e divide Nicosia, a cidade m\u00e1is grande da illa e capital de ambos lados.\nUn golpe de estado en 1974, realizado como parte dun intento de anexar a illa \u00e1 Grecia, provocou a invasi\u00f3n turca de Chipre. Isto provocou o desaloxo de gran parte da poboaci\u00f3n gregochipriota do norte, a fuxida dos chipriotas turcos do sur e a partici\u00f3n da illa, o que levou a unha declaraci\u00f3n unilateral de independencia por parte do norte en 1983. Debido \u00e1 s\u00faa falta de reco\u00f1ecemento, o norte de Chipre depende en gran medida de Turqu\u00eda para obter apoio econ\u00f3mico, pol\u00edtico e militar.\nOs intentos de alcanzar unha soluci\u00f3n \u00e1 disputa de Chipre non tiveron \u00e9xito. O Ex\u00e9rcito turco mant\u00e9n unha grande forza no norte de Chipre co apoio e aprobaci\u00f3n do goberno da RTNC, mentres que a Rep\u00fablica de Chipre, a Uni\u00f3n Europea no seu conxunto e a comunidade internacional consid\u00e9rao como unha forza de ocupaci\u00f3n. Esta presenza militar foi denunciada en varias resoluci\u00f3ns do Consello de Seguridade das Naci\u00f3ns Unidas.\nO norte de Chipre \u00e9 unha rep\u00fablica democr\u00e1tica semipresidencial, cun patrimonio cultural que incorpora diversas influencias e unha econom\u00eda que est\u00e1 dominada polo sector servizos. A econom\u00eda experimentou un crecemento durante os anos 2000 e 2010, co PNB per c\u00e1pita m\u00e1is que triplicado na d\u00e9cada de 2000, pero est\u00e1 freada por un embargo internacional debido ao o peche oficial dos portos do norte de Chipre pola Rep\u00fablica de Chipre. O idioma oficial \u00e9 o turco, cun dialecto local distinto que se fala. A gran maior\u00eda da poboaci\u00f3n est\u00e1 formada por musulm\u00e1ns sunitas, mentres que as actitudes relixiosas son na s\u00faa maior\u00eda moderadas e laicas. O norte de Chipre \u00e9 un estado observador da ECO e da OCI baixo o t\u00edtulo de \"Estado turcochipriota\", e de PACE baixo o t\u00edtulo \"Comunidade turcochipriota\".\nHistoria.\nDebido \u00e1 s\u00faa localizaci\u00f3n xeogr\u00e1fica e \u00e1 s\u00faa importancia estrat\u00e9xica, Chipre foi invadida polos Hititas, Asirios, Exipcios, Persas, Ptolemeos. Romanos, Bizantinos, Lusignanos e Venecianos.\nEn 1571, a illa foi conquistada polo Imperio Otom\u00e1n. Os otom\u00e1ns gobernaron a illa mediante o sistema millet onde todos os individuos foron clasificados segundo a s\u00faa relixi\u00f3n. \nChipre estivo baixo dominio turco ata 1878, cando a s\u00faa administraci\u00f3n pasou a Gran Breta\u00f1a. Ata a primeira guerra mundial, a illa pertenceu legalmente a Turqu\u00eda, momento en que foi anexionada por Gran Breta\u00f1a debido a s\u00faa belixerancia aliada cos Imperios Centrais. En 1960, obt\u00e9n a s\u00faa independencia.\nIndependencia de Chipre.\nO dominio brit\u00e1nico non puido conter as aspiraci\u00f3ns propias de ambas as comunidades. Os greco-chipriotas, que iniciaran en 1830, cando nace o estado grego, un reclamo pola ENOSIS (uni\u00f3n con Grecia, coa que ti\u00f1an v\u00ednculos culturais e hist\u00f3ricos). \nContrariamente, os turco-chipriotas conformaron a \"Volkan\", unha milicia que en 1858 pasou a chamarse Organizaci\u00f3n de Resistencia Turca (TMT) cuxo obxecto era evitar a ENOSIS apoiando o TAKSIM, repartici\u00f3n da illa entre Turqu\u00eda e Grecia.\nAs demandas derivaron nunha loita violenta, dirixida pola Organizaci\u00f3n Nacional de Loitadores Chipriotas (EOKA), co apoio do Arcebispo Makarios III, arcebispo e primado da Igrexa Autoc\u00e9fala Ortodoxa de Chipre (ou Igrexa Ortodoxa Chipriota). Perante tal situaci\u00f3n, os turcos pasaron a apoiar o dominio brit\u00e1nico para evitar ser s\u00fabditos dun estado grego.\nAnte o custo militar e en vidas humanas que demandaba ao Reino Unido manter a situaci\u00f3n colonial, este pa\u00eds invitou a Grecia e a Turqu\u00eda para atopar unha soluci\u00f3n \u00e1 cuesti\u00f3n chipriota.\nIso derivou no Acordo de Z\u00fcrich de 1958 e no Acordo de Londres de 1959. Os mesmos entraron en vigor o 16 de agosto de 1960 co nacemento da Rep\u00fablica de Chipre a trav\u00e9s dunha complexa constituci\u00f3n cuxos principais puntos eran:\nDivisi\u00f3n intercomunal.\nO l\u00edder greco-chipriota, Makarios, contrario \u00e1 igualdade intercomunal, buscou eliminar o dereito a veto dos turco-chipriotas a trav\u00e9s da modificaci\u00f3n da constituci\u00f3n. O rexeitamento destes provocou diversos actos de violencia no ano 1963, que ter\u00e1n o seu culmen no mencionado ano, ao seguinte e en 1967.\nConsecuentemente, os turco-chipriotas v\u00edronse obrigados a deixar sectores da illa, illarse en enclaves e deixar os seus postos laborais. O Consello de Seguridade da ONU aprobou a instalaci\u00f3n dunha forza de paz na illa UNFICYP, a\u00ednda despregada na mesma.\nOperaci\u00f3ns militares turcas.\nO 15 de xullo de 1974 efect\u00faase na illa un golpe de estado contra o Goberno de Makarios. Este foi liderado por un grupo de militares gregos e grecochipriotas coa intenci\u00f3n de revivir a ENOSIS. O mesmo contaba co apoio da denominada \"Ditadura dos Coroneis\" de Atenas (1967-1974).\nIsto espantou a Turqu\u00eda que tem\u00eda pola minor\u00eda turcochipriota que se comprometeu defender polo tratado de garant\u00edas que dera orixe ao estado chipriota. Por iso, levou a cabo unha masiva invasi\u00f3n do sector norte de Chipre a trav\u00e9s da denominada Operaci\u00f3n Atila (tam\u00e9n denominada polos turcos \"Operaci\u00f3n de Mantemento da Paz\").\nConsecuentemente, o 37% de territorio quedou en mans turcas e, entre 140.000 e 160.000 grecochipriotas tiveron que fuxir da parte norte da illa.\nDesde ent\u00f3n, a volta dos refuxiados \u00e1s s\u00faas terras e \u00e1s s\u00faas propiedades \u00e9 reclamada polos grecochipriotas. Turqu\u00eda, pola s\u00faa banda, respondeu coa proclamaci\u00f3n en 1975 do \"Estado Federado Turco de Chipre\" e en novembro de 1983 cunha declaraci\u00f3n de independencia convert\u00e9ndose na Rep\u00fablica Turca do Norte de Chipre (RTNC).\nSituaci\u00f3n posterior \u00e1 invasi\u00f3n turca.\nDesde a realizaci\u00f3n da operaci\u00f3n de 1974, a ONU intentou resolver o conflito sen \u00e9xito.\nEn 1999, a Uni\u00f3n Europea estableceu no Consello Europeo de Helsinqui que a reunificaci\u00f3n non era unha precondici\u00f3n para a adhesi\u00f3n de Chipre. Grecia ameazou con vetar a candidatura de Turqu\u00eda se non se inclu\u00eda esta decisi\u00f3n.\nNaci\u00f3ns Unidas realizou innumerables esforzos para a soluci\u00f3n do conflito a trav\u00e9s da reunificaci\u00f3n. As propostas realizadas polo Secretario Xeral de Naci\u00f3ns Unidas en 1984, 1986 e en 1992 foron rexeitadas polos grecochipriotas por non admitir a igualdade pol\u00edtica entre as d\u00faas comunidades. Outros intentos de soluci\u00f3n ao conflito fracasaron en 1996 e 1997, debido a que aos turcochipriotas non se lles reco\u00f1ec\u00eda como Estado independente.\nO ent\u00f3n Secretario Xeral da ONU, Kofi Annan, presentou unha nova proposta en 2002 que inclu\u00eda conceptos que provocaron fortes reticencias entre a comunidade grega. Revisada en 2003, establec\u00eda a creaci\u00f3n dunha federaci\u00f3n de dous estados -o Estado Greco Chipriota e o Estado Turco Chipriota- unidos conxuntamente por un goberno federal con escaso poder, algo similar a Su\u00edza.\nLogo de innumerables conversaci\u00f3ns, o 24 de abril de 2004, o plan de paz do Secretario Xeral de Naci\u00f3ns Unidas para Chipre foi presentado \u00e1 s\u00faa ratificaci\u00f3n en referendo en ambas as comunidades.\nOs turcochipriotas, ignorando o consello do seu presidente Rauf Denktash (que recomendaba votar en contra), aprobaron a proposta polo 65% da s\u00faa poboaci\u00f3n. A comunidade grecochipriota rexeitou o plan e, con iso, acab\u00e1banse todas as esperanzas de que unha Chipre unificada puidese acceder \u00e1 UE o 1 de maio de 2004. Gran parte da poboaci\u00f3n grecochipriota pensaba que o plan daba demasiados poderes \u00e1 parte turca. O principal escollo foi a oposici\u00f3n grega a que non todos os refuxiados grecochipriotas puidesen volver \u00e1s s\u00faas casas, que as tropas turcas puidesen permanecer na illa indefinidamente e que tam\u00e9n o fixesen os 45.000 colonos turcos fincados na mesma.\nGoberno e pol\u00edtica.\nSistema xudicial\nA corte m\u00e1is alta \u00e9 a Suprema Corte de Xustiza. Esta funciona como corte constitucional, corte de apelaci\u00f3ns e Alta Corte Administrativa. Pos\u00fae sete xu\u00edces.\nCortes subordinadas:\nO poder xudicial \u00e9 exercido, ademais de por a Suprema Corte de Xustiza, polas cortes de Assize, distritales e de familia.\nCorte Suprema de Xustiza\nComposta polo presidente e xu\u00edces da Suprema Corte, un membro nomeado polo Presidente da Rep\u00fablica Turca do Norte de Chipre, outro nomeado pola Asemblea Lexislativa, o Fiscal Xeral e un membro elixido pola Asociaci\u00f3n Bar, \u00e9 responsable do nomeamento, ascenso, transferencia e asuntos de disciplina de todos os xu\u00edces.\nOs nomeamentos dos presidentes e xu\u00edces da Corte Suprema \u00e1chanse suxeitos \u00e1 aprobaci\u00f3n do Presidente da Rep\u00fablica.\nXeograf\u00eda.\nA Rep\u00fablica Turca do Norte de Chipre ten unha poboaci\u00f3n de ao redor de 190.000 habitantes e unha \u00e1rea de 3.355 quil\u00f3metros cadrados.\nChipre \u00e9 a illa m\u00e1is oriental do Mediterr\u00e1neo e a terceira en tama\u00f1o tras Sicilia e Sarde\u00f1a. O punto m\u00e1is pr\u00f3ximo a Turqu\u00eda \u00e9 de 67 Km, 102 Km de Siria e 417 de Exipto.\nA Rep\u00fablica Turca do Norte de Chipre ten uns 190\u00a0km de longo, uns 65 de ancho e 3514 Km\u00b2, comprendendo un 36% da illa.\nA s\u00faa xeograf\u00eda caracter\u00edzase por unha sucesi\u00f3n de cadea monta\u00f1osa, chaira e praias. A cadea de Kyrenia (Be\u015fparmak - cinco dedos) que corre de en sentido leste-oeste, ten o seu pico m\u00e1ximo no Monte \u0130\u00e7ova de 1023 m de altura.\nCara ao leste da illa, a cadea perde altura e est\u00e9ndese ao longo da pen\u00ednsula de Karpas.\nPrincipais cidades\nAo sur da cadea monta\u00f1osa de Kyrenia at\u00f3pase Nicosia (Lefkosa) (poboaci\u00f3n do sector controlado pola RTNC: 39.000), capital da Rep\u00fablica Turca do Norte de Chipre. A trav\u00e9s dela corre a Li\u00f1a Verde, que divide a cidade en d\u00faas.\nOutras cidades maiores son Famagusta (Magusa) (poboaci\u00f3n 30.000), Kyrenia (Girne) (poboaci\u00f3n 22.000) e o centro citr\u00edcola de Morphou (Guzelyurt) (poboaci\u00f3n 15.000).\nEconom\u00eda.\nDurante o per\u00edodo entre 1963 e 1974, a econom\u00eda turco-chipriota ti\u00f1a grandes s\u00edntomas de subdesenrolo. A principal raz\u00f3n desta condici\u00f3n era o bloqueo econ\u00f3mico e que a s\u00faa base produtiva era inadecuada.\nNo per\u00edodo seguinte, coa axuda de novas administraci\u00f3ns e de m\u00e9todos m\u00e1is actualizados, eses problemas foron superados polo que se pasou a unha econom\u00eda m\u00e1is saudables e estable. Os plans enfoc\u00e1ronse a reactivar a industria manufacturera e do turismo. Estes esforzos foron bastante satisfactorios polo que logo dun per\u00edodo de r\u00e1pido crecemento pasouse a un de crecemento m\u00e1is modesto e sustentable.\nA econom\u00eda da Rep\u00fablica Turca do Norte de Chipre esta dominada polo sector servizos inclu\u00edndo o p\u00fablico, o comercial, o de turismo e educaci\u00f3n cun m\u00e1is pequeno de agricultura e manufactura livi\u00e1. Durante o per\u00edodo desde 1977 ao 2003, o Produto Bruto Interno creceu 37,5% a prezos constantes de 1977, alcanzando 10.177.1 mill\u00f3ns de Tl (US$ 1.283.7 mill\u00f3ns).\nA agricultura \u00e9 a\u00ednda importante na s\u00faa econom\u00eda onde os principais produtos son c\u00edtricos, uvas, vi\u00f1o, papas e outros vexetais. Os produtos manufacturados, a construci\u00f3n, distribuci\u00f3n e outros servizos son os que m\u00e1is emprego producen pero o turismo \u00e9 a industria m\u00e1is crecente.\nA econom\u00eda opera sobre a base dun sistema de mercado a\u00ednda que contin\u00faa co problema do illamento dos turco-chipriotas, a falta de investimento p\u00fablico e privado, os altos custos de frete e a baixa dispo\u00f1ibilidade de man de obra cualificada. A pesar desas limitaci\u00f3ns, a econom\u00eda exhibe un alto rendemento nos \u00faltimos anos cun crecemento do 9,6% en 2004 e do 11,4% en 2003. O ingreso per-capita case se duplicou en 2004 (US$7.350) con respecto a 2002 (US$4.409). Este crecemento foi alentado pola relativa estabilidade da Lira Turca, o emprego duns 5000 turco-chipriotas no sur de Chipre, onde os salarios son significativamente altos, e o boom nos sectores de educaci\u00f3n e construci\u00f3n. No 2003, o sector servizos representou case 2/3 partes do PBI, a industria o 11,6 %, a agricultura 10,6% e a construci\u00f3n 10,1%.\nA diminuci\u00f3n nas restrici\u00f3ns para viaxar entre as d\u00faas partes da illa en abril de 2003 permitiu un gran movemento de persoas sen incidentes \u00e9tnicos. En agosto de 2004, novas regulaci\u00f3ns da Uni\u00f3n Europea (EU) permitiron que mercanc\u00edas producidas no norte da illa sexan vendidas no sur satisfacendo os requirimentos fito-sanitarios desta asociaci\u00f3n. En maio 2005, as autoridades turco-chipriotas adoptaron unha nova regulaci\u00f3n a semellanza da UE aceptando que certas mercanc\u00edas do sur sexan vendidas no norte. A pesar deses esforzos, o comercio entre ambos os lados \u00e9 moi limitado.\nEn canto ao comercio exterior, Turqu\u00eda segue sendo o principal socio da Rep\u00fablica Turca do Norte de Chipre, provendo 60% das importaci\u00f3ns e recibindo o 40% das exportaci\u00f3ns. Un caso importante foi a sentenza da Corte de Xustiza Europea do 5 de xullo de 1994 no cal non reco\u00f1ec\u00eda os certificados estendidos polas autoridades da Rep\u00fablica. Esta reduciu as exportaci\u00f3ns en US$36,4 mill\u00f3ns (ou 66,7% de total) en 1993 e en US$13,8 mill\u00f3ns en 2003 (ou sexa o 28% do total). A\u00ednda as\u00ed, a EU continua sendo o Segundo destino comercial con 25 % das importaci\u00f3ns e 28% das exportaci\u00f3ns.\nO total das importaci\u00f3ns increment\u00e1ronse a US$853,1 mill\u00f3ns en 2004 (de US$477,7 mill\u00f3ns en 2003), mentres que o total das exportaci\u00f3ns aumentaron en US$61,5 mill\u00f3ns (de US$50,6 mill\u00f3ns en 2003).\nO norte de Chipre tam\u00e9n busca a diversidade de mercados polo que actualmente vende case a metade das s\u00faas exportaci\u00f3ns ao Medio Oriente. A balanza comercial continua deficitaria pero \u00e9 compensada fundamentalmente polo turismo, axuda estranxeira, pr\u00e9stamos (principalmente de Turqu\u00eda), ingreso de capitais e ingresos provenientes dos traballadores na parte greco-chipriota da illa, nas bases soberanas brit\u00e1nicas e das Naci\u00f3ns Unidas.\nA axuda de Turqu\u00eda \u00e9 crucial para a econom\u00eda. Baixo o \u00faltimo protocolo asinado polos dous pa\u00edses no 2005, Turqu\u00eda comprometeuse a prover pr\u00e9stamos e asistencia por US$450 mill\u00f3ns durante un per\u00edodo de tres anos, para as finanzas p\u00fablicas, turismo, sistema bancario e proxectos de privatizaci\u00f3n. O total do apoio financeiro turco desde 1974 estimado excede os US$3000 mill\u00f3ns.\nEducaci\u00f3n.\nO sistema educativo da Rep\u00fablica Turca do Norte de Chipre pode dividirse en cinco partes:\nEst\u00e1 dada polas seguintes instituci\u00f3ns:\nPoboaci\u00f3n.\nA lingua materna da poboaci\u00f3n do norte \u00e9 o turco (Chipriotas turcos e turcos provenientes de Anatolia) con pequenas poboaci\u00f3ns de chipriotas gregos e libaneses.\nA Rep\u00fablica Turca do Norte de Chipre incl\u00fae a parte norte da cidade de Nicosia (turco: Lefko\u015fa, grego: Lefkosia), a cal serve como a s\u00faa capital. As\u00ed mesmo, no aspecto relixioso, o 99% da poboaci\u00f3n profesa a fe musulm\u00e1 sunita, e o 1% restante rep\u00e1rtese en pequenas comunidades cristi\u00e1s; principalmente ortodoxas, pero tam\u00e9n con presenza de protestantes e cat\u00f3licos romanos.\nExcepto por alg\u00fans maronitas, na \u00e1rea de Kormakiti (Koru\u00e7am), ao extremo oeste das alturas de Kyrenia, e de varios centos de Greco-chipriotas na pen\u00ednsula de Karpas, os habitantes da Rep\u00fablica Turca do Norte de Chipre son turco-chipriotas, descendentes dos turcos que se instalaron na illa logo da conquista do Imperio Otom\u00e1n de 1571. Con esta conquista, a composici\u00f3n \u00e9tnica e cultural da illa cambiou drasticamente.\nA\u00ednda que a illa fora gobernada polos Venecianos, a poboaci\u00f3n era maiormente grega. O dominio turco trouxo consigo a emigraci\u00f3n de s\u00fabditos do Imperio de distinta linguaxe e distintas crenzas e tradici\u00f3ns \u00e1 illa. Segundo un decreto do sult\u00e1n Selim II, unhas 5.720 familias deixaron as rexi\u00f3ns de Anatolia de Karaman, I\u00e7el, Yozgat, Alanya, Antalya e Aydin e emigraron a Chipre. Estes eran, maiormente, granxeiros, pero tam\u00e9n hab\u00eda gandeiros, zapateiros, xastres, tecedores, coci\u00f1eiros, albaneis, xoieiros e mineiros. As\u00ed mesmo, uns 12.000 soldados, 4000 homes de cabaler\u00eda e 20.000 antigos soldados, xunto \u00e1s s\u00faas familias, permaneceron na illa.\nO Imperio Otom\u00e1n permitiu \u00e1s comunidades non-musulm\u00e1ns (ou millets, da palabra ar\u00e1biga por relixi\u00f3n, millah) un grao de autonom\u00eda se elas pagaban os seus impostos e obedec\u00edan \u00e1s autoridades. O sistema millet permitiu aos Greco-chipriotas permanecer nas s\u00faas vilas e manter as s\u00faas tradici\u00f3ns. : Os inmigrantes turcos a mi\u00fado situ\u00e1ronse en novos asentamentos pero moitos xunt\u00e1ronse cos da comunidade grega. Durante catro s\u00e9culos, as d\u00faas comunidades cohabitaron na illa. A pesar da s\u00faa proximidade, cada comunidade mantivo os seus costumes sen establecer lazos profundos entre eles. \u00c9 exemplo diso que cada comunidade consideraba un tab\u00fa os matrimonios inter\u00e9tnicos a\u00ednda que en ocasi\u00f3ns produc\u00edronse. De feito, as relaci\u00f3ns foron normalmente cordiais habendo poucas posibilidades de intimidade entre ambos.\nSegundo documentos dos rexistros gobernamentais do Imperio Otom\u00e1n, aproximadamente entre 40.000 e 60.000 s\u00fabditos turcos viv\u00edan en Chipre a finais do s\u00e9culo XVI. O primeiro censo brit\u00e1nico de (1881), os greco-chiopriotas eran uns 140.000 e os turco-chipriotas ao redor de 42.638. Moitos dos habitantes desta \u00faltima comunidade emigraron cando a illa pasou a mans brit\u00e1nicas en 1878.\nHoubo un importante \u00e9xodo entre 1959 e 1974 cara a Gran Breta\u00f1a e Australia. A raz\u00f3n do ocorrido entre 1950/60 debeuse \u00e1 pol\u00edtica liberal adoptada polos brit\u00e1nicos cando a illa obtivo a s\u00faa independencia. No per\u00edodo posterior, incrementouse e debeuse \u00e1 loita intercomunal. En 1972, a poboaci\u00f3n turco-chipriota pasou a ser de 78.000.\nTras os sucesos de 1974, iniciouse un retorno de turco-chipriotas \u00e1 illa. Ademais, uns 20000 traballadores turcos tam\u00e9n arribaron ao sector. Moitos deles establec\u00e9ronse permanentemente e obtiveron a cidadan\u00eda. Debido a esta situaci\u00f3n, a poboaci\u00f3n da Rep\u00fablica Turca do Norte de Chipre alcanzou a 167.256 en 1988.\nA media de crecemento do per\u00edodo 1878/87 foi do 1,3 %, En 1887, a taxa pasou a 1,5%."}
{"id": "72351", "revid": "2635", "url": "https://gl.wikipedia.org/wiki?curid=72351", "title": "Comarca de Allariz-Maceda", "text": ""}
{"id": "72352", "revid": "12452", "url": "https://gl.wikipedia.org/wiki?curid=72352", "title": "C\u00e1mara dos com\u00fans", "text": ""}
{"id": "72353", "revid": "12452", "url": "https://gl.wikipedia.org/wiki?curid=72353", "title": "C\u00e1mara dos Com\u00fans", "text": ""}
{"id": "72354", "revid": "85894", "url": "https://gl.wikipedia.org/wiki?curid=72354", "title": "Amstrad CPC", "text": "O Amstrad CPC foi unha serie de ordenadores persoais de 8 bits producidos por Amstrad durante os anos 80 e a principios dos anos 90. As siglas CPC anunciaban un ordenador persoal a cor (Color Personal Computer), a\u00ednda que era posible comprar un CPC tanto con pantalla de f\u00f3sforo (GT65/66) como con pantalla est\u00e1ndar a cor (CTM640). Comercializado en 1984 e descatalogado en 1990, contaba con procesador Zilog Z80A @ 4\u00a0MHz e memoria de 64 a 576 KB. O sistema operativo era o CP/M e contaba ademais con Locomotive BASIC 1.0 e 1.1.\nA primeira m\u00e1quina, o CPC 464 foi presentada en 1984. Dese\u00f1ada para ser un competidor directo co Commodore 64 e o Sinclair ZX Spectrum, a gama CPC tivo moito \u00e9xito: m\u00e1is de 3 mill\u00f3ns de equipos vendidos durante a vida \u00fatil da m\u00e1quina.\nExternamente, o que m\u00e1is distingue \u00e1 m\u00e1quina de Amstrad \u00e9 a consola (teclado) negro mate coas esquinas agudas e unha forma rectangular (debido \u00e1 cuberta incrustada da cinta de casete (CPC 464) ou disqueteira (no caso dos modelos CPC 664 e CPC 6128), as teclas especiais do teclado coloreadas e unha \u00fanica fonte de alimentaci\u00f3n cunha conexi\u00f3n que vai do monitor ao ordenador. Tam\u00e9n era posible utilizar o monitor como pantalla de televisi\u00f3n cun convertedor de TV opcional.\nO Amstrad CPC vendeuse como \"un sistema completo\".\nInicialmente Amstrad promoveu o CPC como unha mellora da competencia (ZX Spectrum e C64), porque era un sistema completo inclu\u00edndo todo o necesario dentro dunha caixa. Comparado co C64 ou o ZX, o Amstrad CPC vi\u00f1a co seu propio monitor, incorporaba dentro da m\u00e1quina unha unidade de cinta ou disquete e incluso un pequeno altofalante. Todo isto daba un aspecto \"m\u00e1is profesional\" ao conxunto, enfoc\u00e1ndoo na mesma forma que sistemas orientados \u00e1 empresa, no lugar de orientalo ao xogo ou a o fogar.\nDebido a s\u00faa entrada tard\u00eda no mercado europeo dos 8 bits, a cota de mercado alcanzada polo CPC nunca igualou a conseguida polo ZX Spectrum ou o C64, pero as vantaxes de ter un teclado tipo m\u00e1quina de escribir e unha unidade de cinta integrada logrou que obtivese unha importante cota de mercado a finais dos 80. Foi a computadora m\u00e1is vendida en Francia durante esta \u00e9poca, sendo tam\u00e9n moi popular en Espa\u00f1a. Moitos dos mellores t\u00edtulos para o CPC foron creados no continente pero s\u00f3 un limitado n\u00famero public\u00e1ronse no Reino Unido.\nO firmware e m\u00e1is o software eran producidos por Locomotive Software e o dese\u00f1o do hardware foi comercializado por MEJ Electronics, co\u00f1ecida tam\u00e9n como Mark-Eric Jones.\nA familia CPC.\nO Amstrad CPC 464, 472, 664, 6128.\nO CPC vendeuse coas seguintes configuraci\u00f3ns:\nHab\u00eda dispo\u00f1ible unha unidade de disco (DDI-1) para o 464, incorporando o DOS nunha unidade. Unha segunda unidade (FD-1) pod\u00eda ser incorporada \u00e1s 664/6128. As gravadoras de cinta dom\u00e9sticas tam\u00e9n pod\u00edan ser conectadas ao 664 e m\u00e1is ao 6128. Pero en resumo, as \u00faltimas versi\u00f3ns s\u00f3 eran compatibles con m\u00e1quinas modernas. Logo apareceu hardware de terceiros como Multiface de Romantic Robot que volcaba o contido da memoria a unha unidade de cinta, permitindo realizar copias de seguridade.\nA maior\u00eda dos xogos, especialmente nos primeiros anos, ian dirixidos aos sistemas de 64 KB, 464 e 664. Pero cada vez m\u00e1is programas fac\u00edan uso da memoria extra do 6128, ata o punto que a maior\u00eda do software desde 1990 non se pod\u00eda executar en modelos 464/664 sen expandir. Hab\u00eda expansi\u00f3ns de memoria dispo\u00f1ibles,sendo as m\u00e1is populares as producidas por dk'Tronics.\nRep\u00fablica Federal Alem\u00e1: Schneider CPC 464, 664 e 6128.\nA compa\u00f1\u00eda colaboradora de Amstrad, Schneider, produciu o seu propio modelo de CPC 464, 664 e 6128. Estes equipos ti\u00f1an as teclas grises no canto das coloreadas de Amstrad e un conector paralelo Centronics substitu\u00edndo os conectores cadrados. No hardware eran exactamente iguais. A documentaci\u00f3n foi traducida ao alem\u00e1n.\nRep\u00fablica Democr\u00e1tica Alem\u00e1: KC compact.\nComo moitos outros ordenadores do seu tempo, o CPC provocou a aparici\u00f3n dun cl\u00f3nico no bloque oriental - o KC compact, fabricado na Rep\u00fablica Democr\u00e1tica Alem\u00e1 con compo\u00f1entes da Uni\u00f3n Sovi\u00e9tica e da Rep\u00fablica Federal Alem\u00e1.\nEste ordenador diferenci\u00e1base esteticamente do CPC polo tipo de carcasa, a fonte de alimentaci\u00f3n externa e m\u00e1is a unidade de disco de 5,25\" de Robotron, que era opcional e a\u00ednda m\u00e1is dif\u00edcil de conseguir que o propio ordenador. A diferenza dos modelos de Amstrad, pod\u00eda conectarse directamente a un televisor. Utilizaba BASIC 1.1 e un cl\u00f3nico do sistema operativo CP/M en alem\u00e1n chamado MicroDOS. Ti\u00f1a 64 KB de RAM e ofrec\u00edanse outros 64 Kb co adaptador para disquete/casete externo.\nO procesador Z80 substitu\u00edase cun U 880, e alg\u00fans dos \"chips\" de entrada/sa\u00edda propietarios de Amstrad eran substitu\u00eddos con cl\u00f3nicos baseados no Z8536. Este cl\u00f3nico era aproximadamente compatible ao 95% co orixinal.\nO CPC 5512.\nO \"CPC 5512\" foi unha broma ou brincadeira do tipo dos \"Santos Inocentes\" da revista semanal francesa de inform\u00e1tica Hebdogiciel. Entre as s\u00faas caracter\u00edsticas cont\u00e1banse os 512 KB de RAM, unha disqueteira de 5,25\" e GEM de Digital Research nun cl\u00f3nico do CPC 6128. Amstrad Francia decidiu non presentar ningunha demanda por posible perda de vendas, pero obrigou \u00e1 revista a devolver o importe aos lectores que se sentiran defraudados.\nModelos Plus.\nEn 1990, Amstrad lanzou a gama \"Plus\", con moitas melloras no hardware e unha ra\u00f1ura para cartucho en todos os modelos. A maior\u00eda das melloras realiz\u00e1ronse no apartado gr\u00e1fico, xa que a paleta aumentou a 4096 cores e engadiuse a capacidade de manexar sprites. O hardware permit\u00eda agora dividir a pantalla en dous modos distintos e efectuar un desprazamento p\u00edxel a p\u00edxel, a\u00ednda que a primeira funci\u00f3n era f\u00e1cil de aplicar e a segunda xa pod\u00eda lograrse en certa medida nos modelos convencionais con certos trucos de programaci\u00f3n do Motorola 6845.\nTam\u00e9n engadiuse un sistema de transferencias DMA autom\u00e1ticas para enviar datos ao chip de son, o mesmo que na gama anterior, o que permit\u00eda reproducir mostras de alta calidade cunha carga m\u00ednima do procesador. Ademais, mellorouse o conxunto de instruci\u00f3ns de acceso ao disco de BASIC.\nAo mesmo tempo que os modelos con casete e disquete lanzouse tam\u00e9n un CPC+ \"recortado\", que carec\u00eda de teclado e s\u00f3 pod\u00eda utilizar software en cartucho. Este modelo, realmente unha consola de videoxogos, recibiu o nome de GX4000.\nEstes modelos non tiveron moito \u00e9xito no mercado nin conseguiron un grande apoio de empresas de perif\u00e9ricos e software. A tecnolox\u00eda de 8 bits dos CPC empezaba a parecer anticuada en 1990, e a publicidade de Amstrad non conseguiu demostrar ningunha vantaxe destacable destes modelos respecto ao Atari ST e o Commodore Amiga. En certa medida, suponse que os usuarios desaprobaron o considerable aumento de prezo dos xogos en cartucho fronte \u00e1 casete ou o disquete, reacci\u00f3n que se acentuou pola tendencia a reeditar antigos xogos de CPC en cartucho que non sacaban partido do hardware mellorado da gama Plus."}
{"id": "72355", "revid": "23204", "url": "https://gl.wikipedia.org/wiki?curid=72355", "title": "Nocelo da Pena, Sarreaus", "text": "San Lourenzo de Nocelo da Pena \u00e9 unha parroquia pertencente ao concello de Sarreaus. En 2017 ti\u00f1a 172 habitantes, 10 menos ca en 2013 (90 homes e 92 mulleres) e 45 menos ca en 2007 (104 homes e 113 mulleres).\nPatrimonio.\nA igrexa parroquial \u00e9 de estilo rom\u00e1nico, dedicada a San Lourenzo.\nFestas.\nAs festas son o 10 de agosto."}
{"id": "72361", "revid": "1888", "url": "https://gl.wikipedia.org/wiki?curid=72361", "title": "Nocelo da Pena", "text": ""}
{"id": "72362", "revid": "5312", "url": "https://gl.wikipedia.org/wiki?curid=72362", "title": "HMS Serpent", "text": "O HMS Serpent foi un cruceiro de terceira clase da Royal Navy constru\u00eddo en Devonport. A s\u00faa construci\u00f3n iniciouse en novembro de 1885 e foi botado o 10 de marzo de 1887. Desprazaba 1.770 toneladas, cunhas dimensi\u00f3ns de 225x13.6 p\u00e9s, armado con 6 can\u00f3ns de 6 polgadas e cinco tubos de torpedo de 14. Foi o primeiro barco da mari\u00f1a de guerra brit\u00e1nica en usar o galvanizado para protexer os ferros met\u00e1licos da auga salgada.\n\u00daltima viaxe e naufraxio.\nNavegaba, baixo o mando do comandante da Mari\u00f1a Real Harry Leith Ross, desde Plymouth, Inglaterra o s\u00e1bado 8 de novembro de 1890 con direcci\u00f3n a Serra Leoa.\nDurante a noite do luns 10 naufragou nos baixos de Punta Boi, preto do Cabo Vil\u00e1n en plena Costa da Morte. Tres mari\u00f1os do Serpent alcanzaron a vila de Camari\u00f1as, na provincia da Coru\u00f1a, feridos e totalmente exhaustos. Tras contar o ocorrido todo o pobo uniuse para ir ata a costa onde tivo lugar o naufraxio. Non houbo sinal de m\u00e1is sobreviventes e \u00e1 ma\u00f1\u00e1 seguinte non hab\u00eda nin rastro do buque Serpent. Pouco a pouco o mar foi devolvendo os cad\u00e1veres do resto da tripulaci\u00f3n. En total faleceron 172 persoas, as cales foron enterradas no chamado \"Cemiterio dos Ingleses\" moi preto do lugar do naufraxio.\nHai varias versi\u00f3ns referentes ao ocorrido pero a versi\u00f3n oficial atrib\u00fae o naufraxio a un erro de navegaci\u00f3n e \u00e1s condici\u00f3ns meteorol\u00f3xicas daquela noite.\nHomenaxes.\nA partir dese momento e durante anos, cando un barco da mari\u00f1a inglesa pasaba preto dese lugar tiraba unhas salvas en memoria dos n\u00e1ufragos.\nNo Xard\u00edn de San Carlos da cidade da Coru\u00f1a tam\u00e9n hai unha placa na memoria destes mari\u00f1os.\nNo cumio do monte Lobeira (Andr\u00e1s, Vilanova de Arousa) unha placa do Almirantado ingl\u00e9s lembra aos mortos no naufraxio. O porto de Vilagarc\u00eda foi ata 1936 escala habitual da Royal Navy e unha das excursi\u00f3ns preferidas dos mari\u00f1eiros brit\u00e1nicos era a ascensi\u00f3n ao miradoiro deste monte."}
{"id": "72363", "revid": "1888", "url": "https://gl.wikipedia.org/wiki?curid=72363", "title": "Manuel Dom\u00ednguez Benavides", "text": "Manuel Dom\u00ednguez Benavides, nado en Ponteareas o 19 de abril de 1895 e finado en M\u00e9xico o 19 de outubro de 1947, foi un escritor e pol\u00edtico galego.\nTraxectoria.\nFillo do m\u00e9dico de Ponteareas Manuel Dom\u00ednguez S\u00e1nchez. Autodidacta, formado nas casas do pobo e ateneos populares, a carencia de estudos non foi impedimento para exercer como xornalista. Colaborou en \"El Tea\". Licenciado en Dereito en 1916 e mestre superior en 1917. Con 26 anos ga\u00f1ou o premio Gregorio Pueyo, que editou, en 1922. Tam\u00e9n escribiu a comedia \"El protagonista de la virtud\" coa que obtivo en 1928 o segundo premio nun concurso do \"ABC\". Foi correspondente de \"Ahora\", \"La Estampa\" e \"Treball\" en Par\u00eds. En 1927 era redactor de \"El Liberal\" e dende marzo de 1928 ata 1937 foi redactor do popular semanario \"La Estampa\".\nResidiu alternativamente en Madrid e Barcelona, militando no PSOE. En 1933, publicou a s\u00faa primeira novela social \"Un hombre de treinta a\u00f1os\", de corte autobiogr\u00e1fico, \u00e1 que se sumou ao ano seguinte \"El \u00faltimo pirata del mediterr\u00e1neo\", un dos grandes \u00e9xitos populares da \u00e9poca. Foi detido durante folga xeral revolucionaria de 1934, pasando dous meses en prisi\u00f3n e exili\u00e1ndose despois en Par\u00eds, onde resid\u00eda cando estalou o golpe de Estado do 18 de xullo de 1936.\nNa guerra civil foi comisario da frota republicana. En 1938 asistiu xunto a Jos\u00e9 Bergam\u00edn e Jos\u00e9 Mar\u00eda Quiroga Pla, \u00e1 conferencia extraordinaria da Asociaci\u00f3n Internacional de Escritores para a Defensa da Cultura.\nCando rematou a guerra, exiliouse en M\u00e9xico, onde chegou no \"Ipanema\" en xullo de 1939. Al\u00ed foi profesor do Instituto Hispano-Mexicano Ruiz de Alarc\u00f3n e militou no Grupo Jaime Vera do PSOE. Pouco antes do seu falecemento, pasouse ao PCE. Foi secretario de redacci\u00f3n da revista \"Reconquista de Espa\u00f1a\", desenvolvendo ademais unha incans\u00e1bel labor como escritor, publicando varias novelas sobre episodios da guerra civil, entre elas, a m\u00e1is co\u00f1ecida, \"La Escuadra la mandan los cabos\", aparecida en 1944.\nObras.\nPublicou cinco novelas, unha obra teatral, unha biograf\u00eda e d\u00faas reportaxes noveladas, ademais dun ensaio e un estudo hist\u00f3rico."}
{"id": "72364", "revid": "1131", "url": "https://gl.wikipedia.org/wiki?curid=72364", "title": "Templo de Xerusal\u00e9n", "text": "O Templo de Xerusal\u00e9n (en ) foi un santuario do pobo de Israel, situado na chaira do Monte do Templo, na cidade de Xerusal\u00e9n, onde se sit\u00faan na actualidade as mesquitas da Rocha e de Al-Aqsa.\nO Primeiro Templo.\nCrese que a construci\u00f3n do Templo de Salom\u00f3n se realizou no s\u00e9culo X a.C. (aproximadamente na d\u00e9cada de 960 a.C.), para substitu\u00edr o Tabern\u00e1culo que durante s\u00e9culos, desde o \u00c9xodo, se vi\u00f1a utilizando como lugar de reuni\u00f3n e de culto a Deus. Contou para esta empresa coa axuda do rei de Tiro, Hiram.\nO Templo propiamente dito, segundo a descrici\u00f3n da Biblia, era un edificio longo e bastante estreito, orientado sobre un eixo lonxitudinal en direcci\u00f3n leste-oeste. O edificio debeu ter unha lonxitude interior de aproximadamente 30 metros, 10 metros de ancho e unha altura de tam\u00e9n 10 metros (60x20x20 c\u00f3bados). As s\u00faas dimensi\u00f3ns, xa que logo, eran m\u00e1is ben as dunha capela palatina, xa que o culto se fac\u00eda desde o seu exterior. A ambos os dous lados da s\u00faa entrada erix\u00edronse d\u00faas columnas, chamadas \"Yajin\" e \"Boaz\". Os sacerdotes e o rei entraban no Templo a trav\u00e9s dunha gran porta chapada de ouro, de aproximadamente 10 metros de alto e 4 de ancho. Tras desa porta atop\u00e1base o vest\u00edbulo de entrada, o \"Ulam\". Logo deste vest\u00edbulo, atop\u00e1base a estancia principal, o \"Heijal\" ou Santo, iluminado a trav\u00e9s dunhas fiestras altas. A anchura e lonxitude gardaban unha proporci\u00f3n de 1:2, o que significa que a planta do \"Heijal\" estaba composta por un dobre cadrado. O forxado de pedra cubriuse cun solado de madeira de cedro. As paredes do \u00abHejal\u00bb cubr\u00edronse con l\u00e1minas de cedro, tra\u00eddas das monta\u00f1as do L\u00edbano, o mesmo material das vigas do forxado.\nA terceira c\u00e1mara, o \"Devir\", \"Kodesh HaKodashim\" ou Santo dos Santos (\"sancta sanctorum\"), atop\u00e1base na parte traseira, a un nivel m\u00e1is alto que o \"Heijal\", e s\u00f3 pod\u00eda accederse a el subindo por unha escaleira. O \"Devir\" ti\u00f1a a forma dun cubo de aproximadamente 10x10x10 metros (20x20x20 c\u00f3bados), e no seu centro situouse a Arca da Alianza. Esta era unha arca grande, feita de madeira de acacia, cuberta con ferros de ouro e con catro aneis \u00e1s esquinas nas que se pu\u00f1an varas para transportala. Dentro da Arca gard\u00e1ronse as T\u00e1boas da Lei, entregadas polo mesmo Deus a Mois\u00e9s. Nestas T\u00e1boas grav\u00e1ronse os Dez mandamentos, servindo de conexi\u00f3n entre Deus e Israel.\nDurante os tempos do \u00c9xodo do pobo xudeu a Arca estaba oculta no Tabern\u00e1culo, que foi finalmente tra\u00eddo a Xerusal\u00e9n polo rei David. Xa se acreditou o poder de Deus a trav\u00e9s da Arca cando se derrubaron as murallas de Xeric\u00f3 ao pasar os xudeus ante elas coa Arca.\nO edificio situouse no monte Mori\u00e1, que en tempos do rei David constaba cunha cima de aproximadamente 40x100 metros. Durante o reinado de Salom\u00f3n agrandouse. Pero foi nos tempos do rei asmoneo Herodes cando a s\u00faa superficie se aumentou\nata formar unha explanada de aproximadamente 500 metros de longo por 300 metros de ancho. O patio interior do Templo rodeouse por un muro formado por tres capas de bloques de pedra cubertas por vigas de madeira de cedro. Neste patio interior pod\u00edan entrar os peregrinos e as masas de fieis, pero o Santuario do Templo s\u00f3 era accesible ao rei e aos sacerdotes.\nA construci\u00f3n do Templo de Xerusal\u00e9n foi o evento m\u00e1is importante do reinado de Salom\u00f3n, grazas ao cal o seu nome recordouse ata 30 s\u00e9culos logo da s\u00faa morte. Xa na biblia o Templo acaparara a maior\u00eda dos escritos onde aparec\u00eda o rei Salom\u00f3n. A s\u00faa fama transcendeu os tempos, influ\u00edndo -como edificio ideal dese\u00f1ado polo mesmo Deus- na concepci\u00f3n de edificios como Santa Sof\u00eda de Constantinopla ou o Mosteiro do Escorial.\nLogo da morte de Salom\u00f3n, o templo sufriu profanaci\u00f3ns non s\u00f3 coas invasi\u00f3ns sen\u00f3n coa introduci\u00f3n de deidades siro-fenicias en certos per\u00edodos e s\u00f3 se restaurou en varias ocasi\u00f3ns como nos reinados de Ezequ\u00edas e Xos\u00edas. Finalmente foi destru\u00eddo polo rei babil\u00f3nico Nabucodonosor II en -587, que ademais levou cativa a unha gran parte dos habitantes do Reino de Xud\u00e1 cara a terras caldeas.\nO Segundo Templo.\nDespois do cativerio en Babilonia, en 517 a.C. os persas autorizaron aos xudeus a reconstru\u00edr o templo, non exento de problemas pol\u00edticos e \u00e9tnicos os cales pouco despois solucionaron.\nA\u00ednda que se trouxeron de volta os tesouros do Templo, este xa non volveu gozar da anterior fastuosidade.\nCoas influencias helen\u00edsticas posteriores a Alexandre Magno, o Templo entrou en risco de ser profanado desas influencias ata que Ant\u00edoco IV Ep\u00edfanes tomou Xerusal\u00e9n e o seu Templo para p\u00f3r al\u00ed unha estatua do deus grego Zeus. Isto conduciu \u00e1 revolta dos Macabeos liderada por Xudas Macabeo, ata que se devolveu a liberdade do pa\u00eds e se restaurou o templo a mediados de 150 a.C..\nO escritor xudeu-romano Flavio Xosefo dedicou moitas p\u00e1xinas ao Templo, engadindo alg\u00fans detalles que non se mencionaban na Biblia, pero que el transcribiu de manuscritos xa desaparecidos. No Talmud, unha orde enteira da Mishn\u00e1 discute leis relacionadas ao templo, inclu\u00edndo o tratado de \"Midot\" que describe de xeito detallado as dimensi\u00f3ns deste.\nCoa ascensi\u00f3n da familia Asmonea e a chegada dos romanos por Pompeio Magno ata a s\u00faa destruci\u00f3n, o Templo estivo novamente ameazado de profanaci\u00f3n, ata que no 21 a.C. o rei Herodes o Grande decidiu a s\u00faa restauraci\u00f3n respectando a planta f\u00edsica do edificio, ampliando os patios e engadindo os muros exteriores d\u00e1ndolle a estes, oito entradas. O muro que actualmente queda \u00e9 o occidental ou tam\u00e9n o Muro das Lamentaci\u00f3ns. Posteriormente engadiuse ao norte a sonada \"Torre Antonia\", fortaleza militar de construci\u00f3n romana e ao sur, un edificio destinado para a purificaci\u00f3n dos sacerdotes ou \"cohanim\".\nNos primeiros anos do cristianismo, Xes\u00fas de Nazaret e os seus ap\u00f3stolos estiveron predicando no Atrio dos Xent\u00eds, denunciando a corrupci\u00f3n que imperaba no Templo e \u00e1 clase clerical xud\u00eda. Para ent\u00f3n, segundo os evanxeos, Xes\u00fas profetizou a destruci\u00f3n do edificio, que ocorrer\u00eda anos logo da s\u00faa morte. No momento de culminar labores de restauraci\u00f3n, o templo non sobrevivir\u00eda por moito tempo por mor da rebeli\u00f3n dos zelotes, que levou \u00e1 guerra co Imperio Romano e que culminar\u00eda coa destruci\u00f3n da cidade e o Templo no ano 70 polas lexi\u00f3ns de Tito.\nLogo da s\u00faa destruci\u00f3n intentouse reconstru\u00edr o Templo, pero esta vez para convertelo en templo de X\u00fapiter, o que ocasionou unha nova rebeli\u00f3n en 132-135 ata que esta foi reprimida con severidade e provocou a prohibici\u00f3n de vivir en Xerusal\u00e9n aos xudeus, ata o s\u00e9culo VII, en tempos do Imperio Bizantino. Todas as ramas do xuda\u00edsmo ortodoxo cren na reconstruci\u00f3n do templo na era mesi\u00e1nica.\nHoxe en d\u00eda existen grupos en Israel como os denominados \"Neemane Har Habayit\" ou fieis do monte do templo, que buscan reconstru\u00edr o templo.\nCristianismo, islam e o templo.\nXerusal\u00e9n non \u00e9 tan s\u00f3 un santuario de cristi\u00e1ns e xudeus; os musulm\u00e1ns ven\u00e9rana, logo da Meca e Medina, como Cidade Santa do islam, pois segundo a tradici\u00f3n isl\u00e1mica, Mahoma subiu ao para\u00edso sobre a egua al\u00edfera Burak desde Xerusal\u00e9n. Isto ocorreu nun venerado lugar, tam\u00e9n considerado santo polos israelitas, o Haram-ach-Charif, sobre o outeiro de Mori\u00e1.\nDavid levantou sobre a gastada rocha unha ara. Salom\u00f3n constru\u00edu no mesmo lugar, a redor do ano -960, o primeiro templo xudeu. Precisamente neste lugar ergueron os \u00e1rabes un impo\u00f1ente monumento \u00e1 ascensi\u00f3n de Mahoma: a Mesquita da Rocha, s\u00edmbolo de Xerusal\u00e9n. A Mesquita da Roca nunca serviu como mesquita, como din moitas gu\u00edas de viaxes. Tam\u00e9n \u00e9 falsa a tan usada denominaci\u00f3n de \"Mesquita de Omar\". O edificio da c\u00fapula dourada considerouse sempre un cofre para gardar a Santa Rocha; nunca tiveron lugar nel actos de culto. Para este fin constru\u00edron no recuncho suroriental a mesquita Al-Aqsa. Oito bancadas que morren baixo unhas arcadas conducen desde todos os lados ao alto da Mesquita da Roca. Os musulm\u00e1ns chaman a estas arcadas \"mavazin\", as balanzas. Segundo unha lenda isl\u00e1mica, o d\u00eda do Xu\u00edzo Final tenderase unha porca de cabalo desde as \"balanzas\" ao Monte das Oliveiras. Todos os resucitados deber\u00e1n pasar por sobre ela. Quen cometa inxustizas caer\u00e1 \u00e1 perdici\u00f3n eterna.\nUn gu\u00eda mostra, dentro da Mesquita da Rocha, recordos da ascensi\u00f3n de a cabalo de Mahoma: o arcanxo Gabriel gravou na rocha unha pegada dixital; o cabalo al\u00edfero, no momento de saltar, deixou a pegada dun dos seus cascos. Un oco baixo a rocha lembra o turbante do profeta, que, ao se erguer despois de pregar bateu contra a pedra se esta non se abrandase nese instante."}
{"id": "72365", "revid": "89787", "url": "https://gl.wikipedia.org/wiki?curid=72365", "title": "Terceiro Templo de Xerusal\u00e9n", "text": "Desde a destruci\u00f3n do segundo templo de Xerusal\u00e9n no ano 70 dC, os xudeus rezaron para que Deus permitise a reconstruci\u00f3n do terceiro templo. Esta oraci\u00f3n foi parte da tradicional oraci\u00f3n que os xudeus realizan tres veces ao d\u00eda. A pesar de seguir sen contruirse, a idea e o desexo dun terceiro templo \u00e9 sacra para o xuda\u00edsmo, sobre todo para o xuda\u00edsmo ortodoxo, como un lugar de culto non realizado. No Tanakh, os profetas piden a s\u00faa construci\u00f3n para que sexa constru\u00eddo na era mesi\u00e1nica.\nExisten en diversas fontes planos realizados polos antigos xudeus para a reconstruci\u00f3n do templo, especialmente nos cap\u00edtulos 40-47 do libro de Ezequiel (a visi\u00f3n de Ezequiel \u00e9 anterior \u00e1 construci\u00f3n do segundo templo) e o manuscrito do templo descuberto en Qumr\u00e1n entre os manuscritos do Mar Morto. Con todo, nunca chegaron a ser utilizados.\nPapel no xuda\u00edsmo ortodoxo.\nO xuda\u00edsmo ortodoxo cre na reconstruci\u00f3n dun terceiro templo e na continuaci\u00f3n do culto sacrificial, a\u00ednda que hai desacordo ao redor de como deber\u00eda levar a cabo a reconstruci\u00f3n ou a que tipo de culto dedicar\u00edase. As autoridades ortodoxas cren polo xeral que a reconstruci\u00f3n debe ter lugar en era do Mes\u00edas xudeu \u00e1 man da divina providencia, a\u00ednda que hai unha postura minoritaria que, seguindo a opini\u00f3n de Maim\u00f3nides, mante\u00f1en que os xudeus deber\u00edan esforzarse na reconstruci\u00f3n do mesmo sempre que sexa posible. As autoridades ortodoxas pred\u00edn a continuaci\u00f3n do tradicional sistema de sacrificios, pero algunhas algunhas autoridades non est\u00e1n de acordo. Tradicionalmente, sempre se supuxo que se renovar\u00eda o antigo sistema de sacrificios, segundo as regras do Lev\u00edtico e o Talmud. Esta crenza est\u00e1 moi arraigada na liturxia ortodoxa. Cada rezo da liturxia ortodoxa cont\u00e9n unha oraci\u00f3n para a restauraci\u00f3n do templo e a continuaci\u00f3n do culto sacrificial, habendo ademais cada d\u00eda unha recitaci\u00f3n para os sacrificios do d\u00eda xunto cos salmos que os levitas cantar\u00edan devandito d\u00eda.\nA posici\u00f3n aceptada por practicamente todos os xudeus ortodoxos \u00e9 que os sacrificios ser\u00e1n totalmente renovados no Templo. A\u00ednda que Maim\u00f3nides na s\u00faa primeira obra \"Gu\u00eda de perplexos\" dixo que \"Deus deliberadamente fixera que os xudeus pasasen dos sacrificios \u00e1 oraci\u00f3n, xa que a oraci\u00f3n \u00e9 unha forma de culto superior\", no seu libro definitivo, o \"Mishn\u00e9 Tor\u00e1\", establece que no terceiro Templo ter\u00e1n lugar sacrificios de animais, dando ademais detalles de como se levar\u00edan a cabo. Alg\u00fans atrib\u00faen ao rabino Abraham Isaac Kook, primeiro rabino xefe da comunidade xud\u00eda en Palestina, a opini\u00f3n de que non ser\u00e1n renovados os sacrificios de animais. Cabe sinalar que a opini\u00f3n do rabino Kook sobre os rituais do templo son \u00e1s veces malinterpretados\nPapel na oraci\u00f3n.\nAs oraci\u00f3ns xud\u00edas ortodoxas incl\u00faen, en cada servizo de oraci\u00f3ns, unha oraci\u00f3n clamando pola reconstruci\u00f3n do templo e a continuaci\u00f3n dos sacrificios. O servizo de oraci\u00f3n da ma\u00f1\u00e1 incl\u00fae tam\u00e9n unha sesi\u00f3n de estudo dos rituais diarios do templo e ofrendas como recordatorio, inclu\u00edndo o estudo detallado dos sacrificios de animais e ofrendas de incenso. Os servizos incl\u00faen tam\u00e9n os salmos diarios e de ocasi\u00f3ns especiais que os levitas adoitaban cantar no templo (\"E as ofrendas de gran de Xud\u00e1 e Xerusal\u00e9n sexan agradables, do mesmo xeito que nos antigos d\u00edas e tempos pasados\", Malaqu\u00edas 3:4). Ademais, a linguaxe teol\u00f3xica e po\u00e9tico do hebreo est\u00e1 cheo de palabras con dobre connotaci\u00f3n que tanto son referencias literais a elementos da arquitectura do templo ou dos rituais como te\u00f1en significados po\u00e9ticos e teol\u00f3xicos metaf\u00f3ricos acerca da relaci\u00f3n entre Deus e o adorador. As traduci\u00f3ns e comentarios das oraci\u00f3ns neste idioma, tenden a discutir ambos os significados no Xuda\u00edsmo Ortodoxo. Aqu\u00ed alg\u00fans exemplos de palabras con dobre significado: \"deshen\" ref\u00edrese tanto \u00e1s cinzas que quedan logo dos holocaustos a Deus, e tam\u00e9n significa \"aprobaci\u00f3n con congraciacion\"; \"kodesh\" ref\u00edrese \u00e1 santidade, \u00e9 dicir O lugar Sant\u00edsimo do Templo, e tam\u00e9n significa \"santo\" en xeral; \"chatzrot\" ref\u00edrese aos xard\u00edns do Templo, e \u00e1 proximidade con Deus; e korb\u00e1n que significa tanto \"sacrificio\" (a Deus), como \"achegar\" (a Deus).\nPreservaci\u00f3n dos sacerdotes e levitas.\nO xuda\u00edsmo ortodoxo conserva aos Sacerdotes, descendentes de Aaron, e aos levitas, descendentes da tribo de Lev\u00ed, intactos para o servizo cando o Templo sexa reconstru\u00eddo. Os sacerdotes e os levitas est\u00e1n considerados como a\u00ednda dedicados ao servizo Divino, e obrigados a presentarse aos seus deberes no servizo do Templo en calquera momento cando este sexa reconstru\u00eddo. Os Sacerdotes a\u00ednda est\u00e1n suxeitos \u00e1s restrici\u00f3ns B\u00edblicas de pureza, inclu\u00edndo prohibici\u00f3n de casar cunha divorciada ou pros\u00e9lita e a restrici\u00f3n de entrar aos cemiterios.\nAntigos intentos de reconstruci\u00f3n.\nTemplo de Leont\u00f3polis.\nEn varias ocasi\u00f3ns durante o s\u00e9culo II a.C. un templo xudeu foi constru\u00eddo en Leont\u00f3polis, no nomo exipcio de Heli\u00f3polis, que foi pechado por Roma no 74 d.C. As primeiras referencias co\u00f1ecidas son as de Flavio Josefo, escritas pouco logo do seu peche. M\u00e1is tarde, as fontes rab\u00ednicas mencionan a Ment\u00f3polis pero non describe o templo, e as alusi\u00f3ns a ela p\u00f3dese atopar en varios outros textos. O templo foi constru\u00eddo por On\u00edas IV, o fillo de Sumo Sacerdote de Israel On\u00edas III. O templo foi constru\u00eddo a imitaci\u00f3n do de Xerusal\u00e9n, coa principal diferenza de que se parec\u00eda a unha torre (probablemente como reflexo simb\u00f3lico tradicional do templo de Xerusal\u00e9n), e que os Menorah de sete brazos foron substitu\u00eddos por unha \u00fanica l\u00e1mpada colgante de ouro (probablemente representando ao sol: debido a estar en Heli\u00f3polis, a cidade do sol). A construci\u00f3n deste templo xustif\u00edcase coas referencias a Isa\u00edas, p\u00f3ndose en oposici\u00f3n a Xerusal\u00e9n.\nA revolta de Bar Kokhba.\nA primeira rebeli\u00f3n xud\u00eda foi no ano 70 d.C e foi aplacada polo xeneral romano Tito, onde foi destru\u00eddo por \u00faltima vez o templo de Xerusal\u00e9n. A revolta de Bar Kokhba foi a segunda e \u00faltima rebeli\u00f3n ou revolta xud\u00eda, que foi aplacada sanguentamente polos romanos nos anos 132-135 d. C. Esta rebeli\u00f3n tivo graves consecuencias ao a partir do s\u00e9culo III o principal centro normativo da tradici\u00f3n xud\u00eda trasladouse a Babilonia, aqu\u00ed elabor\u00e1ronse os sagrados escritos compilados polos Tana\u00edtas e dar\u00edan orixe ao Talmud Babil\u00f3nico. Despois da revolta de Bar Kokhba a Terra de Israel comezou a ser chamada \"Palestina\" para borrar todo v\u00ednculo cos xudeus e rememorar aos filisteos, e prohib\u00eduselles os xudeus a entrada a Xerusal\u00e9n, onde anos m\u00e1is tarde se erixir\u00eda unha cidade romana, Aelia Capitolina."}
{"id": "72376", "revid": "54334", "url": "https://gl.wikipedia.org/wiki?curid=72376", "title": "Illa da Juventud", "text": "A Illa da Juventud (antes Illa de Pinos) \u00e9 unha illa caribe\u00f1a, a segunda en extensi\u00f3n do arquip\u00e9lago de Cuba cunha extensi\u00f3n territorial de 3.056 km\u00b2. Xunto a m\u00e1is de 600 cayos e illotes, conforma o Arquip\u00e9lago dos Canarreos, na parte sur-occidental de Cuba, xunto ao Golfo de Bataban\u00f3, aproximadamente a 50\u00a0km da illa de Cuba (162\u00a0km da Habana).\nHistoria.\nEsta illa foi descuberta e bautizada como \"La Evangelista\" por Cristovo Col\u00f3n o 13 de xu\u00f1o de 1494 durante a s\u00faa segunda viaxe ao novo mundo. A trav\u00e9s dos anos co\u00f1ec\u00e9uselle con distintos nomes como \"Illa das cotorras\", \"Colonia Reina Amalia\", \"Illa dos Piratas\", e ata \"Illa do Tesouro\"; os seus primeiros habitantes co\u00f1ec\u00e9rona tam\u00e9n como \"Siguanea\", \"Camarc\u00f3\" e \"Guanaja\". No s\u00e9culo XIX a metr\u00f3pole espa\u00f1ola decide a s\u00faa colonizaci\u00f3n, e f\u00fandase o seu capital, Nova Xirona, o 17 de decembro de 1830. Nesta \u00e9poca co\u00f1ec\u00e9uselle tam\u00e9n como \"Illa dos Deportados\" e logo \"Illa de Pinos\". Con este \u00faltimo nome co\u00f1ec\u00e9uselle ata 1978, cando foi nomeada Isla de la Juventud, debido aos miles de mozos de distintas partes do mundo e de varias provincias de Cuba que estudaban en escolas no campo e traballaban nas plantaci\u00f3ns de c\u00edtricos.\nA comezos do s\u00e9culo XX a \"Isla de Pinos\" foi o centro dunha disputa cos Estados Unidos, ata que en 1907 dito goberno reco\u00f1eceu a soberan\u00eda de Cuba sobre a illa mediante o Tratado Hai-Quesada, ratificado en 1925.\nDespois do asalto ao Cuartel Moncada, en 1953, Fidel Castro e outros participantes en devandita acci\u00f3n foron encarcerados no Presidio Modelo, ata maio de 1955, cando foron liberados grazas a unha amnist\u00eda xeral.\nNa actualidade Illa da Juventud est\u00e1 considerada como municipio especial, cunha poboaci\u00f3n aproximada de 79.000 habitantes. A actividade econ\u00f3mica bas\u00e9ase fundamentalmente na agricultura, principalmente c\u00edtricos; na extracci\u00f3n de m\u00e1rmore; a pesca; e a cer\u00e1mica tanto utilitaria como art\u00edstica. As s\u00faas principais atracci\u00f3ns tur\u00edsticas son o Centro Internacional de Mergullo no Hotel Colony, e Cayo Longo do Sur."}
{"id": "72377", "revid": "22570", "url": "https://gl.wikipedia.org/wiki?curid=72377", "title": "UR 501", "text": "UR 501 \u00e9 unha mand\u00edbula f\u00f3sil que atopou en Uraha, no norte do lago Malawi, o equipo encabezado por Friedemann Schrenk e Tim Bromage e que deron a co\u00f1ecer en 1997, segundo todas as evidencias \u00e9 un dos restos de hom\u00ednidos m\u00e1is antigos atopados, atribu\u00eddo \u00e1 especie \"Homo rudolfensis\" e datado cunha antig\u00fc\u00eddade de 2'5 a 2'3 mill\u00f3ns de anos pola fauna a ela asociada, representa a distribuci\u00f3n m\u00e1is ao sur da especie co\u00f1ecida, alg\u00fans especialistas suxiren pola maior semellanza dos molares cun australopithecus que poder\u00eda ser un Paranthropus."}
{"id": "72379", "revid": "22570", "url": "https://gl.wikipedia.org/wiki?curid=72379", "title": "AL 661-1", "text": "AL 661-1 \u00e9 un f\u00f3sil do x\u00e9nero Homo que atopou William Kimball do equipo de Donald Johanson en 1994 na rexi\u00f3n de Hadar, Etiop\u00eda. \u00c9 un maxilar case completo datado en 2'3 mill\u00f3ns de anos, asociado a el atop\u00e1ronse ferramentas de pedra o que representa a caso m\u00e1is antigo de hom\u00ednidos asociados a unha industria l\u00edtica, tam\u00e9n se asocia cun h\u00e1bitat aberto de tipo sabana. Pola morfolox\u00eda do maxiliar e a dentamia non hai d\u00fabida que \u00e9 do x\u00e9nero \"Homo\" pero non \u00e9 posible determinar a especie concreta."}
{"id": "72380", "revid": "12452", "url": "https://gl.wikipedia.org/wiki?curid=72380", "title": "Cranio 1470", "text": ""}
{"id": "72382", "revid": "839", "url": "https://gl.wikipedia.org/wiki?curid=72382", "title": "Illa de Norfolk", "text": ""}
{"id": "72386", "revid": "23204", "url": "https://gl.wikipedia.org/wiki?curid=72386", "title": "Somalilandia", "text": "Somalilandia ou Rep\u00fablica de Somalilandia (en somal\u00ed: \"Jamhuuriyadda Soomaaliland\"; en \u00e1rabe \u062c\u0645\u0647\u0648\u0631\u064a\u0629 \u0623\u0631\u0636 \u0627\u0644\u0635\u0648\u0645\u0627\u0644 \"Jumh\u016br\u012byat Ar\u1e0d a\u1e63-\u1e62\u016bm\u0101l\") \u00e9 un pa\u00eds independente \"de facto\", pero non reco\u00f1ecido por todas as naci\u00f3ns, xa que a consideraban como unha rexi\u00f3n aut\u00f3noma de Somalia.\nSituado ao noroeste da pen\u00ednsula de Somalia, no chamado Corno de \u00c1frica, limita ao norte co golfo de Ad\u00e9n, ao leste con Somalia (e hoxe, con Puntlandia, que se separou dela), ao sur e ao suroeste con Etiop\u00eda e ao oeste con Djibuti.\nHistoria.\nOrixe: formaci\u00f3n da Rep\u00fablica Federal de Somalia.\nA Rep\u00fablica de Somalilandia constitu\u00eduse co territorio da antiga Somalia brit\u00e1nica, que formou parte do imperio Brit\u00e1nico desde 1884 at\u00e9 o 26 de xu\u00f1o de 1960, cando obtivo a independencia da Gran Breta\u00f1a.\nCando o 1 de xullo de 1960 obt\u00e9n a independencia de Italia a antiga Somalia italiana, que fora, desde 1889 a 1908, un protectorado italiano, e desde este ano at\u00e9 1936 o seu estatuto pasou a ser o de colonia.\nAmbos os territorios un\u00ednronse daquela para formaren a Rep\u00fablica Federal de Somalia.\nProclamaci\u00f3n da independencia.\nPor\u00e9n, a uni\u00f3n non funcionou segundo as aspiraci\u00f3ns da poboaci\u00f3n desta rexi\u00f3n, polo que se desencadeou unha feroz guerra civil en 1991, que conduciu ao completo colapso de Somalia, o que permitiu a Somalilandia declarar a s\u00faa independencia.\nDespois do derrubamento da Rep\u00fablica Somal\u00ed, a poboaci\u00f3n de Somalilandia celebrou un Congreso no que se tomou a decisi\u00f3n de retirarse da uni\u00f3n con Somalia, atribu\u00edndose unha soberan\u00eda aut\u00f3noma.\nPrimeiros anos.\nAbdirahman Ahmed Ali Tur foi o primeiro presidente de Somalilania; sucedeuno, en 1993, Mohamed Ibrahim Egal. Egal foi confirmado en 1998 e permaneceu no poder at\u00e9 a s\u00faa morte, o 3 de marzo de 2002, sendo substitu\u00eddo polo vicepresidente Dahir Rayale Kahin. Kahin foi elixido presidente en 2003, convert\u00e9ndose no primeiro presidente de Somalilandia, elixido en elecci\u00f3ns libres; por\u00e9n foi derrotado en 2010 por Ahmed Mohamed Haroun Silanyo.\nO 5 de outubro de 2003, en Borama, foi morta Annalena Tonelli, misioneira italiana, natural de Forl\u00ec, no hospital que ela fundara.\nSomalilandia, do mesmo xeito que Puntlandia, non se viu implicada nos eventos relacionados coa vitoria dos Tribunais Isl\u00e1micos na guerra civil de Somalia en xu\u00f1o de 2006 e na posterior reconquista das rexi\u00f3ns meridionais polas tropas somal\u00eds e et\u00edopes.\nGuerra con Puntlandia.\nO 15 de outubro de 2007 as forzas armadas de Somalilandia tomaron o control da cidade de Las Anod, nunha batalla contra o ex\u00e9rcito de Puntlandia. Os gobernos de ambos os dous pa\u00edses prepar\u00e9ronse para declarar a guerra polo control da rexi\u00f3n, a\u00ednda que mantiveron conversaci\u00f3ns e contaron coa mediaci\u00f3n por parte de Etiop\u00eda, as\u00ed como de representantes das Naci\u00f3ns Unidas.\nReco\u00f1ecemento internacional.\nSomalilandia mant\u00e9n relaci\u00f3ns pol\u00edticas co Reino Unido, Ruanda, Noruega, Kenya, Etiop\u00eda, Irlanda e a Uni\u00f3n Europea. Esta \u00faltima, o 17 de xaneiro de 2007, enviou unha delegaci\u00f3n para os asuntos africanos para discutir unha futura cooperaci\u00f3n entre a UE e Somalilandia.\nA Uni\u00f3n Africana enviou, o 29 e o 30 de xaneiro de 2007, ao seu ministro de relaci\u00f3ns exteriores para discutir, por primeira vez, un pos\u00edbel reco\u00f1ecemento internacional. Durante tod o ano de 2007 Somalilandia recibiu delegados da Uni\u00f3n Europea, Ghana, Ruanda, Italia, Etiop\u00eda, Reino Unido, Kenya e a Rep\u00fablica Checa.\nO 21 de novembro de 2007 Somalilandia, por primeira vez desde a s\u00faa independencia, foi oficialmente invitada ao cumio da Commonwealth en Uganda.\nO 27 de novembro de 2007, Annemie Neyts-Uyttebroeck, eurodeputada do Partido da Alianza dos Liberais e Dem\u00f3cratas por Europa (ALDE), un dos tres primeiros da Uni\u00f3n Europea, enviou unha carta a Javier Solana (Alto representante da Pol\u00edtica Exterior e de Seguridade Com\u00fan da UE) e ao presidente de Somalia Dahir Rayale Kahin, na que se fai o reco\u00f1ecemento oficial da petici\u00f3n de Somalilandia por parte da Uni\u00f3n Europea.\nXeograf\u00eda.\nSomalilandia ten unha superficie de 137 600 km\u00b2. Limita con Djibuti ao oeste, con Etiop\u00eda ao sueste e ao suroeste, e con Somalia ao leste. Os territorios do leste de Somalilandia foron proclamados en 1998 como o estado de Puntlandia. Ao norte, Somalilandia limita co golfo de Ad\u00e9n.\nDivisi\u00f3ns territoriais.\nAs rexi\u00f3ns, as novas rexions e as provincias.\nPoesteriormente establec\u00e9ronse novas rexi\u00f3ns en Somalilandia:\nO 22 de marzo de 2008, o presidente de Somalilandia Dahir Riyale Kahin, anunciou a creaci\u00f3n de 6 novas rexi\u00f3ns, oas s\u00faas respectivas cap\u00ectais.\nAs 6 novas rexi\u00f3ns:\nPor outra parte, o presidente Riyale Kahin anunciou tam\u00e9n a creaci\u00f3n de 16 novos distritos:\nD\u00faas rexi\u00f3ns est\u00e1n en disputa entre Somalilandia e Puntlandia:\nA capital e as outras cidades.\nAs maiores cidades da Rep\u00fablica de Somalilandia son:"}
{"id": "72388", "revid": "88215", "url": "https://gl.wikipedia.org/wiki?curid=72388", "title": "Persoa xur\u00eddica", "text": "Nunha clasificaci\u00f3n dentro do concepto xur\u00eddico de persoa, xunto \u00e1s persoas f\u00edsicas existen tam\u00e9n as persoas xur\u00eddicas. Son entidades \u00e1s que o dereito atrib\u00fae e reco\u00f1ece unha personalidade xur\u00eddica propia e, en consecuencia, capacidade para actuar como suxeitos de dereito para a realizaci\u00f3n de determinadas fins colectivas: capacidade para adquirir e posu\u00edr bens de t\u00f3dalas clases, para contraer obrigaci\u00f3ns e exercitar acci\u00f3ns xudiciais.\nNatureza xur\u00eddica.\nTeor\u00eda da ficci\u00f3n.\nParte da idea de que o \u00fanico suxeito natural de dereitos e obrigaci\u00f3ns \u00e9 o ser humano. S\u00f3 este est\u00e1 dotado de vontade, e polo tanto s\u00f3 el pode ser naturalmente suxeito de dereitos, posto que o dereito subxectivo \u00e9 un poder que a lei acorda a unha vontade. A persoa xur\u00eddica ser\u00eda unha ficci\u00f3n legal.\nTeor\u00edas negatorias.\nComo as teor\u00edas da ficci\u00f3n tam\u00e9n soste\u00f1en que a \u00fanica persoa real \u00e9 o ser humano, consideran, con todo, que a doutrina tradicional \u00e9 superficial e non afonda a investigaci\u00f3n da realidade que se esconde detr\u00e1s da persoa xur\u00eddica; a tarefa do xurista consiste en desentra\u00f1ar a realidade. Para alg\u00fans (como Brinz ou Bekker) as persoas xur\u00eddicas non son m\u00e1is que patrimonios afectados \u00f3 cumprimento de certos fins. Ihering, pola s\u00faa parte, pensaba que os verdadeiros suxeitos de dereitos dunha persoa xur\u00eddica son os seus membros, xa que eles son os beneficiarios e destinatarios da utilidade que o patrimonio pode render. A persoa xur\u00eddica ser\u00eda un suxeito aparente que oculta \u00f3s verdadeiros.\nTeor\u00eda de Kelsen.\nHans Kelsen nega a dualidade dereito obxectivo-dereito subxectivo. Utilizando os estudos de Duguit, pero concibindo a s\u00faa doutrina nun terreo puramente l\u00f3xico, sost\u00e9n que os dereitos subxectivos non existen sen\u00f3n en canto expresi\u00f3n do dereito obxectivo. Se non existen dereitos subxectivos con valor propio, aut\u00f3nomo, tampouco debe existir o suxeito de dereito. Os dereitos subxectivos e o suxeito de dereito, ou sexa a persoa, son conceptos auxiliares, que facilitan o co\u00f1ecemento do dereito. Persoa, sexa f\u00edsica ou xur\u00eddica, \u00e9 s\u00f3 a expresi\u00f3n unitaria personificadora dun feixe de deberes e facultades xur\u00eddicas, un complexo de normas. O feito de ser un centro de imputaci\u00f3n de normas, converte a ese centro en persoa.\nTeor\u00edas da realidade.\nTeor\u00eda organicista.\nPara esta teor\u00eda as persoas xur\u00eddicas non son entes artificiais creados polo Estado, sen\u00f3n, pola contra, realidades vivas. Segundo Gierke, os entes colectivos son organismos sociais dotados tanto como o ser humano dunha potestade propia de querer, e as\u00ed, capaces naturalmente de ser suxeitos de dereito. A diferenza da teor\u00eda da ficci\u00f3n, que sosti\u00f1a que a autorizaci\u00f3n estatal era creativa da personalidade xur\u00eddica, sost\u00e9n Gierke que s\u00f3 ten valor declarativo.\nTeor\u00eda da instituci\u00f3n.\nEsta teor\u00eda ten o seu punto de partida na observaci\u00f3n da realidade social, que demostrar\u00eda que unha das tendencias m\u00e1is firmes nas sociedades contempor\u00e1neas \u00e9 o desenvolvemento da vida colectiva, da vida social. O ser humano abandona todo illamento, porque comprende que para realizar as s\u00faas fins e para satisfacer as s\u00faas necesidades de toda orde precisa unirse a outros homes, asociarse a eles. Entra enseguida voluntariamente en moitas asociaci\u00f3ns. No fondo subxace sempre o ser humano, porque el \u00e9 a fin de todo dereito, pero a vida destas entidades est\u00e1 por riba da de cada un dos seus membros, considerados illadamente. A instituci\u00f3n def\u00ednese como un organismo que ten fins de vida e medios superiores en poder e en duraci\u00f3n \u00f3s individuos que a compo\u00f1en.\nA teor\u00eda da instituci\u00f3n ten un claro fundamento iusnaturalista, xa que o dereito de asociaci\u00f3n est\u00e1 considerado un dos dereitos naturais do home, como proclamou Le\u00f3n XIII na s\u00faa enc\u00edclica \"Rerum Novarum\".\nTeor\u00edas propiamente xur\u00eddicas.\nTodas estas teor\u00edas te\u00f1en un mesmo punto de partida: se ben \u00e9 verdade que desde o \u00e1ngulo biol\u00f3xico e mesmo metaf\u00edsico a \u00fanica persoa \u00e9 o ser humano, desde o xur\u00eddico se chama persoa a todo ente capaz de adquirir dereitos e contraer obrigaci\u00f3ns. Desde este punto de vista tan persoa \u00e9 o home como os entes de existencia ideal, xa que ambos te\u00f1en esa capacidade. Non advertir o significado xur\u00eddico da palabra ser\u00eda o erro inicial da formulaci\u00f3n da teor\u00eda da ficci\u00f3n.\nNacemento da personalidade xur\u00eddica\nAs persoas xur\u00eddicas nacen como consecuencia dun acto xur\u00eddico (acto de constituci\u00f3n), segundo un sistema de mera existencia, ou ben polo reco\u00f1ecemento que delas fai unha autoridade ou \u00f3rgano administrativo ou por concesi\u00f3n. En ambos casos pode existir un requisito de publicidade, como a inscrici\u00f3n nun rexistro p\u00fablico.\nOrganismos reitores.\nA persoa xur\u00eddica necesita de \u00f3rganos reitores da s\u00faa actividade. \u00d3 tratarse dun conxunto de bens e dereitos, c\u00f3mpre a existencia de persoas f\u00edsicas que decidan o destino que se d\u00e1 a eses bens e as acci\u00f3ns que se vaian tomar.\nOs \u00f3rganos reg\u00falanse por lei e polos estatutos da persoa xur\u00eddica. Os \u00f3rganos m\u00e1is habituais son:\nResponsabilidade da persoa xur\u00eddica.\nTradicionalmente rexeitouse a posibilidade de que unha persoa xur\u00eddica te\u00f1a responsabilidade penal por un delito. O argumento \u00e9 que o dolo ou a culpa non pode recaer nela, sen\u00f3n nas persoas f\u00edsicas que est\u00e1n detr\u00e1s dunha persoa xur\u00eddica e toman as decisi\u00f3ns. Segundo esta concepci\u00f3n doutrinal, a persoa xur\u00eddica ser\u00eda s\u00f3 responsable civilmente, \u00e9 dicir, ter\u00eda que resarcir danos e perdas. Ademais, historicamente a teor\u00eda do delito constru\u00eduse sobre a base da persoa natural.\nPor\u00e9n, na actualidade existen ordenamentos onde \u00e9 posible sancionar penalmente a unha persoa xur\u00eddica por un delito. Se ben non poden impo\u00f1\u00e9rselle t\u00f3dolos tipos de penas, existen algunhas, como as pecuniarias ou as inhabilitaci\u00f3ns, que poden ser adecuadas para os delitos econ\u00f3micos ou tributarios. Por\u00e9n, parte da doutrina considera estas situaci\u00f3ns como propias do dereito administrativo sancionador e non do dereito penal.\nDe todos xeitos, polo xeral, no Common Law ac\u00e9ptase a posibilidade de esixir responsabilidade penal a unha persoa xur\u00eddica, mentres que no dereito continental s\u00f3 alg\u00fans pa\u00edses, como Italia ou Alema\u00f1a, o admiten."}
{"id": "72390", "revid": "89787", "url": "https://gl.wikipedia.org/wiki?curid=72390", "title": "Margaret Beckett", "text": "Margaret Mary Beckett, nada co nome de Margaret Mary Jackson en Ashton-under-Lyne o 15 de xaneiro de 1943, \u00e9 unha pol\u00edtica brit\u00e1nica do Partido Laborista, sendo actualmente membro do Parlamento.\nTraxectoria.\nEntre o 6 de maio de 2006 e o 28 de xu\u00f1o do 2007, Beckett foi Secretaria do Estado de Relaci\u00f3ns Exteriores e Asuntos da Comunidade de Naci\u00f3ns; sucedeuna no cargo David Miliband. Foi a primeira muller que ocupou este cargo no Gabinete brit\u00e1nico. Beckett foi tam\u00e9n a segunda muller do Partido Laborista en asumir o liderado despois da morte s\u00fabita de John Smith en 1994 ano no que Tony Blair foi elixido o seu sucesor.\nDentro do gabinete de Tony Blair foi nomeada Ministra de Comercio, pasando m\u00e1is tarde a de Medio Ambiente e actualmente ocupa o Ministerio de Asuntos Exteriores. Foi deputada polo Partido Laborista. \u00c9 Qu\u00edmica Metal\u00farxica de profesi\u00f3n."}
{"id": "72395", "revid": "2769", "url": "https://gl.wikipedia.org/wiki?curid=72395", "title": "KNM-WT 15000", "text": ""}
{"id": "72397", "revid": "23204", "url": "https://gl.wikipedia.org/wiki?curid=72397", "title": "Allariz (Santiago), Allariz", "text": "Santiago de Allariz \u00e9 unha parroquia situada no centro do concello de Allariz. Segundo o IGE, en 2022 ti\u00f1a 4.535 habitantes (2.208 homes e 2.327 mulleres), o que sup\u00f3n un aumento con respecto ao ano 2006, cando ti\u00f1a 3.236. \u00c9 a parroquia m\u00e1is poboada do concello, ao estar nela a capital do municipio.\nEst\u00e1 rodeada polas parroquias de Folgoso, Meire, Allariz (Santo Estevo), Torneiros, Seoane, San Marti\u00f1o de Paz\u00f3 e Queiro\u00e1s."}
{"id": "72399", "revid": "89787", "url": "https://gl.wikipedia.org/wiki?curid=72399", "title": "Primeiro ministro do Reino Unido", "text": " \nO Primeiro Ministro do Reino Unido de Gran Breta\u00f1a e Irlanda do Norte (\"Prime Minister of the United Kingdom\", en ingl\u00e9s; \"Prif Weinidogion e Deyrnas Unedig\", en gal\u00e9s; \"Pr\u00ecomhairean na Breatainne\", en ga\u00e9lico escoc\u00e9s) \u00e9 o xefe de Goberno do Reino Unido. Encabeza o Goberno da s\u00faa Maxestade e do mesmo xeito que outros primeiros ministros da Commonwealth (que seguen a forma constitucional que se chama o sistema Westminster) exercita, xunto cos membros do seu gabinete, o poder executivo do Goberno Brit\u00e1nico. O Primeiro Ministro exercita os poderes que pertencen teoricamente a \"A s\u00faa Maxestade\" a Ra\u00ed\u00f1a. O primeiro ministro do Reino Unido \u00e9 Boris Johnson.\nO Primeiro Ministro adoita ser o l\u00edder do partido pol\u00edtico maior na C\u00e1mara dos Com\u00fans. Nas elecci\u00f3ns de 2010 o partido m\u00e1is votado foi o Partido Conservador, este non obtivo a maior\u00eda absoluta e gobernou nunha coalici\u00f3n co Partido Liberal Dem\u00f3crata.\nHistoria.\nO posto que o Primeiro Ministro desenvolv\u00eda durante o s\u00e9culo XVIII non era un t\u00edtulo oficial durante eses anos; estaba asociado co posto oficial de \"First Lord of the Treasury\" (\"\u00abPrimeiro Lord do Tesouro\u00bb\"). A descrici\u00f3n de \"primeiro ministro\" empregouse a primeira vez que Robert Walpole foi nomeado \"Primeiro Lord do Tesouro\" polo Rei Xurxo I en 1721. Ao principio, consider\u00e1base o t\u00edtulo como un insulto, empregado polos seus inimigos para suxerir que Walpole ti\u00f1a demasiado poder.\nO t\u00edtulo de \"Primeiro Ministro\" mencionouse a primeira vez nun documento oficial no Tratado de Berl\u00edn de 1878, do Primeiro Ministro Benjamin Disraeli. O t\u00edtulo foi reco\u00f1ecido oficialmente en 1905. A primeira persoa que foi chamada oficialmente como Primeiro Ministro foi \"Sir\" Henry Campbell-Bannerman. A primeira referencia do t\u00edtulo nunha lei do Parlamento Brit\u00e1nico foi en 1917.\nNomeamento.\n\u00c9 o monarca o que oficialmente nomea ao Primeiro Ministro, pero est\u00e1 obrigado tradicionalmente a elixir \u00e1 persoa que obte\u00f1a o apoio maioritario da C\u00e1mara dos Com\u00fans (normalmente o l\u00edder do partido cunha maior\u00eda de escanos nesa c\u00e1mara). Se o Primeiro Ministro perde o apoio (pola aprobaci\u00f3n dunha moci\u00f3n de censura, por exemplo) a convenci\u00f3n obr\u00edgalle a dimitir.\nO primeiro ministro nomea aos membros do Gabinete e aos outros ministros do goberno.\nPoderes e privilexios.\nNon hai moitos poderes legais que pertenzan ao Primeiro Ministro; os seus poderes ve\u00f1en dos poderes tradicionais do soberano e do control dunha maior\u00eda da C\u00e1mara dos Com\u00fans. O Primeiro Ministro recomenda ao monarca o nomeamento de moitos oficiais do Estado Brit\u00e1nico, inclu\u00edndo ministros do Goberno, embaixadores, os xefes das Forzas Armadas, e oficiais da administraci\u00f3n p\u00fablica; convencionalmente, o Rei (ou Ra\u00ed\u00f1a) adoita seguir sempre as recomendaci\u00f3ns do Primeiro Ministro. Tam\u00e9n, o Primeiro Ministro organiza o programa lexislativo do Parlamento e o traballo do Gabinete.\nTradicionalmente o Primeiro Ministro vive no 10 Downing Street, unha residencia en Londres que pertenc\u00eda aos Primeiros Lores do Tesouro. O salario actual do Primeiro Ministro, que tam\u00e9n pertence ao seu papel de \"First Lord of the Treasury\", \u00e9 de \u00a3127.334 por ano; tam\u00e9n recibe \u00a360,227 por ano por ser membro do Parlamento."}
{"id": "72400", "revid": "1308", "url": "https://gl.wikipedia.org/wiki?curid=72400", "title": "Anthony Blair", "text": ""}
{"id": "72403", "revid": "23204", "url": "https://gl.wikipedia.org/wiki?curid=72403", "title": "Allariz (Santo Estevo), Allariz", "text": "Santo Estevo de Allariz \u00e9 unha parroquia situada no leste do concello de Allariz. Limita coas parroquias alaricanas de Requeixo de Valverde, Meire, Allariz (Santiago) e Torneiros, e cos concellos de Xunqueira de Amb\u00eda e Sandi\u00e1s. \nPoboaci\u00f3n.\nSegundo o IGE, en 2022 ti\u00f1a 282 habitantes (143 homes e 139 mulleres). Os seus n\u00facleos m\u00e1is poboados son Vilaboa, Nan\u00edn e Vilari\u00f1o de Tras do Convento, con 88, 61 e 48 habitantes respectivamente."}
{"id": "72405", "revid": "5863", "url": "https://gl.wikipedia.org/wiki?curid=72405", "title": "Augas Santas, Allariz", "text": "Santa Mari\u00f1a de Augas Santas \u00e9 unha parroquia situada no norte do concello de Allariz. \nSegundo o INE no 2010 ti\u00f1a 200 habitantes (93 homes e 107 mulleres).\nSituada a 6 quil\u00f3metros da vila, limita coas parroquias allaricenses de Folgoso e Os Espi\u00f1eiros e cos concellos de Taboadela, Paderne de Allariz e Xunqueira de Amb\u00eda. O seu n\u00facleo m\u00e1is poboado \u00e9 Santa Mari\u00f1a de Augas Santas, con 67 habitantes.\nPatrimonio hist\u00f3rico.\nNa parroquia est\u00e1 o castro de Arme\u00e1, orixinario do s\u00e9culo II a.C., no que apareceron d\u00faas estatuas de guerreiros castrexos e un gravado rupestre antropomorfo.\nSegundo a tradici\u00f3n aqu\u00ed foi decapitada no ano 139 a m\u00e1rtir cristi\u00e1 Mari\u00f1a de Augas Santas. No mesmo lugar onde foi decapitada erixiuse a igrexa parroquial baixo a s\u00faa advocaci\u00f3n. A igrexa actual, construci\u00f3n rom\u00e1nica de finais do S\u00e9culo XII, pos\u00fae tres naves sen cruceiro, con falso triforio no interior, roset\u00f3ns na fachada e nas tres \u00e1bsidas. \u00c9 unha ampliaci\u00f3n sobre unha m\u00e1is antiga que se fixo o \"descubrirse os restos da Santa\" durante o reinado de Afonso II. O mausoleo da santa sit\u00faase sobre o que se considerou o seu sepulcro. Ten unha lauda lisa sobre a terra, orixinaria do s\u00e9culo XVIII. As imaxes son de Santa Mari\u00f1a no centro e o seu car\u00f3n Santa Marta e Santa Eulalia. Cabo da igrexa est\u00e1 o pazo de ver\u00e1n do bispo de Ourense.\nNa parroquia tam\u00e9n hai outra capela que quedou a medio constru\u00edr desde o s\u00e9culo XIII, a igrexa da Asunci\u00f3n. Construci\u00f3n heterodoxa vinculada ao Castro de Arme\u00e1 e \u00e1s lendas de Santa Mari\u00f1a.\nFestas.\nO d\u00eda da ascensi\u00f3n cel\u00e9brase a procesi\u00f3n dos pend\u00f3ns e o d\u00eda de Santa Mari\u00f1a, 18 de xullo, fest\u00e9xase a esta santa.\nDemograf\u00eda.\nNo per\u00edodo 1999\u20142010 a poboaci\u00f3n de Augas Santas diminu\u00edu 96 persoas (48 homes e 48 mulleres), en porcentaxe iso sup\u00f3n unha ca\u00edda do 32,43 %.\nCultura popular.\nPreto da igrexa parroquial lev\u00e1ntase o denominado carballo de Santa Mari\u00f1a. Vicente Risco contaba (en 1962) que nunca se decotara porque se sup\u00f3n que botar\u00e1 sangue se se fere co machado. Baixo o carballo hai unha pedra que ten a forma dun orella, e crese que a auga que se acumula nos ocos desta pedra \u00e9 boa contra a xordeira se se lavar con ela os o\u00eddos ."}
{"id": "72407", "revid": "85894", "url": "https://gl.wikipedia.org/wiki?curid=72407", "title": "Coedo, Allariz", "text": "Santiago de Coedo \u00e9 unha parroquia situada no sur do concello de Allariz. Limita coa parroquia allaricense de Torneiros e cos concellos de Sandi\u00e1s e Vilar de Santos.\nPoboaci\u00f3n.\nCoedo \u00e9 a parroquia menos poboada do concello. Segundo o INE en 2006 ti\u00f1a 53 habitantes (29 homes e 24 mulleres). O seu n\u00facleo m\u00e1is poboado \u00e9 o lugar de Coedo, con 48 persoas. Os outros tres lugares da parroquia recollidos no nomencl\u00e1tor da Xunta de Galicia son Nov\u00e1s, Pegas do Cotorro e A Quinta."}
{"id": "72410", "revid": "72012", "url": "https://gl.wikipedia.org/wiki?curid=72410", "title": "Parque Nacional dos Lagos de Plitvice", "text": "O parque nacional dos Lagos de Plitvice \u00e9 o m\u00e1is famoso dos parques nacionais croatas.\nLocalizaci\u00f3n e caracter\u00edsticas.\nEst\u00e1 situado na rexi\u00f3n de Lika, a 44.85\u00b0 N 15.62\u00b0 cerca da fronteira con Bosnia Herzegovina unha paraxe onde se alternan lagos, cascadas e mananciais. Esta rexi\u00f3n foi declarada Parque Nacional no ano 1949, e catalogada no Patrimonio da Humanidade UNESCO no 1970, cunha ampliaci\u00f3n no 2000.\nO Parque ten unha superficie pr\u00f3xima \u00e1s 30.000 hect\u00e1reas, 22.000 delas cubertas de bosques. A zona aberta ao p\u00fablico at\u00f3pase no centro do parque, son 8\u00a0km\u00b2 de val poboado de bosques, onde a hidrograf\u00eda conformou unha paisaxe formada por 16 lagos de diferentes alturas comunicados entre eles por cascadas e cataratas. A vexetaci\u00f3n est\u00e1 composta por faias nun 90%.\nA visita real\u00edzase a p\u00e9 a trav\u00e9s de sendeiros e pontes de madeira, os lagos m\u00e1is grandes son percorridos por barcas. \u00c9 tam\u00e9n moi usual entre os turistas a celebraci\u00f3n de vodas no p\u00e9 das cataratas.\nXeolox\u00eda.\nAs augas, atravesando as rochas dolom\u00edticas, disolven a rocha calcaria que \u00e9 depositada formando barreiras que separan os diferentes lagos, constru\u00edndo covas e cavernas, e formando saltos de auga.\nOs lagos son alimentados polo r\u00edo Negro (Crna Rijeka) e o r\u00edo Branco (Bijela rijeka), e subdiv\u00eddense en lagos superiores e lagos inferiores.\nLagos superiores.\nOs principais lagos superiores son:\nLagos inferiores.\nOs principais lagos inferiores son:\nFlora e fauna.\nO parque nacional \u00e9 moi boscoso, principalmente cuberto por faias, abetos e pi\u00f1eiros. A vexetaci\u00f3n mestura a habitual das monta\u00f1as dos Alpes con aquela m\u00e1is propia do clima mediterr\u00e1neo. A \u00e1rea conta cunha enorme variedade de especies animais. A m\u00e1is salient\u00e1bel \u00e9 o oso pardo, o lobo, o lince boreal ou a pita do monte. T\u00e9\u00f1ense citado ata 126 especies de aves, das cales 70 cr\u00edan no parque."}
{"id": "72415", "revid": "43749", "url": "https://gl.wikipedia.org/wiki?curid=72415", "title": "Bruxas-Brugge", "text": ""}
{"id": "72417", "revid": "23204", "url": "https://gl.wikipedia.org/wiki?curid=72417", "title": "The Rocky Horror Picture Show", "text": "The Rocky Horror Picture Show \u00e9 unha comedia musical de 1975 dirixida por Jim Sharman que parodia os filmes de terror e ciencia ficci\u00f3n. Cun gui\u00f3n de Richard O'Brien e Sharman, est\u00e1 protagonizada por Tim Curry, Susan Sarandon e Barry Bostwick. Bas\u00e9ase na montaxe musical brit\u00e1nica \"The Rocky Horror Show\".\nO filme est\u00e1 considerada un cl\u00e1sico de culto e de sesi\u00f3n de noite, pero \u00e9 co\u00f1ecida mundialmente por amplas audiencias, e ten un gran seguimento. \"RHPS\" foi o primeiro filme dun estudio maior (20th Century-Fox) no mercado da sesi\u00f3n de noite. A\u00ednda que o filme \u00e9 moi popular, os cr\u00edticos falan da falta de li\u00f1a argumental, o estilo animado e a natureza demasiado sexual do filme como alg\u00fans dos seus maiores erros. Por\u00e9n, \u00e9 un dos filme de sesi\u00f3n de noite m\u00e1is co\u00f1ecidas e rentabilizadas. \u00c9 a adaptaci\u00f3n teatral m\u00e1is proxectada na historia do cine. M\u00e1is de 30 anos despois segue a ser proxectada en salas de todo o mundo. En decembro de 2005 James H. Billington, o bibliotecario do Congreso dos Estados Unidos, seleccionou \"The Rocky Horror Picture Show\" para ser preservada no \"National Film Registry\", unha colecci\u00f3n de s\u00f3 450 filmes (en 2006).\nSinopse.\nA historia, narrada por un crimin\u00f3logo (Charles Gray), \u00e9 a dunha parella nova recentemente comprometida, Brad Majors (Barry Bostwick) e Janet Weiss (Susan Sarandon), que se atopan perdidos nunha tardi\u00f1a de novembro fr\u00eda e chuvosa. Buscando un tel\u00e9fono desde o que chamar para pedir axuda, atopan acubillo nun castelo achegado habitado por xente estra\u00f1a e estranxeira reunida na Convenci\u00f3n Anual de Transilvania. Asisten, a\u00ednda mollados pola choiva, \u00f3 baile dos transilvanos de Time Warp, a canci\u00f3n principal do filme.\nAxi\u00f1a son arrastrados \u00f3 mundo do Dr. Frank-N-Furter (Tim Curry), un autoproclamado \"dulce travesti da Transilvania transexual\", e os seus servintes, os irm\u00e1ns Riff Raff (Richard O'Brien) e Magenta (Patricia Quinn), as\u00ed como a groupie Columbia (Nell Campbell) e un grupo de asistentes \u00e1 convenci\u00f3n.\nA intenci\u00f3n de Furter \u00e9 revelar o \"segredo da vida en si mesma\". Nunha escena inspirada nos filmes de Frankenstein, \"Rocky Horror\" (Peter Hinwood) \u00e9 tra\u00eddo \u00e1 vida. Logo da persecuci\u00f3n de Frank tralo desorientado Rocky, a festa \u00e9 interrompida por Eddie (Meat Loaf), o antigo rapaz dos recados, que aparece dun conxelador montando unha motocicleta. A escena remata coa s\u00faa morte sanguenta a mans de Furter.\nBrad e Janet son levados a habitaci\u00f3ns separadas, onde o anfitri\u00f3n lles d\u00e1 cadans\u00faa propia benvida. Janet, logo da emoci\u00f3n, deambula buscando a Brad. Descobre a Rocky encollido no seu tanque de nacemento, asustado de Riff Raff, que atormentou \u00e1 criatura como Igor atormenara \u00f3 monstro de Frankenstein. Janet, logo de descubrir a infidelidade de Brad, elixe tomar proveito da situaci\u00f3n con Rocky.\nLogo de descubrir que a \"Criatura\" est\u00e1 desaparecida, Frank, Brad, e Riff Raff volven \u00f3 laboratorio onde descobren que un intruso entrou no edificio O Doutor Everett Scott (Jonathan Adams), antigo profesor de ciencias de Brad e Janet no instituto, chega buscando \u00f3 seu sobri\u00f1o Eddie. \u00c9 neste punto cando Rocky e Janet son descubertos agochados xuntos. Nunha escena engadida especificamente \u00e1 versi\u00f3n cinematogr\u00e1fica, os novos invitados son levados a unha cea consistente nos restos de Eddie. Logo de descubriren o que cearon, o horror e o desgusto levan a Janet a sa\u00edr correndo e berrando da sala.\nFrank capt\u00faraos a todos, convert\u00e9ndoos temporalmente en estatuas e fac\u00e9ndoos participar nunha sorte de cabaret. A actuaci\u00f3n \u00e9 interrompida por Riff Raff e Magenta, que matan a Columbia, Frank, e Rocky. Resucitan as estatuas de Brad, Janet, e o Dr. Scott, e o castelo desaparece no espazo exterior para regresar \u00f3 planeta de Transsexual, na galaxia de Transylvania.\nProduci\u00f3n.\nEst\u00e1 baseada na produci\u00f3n teatral de Londres \"The Rocky Horror Show\", de Richard O'Brien, se ben ten certas diferenzas respecto \u00e1 concepci\u00f3n teatral orixinal."}
{"id": "72418", "revid": "1131", "url": "https://gl.wikipedia.org/wiki?curid=72418", "title": "Downing Street", "text": "Downing Street \u00e9 a famosa r\u00faa no centro de Londres que cont\u00e9n os edificios que foron, durante douscentos anos, as residencias oficiais dos dous principais ministros Brit\u00e1nicos, o Primeiro Lord do Tesouro un cargo ostentado polo Primeiro Ministro do Reino Unido, e o Ministro de Facenda (\"Chancellor of the Exchequer\"). A direcci\u00f3n m\u00e1is famosa en Downing Street \u00e9 o 10 Downing Street, a residencia oficial do Primeiro Lord do Tesouro e, polo tanto na actualidade, a residencia do Primeiro Ministro, xa que \u00e1mbolos dous roles foron ocupados pola mesma persoa. Como resultado, esta \"Downing Street\" ou \"N\u00famero 10\" \u00e9 normalmente empregado como abreviatura para o Primeiro Ministro ou o seu cargo, mentres que \"N\u00famero 11\" \u00e9 as\u00ed mesmo un termo para o Ministro de Facenda ou o seu cargo.\nDowning Street est\u00e1 localizada en Whitehall no centro de Londres, a poucos minutos andando dos C\u00e1maras do Parlamento do Reino Unido e no bordo do terreo do Palacio de Buckingham. A r\u00faa foi constru\u00edda e chamada as\u00ed por Sir George Downing (1632-1689). Downing foi un soldado e diplom\u00e1tico que serviu durante o mandato de Oliver Cromwell e Carlos II de Inglaterra. Polo servizo prestado ao Rei, foi recompensado cuns terreos contiguos ao St. James's Park, sobre os que agora se atopa a r\u00faa Downing Street. Tanto o Primeiro Ministro, o Ministro de Facenda como o Oficial Disciplinario te\u00f1en a s\u00faa residencia actual en casas dun lado da r\u00faa. Todas as casas do outro lado foron substitu\u00eddas polo enorme edificio do Ministerio de Asuntos Exteriores no s\u00e9culo XIX. Nas d\u00e9cadas de 1950 e 1960, fix\u00e9ronse plans para demoler tanto o Ministerio de Asuntos Exteriores como o resto de Downing Street e constru\u00edr \"algo m\u00e1is moderno\". Con todo os plans nunca se efectuaron, abandon\u00e1ndose a idea desde ent\u00f3n.\nQuen vive onde.\n10 Downing Street \u00e9 a residencia oficial do Primeiro Lord do Tesouro, polo tanto a residencia do Primeiro Ministro Brit\u00e1nico, xa que na actualidade, \u00e1mbolos dous cargos oc\u00fapaos a mesma persoa.\n11 Downing Street \u00e9 a casa do Ministro de Facenda.\n9 Downing Street foi nomeada no 2001 e \u00e9 a entrada de Downing Street ao Departamento do Consello Privado e actualmente aloxa a oficina do Oficial Disciplinario.\n12 Downing Street, anteriormente a oficina do Oficial Disciplinario, actualmente aloxa o Departamento de prensa do Primeiro Ministro, a Unidade de comunicaci\u00f3ns estrat\u00e9xicas e a Unidade de informaci\u00f3n e investigaci\u00f3n.\nAo longo da historia destas casas, os ministros viviron por acordo en calquera dos lugares que pensaron necesario. Nalgunhas ocasi\u00f3ns o N\u00famero 11 foi ocupado polo deputado nominal do Primeiro Ministro (tomasen ou non o t\u00edtulo)-isto foi particularmente com\u00fan en gobernos de coalici\u00f3n. \u00c1s veces alg\u00fan ministro decidiu usar o piso en Downing Street s\u00f3 para ocasi\u00f3ns especiais e vivir noutro lugar.\nDurante o seu per\u00edodo no cargo que se iniciou en 1881, William Gladstone reclamou a residencia dos n\u00fameros 10, 11 e 12 para el e a s\u00faa familia. Isto era razoable porque era \u00e1 vez Ministro de Facenda e Primeiro Ministro.\nLogo das Elecci\u00f3ns Xerais de 1997 nas que o Partido Laborista tomou o poder, realizouse un cambio. Ao ser Tony Blair unha persoa casada con tres nenos este decidiu mudar a s\u00faa familia ao n\u00ba 11 da r\u00faa moito m\u00e1is espazoso que a residencia oficial, mentres que o seu hom\u00f3logo, Gordon Brown, quen estaba solteiro no momento no que aceptou o seu posto mudouse ao n\u00ba 10 m\u00e1is pequeno. A pesar disto, o N\u00famero 10 continuou sendo a residencia oficial do primeiro ministro e conti\u00f1a os departamentos do primeiro ministro. Isto era a segunda vez que acontec\u00eda. Stafford Northcote viviu no N\u00famero 10 unha vez, mentres que o Primeiro Ministro viviu ent\u00f3n no N\u00famero 11. Neste caso, o evento produciuse precisamente pola raz\u00f3n oposta - por ent\u00f3n, o N\u00famero 10 era o apartamento m\u00e1is espazoso e o Se\u00f1or Stafford ti\u00f1a unha familia m\u00e1is numerosa.\nAs Portas de Downing Street.\nEn 1989 erix\u00edronse unhas portas grandes, negras e met\u00e1licas \u00e1 entrada de Downing Street para protexer ao Primeiro Ministro (por ent\u00f3n Margaret Thatcher) de ataques terroristas, particularmente do IRA Provisional. Anteriormente permit\u00edase ao p\u00fablico andar por Downing Street e pasar polo N\u00famero 10, como un atallo ao St. James's Park."}
{"id": "72420", "revid": "89787", "url": "https://gl.wikipedia.org/wiki?curid=72420", "title": "Revoluci\u00f3n social", "text": "A expresi\u00f3n revoluci\u00f3n social ten diferentes connotaci\u00f3ns.\nNo movemento Trotskista a \"revoluci\u00f3n social\" ref\u00edrese \u00e1 sacudida na cal as relaci\u00f3ns de propiedade existentes son destru\u00eddas. Exemplos son a Revoluci\u00f3n de outubro de Rusia en 1917 ou a Revoluci\u00f3n cubana, ambas causadas polas relaci\u00f3ns capitalistas (e nalg\u00fans casos pre-capitalistas) da propiedade en oposici\u00f3n coas relaci\u00f3ns post-capitalistas m\u00e1is ben levadas a cabo polos plans que polo mercado. As revoluci\u00f3ns sociais op\u00f3\u00f1ense \u00e1s revoluci\u00f3ns pol\u00edticas nas cales o goberno \u00e9 substitu\u00eddo, ou a forma de goberno alterada, pero nas cales as relaci\u00f3ns de propiedade permanecen maiormente intactas. As revoluci\u00f3ns sociais non implican necesariamente que a clase obreira tome por completo a produci\u00f3n e distribuci\u00f3n dos bens e o capital (en pa\u00edses como Cuba isto est\u00e1 feito por unha casta \u00f3 modo do Partido Comunista Cubano), sen\u00f3n que simplemente implica que o xa non se usa o mercado, e que a clase capitalista foi expropiada.\nNo argot libertario e anarquista, unha revoluci\u00f3n social \u00e9 unha revoluci\u00f3n dende abaixo (en oposici\u00f3n \u00e1 revoluci\u00f3n pol\u00edtica ou dirixida por unha vangarda), co obxectivo de reorganizar toda a sociedade. En palabras de Piotr Kropotkin, \"revoluci\u00f3n social significa a reorganizaci\u00f3n da vida industrial e econ\u00f3mica do pa\u00eds e consecuentemente tam\u00e9n da totalidade da estrutura social\".\nM\u00e1is xenericamente a expresi\u00f3n \"revoluci\u00f3n social\" \u00e9 usada para referirse a un cambio masivo na sociedade, como a Revoluci\u00f3n francesa, o Movemento Americano polos Dereitos Civ\u00eds ou os movementos hippie ou contracultura dos 60 na fe relixiosa, identidade persoal, liberdade de expresi\u00f3n, m\u00fasica e artes, moda, tecnolox\u00eda alternativa ou ecoloxismo e os medios de comunicaci\u00f3n descentralizados.\nNo pensamento isl\u00e1mico, especialmente baixo a escola chi\u00edta, unha revoluci\u00f3n social \u00e9 necesaria cando calquera forma de goberno \u00e9 tir\u00e1nica e desp\u00f3tica para o seu pobo. O concepto de revoluci\u00f3n isl\u00e1mica mant\u00e9n que a liberdade moral \u00e9 o aspecto m\u00e1is importante das necesidades fundamentais do home. Esta filosof\u00eda \u00e9 cuestionada polo materialismo.\nTheda Skocpol no seu artigo \"Francia, Rusia, China: Unha An\u00e1lise Estrutural das Revoluci\u00f3ns Sociais\" mant\u00e9n que a revoluci\u00f3n social \u00e9 unha \"combinaci\u00f3n de transformaci\u00f3n estrutural minuciosa e axitacion de clases masiva\" (175). Ela chega a esta conclusi\u00f3n combinando a definici\u00f3n de Samual P. Huntington que di que \"\u00e9 un r\u00e1pido, fundamental e violento cambio dom\u00e9stico nos valores dominantes e mitos da sociedade, das s\u00faas instituci\u00f3ns pol\u00edticas, estrutura social, liderado, e actividades gobernamentais e pol\u00edticas\", e a de Lenin, que dic\u00eda que as revoluci\u00f3ns son \"os festivais dos oprimidos...[que act\u00faan] como creadores dunha nova orde social\" (Skocpol 175). As\u00ed a todo, tam\u00e9n mant\u00e9n que esa definici\u00f3n excl\u00fae moitas revoluci\u00f3ns, porque fracasan ao cumprir con algunha ou con ambas as d\u00faas partes desta definici\u00f3n.\nUnha revoluci\u00f3n social \u00e9 unha transformaci\u00f3n radical do conxunto das relaci\u00f3ns e interacci\u00f3ns sociais coti\u00e1s dun grupo humano dentro dun espazo territorial liberado, sexa unha cidade, pa\u00eds etc. Dentro da l\u00f3xica de \"os obxectivos iguais \u00f3s m\u00e9todos\" a resistencia e liberaci\u00f3n do d\u00eda a d\u00eda tam\u00e9n \u00e9 de por si unha revoluci\u00f3n social, e esta \u00faltima consiste en gran parte no primeiro, logrando as\u00ed unha evoluci\u00f3n profunda da vida humana. Actualmente, debido a como se foi dando a conxuntura hist\u00f3rica e a praxe, non se pode falar dunha distancia substancial entre as propostas libertarias de evoluci\u00f3n social e as de revoluci\u00f3n social.\n\u00c9 un concepto moi utilizado polos grupos anarquistas para designar un cambio profundo que vai m\u00e1is al\u00e1 do pol\u00edtico ou econ\u00f3mico, penetrando na cotidianeidade das vidas. O concepto en si \u00e9 contrario \u00e1s definici\u00f3ns de \"revoluci\u00f3n pol\u00edtica\" e \"revoluci\u00f3n de masas\", pois se op\u00f3n tanto \u00f3s cambios netamente institucionais como \u00f3s que non partan desde bases humanas interactivas. Un co\u00f1ecido caso de revoluci\u00f3n social o constit\u00fae a Revoluci\u00f3n Espa\u00f1ola de 1936, onde por exemplo o uso do tratamento de respecto chegou a declinar, sendo com\u00fan o atuamento.\nA primeira revoluci\u00f3n documentada da historia.\nLogo do reinado do fara\u00f3n do Antigo Exipto Pepi II, durante o primeiro per\u00edodo intermedio de Exipto (c. 2200 aC), descr\u00edbese a primeira \"revoluci\u00f3n\" da historia, na narraci\u00f3n chamada \"Lamentos de Ipuwer\". \u00c9 a cr\u00f3nica do afundimento da \"vella orde\":"}
{"id": "72421", "revid": "111586", "url": "https://gl.wikipedia.org/wiki?curid=72421", "title": "Partido Laborista (Reino Unido)", "text": "A denominaci\u00f3n Partido Laborista (do ingl\u00e9s Labour Party, \"partido do traballo\" ou \"dos traballadores\") apl\u00edcase a partidos pol\u00edticos de varios pa\u00edses, especialmente a aqueles que pertenceron ao Imperio Brit\u00e1nico, xeralmente socialdem\u00f3cratas.\nO Partido Laborista brit\u00e1nico deriva do Comit\u00e9 de Representaci\u00f3n dos Traballadores, creado en 1900 nunha reuni\u00f3n de sindicatos.\nTony Blair dotou a este partido dun programa pol\u00edtico (o \"Novo Laborismo\") caracterizado por unha postura liberal no econ\u00f3mico e por un achegamento \u00e1 Uni\u00f3n Europea (UE) en cuesti\u00f3ns internacionais."}
{"id": "72422", "revid": "1308", "url": "https://gl.wikipedia.org/wiki?curid=72422", "title": "Partido Laborista, Reino Unido", "text": ""}
{"id": "72423", "revid": "6939", "url": "https://gl.wikipedia.org/wiki?curid=72423", "title": "Estreito de La P\u00e9rouse", "text": "O Estreito de La P\u00e9rouse (en xapon\u00e9s Estreito de S\u014dya \u5b97\u8c37\u6d77\u5ce1) \u00e9 un estreito que separa a parte sur da illa rusa de Sakhalin da parte norte da illa xaponesa de Hokkaido, unindo o Mar do Xap\u00f3n a oeste, co Mar de Okhotsk a leste. Ten unha extensi\u00f3n de cerca de 40\u00a0km e unha profundidade entre os 20 e os 40 metros.\nEste estreito foi bautizado co nome de Jean-Fran\u00e7ois de La P\u00e9rouse, que explorou esta zona en 1787."}
{"id": "72427", "revid": "109216", "url": "https://gl.wikipedia.org/wiki?curid=72427", "title": "Catal\u00e1n nas Illas Baleares", "text": "Nas Illas Baleares a lingua propia \u00e9 o catal\u00e1n nas s\u00faas variedades mallorquina, menorquina e eivisenca. O catal\u00e1n introduciuse ao longo do s\u00e9culo XIII ao seren conquistadas as illas por Xaime I o Conquistador e seren repoboadas por xente procedente maioritariamente do Rosell\u00f3n e do Empord\u00e0 ata se converter practicamente na \u00fanica lingua falada nas illas durante xeraci\u00f3ns.\nS\u00e9culos Escuros.\nAs primeiras prohibici\u00f3ns contra o catal\u00e1n e a favor do castel\u00e1n comezaron no s\u00e9culo XVIII, por\u00e9n s\u00f3 tiveron influencia nos actos oficiais e nalg\u00fans sectores das clases altas, mentres a maior\u00eda do pobo seguiu a manter o seu monoling\u00fc\u00edsmo, no s\u00e9culo XIX comezou a se espallar o co\u00f1ecemento do castel\u00e1n entre as clases medias pero en xeral sen perder o uso do catal\u00e1n, mentres a gran maior\u00eda da poboaci\u00f3n contin\u00faa a ser monoling\u00fce en catal\u00e1n. No s\u00e9culo XX e en especial a partir de 1950 a situaci\u00f3n comezou a modificarse pola extensi\u00f3n da escolarizaci\u00f3n, en castel\u00e1n, a toda a poboaci\u00f3n, pola expansi\u00f3n da industria tur\u00edstica que comportou tam\u00e9n un forte movemento migratorio procedente de territorios de lingua castel\u00e1 e m\u00e1is tarde de lingua alem\u00e1 e inglesa, a utilizaci\u00f3n en exclusiva do castel\u00e1n nos medios de comunicaci\u00f3n e na vida oficial; todo o cal incidiu cada vez m\u00e1is masivamente no seo da sociedade balear comezando un proceso de substituci\u00f3n ling\u00fc\u00edstica do catal\u00e1n polo castel\u00e1n favorecida tam\u00e9n pola diglosia e a ignorancia das formas cultas do catal\u00e1n e da s\u00faa literatura.\nReivindicaci\u00f3n ling\u00fc\u00edstica.\nA partir de 1960 comezaron a aparecer os primeiros movementos de reivindicaci\u00f3n da lingua, en 1962 eses pequenos grupos formaron a Obra Cultural Balear, a revista a ela vencellada \"Lluc\" fundada en 1968 foi o principal veh\u00edculo de reivindicaci\u00f3n ling\u00fcista e cultural. A \"Nova Can\u00e7\u00f3\" nos anos 70 foi outro elemento importante de reivindicaci\u00f3n da lingua catal\u00e1 ademais de pol\u00edtica\nSituaci\u00f3n actual.\nPol\u00edtica de normalizaci\u00f3n ling\u00fc\u00edstica.\nEn 1983 aprobouse o Estatuto de autonom\u00eda das Illas Baleares que declaraba ao catal\u00e1n lingua propia e oficial xunto ao castel\u00e1n e se establec\u00eda \u00e1 Universidade das Illas Baleares como a instituci\u00f3n oficial consultiva no que se referira \u00e1 lingua catal\u00e1, en 1986 aprobouse a Lei de Normalizaci\u00f3n Ling\u00fc\u00edstica pero non se estableceu unha Direcci\u00f3n Xeral de Pol\u00edtica Ling\u00fc\u00edstica ata 1995, a\u00ednda que xa antes (1984), fundamentalmente pola presi\u00f3n da Obra Cultural Balear, se conseguira do goberno balear en colaboraci\u00f3n cos consells insulares, concellos e a Universidade a organizaci\u00f3n da Campanya de Normalitzaci\u00f3 Ling\u00fc\u00edstica para coordinar acci\u00f3ns institucionais sobre normalizaci\u00f3n ling\u00fc\u00edstica, asesorar e facer propostas, por\u00e9n os enfrontamentos entre as instituci\u00f3ns participantes van facer que desapareza no ano 1994. Con todo nos primeiros anos de autonom\u00eda vai ser o Consell Insular de Mallorca a instituci\u00f3n que m\u00e1is decididamente aposte pola realizaci\u00f3n dunha pol\u00edtica de normalizaci\u00f3n ling\u00fc\u00edstica. En 1991 o goberno balear creou a Junta Avaluadora del Catal\u00e0 que ti\u00f1a como misi\u00f3n unificar titulaci\u00f3ns, homologar programas oficiais, expedir certificados de co\u00f1ecemento do catal\u00e1n.\nEnsino.\nEn 1972 perm\u00edtiuse o ensino do catal\u00e1n como materia nos estudos de maxisterio e a partir do curso 1975 tam\u00e9n se ensinou de xeito voluntario nalg\u00fans colexios e institutos das illas. En 1979 o catal\u00e1n converteuse en materia obrigatoria en todo o ensino primario e secundario.\nEn xaneiro de 1998 o goberno balear asumiu as competencias de educaci\u00f3n, e desde o curso 97-98 os centros te\u00f1en a obriga impartir a metade das materias en lingua catal\u00e1.\nMedios de comunicaci\u00f3n.\n\u00c1 parte dalgunhas revistas culturais e alg\u00fan artigo na prensa o catal\u00e1n estivo escasamente presente nos medios de comunicaci\u00f3n durante o franquismo, tan s\u00f3 ao finais do r\u00e9xime a situaci\u00f3n comezou a modificarse, nas Baleares pod\u00edase sintonizar o programa en catal\u00e1n que realizaba TVE para Catalu\u00f1a. En 1979 comezaron as desconexi\u00f3ns de TVE para as illas, emit\u00edndose un informativo en catal\u00e1n, durante a transici\u00f3n o catal\u00e1n estaba presente na radio fundamentalmente a trav\u00e9s de programas culturais nas emisoras locais, a finais dos anos 80 e 90 aumentou a presenza do catal\u00e1n grazas aos repetidores que instalou a OCB para a recepci\u00f3n de canles de radio e televisi\u00f3n catal\u00e1ns e valencianos. Ademais na illa de Mallorca exist\u00edan d\u00faas canles locais de televisi\u00f3n con programaci\u00f3n propia en catal\u00e1n. De 1988 a 1991 existiu a emisora Radio 4 de RTVE que emit\u00eda integramente en catal\u00e1n para as illas. En 1996 apareceu o primeiro diario en catal\u00e1n, \"Diari de Balears\". Non foi ata o 2005 en que se crearon medios p\u00fablicos de comunicaci\u00f3n, o Ens P\u00fablic de Radiotelevisi\u00f3 de les Illes Balears formado por IB3 e IB3 R\u00e0dio que tiveron ao primeiro unha programaci\u00f3n biling\u00fce pero que a fins de 2007 comezaron a emitir exclusivamente en catal\u00e1n.\nUso.\nSegundo o censo de 1991 o 90% da poboaci\u00f3n das Illas Baleares entend\u00eda o catal\u00e1n, cun m\u00e1ximo do 95% na illa de Menorca, non obstante tan s\u00f3 o 67.7% era capaz de expresarse na lingua propia das illas, cun m\u00e1ximo do 81.7% en Menorca. O 55.8% pod\u00eda ler o catal\u00e1n, porcentaxe que chegaba ao 71,4% dos menorquinos. Por \u00faltimo o 26.3% pod\u00eda escribir na lingua, o m\u00e1ximo de novo en Menorca cun 35%.\nNo censo de 2001 o 93.1% da poboaci\u00f3n das Baleares afirmou entender o catal\u00e1n, cun m\u00e1ximo do 97.1% en Menorca, subindo tam\u00e9n a porcentaxe dos que din poder expresarse en catal\u00e1n ata o 74.6%, cun m\u00e1ximo dun 82.5% na illa de Mallorca f\u00f3ra da capital. O 79.6% pod\u00eda ler o catal\u00e1n (87% en Menorca) e o 46.9% pod\u00eda lelo (52.6%) en Menorca.\nGonellisme.\nExiste un pequeno sector da sociedade das Baleares que considera que o mallorqu\u00edn, menorqu\u00edn e ibicenco non forman parte da lingua catal\u00e1, o movemento co\u00f1ecido como gonellisme ten o seu m\u00e1ximo expo\u00f1ente no Centro Cultural Mallorqu\u00edn fundado en 1979."}
{"id": "72428", "revid": "2269", "url": "https://gl.wikipedia.org/wiki?curid=72428", "title": "Estreito de La P\u00e9rousse", "text": ""}
{"id": "72429", "revid": "85894", "url": "https://gl.wikipedia.org/wiki?curid=72429", "title": "Folgoso, Allariz", "text": "Santiago de Folgoso \u00e9 unha parroquia situada no norte do concello de Allariz. Limita coas parroquias allaricenses de Augas Santas, Os Espi\u00f1eiros, Meire, Allariz (Santiago) e Queiro\u00e1s e co concello de Taboadela.\nPoboaci\u00f3n.\nNo ano 2006 a s\u00faa poboaci\u00f3n segundo o INE era de 148 persoas, 67 homes e 81 mulleres. Os seus n\u00facleos m\u00e1is poboados son A Coira e Roiriz, con 52 e 49 habitantes respectivamente."}
{"id": "72431", "revid": "839", "url": "https://gl.wikipedia.org/wiki?curid=72431", "title": "John William Strutt", "text": "John William Strutt, terceiro Bar\u00f3n de Rayleigh, nado en Langford Grove, Essex, o 12 de novembro de 1842 e finado en Witham, Essex, o 30 de xu\u00f1o de 1919, foi un f\u00edsico e profesor universitario brit\u00e1nico galardoado co Premio Nobel de F\u00edsica en 1904.\nTraxectoria.\nEn 1873, \u00e1 morte do seu pai, John James Strutt, herdou o t\u00edtulo de bar\u00f3n. Nos primeiros anos da s\u00faa vida sufriu fraxilidade f\u00edsica e mala sa\u00fade. Estudou matem\u00e1ticas no \"Trinity College\" da Universidade de Cambridge en 1861, gradu\u00e1ndose en 1865. Comezou a traballar en 1879 como profesor de f\u00edsica experimental na devandita universidade e como director do Laboratorio Cavendish de f\u00edsica experimental (1879-1884).\nEn 1887 trasladouse a Londres, onde foi profesor de filosof\u00eda natural da Real Instituci\u00f3n ata 1905. Foi tam\u00e9n secretario da Real Sociedade de Londres (1887-1896) e presidente da mesma (1905-1908). Desde 1892 ata 1901 actuou como gobernador do condado de Essex por expreso desexo do rei e foi chanceler da Universidade de Cambridge desde 1908 ata 1919.\nInvestigaci\u00f3ns cient\u00edficas.\nAs primeiras investigaci\u00f3ns de Rayleigh rec\u00f3llense na s\u00faa obra \"The Theory of Sound\" (2 vols., 1877-78), na que se describe un novo procedemento para medir as vibraci\u00f3ns ac\u00fasticas. No campo da \u00f3ptica realizou unha serie de traballos sobre a polarizaci\u00f3n da luz, contribu\u00edu \u00e1 teor\u00eda da radiaci\u00f3n do corpo negro e logrou dar unha explicaci\u00f3n da cor azul do ceo. Ademais foi o responsable da determinaci\u00f3n de unidades el\u00e9ctricas de medida e realizou traballos sobre a luz, a cor, a electricidade, a din\u00e1mica da resonancia, as vibraci\u00f3ns de gases e s\u00f3lidos el\u00e1sticos.\nTam\u00e9n fixo estudos acerca da capilaridade e do electromagnetismo e achegou ideas \u00e1 teor\u00eda da formaci\u00f3n e estabilidade das veas l\u00edquidas. Pero probablemente o seu labor cient\u00edfico m\u00e1is importante consistiu na coidadosa determinaci\u00f3n das densidades dos gases atmosf\u00e9ricos. Buscando unha explicaci\u00f3n \u00e1 diferenza de densidades do nitr\u00f3xeno do aire e do obtido a partir do nitrato am\u00f3nico, descubriu, en colaboraci\u00f3n con Sir William Ramsay, o elemento argon (1894).\nIngresou na Orde do M\u00e9rito con motivo da coroaci\u00f3n de Eduardo VII e en 1904 foi galardoado co Premio Nobel de F\u00edsica \"polas s\u00faas investigaci\u00f3ns sobre a densidade dun bo n\u00famero de gases as\u00ed como polo descubrimento do argon\".\nReco\u00f1ecementos.\nNa s\u00faa honra denominouse o \"cr\u00e1ter Rayleigh\" da L\u00faa e o \"cr\u00e1ter Rayleigh\" de Marte."}
{"id": "72432", "revid": "5863", "url": "https://gl.wikipedia.org/wiki?curid=72432", "title": "Meire, Allariz", "text": "Meire \u00e9 unha parroquia situada no leste do concello de Allariz. Limita coas parroquias allaricenses dos Espi\u00f1eiros, Folgoso, Allariz (Santiago), Allariz (Santo Estevo) e Requeixo de Valverde e co concello de Xunqueira de Amb\u00eda.\nPoboaci\u00f3n.\nSegundo o IGE, en 2015 ti\u00f1a 93 habitantes (45 homes e 48 mulleres), o que sup\u00f3n un aumento con respecto ano ano 2006, cando ti\u00f1a 87.\nNo nomencl\u00e1tor da Xunta rec\u00f3llense catro lugares da parroquia (A Acea, Fondevila, O Rial e A Tellada), mentres que nas estat\u00edsticas actuais do IGE out\u00f3rgaselle poboaci\u00f3n soamente a tres entidades: A Acea, O Rial e Meire, con 35, 20 e 38 habitantes respectivamente."}
{"id": "72434", "revid": "2269", "url": "https://gl.wikipedia.org/wiki?curid=72434", "title": "Peter Kropotkin", "text": ""}
{"id": "72435", "revid": "56817", "url": "https://gl.wikipedia.org/wiki?curid=72435", "title": "Conduci\u00f3n t\u00e9rmica", "text": "A conduci\u00f3n t\u00e9rmica \u00e9 un dos medios de transferencia de calor que xeralmente ocorre en materiais s\u00f3lidos, e \u00e9 a propagaci\u00f3n da calor por medio do contacto de mol\u00e9culas de d\u00faas ou m\u00e1is substancias con temperaturas diferentes (metais, madeiras, cer\u00e1micas etc.). Ocorre a propagaci\u00f3n de calor sen transporte da substancia formadora do sistema, ou sexa, a trav\u00e9s de choques entre as s\u00faas part\u00edculas integrantes ou intercambios enerx\u00e9ticos dos \u00e1tomos, mol\u00e9culas, electr\u00f3ns.\nOs metais, debido \u00e1 s\u00faa elevada condutividade t\u00e9rmica, son excelentes medios de propagaci\u00f3n de calor. Os gases e alg\u00fans s\u00f3lidos, que pos\u00faen baixa condutividade t\u00e9rmica, son p\u00e9simos medios de propagaci\u00f3n de calor.\nEn flu\u00eddos (l\u00edquidos e gases) tam\u00e9n ocorre transferencia de calor por conduci\u00f3n, por\u00e9n nestes o aumento da temperatura provoca unha alteraci\u00f3n na densidade do flu\u00eddo na parte m\u00e1is quente, o que provoca un movemento macrosc\u00f3pico. Ese desprazamento que xorde entre a parte do l\u00edquido m\u00e1is quente e a m\u00e1is fr\u00eda aumenta a velocidade de transporte de enerx\u00eda t\u00e9rmica. A este fen\u00f3meno d\u00e1selle o nome de convecci\u00f3n.\nP\u00f3dese determinar o fluxo de calor transportado por conduci\u00f3n pola Lei de Fourier:\nformula_1\nA expresi\u00f3n de arriba apl\u00edcase ao caso unidimensional, cando hai gradiente de temperatura s\u00f3 na direcci\u00f3n x.&lt;br&gt;\nEn caso de que se co\u00f1ezan as temperaturas de d\u00faas superficies espec\u00edficas e se queira calcular o fluxo de calor por conduci\u00f3n entre elas, basta integrar a ecuaci\u00f3n de arriba, que toma a forma:\nformula_2&lt;br&gt;\nA constante k, \u00e9 a condutividade do material. Entre d\u00faas substancias a que te\u00f1a condutividade maior conseguir\u00e1 transferir unha cantidade maior de calor, dada para unha mesma diferenza de temperatura."}
{"id": "72438", "revid": "15490", "url": "https://gl.wikipedia.org/wiki?curid=72438", "title": "Will Smith", "text": "Willard Christopher Smith, Jr. , co\u00f1ecido como Will Smith, nado en Filadelfia (Pensilvania) o 25 de setembro de 1968, \u00e9 un rapeiro e actor de cinema e televisi\u00f3n estadounidense.\nTraxectoria.\nWill Smith naceu e creceu no oeste de Filadelfia, fillo de Caroline Bright, unha administradora escolar quen traballou para o colexio infantil de Filadelfia, e Willard Christopher Smith, un mec\u00e1nico de neveiras e refrixeradores. Os seus pais divorci\u00e1ronse cando el ti\u00f1a uns 13 anos. \u00c9 o segundo de catro irm\u00e1ns.\nSmith iniciou a s\u00faa carreira rapeando no d\u00fao de pop-rap DJ Jazzy Jeff &amp; the Fresh Prince, creando temas humor\u00edsticos aptos para a radio comercial, como \"Parents Just Don't Understand\". Trasladaron o mesmo esp\u00edrito humor\u00edstico aos seus v\u00eddeo-clips, nos que Smith, O pr\u00edncipe do Rap, mostrou o seu carisma e vis c\u00f3mica. En 1990 a cadea de televisi\u00f3n NBC contratouno e montou unha comedia de situaci\u00f3n en torno a el, \"The Fresh Prince of Bel-Air\" (O pr\u00edncipe de Bel-Air, en galego). Nela, interpreta a un personaxe chamado tam\u00e9n Will Smith, e tam\u00e9n interesado no rap. O seu compa\u00f1eiro Jazzy Jeff, tivo aparici\u00f3ns menores en moitos dos episodios, co personaxe de Jazz. Outras figuras co\u00f1ecidas participaron como invitados especiais, entre eles artistas de hip hop como Heavy D and the Boyz e Queen Latifah (que interpretou a dous personaxes diferentes).\nSmith comezou unha exitosa carreira no cine de Hollywood coa pel\u00edcula polic\u00edaca \"Bad Boys\" (1995), cuxa rodaxe puido compaxinar co de televisi\u00f3n. Cando a serie The Fresh Prince of Bel-Air rematou en 1996, Smith empezou a s\u00faa carreira musical como solista e seguiu en pel\u00edculas, interpretando ademais temas musicais para varias delas.\nPouco despois protagonizou pel\u00edculas destacables como \"Independence Day\" (1996), \"Men in Black\" e \"Homes de negro II\" (1997 e 2002, respectivamente), \"Ali\" (2001), pola que foi candidato ao Oscar ao mellor actor, \"I, Robot\" (2004), \"Hitch\" en 2005 , \"The Pursuit of Happyness\" e en 2006 e \"I Am Legend\" en 2007.\nEn 1992 casou coa actriz Sharee Zampino, coa que tivo un fillo, Willard Christopher III, tam\u00e9n chamado Trey Smith. Divorci\u00e1ronse en 1995. En 1997 casou coa actriz Jada Pinkett Smith, coa que tivo dous fillos: Jaden Smith (1998) e Willow Smith (2000).\nPos\u00fae xunto co seu irm\u00e1n Harry a empresa Treyball Development Inc., chamada as\u00ed en honor ao seu primeiro fillo \"Trey\".\nO 2 de xullo de 2005, Smith exerceu de presentador do concerto Live 8 na s\u00faa Filadelfia natal, no que ademais rapeou xunto a Jazzy Jeff. Tam\u00e9n produciu [of Us], un programa baseado libremente na s\u00faa vida persoal, cancelado en maio de 2007.\nTanto el como a s\u00faa esposa son amigos pr\u00f3ximos de Tom Cruise e a s\u00faa esposa Katie Holmes, xerando rumores de que pertence \u00e1 igrexa da Cienciolox\u00eda. A\u00ednda que el non o negou, declarou que considera revolucionarias algunhas das ideas desta relixi\u00f3n."}
{"id": "72442", "revid": "2412", "url": "https://gl.wikipedia.org/wiki?curid=72442", "title": "R\u00edo de Edrada", "text": ""}
{"id": "72447", "revid": "1131", "url": "https://gl.wikipedia.org/wiki?curid=72447", "title": "A Malata", "text": "O top\u00f3nimo galego A Malata pode referirse a:"}
{"id": "72448", "revid": "43749", "url": "https://gl.wikipedia.org/wiki?curid=72448", "title": "Nicolae Ceausescu", "text": ""}
{"id": "72450", "revid": "1556", "url": "https://gl.wikipedia.org/wiki?curid=72450", "title": "Reforma cistercense", "text": ""}
{"id": "72451", "revid": "1131", "url": "https://gl.wikipedia.org/wiki?curid=72451", "title": "Mu\u00ed\u00f1os do Fol\u00f3n e do Pic\u00f3n", "text": "Os mu\u00ed\u00f1os do Fol\u00f3n e do Pic\u00f3n son un grupo de 60 mu\u00ed\u00f1os de auga en fervenza, declarados Ben de Interese Cultural pola Xunta de Galicia ao constitu\u00edr parte do rico patrimonio etnogr\u00e1fico da comarca do Baixo Mi\u00f1o, xa mencionados en documentos do s\u00e9culo XVII.\nSituaci\u00f3n.\nAt\u00f3panse situados dentro do concello do Rosal, entre os lugares de Mart\u00edn e Fornelos, na ladeira do Monte Campo do Couto, desde o cal se pode contemplar todo o val do Rosal, a desembocadura do r\u00edo Mi\u00f1o e o Monte onde se atopa o Castro de Santa Trega.\nDescrici\u00f3n.\nOs 60 mu\u00ed\u00f1os at\u00f3panse divididos en dous tramos que reciben dous nomes diferenciados:\nDentro dos diferentes tipos de mu\u00ed\u00f1os existentes clasif\u00edcanse como mu\u00ed\u00f1os de rodicio ou de roda motriz horizontal, e dentro destes, nos mu\u00ed\u00f1os do Fol\u00f3n e do Pic\u00f3n at\u00f3panse tanto mu\u00ed\u00f1os de canle (normalmente cuberta no tramo m\u00e1is inclinado), nos que a auga desemboca xustamente no \"inferno\" onde est\u00e1 situado o \"rodicio\"; e mu\u00ed\u00f1os de cubo ou de pozo, que se poden observar nos tramos con m\u00e1is pendente da ruta, onde se almacenaba a auga nos cubos dos mu\u00ed\u00f1os superiores e de a\u00ed unha vez que o mu\u00ed\u00f1o xa a usara, pasaba ao seguinte e as\u00ed sucesivamente.\nA maior\u00eda deles te\u00f1en unha estrutura de d\u00faas plantas, na inferior chamada \"sarteio\" p\u00f3dese ver a\u00ednda a maquinaria na que act\u00faa a forza da auga; no \"termi\u00f1ado\" ou planta superior \u00e9 onde se atopan as moas de moer o gran comunmente feitas de pedra.\nOs primeiros mu\u00ed\u00f1os conservados datan dos s\u00e9culos XVIII e XIX, como se pode comprobar, por exemplo, no mu\u00ed\u00f1o n\u00famero 11 que recolle a dataci\u00f3n m\u00e1is antiga: Ano 1702, ou o mu\u00ed\u00f1o n\u00famero 16 que recolle o ano 1715.\nNos linteis, xambas, limiares e paredes (tanto interiores como exteriores) p\u00f3dense observar signos de canteiro. Posteriormente os propietarios dos mu\u00ed\u00f1os tam\u00e9n deixaron as s\u00faas propias marcas e sinais coma cruces, tendo neste caso unha posible funci\u00f3n a un tempo protectora e ao mesmo tempo delimitadora da propiedade.\nComo exemplo est\u00e1 a inscrici\u00f3n dunha cruz coa lenda \"Ave Mar\u00eda\" que se observa no mu\u00ed\u00f1o n\u00famero 4 ou dunha cruz cun c\u00e1liz no mu\u00ed\u00f1o n\u00famero 21.\nSon edificaci\u00f3ns feitas de pedra constru\u00eddas en pendente ao lado do r\u00edo, para aproveitar a forza da auga co fin de moer o gran. Neles mo\u00edase tanto gran de millo, de centeo ou de trigo para facer fari\u00f1a. No exterior alg\u00fans deles conservan p\u00edas usadas coma abrevadoiros e comedeiros dos animais, coma por exemplo, no mu\u00ed\u00f1o n\u00famero 5 (que ten un alpendre para as cabaler\u00edas) ou no 23.\nExiste unha ruta de sendeirismo sinalada coa posibilidade de facer visitas guiadas gratu\u00edtas coa fin de ver e entender o funcionamento dos mu\u00ed\u00f1os."}
{"id": "72458", "revid": "1093", "url": "https://gl.wikipedia.org/wiki?curid=72458", "title": "Luis Cordeiro", "text": ""}
{"id": "72462", "revid": "98629", "url": "https://gl.wikipedia.org/wiki?curid=72462", "title": "Estreito da Tartaria", "text": "O estreito de Tartaria (Golfo de Tartaria, e Golfo t\u00e1rtaro ou Estreito t\u00e1rtaro, para os xaponeses estreito de Mamiya e para os rusos estreito de Nevelskoi) \u00e9 un estreito no oc\u00e9ano Pac\u00edfico que separa a illa rusa de Sakhalin do sueste ruso da Asia continental, conectando ao mar de Okhotsk co mar do Xap\u00f3n. Ten 900 km de lonxitude, entre 4 e 20 m de profundidade, e 7,3\u00a0km de anchura no seu punto m\u00e1is angosto.\nO nome \"Tartaria\", que prov\u00e9n dos t\u00e1rtaros, \u00e9 unha forma arcaica para varios pobos de Asia. Neste caso ref\u00edrese a varios pobos de Manchuria, que en tempos hist\u00f3ricos foi chamada Tartaria Oriental.\nNo Xap\u00f3n, o estreito leva o nome de Mamiya Rinzo, que o atravesou en 1808, mentres os autores rusos prefiren darlle o nome do Almirante Nevelskoi, explorador da \u00e1rea en 1848.\n\"Estreito de Tartaria\" (\"Strait of Tartary\") \u00e9 tam\u00e9n o nome dun poema de Walter de la Mare, no que fala de Tartaria como terra de Asia no norte da China.\nEste estreito foi o lugar polo que os ainus chegaron a Sakhalin (Karafuto) desde a Asia continental."}
{"id": "72466", "revid": "5863", "url": "https://gl.wikipedia.org/wiki?curid=72466", "title": "Jordi Hurtado", "text": "Jordi Hurtado Torres, nado en Sant Feliu de Llobregat, o 16 de xu\u00f1o de 1957, \u00e9 un actor de dobraxe e presentador catal\u00e1n de televisi\u00f3n, popular por programas como \"Saber y Ganar\". Vive en Barcelona e ten d\u00faas fillas."}
{"id": "72467", "revid": "56817", "url": "https://gl.wikipedia.org/wiki?curid=72467", "title": "Claudia Conserva", "text": "Claudia Marcela Conserva P\u00e9rez, nada en Santiago de Chile o 12 de xaneiro de 1974, \u00e9 unha actriz, modelo e presentadora de televisi\u00f3n chilena de ascendencia italiana.\nTraxectoria.\nDe pequena, estudou ballet e traballou en publicidade e programas de televisi\u00f3n, ga\u00f1ou \"Miss 17\" en 1990 e m\u00e1is tarde co\u00f1eceu ao seu marido Felipe Camiroaga en \"Extra Novos\" (Chilevisi\u00f3n). Te\u00f1en dous fillos."}
{"id": "72471", "revid": "25871", "url": "https://gl.wikipedia.org/wiki?curid=72471", "title": "Ana Garc\u00eda-Si\u00f1eriz", "text": "Ana Mar\u00eda Aurora Garc\u00eda-Si\u00f1eriz Alonso, nada en Oviedo o 26 de xullo de 1965, \u00e9 unha xornalista e presentadora espa\u00f1ola.\nTraxectoria.\nEstudou xornalismo na Facultade de ciencias da Informaci\u00f3n da Universidade Complutense de Madrid e fixo un m\u00e1ster en Radio Nacional de Espa\u00f1a. Ten dous fillos: Mateo (1998) e Chloe (2000)."}
{"id": "72476", "revid": "89787", "url": "https://gl.wikipedia.org/wiki?curid=72476", "title": "Fran\u00e7ois Fillon", "text": "Francois Fillon, nado o 4 de marzo de 1954, \u00e9 un pol\u00edtico franc\u00e9s que dende o 17 de maio de 2007 ata o 15 de maio de 2012 ocupou o cargo de Primeiro Ministro de Francia durante a presidencia de Nicolas Sarkozy, formando tres gobernos. O 10 de maio de 2012, tralas elecci\u00f3ns presidencias de 2012, dimitiu. \u00c9 membro do partido Uni\u00f3n por un Movemento Popular. \nTraxectoria.\nFillon naceu o 4 de marzo de 1954 en Le Mans, no departamento de Sarthe, da rexi\u00f3n dos Pa\u00eds do Loira. Prov\u00e9n dunha familia acomodada e gaullista; o seu pai \u00e9 notario, e a s\u00faa nai \u00e9 unha historiadora de renome de orixe vasca. O seu irm\u00e1n m\u00e1is novo \u00e9 pianista. \nEstudou no colexio privado \"Saint-Michel-des-Perrais\", e no liceo Notre-Dame de Sainte-Croix en Le Mans; e en 1972 graduouse no Bacharelato de Filosof\u00eda. Logo continuou os seus estudos na Universit\u00e9 du Maine (Universidade de Maine), situada tam\u00e9n en Lle Mans; obtendo al\u00ed unha Mestr\u00eda en Dereito P\u00fablico en 1976. Ao ano seguinte obtivo un D.E.A. (Diploma de Estudos Avanzados) en Dereito P\u00fablico na Universit\u00e9 Ren\u00e9 Descartes (tam\u00e9n co\u00f1ecida como Universit\u00e9 Paris V) de Par\u00eds; e outro D.E.A. en Ciencias Pol\u00edticas na Fundaci\u00f3n Nacional de Ciencias Pol\u00edticas.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Primeiros ministros de Francia|Fillon, Fran\u00e7ois]]\n[[Categor\u00eda:Nados en Le Mans]]\n[[Categor\u00eda:Nados en 1954]]\n[[Categor\u00eda:Franceses de ascendencia vasca]]"}
{"id": "72477", "revid": "56817", "url": "https://gl.wikipedia.org/wiki?curid=72477", "title": "-2700", "text": "Outros.\nHistoria ano a ano"}
{"id": "72478", "revid": "5863", "url": "https://gl.wikipedia.org/wiki?curid=72478", "title": "Arthur Compton", "text": " \nArthur Holly Compton, nado en Wooster (Ohio) o 10 de setembro de 1892 e finado en Berkeley (California) o 15 de marzo de 1962, foi un f\u00edsico estadounidense galardoado co Premio Nobel de F\u00edsica en 1927.\nTraxectoria.\nCompton naceu en Wooster (Ohio) e estudou no Wooster College e na Universidade de Princeton. En 1923 foi profesor de f\u00edsica na Universidade de Chicago. Durante a s\u00faa estancia nesta universidade, Compton dirixiu o laboratorio no que se produciu a primeira reacci\u00f3n nuclear en cadea, o que provocou que tivese un papel relevante no Proxecto Manhattan, a investigaci\u00f3n que desenvolveu a primeira bomba at\u00f3mica.\nDesde 1945 ata 1953 Compton foi reitor da Universidade de Washington e logo de 1954 foi catedr\u00e1tico de Filosof\u00eda Natural.\nInvestigaci\u00f3ns cient\u00edficas.\nOs seus estudos dos raios X lev\u00e1ronlle a descubrir en 1922 o denominado \"efecto Compton\". O \"efecto Compton\" \u00e9 o cambio de lonxitude de onda da radiaci\u00f3n electromagn\u00e9tica de alta enerx\u00eda ao ser difundida polos electr\u00f3ns. O descubrimento deste efecto confirmou que a radiaci\u00f3n electromagn\u00e9tica ten propiedades tanto de onda como de part\u00edculas, un principio central da teor\u00eda cu\u00e1ntica.\nPolo seu descubrimento do \"efecto Compton\" e pola s\u00faa investigaci\u00f3n dos raios c\u00f3smicos e da reflexi\u00f3n, a polarizaci\u00f3n e os espectros dos raios X compartiu o Premio Nobel de F\u00edsica de 1927 co f\u00edsico brit\u00e1nico Charles Wilson.\nReco\u00f1ecementos.\nNa s\u00faa honra, as\u00ed como no do seu irm\u00e1n Karl Taylor Compton, bautizouse ao cr\u00e1ter \"Compton\" da L\u00faa as\u00ed como o asteroide \"(52337) Compton\", descuberto o 2 de setembro de 1992 por Freimut B\u00f6rngen e Lutz D. Schmadel."}
{"id": "72479", "revid": "89787", "url": "https://gl.wikipedia.org/wiki?curid=72479", "title": "Owen Willans Richardson", "text": " \nSir Owen Willans Richardson, nado en Dewsbury, Yorkshire o 26 de abril de 1879 e finado en Alton, Hampshire o 15 de febreiro de 1959, foi un f\u00edsico ingl\u00e9s.\nTraxectoria.\nEstudou na Universidade de Cambridge, gradu\u00e1ndose no Trinity College en 1900.\nDn 1906 a 1914 foi profesor de f\u00edsica na Universidade de Princeton, regresando a Inglaterra en devandito ano, onde foi catedr\u00e1tico de f\u00edsica na Universidade de Londres entre 1914 e 1924. Foi tam\u00e9n director do Laboratorio de F\u00edsica, as\u00ed como profesor de investigaci\u00f3ns en Yarrow para a Royal Society. En 1920 foi galardoado coa medalla Hughes da Royal Society (da que xa era membro), polos seus traballos en termoi\u00f3nica, base do tubo sen carga.\nEstableceu as bases da termoi\u00f3nica, como resultado das investigaci\u00f3ns que realizou sobre a perda de electr\u00f3ns polos corpos quentes no baleiro. Foron tam\u00e9n importantes as investigaci\u00f3ns que realiz\u00f3n nos campos da espectroscopia, a radiolox\u00eda e da emisi\u00f3n fotoel\u00e9ctrica. Unha das s\u00faas achegas \u00e9 a lei de Richardson ou ecuaci\u00f3n de Richardson-Dushmann (1901).\nFoi galardoado en 1928 co premio Nobel de F\u00edsica polos seus estudos sobre os fen\u00f3menos termoi\u00f3nicos e especialmente polo descubrimento da lei que leva o seu nome.\nEntre os seus escritos figuran \"The Electron Theory of Matter\" (1914), \"The Emission of Electricity from Hot Bodies\" (1916) e \"Molecular Hydrogen and Its Spectrum\" (1934)."}
