{"id": "49608", "revid": "22570", "url": "https://gl.wikipedia.org/wiki?curid=49608", "title": "Resurrecci\u00f3n", "text": "A resurrecci\u00f3n \u00e9 un dogma com\u00fan a todas as confesi\u00f3ns e igrexas cristi\u00e1s. Foi recollido no credo de Nicea, e figura no denominado credo dos ap\u00f3stolos. As m\u00e1is antigas tradici\u00f3ns cristi\u00e1s dan testemu\u00f1o desta crenza.\nTen d\u00faas vertentes:\nEtimolox\u00eda.\nO termo \"resurrecci\u00f3n\" significa po\u00f1erse recto \"per se\" -volver a vida-, o seu sin\u00f3nimo \u00e9 \"resucitar\". Procede do imaxinario relixioso exipcio, en concreto, aparece como tema central do co\u00f1ecido Libro dos mortos, ou libro de instruci\u00f3ns para volver a vida; de onde pasar\u00eda ao imaxinario relixioso xudeu e cristi\u00e1. Usase no Novo Testamento en numerosas ocasi\u00f3ns, p.ex. cando se fai referencia \u00e1 resurrecci\u00f3n de L\u00e1zaro.\nA resurrecci\u00f3n nas fontes do Novo Testamento.\nA resurrecci\u00f3n de Xes\u00fas de Nazaret \u00e9 presentada por Paulo de Tarso, nas s\u00faas cartas, como o acontecemento central da s\u00faa predicaci\u00f3n. Significa a vitoria fronte a escravitude do pecado e a morte e \u00e9 o motivo que fundamenta a esperanza cristi\u00e1 de salvaci\u00f3n. A s\u00faa significaci\u00f3n consiste en que nin sequera a morte poder\u00e1 arrincarnos do amor de Deus en Cristo Xes\u00fas (Rom. 9, 37-39).\nNos evanxeos, non se describe a resurrecci\u00f3n, ag\u00e1s no Evanxeo de Pedro, que as igrexas consideran ap\u00f3crifo. Nos sin\u00f3pticos e en Xo\u00e1n, rec\u00f3llese a trav\u00e9s dos relatos do sepulcro baleiro e as posteriores aparici\u00f3ns. Son elementos com\u00fans:\nNalg\u00fan relato, as\u00f3ciase a resurrecci\u00f3n coa presenza viva de Xes\u00fas na hospitalidade ao forasteiro, no partir o pan, e nun novo entendemento das Escrituras que fan \"arder o coraz\u00f3n\" (relato de Lucas sobre os disc\u00edpulos de Ema\u00fas).\nSegundo o relato dos Feitos dos Ap\u00f3stolos, coa forza do Esp\u00edrito Santo, os primeiros disc\u00edpulos predican a Resurrecci\u00f3n de Xes\u00fas, a quen proclaman Cristo, como o cumprimento das promesas do Profetas a Israel.\nA esexese.\nEntre te\u00f3logos e esexetas do conxunto das confesi\u00f3ns cristi\u00e1s existe certo consenso en afirmar que estes relatos non dependen literariamente uns doutros e se remiten a unha experiencia singular. Adoitan coincidir, tam\u00e9n, en que a experiencia de Xes\u00fas resucitado, co\u00f1ecida como experiencia pascual, marca o comezo do cristianismo mediante unha relectura vital dos acontecementos previos da predicaci\u00f3n, condena e crucifixi\u00f3n de Xes\u00fas de Nazaret.\n\u00c9 dominante a opini\u00f3n de que os relatos do sepulcro baleiro non forman parte da capa m\u00e1is antiga da tradici\u00f3n (d\u00e1tanse ao redor do ano 70) e te\u00f1en un car\u00e1cter catequ\u00e9tico ou \"kerigm\u00e1tico\". Con todo, existen f\u00f3rmulas de fe e oraci\u00f3n que son moi pr\u00f3ximas no tempo aos acontecementos e que dan testemu\u00f1o da crenza como algo nuclear para as primeiras comunidades. Estas f\u00f3rmulas poden rastrexarse mediante un procedemento da cr\u00edtica textual nas cartas de Paulo de Tarso e nas denominadas Cartas de Pedro. Por exemplo en Cor. 15, 3-5.\nEvoluci\u00f3n da crenza.\nInicialmente, a crenza na resurrecci\u00f3n, en clave xudeu-cristi\u00e1, significaba a volta do home \u00edntegro e unitario \u00e1 unha vida definitiva e plena, con Deus e os irm\u00e1ns. Esta concepci\u00f3n semita non concibe unha existencia humana sen corpo. Non existe palabra algunha para designar ao corpo como algo separado e distinto da alma.\n\u00c9 a influencia do dualismo grego de ra\u00edz plat\u00f3nica, a partir especialmente de Or\u00edxenes, e difundida polos Pais da Igrexa, o que fai pasar esta crenza a ser entendida como unha reuni\u00f3n entre a alma inmortal e o corpo morto para a s\u00faa vivificaci\u00f3n perpetua. O que se rexeitar\u00e1 moi cedo \u00e9 que as almas inmortais por natureza foran preexistentes ao corpo e estiveran vencelladas a el en virtude dunha ca\u00edda orixinal. O home \u00e9, por vontade do Deus Creador, corpo e alma; \u00e9 bo que as\u00ed sexa, por iso a redenci\u00f3n plena consiste na reunificaci\u00f3n de ambos para unha existencia feliz.\nTeolox\u00eda cat\u00f3lica.\nEsta visi\u00f3n dualista est\u00e1 corrixida pola actual teolox\u00eda cat\u00f3lica. Autores como Hans Urs von Balthasar, Karl Rahner ou Joseph Ratzinger insisten en que unha alma descarnada non \u00e9 un ser humano e que a materialidade da natureza ser\u00e1 transfigurada, pero non volatilizada no esp\u00edrito. O corpo, en canto constitutivo da persoa consonte a unha antropolox\u00eda contempor\u00e1nea, \u00e9 o n\u00facleo da personalidade e o medio ps\u00edquico e f\u00edsico para a interrelaci\u00f3n persoal e a experiencia vital co medio. A resurrecci\u00f3n non \u00e9 a mera reanimaci\u00f3n dun cad\u00e1ver, pero ha de ter forzosamente unha referencia directa \u00e1 corporeidade. Deste xeito, a resurrecci\u00f3n sup\u00f3n a restauraci\u00f3n do cosmos ao final dos tempos. Non ser\u00e1 unha creaci\u00f3n distinta, sen\u00f3n a transformaci\u00f3n e plenificaci\u00f3n da \u00fanica e soa creaci\u00f3n para a Vida Eterna do home en comu\u00f1\u00f3n cos outros en Deus.\nO Catecismo da Igrexa cat\u00f3lica, redactado en clave did\u00e1ctica, segue a utilizar a terminolox\u00eda de ra\u00edz dualista.\nEn canto \u00e1 s\u00faa significaci\u00f3n, os te\u00f3logos cat\u00f3licos fan fincap\u00e9 en que o home non pode perecer total e definitivamente. Existe porque foi querido e amado por Deus. O amor pide eternidade polo que, en Deus, o amor \u00e9 m\u00e1is forte que a morte.\nTeolox\u00eda ortodoxa.\nA teolox\u00eda ortodoxa segue moi pegada ao pensamento dos Pais da Igrexa de Oriente. Nos himnos lit\u00farxicos, as igrexas proclaman que Cristo esnaquizou as portas do inferno, que levantou conxuntamente aos mortos, rompeu o aguill\u00f3n da morte e, como Amigo dos homes, redimiu a Ad\u00e1n da maldici\u00f3n (\"kontakion\" do quinto domingo).\nNas iconas, tan importantes para a espiritualidade ortodoxa, aparecen imaxes desta verdade fundamental nas igrexas de tradici\u00f3n bizantina. Nelas, a nova vida \u00e9 xa experimentable no presente, mediante as enerx\u00edas divinas descritas por te\u00f3logos medievais como Nicol\u00e1s Cabasilas ou Gregorio Palamas.\nPara os te\u00f3logos bizantinos a mortalidade humana \u00e9 unha traxedia individual e c\u00f3smica que Deus asume por amor, para que, mediante a resurrecci\u00f3n de Cristo, poida a humanidade recobrar a vida perpetuamente feliz. Recollendo esta tradici\u00f3n, para te\u00f3logos actuais como Meyendorff ou Olivier Cl\u00e9ment, coa resurrecci\u00f3n a morte deixou de ser o \u00fanico fin da existencia material. As\u00ed, o home \u00e9 liberado do temor; a escravitude do pecado, que se basea no instinto de conservaci\u00f3n e na separaci\u00f3n entre os homes, perde o seu poder e deixa de ser inevitable.\nTeolox\u00eda evanx\u00e9lica.\nPara autores como Karl Barth ou Eberhard J\u00fcngel, o Fillo de Deus f\u00edxose home, morreu e resucitou para a xustificaci\u00f3n do pecador. Mediante a morte e a resurrecci\u00f3n, igual que para a teolox\u00eda cat\u00f3lica e ortodoxa, Deus mesmo est\u00e1 actuando en Xes\u00fas. Pero a teolox\u00eda evanx\u00e9lica insiste en que esta actuaci\u00f3n \u00e9 exclusiva e definitiva; por ela e s\u00f3 por ela, gratuitamente e por soa graza, o home mortal e pecador \u00e9 xustificado e salvado. Tal como afirmaba Marti\u00f1o Lutero, a morte e a resurrecci\u00f3n de Cristo abondan para a salvaci\u00f3n do home e fan banais os m\u00e9ritos e as obras."}
{"id": "49609", "revid": "5863", "url": "https://gl.wikipedia.org/wiki?curid=49609", "title": "Ordo\u00f1o IV", "text": "Ordo\u00f1o IV, fillo de Afonso IV e da ra\u00ed\u00f1a Oneca S\u00e1nchez de Pamplona, e pai de Bermudo II, foi rei de Galiza entre os anos 958 e 960.\nTraxectoria.\nAp\u00f3s a expulsi\u00f3n de Sancho I o Craso, foi coroado rei en Santiago de Compostela, igrexa a prol da cal despachou varios documentos. Chegou ao trono co apoio da nobreza galega, en especial o do bispo Rosendo de Celanova, e do conde de Castela Fern\u00e1n Gonz\u00e1lez. \nReinou nun per\u00edodo turbulento do Reino de Galiza marcado polo enfrontamento entre irreconciliables facci\u00f3ns nobiliarias galegas, castel\u00e1s, asturianas ou da \"Terra de Foris\". A imposibilidade de po\u00f1er orde nesta ca\u00f3tica situaci\u00f3n granxeoulle unha p\u00e9sima fama reflectida nas cr\u00f3nicas cristi\u00e1s e musulm\u00e1s. Determinada historiograf\u00eda co\u00f1\u00e9ceo como Ordo\u00f1o IV \"o Mao\". \nNo 958 casou con Urraca Fern\u00e1ndez, filla do conde de Castela e vi\u00fava de Ordo\u00f1o III, coa que tivo dous fillos, Bermudo e Garc\u00eda. Este casamento, que procuraba o achegamento \u00e1 nobreza castel\u00e1 determinou o descontento de parte da nobreza galega. \nOs fracasos na gobernaci\u00f3n propiciaron que os mesmos que o apoiaran, entre eles San Rosendo, optasen pola volta de Sancho, no ano 959. Sancho entrou en Zamora co apoio das tropas musulm\u00e1ns do califa Al-Hakam II. Ordo\u00f1o refuxiouse en Castela at\u00e9 que Fern\u00e1n Gonz\u00e1lez foi feito prisioneiro polo rei de Navarra Garc\u00eda S\u00e1nchez. Finalmente acud\u00edu a C\u00f3rdoba a solicitar a axuda militar do califa cordob\u00e9s. Segundo o tratado acadado, Ordo\u00f1o compomet\u00edase a non levantarse contra o islam e a entregar do seu fillo Garc\u00eda como ref\u00e9n. Por\u00e9n, apercibido Sancho, apresurouse a enviar tam\u00e9n unha embaixada a C\u00f3rdoba ofrecendo a s\u00faa vasalaxe. O monarca andalus\u00ed aviuse a reco\u00f1ecer a Sancho como monarca a condici\u00f3n de que este desmantelase certas fortalezas pr\u00f3ximas ao seu territorio. Ordo\u00f1o faleceu pouco despois (no 962 ou 963) en circunstancias non esclarecidas."}
{"id": "49612", "revid": "5863", "url": "https://gl.wikipedia.org/wiki?curid=49612", "title": "Caldo", "text": "Caldo \u00e9 un termo da coci\u00f1a que designa a substancia obtida ao cocer en auga un ou varios x\u00e9neros. Dependendo do x\u00e9nero hai varios tipos de caldos:\nE ademais hai unha serie de preparaci\u00f3ns espec\u00edficas:\nEn Galiza empr\u00e9gase decote en referencia ao caldo galego, prato que se comp\u00f3n xeralmente de verdura, patacas e carne, todo cocido con unto.\nHai moitos tipos de caldo:"}
{"id": "49613", "revid": "785", "url": "https://gl.wikipedia.org/wiki?curid=49613", "title": "Sancho I", "text": "Sancho I p\u00f3dese referir a:"}
{"id": "49617", "revid": "85894", "url": "https://gl.wikipedia.org/wiki?curid=49617", "title": "La Figuera", "text": "La Figuera \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Priorat. A extensi\u00f3n do termo municipal \u00e9 de 18.75\u00a0km2, e predomina o cultivo da vide e da oliveira."}
{"id": "49619", "revid": "89787", "url": "https://gl.wikipedia.org/wiki?curid=49619", "title": "Mar\u00eda Madalena", "text": "Mar\u00eda Madalena (\u00e1s veces escrito Mar\u00eda Magdalena e mesmo Mar\u00eda Madanela) foi segundo os evanxeos sin\u00f3pticos, o Evanxeo de Xo\u00e1n e varios evanxeos ap\u00f3crifos, entre eles un que leva o seu nome, unha seguidora de Xes\u00fas.\nDisc\u00edpula.\nAs fontes afirman que Xes\u00fas de Nazaret expulsara dela sete demos (Mc 16,9). Tras a curaci\u00f3n, foi unha das disc\u00edpulas itinerantes que seguiron a Xes\u00fas por Galilea e Xudea, na s\u00faa predicaci\u00f3n da boa nova (\"evangelion\") da chegada do Reino de Deus. De feito, est\u00e1 en todas as relaci\u00f3ns de mulleres seguidoras de Xes\u00fas. Isto ten chamado a atenci\u00f3n dos esexetas e historiadores, que salientan a singularidade para a \u00e9poca dun grupo de mulleres que segu\u00edan a un rab\u00ed itinerante. Aparece tam\u00e9n no momento da crucifixi\u00f3n, ao p\u00e9 da cruz, cando Xes\u00fas foi abandonado por todos.\nChama a atenci\u00f3n o seu papel destacado na descuberta do sepulcro baleiro e na primeira aparici\u00f3n de Xes\u00fas resucitado, dado o nulo valor do testemu\u00f1o dunha muller na sociedade daquel tempo. De feito os disc\u00edpulos tom\u00e1rono inicialmente como un delirio (Lc 24, 11). Isto foi utilizado nos primeiros s\u00e9culos do cristianismo polos detractores da fe na resurrecci\u00f3n. O fil\u00f3sofo plat\u00f3nico Celso (s\u00e9culo II) no seu discurso verdadeiro contra os cristi\u00e1ns descualifica unha fe que se basea no testemu\u00f1o dunha \"muller hist\u00e9rica\".\nTodos estes factores fan que os especialistas entendan que \u00e9 unha das figuras da primeira tradici\u00f3n cristi\u00e1 cuxa historicidade semella mellor acreditada (criterio de dificultade e criterio de testemu\u00f1o m\u00faltiple).\nIdentificaci\u00f3n.\nNon est\u00e1 nada claro que sexa a prostituta dos evanxeos sin\u00f3pticos que unxe a Xes\u00fas ante o esc\u00e1ndalo dos fariseos, a\u00ednda que o sentir popular as\u00ed a identificou. Existe tam\u00e9n unha identificaci\u00f3n non probada coa muller ad\u00faltera do Evanxeo de Xo\u00e1n \u00e1 que Xes\u00fas salva de morrer lapidada polos seus acusadores. Non falta quen defenda a plausibilidade destas teses debido \u00e1 procedencia: Magdala, un lugar pr\u00f3ximo ao lago de Xenesaret (Tiber\u00edades) que era unha localidade fabril, destino maioritariamente masculino e, xa que logo, posible foco de prostituci\u00f3n. Ser muller de Magdala non deb\u00eda ser boa carta de presentaci\u00f3n. De feito, unha das acusaci\u00f3ns m\u00e1is frecuentes a Xes\u00fas \u00e9 a s\u00faa proximidade aos pecadores p\u00fablicos (Mt 9,11). Pero isto non deixa de ser unha mera hip\u00f3tese.\nAp\u00f3crifos.\nNo evanxeo ap\u00f3crifo que leva o seu nome aparece discutindo con Pedro. No Evanxeo de Filipe, de contido gn\u00f3stico e escrito en lingua copta, dise que Xes\u00fas a amaba m\u00e1is que todos os disc\u00edpulos e que a mi\u00fado a bicaba na boca, algo que estimulou a fantas\u00eda nalg\u00fans autores contempor\u00e1neos. Tam\u00e9n neste evanxeo rivaliza con Pedro.\nConsideraci\u00f3n.\nAs igrexas cat\u00f3lica, ortodoxa, e as orientais siriaca, copta, armenia e et\u00edope tiv\u00e9rona sempre en gran consideraci\u00f3n. A piedade popular e a tradici\u00f3n eclesi\u00e1stica consid\u00e9rana ap\u00f3stolo dos ap\u00f3stolos (\"Apostolorum Apostola\"), por ser a primeira portadora da noticia central da fe cristi\u00e1: a resurrecci\u00f3n de Xes\u00fas.\nNa historia da arte aparece como icona da pecadora arrepentida."}
{"id": "49622", "revid": "1131", "url": "https://gl.wikipedia.org/wiki?curid=49622", "title": "Orhan Pamuk", "text": "Orhan Pamuk, nado en Istambul o 7 de xu\u00f1o de 1952, \u00e9 un escritor turco contempor\u00e1neo, moi co\u00f1ecido internacionalmente e ga\u00f1ador do Premio Nobel de Literatura no ano 2006. Nas s\u00faas narraci\u00f3ns constr\u00fae pontes entre a novela europea moderna e a tradici\u00f3n m\u00edstica oriental. O seu traballo foi traducido a 35 linguas e publicado en m\u00e1is de 100 pa\u00edses.\nTraxectoria.\nA s\u00faa implicaci\u00f3n pol\u00edtica na defensa dos dereitos humanos, cr\u00edtica coas posturas do goberno turco, pero tam\u00e9n coas posturas europeas contrarias a admisi\u00f3n de Turqu\u00eda na Uni\u00f3n Europea sit\u00faano nunha posici\u00f3n intermedia inc\u00f3moda. As s\u00faas opini\u00f3ns sobre puntos escuros da historia turca, coma as matanzas de armenios a primeiros do s\u00e9culo XX, nunha entrevista fix\u00e9ronlle ser inculpado por \"insulto \u00f3s turcos\".\nNado en Istambul nunha familia acomodada (o pai era enxe\u00f1eiro), estudou no Robert College, colexio americano en Istambul. Por consello da familia (os pais quer\u00edan que fora enxe\u00f1eiro) entrou na Universidade T\u00e9cnica de Istambul, que deixou tres anos despois para dedicarse profesionalmente a escribir.\nEn 1977 acabou os estudos no instituto de xornalismo da universidade de Istambul. Entre os anos 1985 e 1988 viviu nos Estados Unidos en autoexilio, traballando para a Universidade de Columbia. Regresou a Turqu\u00eda onde vive actualmente. Estivo casado entre os anos 1982 a 2001 e ten unha filla.\nO 12 de outubro de 2006 recibiu o Premio Nobel de Literatura por ser un autor que \"na procura na alma saudosa da cidade natal, atopou novos s\u00edmbolos para o conflito e o vencellamento das culturas\"\nObra.\nOs principais temas da s\u00faa obra son os conflitos e contradici\u00f3ns entre o oeste e o leste, o islam e o cristianismo, a tradici\u00f3n e o mundo contempor\u00e1neo. O conflito entre occidentalidade e islam na Turqu\u00eda actual e, por exemplo, o tema da s\u00faa novela de 2002 \"Neve\"."}
{"id": "49626", "revid": "23204", "url": "https://gl.wikipedia.org/wiki?curid=49626", "title": "Goto Mu\u00f1iz", "text": "Goto Mu\u00f1iz ou Gotona Mu\u00f1oz, nada contra o ano 900 e finada en 964, foi unha ra\u00ed\u00f1a consorte de Galicia, filla de Munio Guterrez, se\u00f1or de Ama\u00eda e o monte Ilicino (actual Pico Sacro) e de Elvira Arias, filla de Arias P\u00e9rez, conde de Co\u00edmbra.\nTraxectoria.\nNaceu arredor do ano 900 e antes do ano 927 xa casara con Sancho Ord\u00f3\u00f1ez, rei de toda Galicia. Este matrimonio propiciou a Sancho o apoio de grandes magnates galegos para facerse co reino de Galicia trala morte de Froila II. Estes apoios foron fundamentais para derrotar os fillos de Froila e poder reinar en Galicia e ser coroado en Santiago de Compostela polo bispo Hermenexildo no ano 927. O irm\u00e1n de Sancho Ord\u00f3\u00f1ez, Afonso IV, ser\u00eda coroado en Le\u00f3n.\nGoto asinou varios documentos co seu home sobre doaz\u00f3ns e privilexios a prol da Igrexa de Iria Flavia-Santiago de Compostela e en beneficio da nobreza galega.\nTrala morte de Sancho Ord\u00f3\u00f1ez, Goto retirouse \u00e1 vida monacal. Hai testemu\u00f1os de que residiu no mosteiro de Castrelo de Mi\u00f1o e no de Santo Estevo de Ribas de Sil.\nSeguiu sendo considerada como ra\u00ed\u00f1a ata a s\u00faa morte en 964. Cons\u00e9rvase un documento do ano 947 no que o seu cu\u00f1ado e novo rei Ramiro II lle fai diversas doaz\u00f3ns e recibe tal consideraci\u00f3n: \"Domine Gotho Regina\".\nNota: Non debe confundirse a ra\u00ed\u00f1a Goto Mu\u00f1iz (s\u00e9culo X) coa condesa Goto N\u00fa\u00f1ez Gonz\u00e1lez Salvadores (s. XI), pois a segunda foi a esposa de Gonzalo N\u00fa\u00f1ez de Lara, conde de Amaya (Castela)."}
{"id": "49627", "revid": "68944", "url": "https://gl.wikipedia.org/wiki?curid=49627", "title": "Ana Blanco", "text": "Ana Blanco L\u00f3pez, nada en Bilbao en 1961, \u00e9 unha pedagoga e xornalista vasca, co\u00f1ecida por presentar os informativos de TVE desde comezos da d\u00e9cada de 1990.\nTraxectoria.\nEstudou Pedagox\u00eda na Universidade de Deusto, e comezou a s\u00faa relaci\u00f3n cos medios de comunicaci\u00f3n en 1980 mediante colaboraci\u00f3ns no programa de radio \"Los 40 Principales\" da Cadena SER en Bilbao, que compaxinaba cos estudos.\nEntre 1989 e 1990 compaxinou o seu traballo en \"Radio 16\" coa presentaci\u00f3n do programa cultural de Telemadrid chamado \"Zip-Zap. La gu\u00eda\", xunto a Agust\u00edn Bravo. En 1990 incorporouse a TVE.\nNa tempada 1991/1992 pasou a presentar en La 2, \"Noticias de La 2\", na s\u00faa edici\u00f3n de tarde.\nDesde o 21 de setembro de 1992 \u00f3 24 de setembro de 1993 presentou o \"Telediario 2\" con Mat\u00edas Prats. A edici\u00f3n estivo dirixida por Miguel Adrover. Desde o 27 de setembro de 1993 \u00f3 31 de agosto de 1996, presentou \"Telediario 1\", con Mat\u00edas Prats. \nDesde o 8 de setembro de 1996 \u00f3 28 de abril de 1998, volveu presentar \"Telediario Fin de Semana\" con Pedro S\u00e1nchez Quintana, estando acompa\u00f1ados desde o 5 de setembro de 1997 por Sergio Sauca nos deportes. \nDesde o 29 de abril de 1998 \u00f3 31 de xullo de 1998 presentou o \"Telediario 2\" con Mar\u00eda Escario nos deportes, relevando a Ernesto S\u00e1enz de Buruaga. \nDesde o 31 de agosto de 1998 \u00f3 30 de xullo de 2013, presentou o \"Telediario 1\", relevando a Mat\u00edas Prats e Almudena Ariza.\nDesde o 2 de setembro de 2013 \u00f3 31 de agosto de 2018 presentou o \"Telediario 2\", primeiro con Marcos L\u00f3pez at\u00e9 o 1 de xullo de 2014 e en solitario, desde o 8 de setembro de 2014 \u00f3 31 de agosto de 2018; con Jes\u00fas \u00c1lvarez, nos deportes e M\u00f3nica L\u00f3pez no tempo. Na edici\u00f3n: Mar\u00eda Eizaguirre. \nDesde o 3 de setembro de 2018, volve presentar \"Telediario 1\", 5 anos despois, relevando a Pilar Garc\u00eda Mu\u00f1iz. \nEn tod\u00f3los seus anos nos servizos informativos de TVE pasou por practicamente t\u00f3dalas edici\u00f3ns dos Telediarios, ademais de moitos especiais informativos, como os dous dedicados \u00f3 primeiro aniversario da morte de Lady Di; o do nacemento do primeiro fillo da Infanta Elena ou a inauguraci\u00f3n da Expo de Lisboa 98.\nO 13 de xu\u00f1o de 2016, moderou, xunto a Pedro Piqueras e Vicente Vall\u00e9s, o debate electoral a 4 da Academia de Televisi\u00f3n -o \u00fanico da campa\u00f1a- entre Mariano Rajoy, Albert Rivera, Pedro S\u00e1nchez e Pablo Iglesias.\nDende o s\u00e1bado 9 de setembro de 2023, Ana Blanco presenta Informe Semanal en TVE 1."}
{"id": "49628", "revid": "1131", "url": "https://gl.wikipedia.org/wiki?curid=49628", "title": "Almudena Ariza", "text": "Almudena Ariza N\u00fa\u00f1ez, nada en Madrid o 1 de setembro de 1964, \u00e9 unha xornalista espa\u00f1ola.\nBiograf\u00eda.\nLicenciada en Xornalismo poa Universidade Complutense de Madrid, in\u00edciase profesionalmente na radio, ingresando na Cadena SER con tan s\u00f3 dezasete anos. Nesa emisora int\u00e9grase nos servizos informativos onde permanece varios anos.\nEn 1989 ingresa en Televisi\u00f3n Espa\u00f1ola e un ano despois debuta ante a c\u00e1mara, acompa\u00f1ando a Jes\u00fas Hermida no \"Telediario\" nocturno que nese momento recibe o nome de \"Diario Noche\" e onde se encarga de relatar a \"Cr\u00f3nica del d\u00eda\".\nEn 1994 presenta o concurso \"\u00bfC\u00f3mo lo hacen?\", xunto a Jordi Hurtado que s\u00f3 se mantivo un mes na grella e que foi a s\u00faa \u00fanica incursi\u00f3n m\u00e1is al\u00e1 dos espazos informativos, xa que dous anos despois compart\u00eda plat\u00f3 con Mat\u00edas Prats na presentaci\u00f3n da primeira edici\u00f3n de \"Telediario\".\nEn 1998 pasou \u00f3 \"Telediario\" de fin de semana, xunto a Pedro S\u00e1nchez Quintana e Sergio Sauca e un ano m\u00e1is tarde trasladouse a Nova York para completar a s\u00faa formaci\u00f3n xornal\u00edstica.\n\u00d3 seu regreso, e pese a facer algunhas suplencias na presentaci\u00f3n do espazo \"Informe semanal\" (en 2000), especializouse en reporteirismo, e nos \u00faltimos anos cubriu entre outros eventos, os atentados do 11 de setembro de 2001 de Nova York, os conflitos b\u00e9licos en Afganist\u00e1n e Iraq, o terremoto de Bam en Ir\u00e1n ou a cat\u00e1strofe do buque Prestige. Tam\u00e9n se destacou pola cobertura do tsunami, desde Tailandia e Aceh (Indonesia). Viaxou por Asia e \u00c1frica realizando decenas de reportaxes sobre guerras ou a sida entre outros, permaneceu varios anos no equipo de Reporteiros de TVE especializado na realizaci\u00f3n de reportaxes de investigaci\u00f3n nos telediarios de Televisi\u00f3n Espa\u00f1ola e presentou o docu-drama \"Hay que vivir\" en La 1 en 2007.\nAlgunhas das s\u00faas \u00faltimas coberturas foron a do devastador terremoto en Hait\u00ed en 2009 e a do terremoto e posterior tsunami no Xap\u00f3n en 2011. Entre o 1 de agosto de 2010 e o 1 de xaneiro de 2013 foi correspondente de TVE para Asia Pac\u00edfico, con sede en Pequ\u00edn e desde a \u00faltima data \u00e9o en Nova York.\nTam\u00e9n imparte clases de \"Empresa Audiovisual. Televisi\u00f3n\" e de T\u00e9cnicas da Informaci\u00f3n Audiovisual na Universidade Francisco de Vitoria de Madrid. \u00c9 profesora no Instituto Oficial de Radio e Televisi\u00f3n e nos mestrados de Radio e Televisi\u00f3n da Universidade Juan Carlos I. Impartiu numerosos cursos de capacitaci\u00f3n xornal\u00edstica nas Universidades de Chile, Arxentina, O Salvador, Honduras e M\u00e9xico e \u00e9 conferenciante habitual en Cursos sobre Xornalismo en Universidades espa\u00f1olas e americanas. Tam\u00e9n colabora con publicaci\u00f3ns nacionais e internacionais.\nRecibiu varios premios e galard\u00f3ns, entre eles a Antena de Ouro e o Premio \u00e1 Mellor Correspondente espa\u00f1ola no Estranxeiro, que outorga o Club Internacional de Prensa."}
{"id": "49629", "revid": "197", "url": "https://gl.wikipedia.org/wiki?curid=49629", "title": "Timbre (m\u00fasica)", "text": "O timbre (ou cor tonal) \u00e9 a calidade do son que permite distinguir a mesma nota musical producida por dous instrumentos musicais diferentes. A trav\u00e9s do timbre somos capaces de diferenciarmos dous sons de igual frecuencia fundamental (ou ton, a percepci\u00f3n de se \u00e9 agudo ou grave), intensidade e duraci\u00f3n temporal.\nOs sons que escoitamos son complexos, \u00e9 dicir, est\u00e1n compostos por varias ondas simult\u00e1neas, pero que n\u00f3s percibimos como un. O timbre depende da cantidade de harm\u00f3nicos que te\u00f1a un son e da intensidade de cada un.\nUn Do emitido por unha frauta \u00e9 distinto \u00f3 Do que emite dunha trompeta a\u00ednda que estean a tocar a mesma nota, porque te\u00f1en distintos harm\u00f3nicos. Na frauta, os harm\u00f3nicos son pequenos en comparanza coa fundamental mentres que na trompeta os harm\u00f3nicos te\u00f1en unha amplitude relativa maior, por iso a frauta ten un son suave, mentres que a trompeta ten un son estridente.\nFisicamente, o timbre \u00e9 a calidade que os harm\u00f3nicos que acompa\u00f1an \u00e1 frecuencia fundamental lle confiren \u00f3 son. Estes harm\u00f3nicos xeran variaci\u00f3ns na onda sinusoidal base.\nOs sons simples ou tons puros son ondas sinusoidais dunha frecuencia determinada. Por\u00e9n, na natureza, non existe ese son puro, libre de harm\u00f3nicos.\nO Teorema de Fourier demostra que calquera forma de onda peri\u00f3dica pode descompo\u00f1erse nunha serie de ondas (harm\u00f3nicos) que ten unha frecuencia que \u00e9 m\u00faltiplo da frecuencia da onda orixinal (frecuencia fundamental). As\u00ed, os harm\u00f3nicos son m\u00faltiplos da frecuencia fundamental, \u00e1 que acompa\u00f1an.\nO timbre v\u00e9n determinado pola cantidade e intensidade destes harm\u00f3nicos. \u00c1s veces, como no caso do \u00f3boe, estes harm\u00f3nicos poden ser m\u00e1is os que da propia nota fundamental. Os harm\u00f3nicos var\u00edan segundo a fonte, segundo o tipo de instrumento, segundo o dese\u00f1o do propio instrumento, e, incluso, segundo a forma de tocar este instrumento."}
{"id": "49630", "revid": "98629", "url": "https://gl.wikipedia.org/wiki?curid=49630", "title": "Frida Kahlo", "text": "Magdalena del Carmen Frida Kahlo Calder\u00f3n, nada en Coyoac\u00e1n (Cidade de M\u00e9xico) o 6 de xullo de 1907 e finada o 13 de xullo de 1954, foi unha reco\u00f1ecida pintora e poetisa mexicana. Kahlo naceu e morreu en Cidade de M\u00e9xico, no seu fogar co\u00f1ecido como \"La casa azul\". A s\u00faa obra \u00e9 considerada emblem\u00e1tica en M\u00e9xico pola tradici\u00f3n ind\u00edxena. Igualmente, \u00e9 valorada polo feminismo debido \u00e1 s\u00faa comprometida representaci\u00f3n da forma e da experiencia feminina. A s\u00faa vida estivo cruzada polo infortunio dunha enfermidade infantil, a poliomielite, e por un grave accidente na s\u00faa mocidade que a mantivo prostrada durante longos per\u00edodos. De feito, chegou a someterse at\u00e9 a 32 operaci\u00f3ns cir\u00farxicas. Levou unha vida pouco convencional, foi bisexual e entre os seus amantes atop\u00e1base Lev Trotski. A s\u00faa obra pict\u00f3rica xira tematicamente en torno \u00e1 s\u00faa biograf\u00eda e ao seu propio sufrimento.\nEn 1939 expuxo as s\u00faas pinturas en Francia grazas a unha invitaci\u00f3n de Andr\u00e9 Breton. Este tentou convencela de que eran \u00absurrealistas\u00bb, a\u00ednda que Kahlo dic\u00eda que esta tendencia non correspond\u00eda coa s\u00faa arte, xa que ela non pintaba so\u00f1os sen\u00f3n a s\u00faa propia vida. Unha das obras desta exposici\u00f3n (\"Autorretrato-O marco\", que actualmente se atopa no Centro Georges Pompidou), converteuse no primeiro cadro dun artista mexicano adquirido polo Museo do Louvre. At\u00e9 ent\u00f3n, Frida Kahlo pintara s\u00f3 no \u00e1mbito privado, e custoulle admitir que a s\u00faa obra puidese ter interese xeral. A\u00ednda que gozou da admiraci\u00f3n de destacados pintores e intelectuais da s\u00faa \u00e9poca como Pablo Picasso, Vasili Kandinski, Andr\u00e9 Breton ou Marcel Duchamp, a s\u00faa obra alcanzou fama e verdadeiro reco\u00f1ecemento internacional despois da s\u00faa morte, especialmente a partir da d\u00e9cada de 1970.\nTraxectoria.\nPrimeiros anos (1910-1925).\nFamilia e orixe.\nFrida foi a terceira filla do fot\u00f3grafo Carl Wilhelm Kahlo, inmigrante alem\u00e1n nacionalizado mexicano, e da s\u00faa segunda esposa, Matilde Calder\u00f3n, unha ind\u00edxena mexicana.&gt; As s\u00faas d\u00faas irm\u00e1s m\u00e1is vellas foron Matilde (nada en 1899) e Adriana (nada en 1902). En 1906 naceu Guillermo, que sobreviviu s\u00f3 uns d\u00edas, e en xu\u00f1o de 1908, a irm\u00e1 m\u00e1is nova, Cristina. Ela foi a s\u00faa constante compa\u00f1eira e a \u00fanica das irm\u00e1s que deixou descendencia. Frida tivo tres medias irm\u00e1s m\u00e1is vellas: Luisa (nada en 1894), Mar\u00eda (nada en 1896 e finada aos poucos d\u00edas de nacer) e Margarita, froito do primeiro matrimonio do pai con Mar\u00eda Carde\u00f1a Espino (chamada tam\u00e9n Sarde\u00f1a nalgunhas fontes), falecida no parto de Margarita en 1898.\nAbondan as publicaci\u00f3ns que sinalan ao pai de Frida como alem\u00e1n de orixe xudeu-h\u00fangara A m\u00e1is difundida \u00e9 a versi\u00f3n que recolle a bi\u00f3grafa Hayden Herrera, quen afirma que os av\u00f3s de Frida provi\u00f1an de Hungr\u00eda, precisamente de Arad, unha rexi\u00f3n que hoxe en d\u00eda pertence a Roman\u00eda, e establec\u00e9ronse na cidade alem\u00e1 de Baden-Baden, onde nacer\u00eda o pai de Wilhelm no ano 1872. Wilhelm, o pai de Frida, proced\u00eda de Pforzheim, unha pequena cidade do estado de Baden-W\u00fcrttemberg, e tanto os av\u00f3s \u2014Jakob Wilhelm Kahlo e Henriette Kaufmann\u2014 coma os demais antepasados pertenc\u00edan \u00e1 burgues\u00eda local e eran de fe luterana. A investigaci\u00f3n logrou establecer unha \u00e1rbore xeneal\u00f3xica con ascendentes verificados ata o ano 1597.\nTras a morte da s\u00faa nai (a avoa de Frida) en 1878, e debido \u00e1s desavinzas coa nova esposa do seu pai, Wilhelm Kahlo embarcou en Hamburgo e chegou a Veracruz (M\u00e9xico) en 1890. Como parte da ruptura coa s\u00faa familia, cambiou o seu nome polo equivalente en espa\u00f1ol: Guillermo. O 15 de agosto de 1893 contraeu matrimonio con Mar\u00eda Carde\u00f1a, de quen enviuvou catro anos m\u00e1is tarde. O 21 de febreiro de 1898 celebrou o seu matrimonio eclesi\u00e1stico con Matilde Calder\u00f3n, a nai de Frida, uni\u00f3n lexitimada civilmente o 29 de setembro de 1904. Ese mesmo ano, tres anos antes do nacemento de Frida, a familia mudouse \u00e1 localidade de Coyoac\u00e1n, no centro xeogr\u00e1fico da Cidade de M\u00e9xico, \u00e1 co\u00f1ecida como Casa Azul, o 247 da r\u00faa Londres, actualmente o Museo Frida Kahlo. A instancias de Matilde, as d\u00faas irm\u00e1s m\u00e1is vellas de Frida (fillas do primeiro matrimonio de Guillermo Kahlo) estudaban internas na escola dun convento, de modo que s\u00f3 pasaban as vacaci\u00f3ns na casa da familia Kahlo-Calder\u00f3n.\nInfancia.\nA vida de Frida estivo marcada desde moi temper\u00e1 idade polo sufrimento f\u00edsico e as doenzas. A primeira foi a poliomielite, que contraeu en 1913 cando ti\u00f1a seis anos, que a obrigou a permanecer nove meses encamada. Deixoulle, amais, unha secuela permanente: a perna dereita moito m\u00e1is delgada que a esquerda. Animada polo seu pai e como parte da s\u00faa rehabilitaci\u00f3n, Frida practicou diversos deportes, alg\u00fans pouco usuais para unha nena, como f\u00fatbol ou boxeo.\nCon todo, a evidente limitaci\u00f3n motriz e as constantes operaci\u00f3ns cir\u00farxicas e tratamentos m\u00e9dicos fixeron que Frida se desenvolvese de modo diferente. De feito, con frecuencia v\u00edase impedida de relacionarse con outros nenos. Varios dos cadros que pintar\u00eda na s\u00faa vida adulta reflicten a tem\u00e1tica da soidade da s\u00faa infancia. Un exemplo recorrente, \"Catro habitantes da Cidade de M\u00e9xico\" (1938), un \u00f3leo sobre metal de 32,4 x 47,6 cm, mostra unha nena sentada sobre unha superficie en altura e ataviada cun traxe de tehuana. A nena parece abandonada e triste, e chucha o dedo con desolaci\u00f3n. \nOutro cadro dese mesmo ano, \"Nena con m\u00e1scara de morte\" ou \"Ela xoga soa\", que Frida pintou en d\u00faas versi\u00f3ns, mostra tam\u00e9n unha nena duns catro anos cunha m\u00e1scara de caveira. Malia tratarse aqu\u00ed do \"D\u00eda dos Mortos\", unha festa popular en M\u00e9xico, tam\u00e9n se comentou o sentimento de soidade que transmite esa nena, quen se sup\u00f3n que representa \u00e1 propia Frida.\nMentres a ambivalencia de sentimentos de amor e odio caracterizou o v\u00ednculo de Frida coa s\u00faa nai, a relaci\u00f3n co seu pai sempre foi de moito agarimo e proximidade. F\u00edxose a\u00ednda m\u00e1is estreita tras a poliomielite de Frida, pois foi el quen a acompa\u00f1ou no proceso de rehabilitaci\u00f3n. Frida, \u00e1 s\u00faa vez, foi testemu\u00f1a dos continuos e misteriosos desmaios do seu pai, para ela inexplic\u00e1beis. Trat\u00e1banse, ao parecer, de ataques epil\u00e9pticos, secuela dunha lesi\u00f3n cerebral. Co tempo, Frida aprendeu a prestarlle asistencia nestas circunstancias e finalmente decatouse da s\u00faa causa. A experiencia compartida de enfrontarse a esas doenzas uniunos na solidariedade e na empat\u00eda.\nMocidade.\nNon se logrou identificar con exactitude a escola \u00e1 que asistiu Frida antes de 1922. Sinalouse en reiteradas ocasi\u00f3ns que foi alumna do Colexio Alem\u00e1n at\u00e9 1921 e que al\u00ed obtivo o graduado escolar. Con todo, non figura nas actas do colexio, nin tampouco ti\u00f1a ela fluidez en alem\u00e1n, como ela mesma lle admitiu nunha carta en ingl\u00e9s de 1949 a Hans-Joachim Kahlo, cando tentaba pescudar sobre os seus devanceiros e a s\u00faa familia de Alema\u00f1a.\nEn 1922 iniciou estudos na Escola Nacional Preparatoria da Cidade de M\u00e9xico, unha prestixiosa instituci\u00f3n educativa que daquela comezaba a admitir estudantes de sexo feminino. En efecto, estaban matriculadas s\u00f3 35 mulleres, dun total de dous mil alumnos. Naquel momento, Frida aspiraba a estudar medicina. Na escola co\u00f1eceu futuros intelectuais e artistas mexicanos, como Salvador Novo, e formou parte de \"Los Cachuchas\", chamados as\u00ed polas gorras que usaban. A este grupo s\u00f3 pertenc\u00edan d\u00faas mulleres: Carmen Jaime e a propia Frida. Os demais, todos homes, tiveron \u00e9xito intelectual ou profesional xa de adultos na sociedade mexicana: Agust\u00edn Lira, Miguel Lira, Alfonso Villa, Manuel Gonz\u00e1lez Ram\u00edrez, Jes\u00fas R\u00edos y Valles, Jos\u00e9 G\u00f3mez Robleda e quen se converteu no seu noivo, Alejandro G\u00f3mez Arias. \"Los Cachuchas\" autodefin\u00edanse como un grupo pol\u00edtico e cr\u00edtico coa autoridade, e mobiliz\u00e1banse contra as inxustizas e polas reformas do sistema escolar. A s\u00faa actividade e posici\u00f3n pol\u00edtica calzaba nalg\u00fan espazo entre as ideas anarquistas e revolucionarias rom\u00e1nticas. M\u00e1is adiante, Frida plasmar\u00eda sobre a tea unha escena t\u00edpica dos seus encontros con estes amigos. O \u00f3leo, pintado en 1927 e con estilo cubista, leva por t\u00edtulo \"Los Cachuchas\" (ou, alternativamente,\"Si Adelita...\") e transmite, con axuda de s\u00edmbolos, a atmosfera grupal e os intereses dos membros do grupo\nAccidente e inicio da s\u00faa pintura (1925-1928).\nO 17 de setembro de 1925 sufriu un grave accidente cando o autob\u00fas no que viaxaba foi embatido por un tranv\u00eda e ficou esmagado contra un muro. Regresaba da escola \u00e1 casa xunto con Alejandro G\u00f3mez Arias, o seu mozo de ent\u00f3n. A columna vertebral quedoulle fracturada en tres partes, e sufriu amais fracturas en d\u00faas costelas, na clav\u00edcula e tres no \u00f3so p\u00e9lvico. A perna dereita fracturouse en once partes, o p\u00e9 dereito dislocouse, o ombreiro esquerdo desencaixouse e un ferro atravesouna desde a cadeira esquerda at\u00e9 sa\u00edr pola vaxina. Respecto diso, Kahlo comentaba que ser\u00eda esta a forma brutal na que perdera a virxindade. O aparatoso accidente levouna por diversos hospitais, ademais de inmobilizala durante un ano, no que permaneceu escaiolada. A medicina do seu tempo f\u00edxoa pasar por m\u00faltiples cirurx\u00edas (polo menos 32 ao longo da s\u00faa vida), corpi\u00f1os de xeso e de distintos tipos, as\u00ed como diversos mecanismos de \u00abestiramento\u00bb.\nA comezos de 1925, antes do accidente, traballara como aprendiz no obradoiro de gravado e imprenta de Fernando Fern\u00e1ndez Dom\u00ednguez, amigo do seu pai. Este, no medio do traballo, ensin\u00e1balle a debuxar copiando gravados de Anders Zorn, pois crera detectar en Frida dotes art\u00edsticas. \u00c1 parte desta experiencia, Frida non mostrara anteriormente ning\u00fan interese especial pola pintura, e tampouco pola materia de artes pl\u00e1sticas na escola. A batalla contra as secuelas da poliomielite fac\u00edana inclinarse m\u00e1is ben polos deportes, xa que o exercicio f\u00edsico aumentaba as s\u00faas posibilidades de recuperaci\u00f3n. Tras o accidente, en cambio, trataba de moverse o m\u00ednimo para axudar \u00e1 sanaci\u00f3n. A pintura, ent\u00f3n, comeza a ocupar un lugar central na s\u00faa vida. De feito, durante a convalecencia comezou a pintar con m\u00e1is frecuencia. En setembro de 1926 pintou o seu primeiro autorretrato ao \u00f3leo, que dedicou a Alejandro G\u00f3mez Arias. Nesta primeira obra emprendeu unha din\u00e1mica que continuar\u00eda o resto da s\u00faa existencia: reflectir nos seus cadros os sucesos da s\u00faa vida e os sentimentos que lle produc\u00edan.\nEn 1927, a s\u00faa pintura volveuse m\u00e1is complexa. Ese mesmo ano pintou o \"Retrato de Miguel N. Lira\", un \u00f3leo sobre lenzo de 99,2 X 67,5\u00a0cm que mostra o seu compa\u00f1eiro \"cachucha\" nun fondo moi particular, cheo de obxectos e s\u00edmbolos que aluden ao seu nome. Apenas un ano m\u00e1is tarde realizou o retrato da s\u00faa irm\u00e1 Cristina, cunhas li\u00f1as moi puras e uns tons moi suaves.\nPor esta \u00e9poca, Frida xa comezaba a frecuentar ambientes pol\u00edticos, art\u00edsticos e intelectuais. A trav\u00e9s de Germ\u00e1n de Campo, un dirixente estudantil moi admirado por Frida, co\u00f1eceu ao comunista cubano Julio Antonio Mella, exiliado en M\u00e9xico coa s\u00faa parella, a fot\u00f3grafa Tina Modotti. Frida e Tina estabeleceron rapidamente amizade, e esta \u00faltima empezou a levala \u00e1s reuni\u00f3ns do Partido Comunista Mexicano. Xa formaban parte desta organizaci\u00f3n varios dos seus amigos \"cachuchas\", e Frida tam\u00e9n acabou por se incorporar formalmente.\nPrimeiro matrimonio con Diego Rivera (1929-1939).\nFrida co\u00f1eceu a Diego Rivera a trav\u00e9s de Tina Modotti. En 1922 xa tivera ocasi\u00f3n de observalo durante a realizaci\u00f3n do seu primeiro mural no Anfiteatro \"Sim\u00f3n Bol\u00edvar\" da Escola Nacional Preparatoria. En 1928 volvera coincidir con el en veladas e reuni\u00f3ns \u00e1s que asist\u00eda con Tina Modotti, mais sen falaren. Un d\u00eda visitouno de improviso, mentres este traballaba nuns murais para o edificio da Secretar\u00eda de Educaci\u00f3n P\u00fablica, coa idea de mostrarlle os seus traballos. Diego, impresionado coa s\u00faa obra, animouna a seguir pintando. Desde ent\u00f3n foi constante convidado \u00e1 casa dos Kahlo. \nContraeron matrimonio o 21 de agosto de 1929. A s\u00faa relaci\u00f3n, amais do v\u00ednculo sentimental e art\u00edstico, inclu\u00edu relaci\u00f3ns extramatrimoniais. Divorci\u00e1ronse en 1939, mais volveron casar un ano despois.\nHai quen describiron o matrimonio como \"a uni\u00f3n entre un elefante e unha pomba\", pois Diego era enorme e obeso mentres que ela era pequena e delgada. Frida, por mor das s\u00faas lesi\u00f3ns, nunca puido ter descendencia, cousa que tardou moitos anos en aceptar. De feito, en 1930, Frida quedou embarazada por primeira vez, mais debido \u00e1 posici\u00f3n an\u00f3mala do feto e \u00e1s secuelas do accidente de 1925, o embarazo tivo que ser interrompido no terceiro mes, segundo decidiu o m\u00e9dico Jes\u00fas Mar\u00edn. \nMalia as aventuras de Diego con outras mulleres, entre elas coa irm\u00e1 de Frida, Cristina), as\u00ed como as infidelidades de Frida, a parella lograba complementarse en moitos aspectos.\nOs traxes tradicionais mexicanos, consistentes en longos vestidos de cores, e a xoier\u00eda ex\u00f3tica, convert\u00e9ronse, xunto ao seu aspecto teimudo, na s\u00faa imaxe emblem\u00e1tica. Diego amaba a s\u00faa pintura e foi o seu maior admirador; Frida, pola s\u00faa banda, foi a maior cr\u00edtica de Diego.\nResidencia nos Estados Unidos (1931-1934).\nO ambiente pol\u00edtico de M\u00e9xico volveuse complicado para a esquerda durante o goberno de Plutarco El\u00edas Calles. Os encargos de murais a Diego Rivera iniciados polo ministro de educaci\u00f3n Jos\u00e9 Vasconcelos paraliz\u00e1ronse. Como a s\u00faa fama e reputaci\u00f3n crecera nos EUA, dende onde lle fixeron encomendas, Frida e el residiron al\u00ed entre 1931 e 1934, principalmente en Nova York e Detroit.\nEn 1932 encarg\u00e1ronlle a Diego Rivera uns murais para un Museo de Detroit. En abril dese ano, Frida pintou \"Aparador nunha r\u00faa de Detroit\", moi influenciada polo pintor italiano Giorgio de Chirico. Cr\u00edtica coa forma de vida estadounidense, reflectiuno nas pinturas dese per\u00edodo. En agosto dese mesmo ano contemplou unha eclipse solar, que motivou a incorporaci\u00f3n do dualismo noite/d\u00eda a alg\u00fans dos seus cadros, o que se converteu nun elemento iconogr\u00e1fico frecuente na s\u00faa obra.\nEstando en Detroit, Frida sufriu outro aborto. Durante a s\u00faa recuperaci\u00f3n, pintou o autorretrato \"Aborto en Detroit\", nun estilo m\u00e1is penetrante, inspirado nos \"retablos\", pequenos cadros votivos da arte popular mexicana. Esta pintura era totalmente independente da que fac\u00eda Diego Rivera. Este, consciente do valor da obra de Frida neste per\u00edodo, dixo: \nPrimeiras exposici\u00f3ns (1935-1939).\nFrida e Diego volveron a M\u00e9xico en 1933. Amais doutras infidelidades anteriores, Rivera tivo un romance con Cristina, a irm\u00e1 m\u00e1is nova de Frida. Esta aventura afectou moito a Frida e supuxo un xiro determinante nas s\u00faas relaci\u00f3ns de parella. Malia superaren as s\u00faas desavinzas, Frida iniciou relaci\u00f3ns sentimentais tanto con homes como con mulleres durante o resto da s\u00faa vida. Rivera tivo fortes celos das relaci\u00f3ns extramatrimoniais dela con outros homes, mais toleraba m\u00e1is as relaci\u00f3ns l\u00e9sbicas de Frida.\nEntre 1937 e 1939, o revolucionario ucra\u00edno Lev Trotski viviu exiliado, xunto coa s\u00faa esposa, na casa de Frida en Coyoac\u00e1n. Frida ter\u00e1 un romance co l\u00edder comunista. Tralo asasinato de Trotski a mans do axente da NKVD [Ram\u00f3n Mercader]], Frida foi acusada dese homicidio. Por este motivo estivo baixo arresto, mais finalmente foi deixada en liberdade, do mesmo xeito que o seu marido.\nEn 1938, o poeta e ensa\u00edsta do surrealismo Andr\u00e9 Breton cualificou a obra de Frida como \"surrealista\", nun ensaio que escribiu para a exposici\u00f3n dela na galer\u00eda Julien Levy de Nova York. Ela mesma declarou m\u00e1is tarde: \"Cr\u00edan que eu era surrealista, pero non o era. Nunca pintei os meus so\u00f1os, sen\u00f3n a mi\u00f1a propia realidade\".\nEn 1939 Frida Kahlo terminou o autorretrato \"As d\u00faas Fridas\", no que asimilaba a crise marital. Esta obra reflect\u00eda as s\u00faas d\u00faas personalidades a trav\u00e9s da separaci\u00f3n entre unha Frida en traxe de tehuana, o favorito de Diego, e outra Frida, de ra\u00edces europeas, anterior ao seu encontro con el. Os coraz\u00f3ns das mulleres est\u00e1n conectados por unha vea, e a parte europea rexeitada de Frida Kahlo ameaza con perder todo o seu sangue. Ese mesmo ano expuxo en Par\u00eds, na galer\u00eda \"Renon et Collea\", convidada por Breton. A estancia na capital francesa levouna a relacionarse con Pablo Picasso.\nReco\u00f1ecemento art\u00edstico (1939-1949).\nO 6 de novembro de 1939, Frida e Diego divorci\u00e1ronse por causa das infidelidades, e Frida regresou temporalmente \u00e1 s\u00faa casa de Coyoac\u00e1n. Foi un per\u00edodo depresivo no que a artista botou man do alcol como xeito de aliviar os sufrimentos f\u00edsico e psicol\u00f3xico. Neste per\u00edodo destacan d\u00faas obras: \"As d\u00faas Fridas\" e \"Dous espidos nun bosque\".\nO 24 de maio de 1940 produciuse un atentado infrutuoso por parte de David Alfaro Siqueiros contra Lev Trotski, tralo cal Frida foi detida pola polic\u00eda durante algunhas horas. En agosto dese mesmo ano, Trotski foi finalmente asasinado, e Frida foi novamente interrogada pola polic\u00eda. \nRivera viaxou a San Francisco en xu\u00f1o de 1940 e no mes de setembro, Frida tam\u00e9n se trasladou. Al\u00ed someteuse a unha nova cirurx\u00eda realizada por Leo Eloesser, quen xa a tratara dez anos antes, na primeira estad\u00eda da parella na cidade. Tras recuperarse da operaci\u00f3n, viaxou a Nova York.\nDespois do divorcio, Frida e Diego seguiron compartindo gran parte da vida social, art\u00edstica e pol\u00edtica que os un\u00eda. Dous meses despois da chegada de Frida, decidiron volver casar. O novo acordo, amig\u00e1bel, consistir\u00eda en convivir, compartir gastos e continuar coa colaboraci\u00f3n art\u00edstica, e exclu\u00edron deste a vida sexual.\nNestes anos, o reco\u00f1ecemento art\u00edstico da obra de Frida foi en aumento, especialmente nos EUA. Participou en importantes exposici\u00f3ns colectivas no Museo de Arte Moderna de Nova York, no Instituto de Arte Contempor\u00e1nea de Boston e no Museo de Arte de Filadelfia. Por\u00e9n, o empeoramento da s\u00faa sa\u00fade fai que as clases te\u00f1an que desenvolverse na s\u00faa casa. No 1946 recibe o Premio Nacional de Pintura. \nEn 1950 tivo que ser hospitalizada na Cidade de M\u00e9xico e ficou internada durante un ano.\n\u00daltimos anos (1950-1954).\nDesde agosto de 1948 e at\u00e9 o seu falecemento Frida Kahlo mantivo unha relaci\u00f3n afectiva con Alexandre de Fisterra, con quen mantivo un intenso intercambio epistolar mentres el residiu en Par\u00eds, Ecuador e Guatemala, e a quen legou parte dos seus bens.\nEn 1953 organizouse na Cidade de M\u00e9xico a \u00fanica exposici\u00f3n individual en vida no seu pa\u00eds natal, na Galer\u00eda de Arte Contempor\u00e1nea, cun \u00e9xito rotundo. Nunha das cr\u00edticas d\u00edxose que era \u00abimposible separar a vida e obra desta persoa, as s\u00faas pinturas son a s\u00faa biograf\u00eda\u00bb. A sa\u00fade de Frida estaba moi deteriorada e os m\u00e9dicos prohib\u00edronlle concorrer a esta. Con todo, chegou nunha ambulancia e asistiu \u00e1 s\u00faa exposici\u00f3n nunha cama de hospital. Os fot\u00f3grafos e os xornalistas quedaron impresionados. A cama foi colocada no centro da galer\u00eda e Frida contou chistes, cantou e bebeu a tarde enteira.\nEse mesmo ano tiv\u00e9ronlle que amputar a perna por baixo do xeonllo debido a unha gangrena. Isto sumiuna nunha fonda depresi\u00f3n que a levou a tentar o suicidio nun par de ocasi\u00f3ns empregando os opi\u00e1ceos prescritos. Durante ese tempo escrib\u00eda poemas nos seus diarios, a maior\u00eda relacionados coa dor e o sufrimento.\nEn febreiro de 1954, Frida escribiu explicitamente no seu diario as s\u00faas ideas suicidas. Describ\u00eda como unha gran tortura as dores f\u00edsicas e ps\u00edquicas tras a amputaci\u00f3n. Sinalou tam\u00e9n que, a\u00ednda que continuaba pensando en acabar coa vida, o \u00fanico que a reti\u00f1a era Diego Rivera, a quen non desexaba abandonar porque ten \"a vaidade\" de crer que ela lle far\u00eda falta. O 19 de abril de 1954 ingresou no Hospital Ingl\u00e9s tras un intento de suicidio e, malia plasmar no seu diario a promesa de non recaer, o 6 de maio ten que ser hospitalizada de novo polo mesmo motivo. Con todo, o \u00e1nimo e a valent\u00eda acompa\u00f1ar\u00edana at\u00e9 os \u00faltimos momentos. O 2 de xullo participou, dende unha cadeira de rodas, xunto a Diego de Rivera e Juan O'Gorman, nunha protesta contra a intervenci\u00f3n estadounidense en Guatemala.\nFrida Kahlo morreu en Coyoac\u00e1n o 13 de xullo de 1954, sen serlle realizada autopsia. Os seus restos foron velados no Palacio de Belas Artes da Cidade de M\u00e9xico e cubriuse o seu f\u00e9retro coa bandeira do Partido Comunista Mexicano, feito moi criticado pola prensa nacional. O seu corpo foi incinerado no Pante\u00f3n Civil de Dolores e as s\u00faas cinzas cons\u00e9rvanse na Casa Azul de Coyoac\u00e1n, lugar que tam\u00e9n a viu nacer.\nO seu \u00faltimo cadro tam\u00e9n se exhibe na \"Casa Azul\", un \u00f3leo sobre masonita que mostra varios cortes de sand\u00edas en tons moi vivos. Nun destes anacos, xunto \u00e1 s\u00faa sinatura, p\u00f3dese ler \u00abVIVA LA VIDA. Coyoac\u00e1n, 1954, M\u00e9xico\u00bb. As \u00faltimas palabras no seu diario foron: \"Espero alegre a sa\u00edda e espero non volver xamais\".\nA Casa Azul de Coyoac\u00e1n, onde repousan as s\u00faas cinzas, foi convertida en museo.\nA s\u00faa obra pict\u00f3rica.\nTanto os cr\u00edticos da obra de Frida Kahlo como os seus bi\u00f3grafos coinciden en sinalar que calquera intento de separar a vida persoal da s\u00faa obra resulta case imposible ao analizar a tem\u00e1tica, a simbolox\u00eda e ata a t\u00e9cnica da obra da artista. Tr\u00e1tase de traballos de rumbo moi persoal e autobiogr\u00e1ficos: Frida \u00e9 suxeito e obxecto da s\u00faa pintura.\nDif\u00edcil de clasificar univocamente nunha escola, a s\u00faa obra caracter\u00edzase por unha s\u00edntese de elementos expresionistas e surrealistas cunha tem\u00e1tica popular.\nA obra de Frida Khalo est\u00e1 profundamente influ\u00edda pola s\u00faa experiencia vital, que se reflicte nas s\u00faas diversas etapas, o sufrimento das enfermidades, o accidente e as operaci\u00f3ns e os diferentes abortos que sufriu causados polos danos do accidente. O seu inicio no mundo da pintura prod\u00facese pouco despois do accidente que a deixou prostrada na cama, \u00e9 o seu per\u00edodo m\u00e1is realista con alg\u00fans influxos da arte europea. M\u00e1is tarde, a obra de Diego Rivera vai facer que adopte un estilo m\u00e1is sinxelo con cores m\u00e1is brillantes e un certo relectindo o legado e inocencia das artes ind\u00edxenas, con certo toque na\u00eff, representando \u00e1s s\u00faas obras as narraci\u00f3ns da s\u00faa propia vida coa inclusi\u00f3n de s\u00edmbolos e a exuberancia das flores, froitos e animais do pa\u00eds no espazo pict\u00f3rico sen perspectiva, chegando pouco a pouco a un estilo relacionado co surrealismo, sen deixar nunca o realismo. Nos derradeiros anos da vida da artista a s\u00faa obra pasa a se converter nunha pintura con conceptos pol\u00edticos. A s\u00faa arte conv\u00e9rtese nun desaf\u00edo constante contra a ideolox\u00eda dominante. Sen d\u00fabida a s\u00faa obra \u00e9 a visi\u00f3n de si mesma, ela \u00e9 o suxeito que pinta e o suxeito pintado e expresa todo o que sente, e as\u00ed todo est\u00e1 reflectido nos seus numerosos autorretratos, tema recorrente no seu traballo. A representaci\u00f3n da s\u00faa propia dor \u00e9 unha forma de fuxir e liberarse deses sentimentos. A s\u00faa pintura cont\u00e9n, e influ\u00edda pola riqueza do seu simbolismo. A sensibilidade extrema da s\u00faa natureza rep\u00edtese ao longo da s\u00faa obra, mentres que resignada pintaba as situaci\u00f3ns de m\u00e1is dor, tam\u00e9n con resistencia expresa o seu valor en obras como \"\u00c1rbore da esperanza mantente firme\".\n\"\u201cDesde nena, como se di comunmente, eu botara o ollo \u00e1 caixa de cores. Non saber\u00eda explicar por que. Ao estar tanto tempo na cama, enferma, aproveitei a ocasi\u00f3n e pedinlla ao meu pai. Como un neno, a quen se lle quita un xoguete para darllo a un irm\u00e1n enfermo, prestouma. Mi\u00f1a nai mandou facer un cabalete...se as\u00ed pode cham\u00e1rselle a un aparato especial que pod\u00eda acoplarse \u00e1 cama onde eu estaba, porque o cors\u00e9 de xeso non me deixaba estar sentada. As\u00ed comecei a pintar o meu primeiro cadro.\"\"\nMito e lenda.\nA importancia da s\u00faa obra pict\u00f3rica, a complexidade da s\u00faa vida e a s\u00faa influencia na cultura mexicana da postrevoluci\u00f3n, onde se xestou o movemento muralista encabezado polo seu esposo, foron moi estudadas desde m\u00faltiples perspectivas e hai publicados moitos estudos cr\u00edticos sobre iso. A s\u00faa personalidade forxouse nunha traxectoria vital infestada de enfermidades que lle produc\u00edan unha continua dor, as\u00ed como nunhas relaci\u00f3ns persoais con outras personalidades culturais de primeira orde. A s\u00faa obra reflicte esa traxectoria vital, a s\u00faa propia fantas\u00eda e a tradici\u00f3n popular mexicana, inclu\u00edda a dos exvotos e a prehisp\u00e1nica. Para Araceli Rico, Kahlo \u00e9 \u00abo enfermo creador (que) experimenta o drama da s\u00faa existencia no rexeitamento aos demais, esforz\u00e1ndose por manter unha situaci\u00f3n favorable \u00e1 realizaci\u00f3n do seu traballo creativo\u00bb. Kahlo admiraba a pintura revolucionaria e consider\u00e1baa necesaria no seu tempo, pero era consciente que a s\u00faa pintura non o era, as\u00ed escribiu: \u00abOs meus cadros est\u00e1n ben pintados, non con lixeireza, sen\u00f3n con paciencia. A mi\u00f1a pintura leva a mensaxe da dor. Creo que cando menos a unhas poucas xentes inter\u00e9salles. Non \u00e9 revolucionaria, para que me sigo facendo ilusi\u00f3ns de que \u00e9 combativa; non podo\u00bb. Por tanto, a s\u00faa obra non pode asociarse ao nacionalismo revolucionario que practicaba o seu esposo Diego Rivera; m\u00e1is ben tr\u00e1tase dunha obra arraigada na arte popular. Segundo A. Rico \u00abobservamos en Frida Khalo unha preocupaci\u00f3n pola procura das s\u00faas orixes como individuo que pertence e emp\u00e9\u00f1ase en descubrir a tradici\u00f3n cultural. \u00c9 as\u00ed que nas s\u00faas composici\u00f3ns est\u00e1 a evocar todo un mundo de costumes, de crenzas, de obxectos, en fin, de maneiras de ser e de sentir\u00bb. Un aspecto inquietante da s\u00faa obra \u00e9 a frecuente disociaci\u00f3n dela mesma en varios dos seus autorretratos, esta dualidade pode nacer tanto da s\u00faa propia historia como da fantas\u00eda do pobo mexicano.\nPara Ra\u00fal Mej\u00eda, Frida Kahlo forxou o seu propio mito e lenda coa creaci\u00f3n do seu propio personaxe que aparece na maior\u00eda da s\u00faa obra. Fortemente transgresora en moitas das normas e convenci\u00f3ns do seu tempo, decidiu tam\u00e9n ser a protagonista das s\u00faas pinturas. No canto de realizar un doce traballo, como pod\u00eda esperarse dunha muller da s\u00faa \u00e9poca, constru\u00edu unha obra chea de singularidade cun forte contido dram\u00e1tico tanto nos temas como nas representaci\u00f3ns de si mesma.\nKahlo mostrouse nas s\u00faas pinturas coexistindo tanto coa vida como coa morte, especialmente nas s\u00faas frecuentes operaci\u00f3ns cir\u00farxicas sendo constante a presenza da s\u00faa dor. En \"A columna rota\" o seu corpo aparece cuberto de cravos. Tam\u00e9n se mostra como produtora de vida e enerx\u00eda, ou como fonte de amor e de sentimentos. O tema das relaci\u00f3ns e o afecto aparece frecuentemente na s\u00faa obra, especialmente o seu grande amor Diego. Pero, sobre todo, \u00e9 o personaxe que creou dela mesma o motivo principal e protagonista dos seus cadros. A s\u00faa mensaxe co paso do tempo segue mantendo toda a s\u00faa vixencia como un berro de denuncia contra a opresi\u00f3n.\nNo seu diario que escribiu a partir dos 35 anos, relatou as s\u00faas vivencias tanto da s\u00faa \u00faltima d\u00e9cada como dos seus primeiros anos. Escribiu sobre os seus pensamentos, a s\u00faa sexualidade, a fertilidade, os seus sufrimentos f\u00edsicos e ps\u00edquicos.\nTam\u00e9n contribu\u00edu \u00e1 creaci\u00f3n do mito do personaxe de Frida a s\u00faa forma de vestir e de arranxarse, frecuentemente ataviada con vestimentas, colares e abelorios inspirados no folclore mexicano tanto precolombiano como do per\u00edodo colonial. Foi o seu marido, Diego Rivera, quen lle recomendou que se vestise as\u00ed e dese esa imaxe. Outro factor complementario na formaci\u00f3n do seu mito \u00e9 a iconograf\u00eda que creou dela na colecci\u00f3n de fotograf\u00edas que realizou o fot\u00f3grafo estadounidense Nicholas Muray, un dos primeiros en introducir a fotograf\u00eda en cor nos Estados Unidos.\nS\u00edmbolo do feminismo.\nNa sociedade do seu tempo, onde a supremac\u00eda do masculino constitu\u00eda o sentido com\u00fan, a muller xogaba un papel que claramente a supeditaba ao home. Frida, a pesar de estar casada e de demostrar o grande amor que sent\u00eda cara ao seu marido, mostrouse autosuficiente e forte. Representouse na s\u00faa obra de maneira ambigua, con caracter\u00edsticas sexuais andr\u00f3xinas, con alg\u00fans trazos considerados como masculinos, esaxerando as s\u00faas cellas e o seu incipiente bigote.\nFoi das primeiras pintoras que expresou na s\u00faa obra a identidade feminina desde a s\u00faa propia \u00f3ptica, rexeitando a visi\u00f3n do feminino que se debuxaba desde o tradicional mundo masculino. Ela foi unha das que contribu\u00edron na formaci\u00f3n dun novo tipo de identidade para a muller e \u00e9 reco\u00f1ecida, hoxe, por moitos, como un s\u00edmbolo. Frida Kahlo foi a perfecta hero\u00edna feminista dos anos 80: a s\u00faa primeira biograf\u00eda, por Hayden Herrera, publicouse en 1983, cando Madonna e Cindy Sherman transformaban os seus experimentos sobre a autorrepresentaci\u00f3n feminina nun espect\u00e1culo industrial e increment\u00e1base o interese polo realismo m\u00e1xico latinoamericano.\nO 8 de marzo de 2018, e para conmemorar o D\u00eda Internacional da Muller, a marca estadounidense de xoguetes Mattel anunciou que sacaba unha li\u00f1a de bonecas Barbie chamada Sheroes, She (ela) e Heroes (hero\u00edna), e entre outras moitas personaxes inspir\u00e1ronse na pintora como modelo desta li\u00f1a. Con todo, a familia de Frida denunciou \u00e1 empresa alegando que non ti\u00f1an permiso legal para reproducir a figura da artista.\nInfluencias na cultura posterior.\nRecepci\u00f3n na literatura.\nSen d\u00fabida, foi a literatura o espazo onde a obra de Frida Kahlo tivo o maior impacto, principalmente nas \u00faltimas d\u00faas d\u00e9cadas, inspirando a escritores de variados x\u00e9neros. A escritora mexicana Elena Poniatowska na s\u00faa obra \"Las siete cabritas\" (\u00abDiego estoy sola. Diego ya no estoy sola\u00bb incl\u00fae un conto no que intenta po\u00f1erse no lugar de Frida, narrando os seus pesares en primeira persoa. No x\u00e9nero po\u00e9tico hai exemplos tam\u00e9n noutras linguas e continentes, como amosa o libro de poes\u00eda de Pascale Petit, publicado en Londres baixo o t\u00edtulo de \"The Wounded Deer. Fourteen Poems After Frida Kahlo\". En cada un destes poemas, Petit ref\u00edrese a un cadro diferente de Frida Kahlo.\nPor \u00faltimo, hai unha ampla serie de novelas inspiradas na vida de Frida Kahlo, as\u00ed como tam\u00e9n na parella Frida e Diego e variadas biograf\u00edas noveladas en varias linguas, como por exemplo: Barbara Krause (2000) \"Diego ist der Name der Liebe: das Schicksal der Frida Kahlo\", \"Diego \u00e9 o nome do amor: o destino de Frida Kahlo\", Rauda Jamis (2000), B\u00e1rbara Mujica (2003), J.M.G. Le Clezio (2002).\nRecepci\u00f3n no cine.\nFrida Kahlo foi interpretada nos seguintes filmes:\nRecepci\u00f3n na m\u00fasica.\nO vocalista da banda estadounidense Red Hot Chili Peppers, Anthony Kiedis, dedicou a canci\u00f3n \u201cScar Tissue\u201d a Frida.\nEn 1994 aparece a canci\u00f3n \"Pobre Frida\" no \u00e1lbum \"Transgresores de la Ley\" do grupo mexicano de rock e ska Tijuana No dedicada \u00e1 pintora. \nA cantante estadounidense Madonna reafirmou o seu gusto e admiraci\u00f3n por Frida Kahlo, tal \u00e9 o caso do seu v\u00eddeo de 1994 \"Bedtime Story\" no cal varias escenas est\u00e1n inspiradas nas famosas pinturas da artista. En 2015 insp\u00edrase nunha fotograf\u00eda tomada a Frida para a portada do seu \u00e1lbum \"Rebel Heart\". Nese mesmo \u00e1lbum \u00e9 mencionada na canci\u00f3n \"Graffiti Heart\".\nTam\u00e9n en 1994 o artista multidisciplinario mexicano Sergio Arau, ex integrante naquel ent\u00f3n do conxunto de rock Botellita de Jerez edita o seu segundo \u00e1lbum como solista, onde aparece parodiando a obra unha obra de Frida na s\u00faa portada. O nome de dito \u00e1lbum \u00e9 \"Mi Frida... Sufrida\"\nEn 1995, o grupo Bandit Queen publica un \u00e1lbum chamado \" Hormone Hotel\", cuxa portada \u00e9 un retrato de Frida, ademais de conter un tema chamado precisamente \"Frida Kahlo\".\nEn 2007, a cantante galega Marta S\u00e1nchez, interpreta unha canci\u00f3n en homenaxe a ela titulada \"Frida y sus flores\", que se incl\u00fae no seu \u00e1lbum Miss S\u00e1nchez."}
{"id": "49631", "revid": "98629", "url": "https://gl.wikipedia.org/wiki?curid=49631", "title": "Mat\u00edas Prats Luque", "text": "Mat\u00edas Prats Luque, nado en Madrid o 14 de novembro de 1950, \u00e9 un xornalista espa\u00f1ol, \u00f3 igual que o seu pai Mat\u00edas Prats Ca\u00f1ete, e o seu fillo, Mat\u00edas Prats Chac\u00f3n.\nTraxectoria.\nLicenciado en Dereito e en Xornalismo comezou a s\u00faa carreira na emisora de radio \"La Voz de Madrid\". En 1975 pasa \u00e1 canle p\u00fablica La 2 de Televisi\u00f3n Espa\u00f1ola con \"Redacci\u00f3n Noche\" de Joaqu\u00edn Arozamena.\nComo xornalista deportivo estivo presente en acontecementos como 8 Xogos Ol\u00edmpicos, Mundiais de F\u00fatbol, o Torneo de Roland Garros, Wimbledon, a Copa Davis e torneos de golf coma o Masters de Augusta ou a Ryder Cup. En 1990 dirixe en TVE \"Estudio Estadio\", do que era presentador entre 1981 e 1993 e m\u00e1is tarde \"F\u00fatbol de Primera\" e \"S\u00f3lo goles\" (1994).\nEn 1991 incorp\u00f3rase como presentador \u00e1 primeira edici\u00f3n do \"Telediario\" de Televisi\u00f3n Espa\u00f1ola. A canle de televisi\u00f3n Antena 3 f\u00edchao en 1998, para presentar os informativos (\"Antena 3 Noticias\") da edici\u00f3n do mediod\u00eda, para pasar a continuaci\u00f3n \u00e1 segunda edici\u00f3n, da que segue \u00e1 fronte actualmente. En 2006, compaxina a presentaci\u00f3n da segunda edici\u00f3n das noticias coa de Territorio Champions.\n\u00c9 fillo do co\u00f1ecido xornalista Mat\u00edas Prats Ca\u00f1ete e o seu fillo \u00e9 Mat\u00edas Prats Chac\u00f3n. \u00c9 co\u00f1ecido tam\u00e9n, no mundo publicitario, por anunciar \"La Cuenta Naranja\" do grupo holand\u00e9s ING."}
{"id": "49632", "revid": "5863", "url": "https://gl.wikipedia.org/wiki?curid=49632", "title": "Helena Resano", "text": "Mar\u00eda Helena Resano Lizaldre, m\u00e1is co\u00f1ecida como Helena Resano, nada o 9 de febreiro de 1974 en Pamplona, \u00e9 unha xornalista e presentadora navarra.\nTraxectoria.\n\u00c9 licenciada en Comunicaci\u00f3n Audiovisual pola Universidade de Navarra. Iniciou a s\u00faa carreira como bolseira na emisora local de Cadena SER. Tras traballar en Pamplona Televisi\u00f3n, Radio Nacional de Espa\u00f1a e Telecinco, en 1999 incorporouse a Televisi\u00f3n Espa\u00f1ola no Canal 24 Horas.\nSubstitu\u00edu a Letizia Ortiz no \"Telediario Segunda Edici\u00f3n\", present\u00e1ndoo xunto a Alfredo Urdaci. Entre 2003 e 2006 presentou o Telediario de fin de semana xunto a David Cantero.\nEn marzo de 2006 ficha por laSexta, onde conduciu o espazo \"La actualidad en 2D\" e o programa de entrevistas e actualidade \"Sexto Sentido\" xunto a Mamen Mendiz\u00e1bal e Cristina Villanueva\nEn 2014 presentaba \"laSexta Noticias\" das 14:00."}
{"id": "49634", "revid": "5863", "url": "https://gl.wikipedia.org/wiki?curid=49634", "title": "Mamen Mendiz\u00e1bal", "text": "Mar\u00eda del Carmen Mendiz\u00e1bal Garc\u00eda, m\u00e1is co\u00f1ecida como Mamen Mendiz\u00e1bal, nada en Madrid o 15 de xaneiro de 1976, \u00e9 unha xornalista e presentadora espa\u00f1ola de televisi\u00f3n.\nTraxectoria.\nLicenciada en Xornalismo pola Universidade Complutense de Madrid, os seus inicios profesionais foron na Cadena SER como redactora de \"Hoy por hoy\" \u00f3 lado de I\u00f1aki Gabilondo. Tam\u00e9n presentaba o programa \"Punto de fuga\" as fins de semana. Nesa emisora chegou a cubrir a baixa por maternidade de Gemma Nierga \u00e1 fronte de \"La Ventana\" desde setembro de 2005 ata xaneiro de 2006. Xa antes a substitu\u00edra durante os meses de xullo e agosto do mesmo ano.\nEn outubro de 2004 foi contratada por Televisi\u00f3n Espa\u00f1ola para presentar o espazo de debate \"59 segundos\", \u00e1 fronte do cal se manter\u00eda ata principios de 2006, cando foi fichada pola nova canle de televisi\u00f3n La Sexta.\nNeste canal encargouselle a presentaci\u00f3n de \"La Sexta/Noticias\" na s\u00faa segunda edici\u00f3n, as\u00ed como o programa \"Sexto sentido\" (2006) xunto a Helena Resano e Cristina Villanueva.\nFoi nomeada \u00f3s Premios ATV de 2005, como \"Mellor Comunicadora de Programas Informativos\" polo programa \"59 segundos\" e \u00f3 TP de Ouro de 2006, como \"Mellor Presentadora de Informativos\" por \"La Sexta Noticias\".\nVida persoal.\nMant\u00e9n unha relaci\u00f3n sentimental co periodista deportivo Jos\u00e9 Antonio Ponseti, a cal se consolidou en 2013 \u00f3 irse a vivir xuntos."}
{"id": "49635", "revid": "5863", "url": "https://gl.wikipedia.org/wiki?curid=49635", "title": "Montserrat Dom\u00ednguez", "text": "Montserrat Dom\u00ednguez, nada en Madrid en 1963, \u00e9 unha xornalista espa\u00f1ola.\nTraxectoria.\nEstudou Ciencias da Informaci\u00f3n na Universidade Complutense de Madrid. Posteriormente cursou un mestrado en Xornalismo pola Universidade de Columbia.\nA s\u00faa carreira como xornalista iniciouse nos informativos de Radio Espa\u00f1a en 1987.\nTraballou na Axencia EFE, Canal +, Telecinco e Antena 3 Televisi\u00f3n.\nEtapa en Telecinco.\nPresentou os informativos de fin de semana e da edici\u00f3n de noite das Noticias. En 2001 presentou o faladoiro matinal \"La mirada cr\u00edtica\".\nEtapa en Antena 3 Televisi\u00f3n.\nEn 2004 abandona \"La mirada cr\u00edtica\", deixando o seu posto a Vicente Vall\u00e9s, e ficha para dirixir e presentar un programa hom\u00f3logo en Antena 3 Televisi\u00f3n: Ruedo Ib\u00e9rico, programa que se ocupaba da actualidade social e pol\u00edtica, con entrevistas e unha mesa de faladoiro.\nEn visto dos negativos resultados acadados polo programa, Antena 3 decidiu substitu\u00edlo por unha edici\u00f3n diaria de Espejo p\u00fablico, que ata ent\u00f3n se emit\u00eda nas tardes dos domingos presentado por Sonsoles Su\u00e1rez. Susanna Griso \u00e9 a condutora desta nova versi\u00f3n do espazo.\nTrala retirada de Ruedo Ib\u00e9rico, Montserrat Dom\u00ednguez segue estando vinculada \u00e1 cadea dirixindo \"Las Noticias de la Ma\u00f1ana\".\nHuffingtonPost.\nEn maio de 2012 pasa a ocupar o posto de Directora Editorial de El HuffPost de The HuffingtonPost Holdings LLC, posto que mantivo durante 6 anos ata xu\u00f1o de 2018.\nGrupo Prisa.\nEn xu\u00f1o de 2018 pasa a ser a Responsable de El Pa\u00eds Semanal e da coordinaci\u00f3n das revistas de fin de semana S Moda, Icon, Buena Vida, Retina e Ideas do propio grupo editorial.\nDende xu\u00f1o de 2021 \u00e9 a Directora de Contidos da Cadena SER."}
{"id": "49638", "revid": "23204", "url": "https://gl.wikipedia.org/wiki?curid=49638", "title": "Mecklemburgo-Antepomerania", "text": "Mecklemburgo-Pomerania Occidental ou Mecklemburgo-Antepomerania (en alem\u00e1n \"Mecklenburg-Vorpommern\" e en baixo alem\u00e1n \"Mekelborg-V\u00f6rpommern\") \u00e9 un dos 16 Estados de Alema\u00f1a. O estado limita polo norte co Mar B\u00e1ltico, polo oeste con Schleswig-Holstein, \u00f3 suroeste coa Baixa Saxonia, polo sur con Brandeburgo e polo leste con Polonia, m\u00e1is precisamente con Voivodia de Pomerania Occidental (\"Wojew\u00f3dztwo zachodniopomorskie\"). Mecklenburg-Vorpommern pos\u00fae unha baixa densidade de poboaci\u00f3n, preto de 80 hab./km\u00b2. Algunhas cidades importantes son Rostock, Stralsund e Wismar.\nHistoria.\nA comezos do s\u00e9culo XIX a case totalidade do territorio que hoxe forma parte de Mecklemburgo-Pomerania Occidental pasou a formar parte da Confederaci\u00f3n do Rin, como consecuencia das Guerras Napole\u00f3nicas. Tralo congreso de Viena pasou a formar parte de Prusia.\nAntes de 1990 formou parte da Rep\u00fablica Democr\u00e1tica Alem\u00e1 (RDA).\nDivisi\u00f3n administrativa.\nDistritos.\nMecklemburgo-Pomerania Occidental at\u00f3pase actualmente dividida en seis distritos, chamados \"Kreise\":\nCidades independentes.\nAdemais, existen d\u00faas cidades independentes que non pertencen a distrito ning\u00fan:\nEconom\u00eda.\nMecklemburgo-Pomerania Occidental \u00e9 unha rexi\u00f3n de car\u00e1cter predominantemente rural. Debido a isto a agricultura segue tendo un maior peso que noutros Estados Federados."}
{"id": "49640", "revid": "22570", "url": "https://gl.wikipedia.org/wiki?curid=49640", "title": "Susanna Griso", "text": "Susanna Griso Ravent\u00f3s, nada en Barcelona o 8 de outubro de 1969, \u00e9 unha xornalista e presentadora de televisi\u00f3n catal\u00e1.\nTraxectoria.\nLicenciada en Ciencias da Informaci\u00f3n pola Universidade Aut\u00f3noma de Barcelona en 1992, Susanna Griso comezou a s\u00faa carreira profesional dous anos antes en Catalunya R\u00e0dio. En 1995, presentou en TV3 o informativo \"Telenot\u00edcies\" e o programa especial \"Resumen de l'any\". En TVE en Catalu\u00f1a encargouse de presentar o informativo de mediod\u00eda.\nChegou a Antena 3 en setembro de 1998 para presentar xunto a Mat\u00edas Prats Luque a primeira edici\u00f3n de \"Antena 3 Noticias\" e, posteriormente pasou a conducir \"Antena 3 Noticias\" 2.\nEn maio de 2006 volveu a presentar a primeira edici\u00f3n de Noticias da canle, nesta ocasi\u00f3n xunto a Roberto Arce, acadando o liderado de audiencia nesa franxa horaria. Isto, xunto cos \u00e9xitos aplastantes da edici\u00f3n nocturna de Mat\u00edas Prats e as noticias de Fin de Semana de Lourdes Maldonado, fixo que Antena 3 Noticias sexa, en t\u00f3dalas s\u00faas edici\u00f3ns, o equipo m\u00e1is forte e as noticias m\u00e1is vistas, sendo a \u00fanica canle privada europea cuxa audiencia nos seus informativos \u00e9 superior \u00e1 do principal canle p\u00fablico (TVE en Espa\u00f1a).\nO 11 de decembro de 2006 comeza a conducir o renovado espazo \"Espejo p\u00fablico\", no que se abordan temas de actualidade, cr\u00f3nica social, sa\u00fade, nutrici\u00f3n, autoaxuda, entrevistas, un cara a cara e reportaxes. Conta con colaboradores como Alfredo Urdaci, Juan Pedro Valent\u00edn, Pilar Cernuda, Miguel Primo de Rivera Oriol, Luc\u00eda Etxebarr\u00eda ou Juli\u00e1n Contreras Jr. Lydia Balenciaga \u00e9 a encargada do set informativo do programa, e Alberto Herrera oc\u00fapase da informaci\u00f3n meteorol\u00f3xica. Ademais \"Espejo p\u00fablico\" abre cada ma\u00f1\u00e1 unha fiestra a un pobo espa\u00f1ol a trav\u00e9s de conexi\u00f3ns en directo cos seus reporteiros.\nFoi nomeada \u00f3 TP de Ouro de 2003 como \"Mellor Presentadora de programa Informativo\"."}
{"id": "49641", "revid": "5132", "url": "https://gl.wikipedia.org/wiki?curid=49641", "title": "Mecklemburgo-Pomerania Occidental", "text": ""}
{"id": "49642", "revid": "23204", "url": "https://gl.wikipedia.org/wiki?curid=49642", "title": "Timbre", "text": "Timbre pode referirse a:"}
{"id": "49643", "revid": "23204", "url": "https://gl.wikipedia.org/wiki?curid=49643", "title": "Fernando Delgado", "text": "Fernando Gonz\u00e1lez Delgado, nado en Santa Cruz de Tenerife en 1947, \u00e9 un xornalista e escritor canario.\nTraxectoria.\nLicenciado en Xornalismo pola Universidade Complutense de Madrid, comezou a s\u00faa carreira profesional no diario \"El D\u00eda\". M\u00e1is tarde pasou aos diarios \"Pueblo\" e \"Informaciones\", onde se converteu en cr\u00edtico literario.\nO seu salto ao mundo da radio produciuse a trav\u00e9s de Radio Nacional de Espa\u00f1a, onde ingresou por oposici\u00f3n en 1967. Co tempo, chegou a converterse no primeiro Director de Radio 3 (1981-1982) e da propia RNE en d\u00faas ocasi\u00f3ns: 1982-1986 e 1990-1991.\nBaixo o seu primeiro mandato realizou unha profunda renovaci\u00f3n en formatos e contidos e abandonaron a canle p\u00fablica profesionais como Luis del Olmo, Jes\u00fas Quintero, Alejo Garc\u00eda e Julio de Benito, sendo finalmente destitu\u00eddo por Pilar Mir\u00f3. En 1986 foi nomeado membro do Consello de RTVE, a proposta do PSOE, cargo que ocupa ata 1990.\nEn 1991 pasa a ser Director de \"Tele-Expo\", a canle televisiva da Exposici\u00f3n Universal de Sevilla de 1992. Unha vez finalizada a mesma, converteuse xunto a Mar\u00eda Escario, no novo presentador dos \"Telediarios\" de TVE de fin de semana, en substituci\u00f3n de Rosa Mar\u00eda Mateo.\nEn 1996, trala renovaci\u00f3n do equipo directivo da canle foi relevado do seu cargo \u00e1 fronte do informativo, e regresou \u00e1 radio, incorpor\u00e1ndose \u00e1 Cadena SER, onde se fixo cargo do magazine \"A vivir que son dos d\u00edas\", un espazo sobre arte, cultura, ocio e actualidade, no que permanece ata 2005, cando decidiu abandonalo sendo substitu\u00eddo por \u00c0ngels Barcel\u00f3 despois de ter acadado o liderado de audiencia na s\u00faa franxa horaria.\nNa actualidade segue colaborando coa Cadena SER.\nLiteratura.\nEn 1976 publicou a s\u00faa primeira novela, \"Tachero\" e transcorrer\u00edan catro anos ata que aparecese a s\u00faa seguinte obra, \"Exterminio en Lastenia\", de marcado car\u00e1cter experimental.\nEn 1994 sa\u00edu \u00e1 luz a que o autor considera a s\u00faa obra m\u00e1is persoal, \"H\u00e1blame de ti\", e un ano despois conseguiu o Premio Planeta co que \u00e9 o ata o momento o seu libro m\u00e1is vendido: \"La Mirada del otro\".\nNon s\u00f3 escribiu novela. Tam\u00e9n cultivou a poes\u00eda (\"Proceso de adivinaciones\" e \"Autobiograf\u00eda del hijo\") e o ensaio \"Cambio de tiempo\" (1994)."}
{"id": "49644", "revid": "5863", "url": "https://gl.wikipedia.org/wiki?curid=49644", "title": "Cantares gallegos (hom\u00f3nimos)", "text": "Polo t\u00edtulo de Cantares gallegos co\u00f1ecemos:"}
{"id": "49647", "revid": "1131", "url": "https://gl.wikipedia.org/wiki?curid=49647", "title": "Premio Planeta", "text": "O Premio Planeta de novela \u00e9 un certame de novela concedido desde 1952 pola editorial Planeta. Foi creado por Jos\u00e9 Manuel Lara Hern\u00e1ndez. Desde 1974 tam\u00e9n se premia o finalista. Despois do Premio Nobel \u00e9 o concurso literario mellor dotado do mundo, con 601.000\u20ac. F\u00e1llase o 15 de outubro, festividade de Santa Teresa (nome da esposa de Jos\u00e9 Manuel Lara).\nPol\u00e9mica.\nNos \u00faltimos anos a s\u00faa credibilidade p\u00faxose en d\u00fabida desde moitos \u00e1ngulos. A cuesti\u00f3n chegou \u00f3 extremo de que escritores como Miguel Delibes ou Ernesto Sabato renunciaron \u00f3 mesmo (denunciando o primeiro que lle ofreceran ga\u00f1ar a edici\u00f3n de 1994) e mesmo un tribunal arxentino condenou por fraude aos responsables da versi\u00f3n arxentina do premio Planeta de 1997.\nNon \u00e9 estra\u00f1o que o nome dos ga\u00f1adores se co\u00f1eza d\u00edas ou semanas antes da s\u00faa promulgaci\u00f3n, co cal decaeu o prestixio literario do galard\u00f3n."}
{"id": "49649", "revid": "5863", "url": "https://gl.wikipedia.org/wiki?curid=49649", "title": "\u00c0ngels Barcel\u00f3", "text": "\u00c0ngels Barcel\u00f3, nada en Barcelona o 7 de setembro de 1963, \u00e9 unha xornalista catal\u00e1, co\u00f1ecida televisivamente por presentar telexornais.\nTraxectoria.\nA s\u00faa carreira profesional comezou \u00f3s 20 anos en 1983 traballando como redactora de informativos na emisora Catalunya R\u00e0dio. \u00d3 ano seguinte, e sen deixar a radio, deu o salto \u00e1 televisi\u00f3n para presentar os informativos de TV3. Participou en retransmisi\u00f3ns de eventos importantes, como noites electorais (nacionais e estadounidenses), a Guerra do Golfo, a sinatura do Tratado de Maastricht ou o nomeamento como Sede Ol\u00edmpica de Barcelona. Chegou a ser a directora da \u00faltima edici\u00f3n do informativo desta canle auton\u00f3mica. Ademais, tam\u00e9n foi a responsable de \"\u00c0ngels de nit\", un programa de entrevistas.\nNon foi ata 1997 cando apareceu por primeira vez ante as c\u00e1maras dunha televisi\u00f3n nacional: tras pasar medio ano como editora dos informativos das fins de semana de Telecinco, pasa a editar e a presentar os informativos das 14:30. E en 2001, trala sa\u00edda de Juan Ram\u00f3n Lucas, pasou a editar e presentar os \"Informativos Telecinco\" das 20:30. Durante esta etapa participou como enviada especial \u00e1 Guerra de Iugoslavia, as elecci\u00f3ns nos Estados Unidos, a morte do Papa Xo\u00e1n Paulo II ou a cat\u00e1strofe do Prestige.\nEn 2005 deixou os informativos de Telecinco para volver a TV3 e para dirixir e presentar o espazo radiof\u00f3nico \"A vivir que son dos d\u00edas\" da Cadena SER en substituci\u00f3n de Fernando Delgado.\nDesde marzo de 2006, aparece no programa de actualidade informativa \"Cuatro x cuatro\", de Cuatro, xunto a I\u00f1aki Gabilondo, Jon Sistiaga e Carles Francino. Durante o Mundial de Alema\u00f1a de 2006, presentou para Cuatro un programa especial chamado \"Maracan\u00e1 Alema\u00f1a 06\" xunto a Nico Abad. Foi realizado \u00f3 aire libre na cidade de Madrid e trataba sobre a Selecci\u00f3n Espa\u00f1ola de F\u00fatbol e o Mundial de F\u00fatbol.\nDurante todo o 2007 continuou a presentar o programa da fin de semana na SER alternando os seus traballos con outros como a retransmisi\u00f3n da gala dos \u00d3scar as\u00ed como algunhas intervenci\u00f3ns en Canal +. En novembro do 2007, trala morte de Carlos Llamas, foi nomeada directora do programa de cabeceira de Cadena SER, \"HORA 25\". Cedeu as\u00ed a testemu\u00f1a de \"A vivir...\" \u00e1 s\u00faa compa\u00f1eira de Telecinco anos antes, Montserrat Dom\u00ednguez.\nNo 2008, con motivo da Eurocopa, foi elixida para presentar \"Zona Cuatro\", unha especie de previo do partido.\nO 12 de xullo de 2010, conduciu o programa especial \"Sur\u00e1frica 2010: Cuatro con la Roja\", retransmitido simultaneamente por Cuatro e Canal + con motivo das recepci\u00f3ns oficiais, recibimento polas r\u00faas de Madrid e festa final, a Selecci\u00f3n espa\u00f1ola tras proclamarse campioa do Mundial de Sur\u00e1frica 2010. A retransmisi\u00f3n en directo prolongouse desde as 16:30h \u00e1s 00:30h coa fin da festa en Pr\u00edncipe P\u00edo, conseguindo situar a cadea terceira na clasificaci\u00f3n de audiencias do prime time dese d\u00eda.\nEn novembro de 2010 viaxa a Marrocos cun equipo da SER para investigar o violento desaloxo do campamento de protesta saharau\u00ed do Aai\u00fan, cun n\u00famero a\u00ednda indeterminado de mortos e centos de persoas feridas. O 11 de novembro do 2010 \u00e9 interrogada pola polic\u00eda marroqu\u00ed por conseguir romper o bloqueo informativo marroqu\u00ed e expulsada de Marrocos por \"proporcionar informaci\u00f3ns falsas sobre a s\u00faa identidade e a s\u00faa profesi\u00f3n\"."}
{"id": "49650", "revid": "12452", "url": "https://gl.wikipedia.org/wiki?curid=49650", "title": "Son Gok\u016b", "text": ""}
{"id": "49651", "revid": "1131", "url": "https://gl.wikipedia.org/wiki?curid=49651", "title": "Fran Est\u00e9vez", "text": "Francisco Jos\u00e9 Est\u00e9vez Garc\u00eda nado en Vilagarc\u00eda de Arousa o 11 de abril de 1980, \u00e9 un director e guionista galego.\nTraxectoria.\nFormou parte da primeira promoci\u00f3n da Escola Superior de Artes Cinematogr\u00e1ficas de Galicia. \u00c9 fundador de Hipot\u00e1lamo Films, coa que en 2004 dirixiu \"Metamorfosis\", adaptaci\u00f3n do relato de Franz Kafka.\nNo 2005 colaborou na mediometraxe \"La Canci\u00f3n de F\u00e9merlin\" de Manuel Pena, para a que compuxo a m\u00fasica pian\u00edstica, ademais da montaxe en estilo de cine mudo.\nRealizou tam\u00e9n a micrometraxe \"El Humanoide\" (2007) e a curta experimental \"Titanio &amp; Plutonio\" (2010).\nNo 2013, estreou \"Idiotas\", protagonizada por un rapaz cunha discapacidade e o seu can falador que atopan uns misteriosos globos por toda a cidade de Santiago de Compostela cunha curiosa mensaxe: \"Des\u00ednflame poco a poco...\"."}
{"id": "49652", "revid": "5863", "url": "https://gl.wikipedia.org/wiki?curid=49652", "title": "Mercedes Mil\u00e1", "text": "Mercedes Mil\u00e1 Mencos, nada en Barcelona o 4 de abril de 1951, \u00e9 unha xornalista e presentadora catal\u00e1. \u00c9 irm\u00e1 do tam\u00e9n xornalista e presentador Lorenzo Mil\u00e1.\nTraxectoria.\nComeza a titulaci\u00f3n de Filosof\u00eda e Letras, pero decide abandonala polo xornalismo, gradu\u00e1ndose en 1974. Despois de realizar a memoria de licenciatura sobre xornalismo televisivo, consegue o seu primeiro traballo como periodista no diario \"\"El Correo de Andaluc\u00eda\", colaborando nos servizos informativos, e m\u00e1is tarde na revista \"Don Bal\u00f3n\" como redactora deportiva, permanece ata a segunda metade dos anos 70.\nA s\u00faa incursi\u00f3n na radio empeza da man de Luis del Olmo, con quen traballa durante tres anos no programa \"A toda radio\".\nEn televisi\u00f3n debuta en 1974 en Televisi\u00f3n Espa\u00f1ola colaborando no programa \"Polideportivo\". Despois desta experiencia, en 1978 presenta o programa de entrevistas \"Dos por dos\" de Fernando Garc\u00eda Tola xunto a Isabel Tenaille. En 1980 volve \u00e1 radio, esta vez \u00e1 Cadena SER, onde leva o espazo cultural \"Queremos saber\" xunto a I\u00f1aki Gabilondo primeiro e en solitario despois.\nFaise realmente co\u00f1ecida cos programas televisivos de entrevistas \"Buenas noches\" (1982-1984) e \"De jueves a jueves\" (1986) nos que consegue grandes audiencias. Desta \u00e9poca data unha famosa entrevista \u00f3 escritor Francisco Umbral, e a s\u00faa vehemente reacci\u00f3n afirmando que acudira \u00f3 programa para falar do seu libro, frase que calou na memoria colectiva dos espa\u00f1ois.\nPoco despois viaxa a Londres, onde permanece tres anos para perfeccionar o seu ingl\u00e9s. Co seu regreso a Espa\u00f1a en 1988, presenta \"Dilluns, dilluns\" para a televisi\u00f3n catal\u00e1 TV3. En 1990 volve a TVE para conducir o espazo \"El martes que viene\", a\u00ednda que permanece pouco tempo, xa que acepta unha boa oferta de Antena 3.\nNesta canle privada enc\u00e1rgase de presentar \"Queremos saber\" (1992-1993), un programa semanal de entrevistas e reportaxes no que o p\u00fablico tam\u00e9n participa, e \"M\u00e1s que palabras\" (1995), retirado a petici\u00f3n da periodista por non acadar a audiencia esperada. En 1998 conduce o programa \"Sin l\u00edmites\" con Jes\u00fas Hermida, pero tampouco permaneceu moito tempo en antena.\nDesde o ano 2000, Mil\u00e1 presenta en Telecinco t\u00f3dalas edici\u00f3ns do programa de telerrealidade Gran Hermano, ag\u00e1s a terceira (a cargo de Pepe Navarro), per\u00edodo no que presenta \"Queremos saber m\u00e1s\" (2002) en Antena 3. Ademais, desde 2004, presenta en Telecinco as reportaxes de investigaci\u00f3n period\u00edstica \"Diario de...\"\". En 2005 recibiu o Premio Ondas \u00e1 traxectoria profesional m\u00e1is destacada. Tam\u00e9n recibiu o galard\u00f3n en 1986, polo seu labor en \"De jueves a jueves\".\nRecibiu o TP de Oro \u00e1 \"Mellor Presentadora\" en tres ocasi\u00f3ns: En 1983 por \"Buenas noches\"; en 1986 por \"De jueves a jueves\" e en 1992 por \"Queremos saber\" e a campa\u00f1a de fomento da lectura en \"Doce meses, Doce causas\" de Telecinco\nTam\u00e9n protagoniza campa\u00f1as contra o tabaco coma \"Apaga y b\u00e9same\"."}
{"id": "49653", "revid": "5863", "url": "https://gl.wikipedia.org/wiki?curid=49653", "title": "Lorenzo Mil\u00e1", "text": "Lorenzo Mil\u00e1 Mencos, nado o 8 de outubro de 1960 en Barcelona, \u00e9 un xornalista catal\u00e1n.\nTraxectoria.\nLicenciado en Ciencias da Informaci\u00f3n pola Universidade de Barcelona en 1988. \u00c9 irm\u00e1n da co\u00f1ecida periodista e presentadora Mercedes Mil\u00e1 e est\u00e1 casado coa tam\u00e9n xornalista Sagrario Ruiz de Apodaca, con quen ten tres fillos.\nActividade laboral.\nEn 1983 comeza a s\u00faa traxectoria profesional no xornalismo deportivo, como redactor no diario Sport. En 1986 colabora en programas de TVE como \"El tiempo es oro\", \"Juego de ni\u00f1os\" e \"Plat\u00f3 vac\u00edo\".\nEn 1988 e 1989 vive en Londres traballando na canle de televisi\u00f3n ScreenSport (na actualidade Eurosport). Regresa a Espa\u00f1a, a TVE, onde desenvolve funci\u00f3ns de redactor no \u00e1mbito deportivo ata 1994. Durante eses catro anos traballa no centro territorial de Sant Cugat del Vall\u00e8s e en 1993 presenta o programa de debate \"Al Grano\".\nEn 1994 trasl\u00e1dase a Madrid para incorporarse \u00f3 acabado de nacer informativo nocturno de La 2, denominado La 2 noticias como redactor e presentador onde estar\u00eda ata setembro de 2003. Neste per\u00edodo o noticiario, co\u00f1ecido por ser menos institucional que a maior\u00eda en Espa\u00f1a e cun estilo moi persoal, recibe numerosos premios. Substit\u00faeo Fran Llorente, que era xa un rostro co\u00f1ecida no espazo.\nDesde setembro de 2003 ata setembro de 2004 incorp\u00f3rase \u00e1 delegaci\u00f3n de TVE en Washington como correspondente adxunto para acompa\u00f1ar \u00e1 s\u00faa muller, nomeada correspondente principal.\nRegresa a Espa\u00f1a cando Carmen Caffarel, directora xeral de Televisi\u00f3n Espa\u00f1ola lle ofrece o posto de presentador do Telediario nocturno, esta vez na primeira canle de TVE. Ademais Fran Llorente, o que fora o seu compa\u00f1eiro, conv\u00e9rtese no director dos servizos informativos substitu\u00edndo a Alfredo Urdaci, con este telediario consegue ser o l\u00edder de audiencia superando mesmo \u00f3 informativo de Mat\u00edas Prats e convert\u00e9ndoo no telediario m\u00e1is visto da televisi\u00f3n"}
{"id": "49654", "revid": "22570", "url": "https://gl.wikipedia.org/wiki?curid=49654", "title": "Premio TP de Ouro", "text": "Os premios TP de Ouro son un galard\u00f3n outorgado anualmente pola revista Teleprograma mediante votaci\u00f3n dos seus lectores, que distinguen o labor en distintos \u00e1mbitos da televisi\u00f3n en Espa\u00f1a.\nHistoria.\nEn 1991 pasaron a denominarse TP de Ouro, coincidindo coa primeira retransmisi\u00f3n dunha gala de entrega por Telecinco. En anos sucesivos a cerimonia ser\u00eda retransmitida por Canal + (1992), Televisi\u00f3n Espa\u00f1ola (1993 e 2001), e Antena 3 (1994, 1995, 1997, 2002, 2003, 2004 e 2005), La Sexta (2007, 2008 e 2009) e de novo por Telecinco en 1998, 1999 e 2000."}
{"id": "49655", "revid": "22570", "url": "https://gl.wikipedia.org/wiki?curid=49655", "title": "Premios TP de Ouro 2006", "text": "Lista de Premios TP de Ouro de 2006, entregados o 26 de marzo de 2007:"}
{"id": "49656", "revid": "56817", "url": "https://gl.wikipedia.org/wiki?curid=49656", "title": "Premios TP de Ouro 2005", "text": "Lista de Premios TP de Ouro de 2005, entregados en 2006:"}
{"id": "49657", "revid": "22570", "url": "https://gl.wikipedia.org/wiki?curid=49657", "title": "Premios TP de Ouro 2004", "text": "Lista de Premios TP de Ouro de 2004, entregados en 2005:"}
{"id": "49658", "revid": "22570", "url": "https://gl.wikipedia.org/wiki?curid=49658", "title": "Premios TP de Ouro 2003", "text": "Lista de Premios TP de Ouro de 2003, entregados en 2004:"}
{"id": "49659", "revid": "47401", "url": "https://gl.wikipedia.org/wiki?curid=49659", "title": "Premios TP de Ouro 2002", "text": "Lista de Premios TP de Ouro de 2002, entregados en 2003:"}
{"id": "49660", "revid": "22570", "url": "https://gl.wikipedia.org/wiki?curid=49660", "title": "Premios TP de Ouro 2001", "text": "Lista de Premios TP de Ouro de 2001, entregados en 2002:"}
{"id": "49661", "revid": "22570", "url": "https://gl.wikipedia.org/wiki?curid=49661", "title": "Premios TP de Ouro 2000", "text": "Lista de Premios TP de Ouro de 2000, entregados en 2001:"}
{"id": "49663", "revid": "1987", "url": "https://gl.wikipedia.org/wiki?curid=49663", "title": "Premios TP de Ouro 1999", "text": "Lista de Premios TP de Ouro de 1999, entregados en 2000:"}
{"id": "49665", "revid": "5863", "url": "https://gl.wikipedia.org/wiki?curid=49665", "title": "Javier Sard\u00e0", "text": "Francisco Javier Sard\u00e0 Tamaro, co\u00f1ecido coma Xavier Sard\u00e0, nado en Barcelona o 16 de abril de 1958, \u00e9 un xornalista catal\u00e1n.\nTraxectoria.\nSard\u00e0 \u00e9 Licenciado en Ciencias da Informaci\u00f3n pola Universidade Aut\u00f3noma de Barcelona. Tralos seus inicios como cronista musical en diversos xornais como \u201cCatalunya Express\u201d, \u201cAvui\u201d, \u201cEl Noticiero\u201d o \u201cMundo Diario\u201d, con 19 anos obtivo unha bolsa en Radio Nacional de Espa\u00f1a en Barcelona. Desenvolveu al\u00ed diversos traballos antes de ser nomeado xefe de programaci\u00f3n de Radio Nacional en Catalu\u00f1a en 1989.\nNesta emisora conduciu, desde 1987 ata 1991, o programa \u201cLa Bisagra\u201d, espazo radiof\u00f3nico onde naceu o co\u00f1ecido personaxe do Se\u00f1or Casamajor. En 1992 el Sr. Casamajor, o seu \"alter ego\", incorporouse \u00e1 Cadena SER para colaborar no programa \"Hoy por Hoy\" de I\u00f1aki Gabilondo. Un ano despois tam\u00e9n Javier Sard\u00e0 fichou para a emisora e xuntos presentaron, entre 1994 e 1997 o programa \"La Ventana\", cuxo relevo tomar\u00eda a tam\u00e9n xornalista catal\u00e1 Gemma Nierga.\nMentres tanto, comezou a traballar en televisi\u00f3n, presentando os programas \"Juego de ni\u00f1os\" (TVE, 1990), \"Ol\u00e9 tus v\u00eddeos \"(FORTA, 1992-1993), \"Betes i films\" (TV3), \"Tot per l'audi\u00e8ncia\" (TV3), \"Sembla mentida\" (TV3), \"Todos somos humanos\" (Antena 3, 1996) e \"Moros y cristianos\" (Telecinco, 1997).\nDesde 1997 ata 2005 dirixiu o programa \"Cr\u00f3nicas marcianas\" , o m\u00e1is visto nas noites televisivas espa\u00f1olas, que emitiu Telecinco, e que foi distinguido coa Rosa de Prata do Festival de Montreux en 1998, o Premio Ondas do ano 2000 e 10 TP de Ouro. En abril de 2005 anunciou unha retirada profesional temporal para o ver\u00e1n do mesmo ano.\n\u00c9 irm\u00e1n da actriz Rosa Maria Sard\u00e0.\nPremios e distinci\u00f3ns.\nPolo seu labor en Cr\u00f3nicas marcianas, Sard\u00e0 recibiu o premio Antena de Oro de Televisi\u00f3n de 1997, o Premio da Academia de Televisi\u00f3n de 1999 \u00f3 \"Mellor Comunicador de Programa de Entretemento\" e o TP de Ouro de 1997, 1998, 2002 e 2003 \u00f3 \"Mellor Presentador\", categor\u00eda na que tam\u00e9n foi nomeado en 1999, 2000, 2001 e 2004."}
{"id": "49666", "revid": "59564", "url": "https://gl.wikipedia.org/wiki?curid=49666", "title": "Susana Fortes", "text": "Susana Fortes L\u00f3pez, nada en Pontevedra o 15 de novembro de 1959, \u00e9 unha escritora e xornalista galega.\nTraxectoria.\nLicenciada en Xeograf\u00eda e Historia pola Universidade de Santiago de Compostela, e en Historia de Am\u00e9rica pola Universidade de Barcelona, combina a s\u00faa paix\u00f3n pola novela co traballo como profesora de ensino medio en Valencia. Deu clases de castel\u00e1n e conferencias en Estados Unidos (Luisiana e California).\n\u00c9 autora de diversas novelas, entre elas \"El amante alban\u00e9s\", coa que quedou finalista do Premio Planeta na s\u00faa edici\u00f3n de 2003. A s\u00faa obra caracter\u00edzase por bordear a novela polic\u00edaca. Tam\u00e9n \u00e9 articulista en diversos medios relacionados coa literatura e o cine, \u00f3 que considera moi vinculada a s\u00faa obra \u00ab\u00e9 coma se tivese interiorizada a sintaxe do cine na literatura\u00bb.\nVida persoal.\n\u00c9 filla do escritor Xos\u00e9 Fortes Bouz\u00e1n e irm\u00e1 de Alberto, Xabier e Ana Bel\u00e9n Fortes."}
{"id": "49668", "revid": "23204", "url": "https://gl.wikipedia.org/wiki?curid=49668", "title": "Fernando Schwartz", "text": "Fernando Schwartz, nado en Xenebra (Su\u00edza) o 15 de novembro de 1937, \u00e9 un diplom\u00e1tico e escritor espa\u00f1ol\nTraxectoria.\nComo diplom\u00e1tico durante 25 anos e fillo de diplom\u00e1ticos viviu en varios pa\u00edses. Foi o embaixador de Espa\u00f1a en Kuwait e nos Pa\u00edses Baixos e portavoz do goberno para asuntos exteriores ata retirarse en 1988.\nTraballou m\u00e1is tarde para o grupo PRISA sendo conselleiro editorial de El Pa\u00eds, portavoz do grupo e director de comunicaci\u00f3n. Foi profesor de Opini\u00f3n na Escola de Periodismo El Pa\u00eds-Universidade Aut\u00f3noma de Madrid e copresentador, xunto a M\u00e1ximo Pradera (e m\u00e1is tarde xunto a Ran\u00f3n Arang\u00fcena e Ana Garc\u00eda Si\u00f1eriz) do programa \"Lo m\u00e1s Plus\" de Canal +. Reside entre Madrid e Mallorca coa s\u00faa familia."}
{"id": "49671", "revid": "32797", "url": "https://gl.wikipedia.org/wiki?curid=49671", "title": "Manuel Campo Vidal", "text": "Manuel Campo Vidal, nado en Camporr\u00e9lls (Huesca) o 30 de marzo de 1951, \u00e9 un xornalista e presentador espa\u00f1ol de televisi\u00f3n.\nTraxectoria.\nEst\u00e1 licenciado en Ciencias da Informaci\u00f3n pola UAB e \u00e9 enxe\u00f1eiro T\u00e9cnico Industrial pola Universidade Polit\u00e9cnica de Catalunya (UPC). Ademais, estudou Sociolox\u00eda en L'Ecole des Hautes Etudes en Sciences Socials (Par\u00eds).\nAs s\u00faas primeiras relaci\u00f3ns co xornalismo profesional foron en 1972 co diario \"Tele-expres\" de Barcelona, xornal do que chegar\u00eda a ser subdirector.\nEn 1983 asumiu a subdirecci\u00f3n do Telediario 2 de TVE, convert\u00e9ndose tam\u00e9n no seu presentador, primeiro en solitario e, entre 1985 e 1987 xunto a \u00c1ngeles Caso. Paralelamente, dirix\u00eda e presentaba tam\u00e9n o informativo \"Punto y aparte\", que pretend\u00eda achegar a noticia \u00f3 telespectador, desde unha perspectiva pouco tradicional.\nNos seguintes anos incorp\u00f3rase \u00e1 Cadena SER de radio, onde presenta e dirixe o espazo \"Hora 25\".\nEn 1992, fichou pola canle de televisi\u00f3n Antena 3, nun momento no que, tralo cambio no accionariado da mesma, procedeuse a renovar os seus informativos. Deste modo, Manuel Campo pasou a presentar e dirixir o informativo diario Antena 3 Noticias, at\u00e9 1993.\nDurante esta etapa, concretamente o 23 de maio de 1993 foi o moderador do debate do primeiro \"cara a cara\" da historia da televisi\u00f3n entre os dous aspirantes \u00e1 presidencia do Goberno de Espa\u00f1a, Jos\u00e9 Mar\u00eda Aznar e Felipe Gonz\u00e1lez, chegando a acadar unha cota de audiencia de 9,6 mill\u00f3ns de espectadores. Tam\u00e9n dirixiu un debate electoral entre os candidatos \u00e1 presidencia da Xunta de Galicia: Manuel Fraga (PPdG) e Antol\u00edn S\u00e1nchez Presedo (PSdeG), celebrado no Hostal dos Reis Cat\u00f3licos de Santiago de Compostela e retransmitido pola Antena 3 en desconexi\u00f3n para Galicia.\nDesde 2003 presentaba o programa \"Generaci\u00f3n XXI\", emitido por Canal Sur, ETB, Castilla-La Mancha Televisi\u00f3n e Televisi\u00f3n de Canarias.\nEn 2006 foi elixido Presidente da Academia das Ciencias e as Artes de Televisi\u00f3n de Espa\u00f1a substit\u00edndo a Ignacio Salas.\nConta cun Premio Ondas (en 1989), polo seu labor \u00e1 fronte do programa Punto y aparte, as\u00ed como dous TP de Oro, correspondentes a 1985 e 1986 como\" Mejor Presentador\", coincidindo co seu paso polo Telediario.\nVida persoal.\nEst\u00e1 casado, dende 1998, coa xornalista viguesa Mar\u00eda Rey."}
{"id": "49672", "revid": "59564", "url": "https://gl.wikipedia.org/wiki?curid=49672", "title": "Manuel Ferreiro Fern\u00e1ndez", "text": "Manuel Ferreiro Fern\u00e1ndez, nado en Saavedra (Begonte) en 1955, \u00e9 un ling\u00fcista e escritor galego.\nTraxectoria.\nLicenciado (1978), graduado (1979) e doutor (1990) en Filolox\u00eda Hisp\u00e1nica (Subs.: Filolox\u00eda Galego-Portuguesa) pola Universidade de Santiago de Compostela. \u00c9 catedr\u00e1tico de Filolox\u00edas Galega e Portuguesa na Facultade de Filolox\u00eda da Universidade da Coru\u00f1a, e \u00e9 un reco\u00f1ecido investigador da Ling\u00fc\u00edstica Hist\u00f3rica e Historia da Lingua Galega, nas s\u00faas li\u00f1as de investigaci\u00f3n tam\u00e9n se incl\u00fae a Ecd\u00f3tica de textos antigos galegos (medievais, medios e decimon\u00f3nicos) e a Cr\u00edtica Textual galego/portuguesa.\nCon anterioridade exercera durante varios anos a docencia como Catedr\u00e1tico de Lingua e Literatura Galega no Bacharelato (IES de Elvi\u00f1a, na cidade da Coru\u00f1a).\nFoi director da colecci\u00f3n \"Documenta\" das publicaci\u00f3ns da Biblioteca-Arquivo 'Francisco Pillado Maior' da Universidade da Coru\u00f1a. As\u00ed mesmo, \u00e9 o director de GLOSSA, que constit\u00fae o primeiro repertorio lexical dicionarizado, contextualizado e exhaustivo do corpus da l\u00edrica profana galego-portuguesa: cantigas de amor, cantigas de amigo e mais cantigas de escarnio e maldicir, para al\u00e9n dalg\u00fans textos doutros x\u00e9neros con menor representaci\u00f3n. Dirixiu o proxecto Universo Cantigas, co fin de realizar a edici\u00f3n do corpus completo das cantigas medievais galego-portuguesas."}
{"id": "49673", "revid": "197", "url": "https://gl.wikipedia.org/wiki?curid=49673", "title": "Manuel Ferreiro", "text": " "}
{"id": "49674", "revid": "98629", "url": "https://gl.wikipedia.org/wiki?curid=49674", "title": "Antonio Mu\u00f1oz Molina", "text": "Antonio Mu\u00f1oz Molina, nado en \u00dabeda (Xa\u00e9n) o 10 de xaneiro de 1956, \u00e9 un escritor espa\u00f1ol e acad\u00e9mico de n\u00famero da Real Academia Espa\u00f1ola (1995). Actualmente reside en Nova York, onde dirixiu o Instituto Cervantes ata mediados de 2006.\nTraxectoria.\nEstudou Historia da arte na Universidade de Granada e Xornalismo na Universidade de Madrid. Nos anos oitenta establ\u00e9cese en Granada, onde traballa como funcionario e colabora como columnista no diario \"Ideal\". O seu primeiro libro \u00e1 unha recompilaci\u00f3n deses artigos e aparece en 1984 baixo o t\u00edtulo \"El Robins\u00f3n urbano\".\nA s\u00faa primeira novela, \"Beatus ille\", aparece en 1986. Nela figura a cidade imaxinaria de M\u00e1gina, trasunto da s\u00faa natal \u00dabeda que reaparecer\u00e1 noutras obras s\u00faas.\nEn 1987 ga\u00f1a o Premio da Cr\u00edtica de narrativa castellana e o Premio Nacional de Narrativa por \"El invierno en Lisboa\" e en 1991 o premio Planeta por \"El jinete polaco\", pola que volve a ser Premio Nacional de Narrativa en 1992.\nOutras obras destacadas son \"Beltenebros\" (1989) unha novela de amor e intriga no Madrid da posguerra con implicaci\u00f3ns pol\u00edticas; \"Los misterios de Madrid\" (1992 -publicada inicialmente como serial a cap\u00edtulos no diario \"El Pa\u00eds\" -o t\u00edtulo fai referencia \u00f3 follet\u00edn do s\u00e9culo XIX \"Los misterios de Par\u00eds\", de Eug\u00e8ne Sue-); e \"El due\u00f1o del secreto\" (1994).\nEst\u00e1 casado coa tam\u00e9n escritora Elvira Lindo, coa que ten un fillo."}
{"id": "49675", "revid": "15490", "url": "https://gl.wikipedia.org/wiki?curid=49675", "title": "Premio Nacional de Narrativa de Espa\u00f1a", "text": "O Premio Nacional de Literatura na modalidade de Narrativa \u00e9 un galard\u00f3n literario de longa traxectoria que outorga anualmente o Ministerio de Cultura de Espa\u00f1a. Premia a mellor obra na modalidade de narrativa escrita por un autor espa\u00f1ol, en calquera das linguas espa\u00f1olas, entre t\u00f3dalas obras deste x\u00e9nero publicadas en Espa\u00f1a no ano anterior. Est\u00e1 dotado con 30.000 euros.\nHistoria.\nO antecendente a este premio pode estar no Concurso Nacional de Literatura que se outorgou entre 1923 e 1977 e que \u00eda variando de x\u00e9neros; premi\u00e1banse novelas, mais tam\u00e9n ensaios, poes\u00eda ou cr\u00edtica. \nO premio pasou por d\u00faas etapas: \nOs seus anos de historia permit\u00edronlle asistir \u00e1 renovaci\u00f3n da novela espa\u00f1ola. \nS\u00f3 un autor conseguiu senllos premios na 1\u00aa e 2\u00aa etapa, Miguel Delibes en 1955 (\"Diario de un cazador\") e 1999 (El hereje). E na segunda etapa, s\u00f3 hai un autor que o ga\u00f1ase en d\u00faas ocasi\u00f3ns: Antonio Mu\u00f1oz Molina en 1988 e 1992. Nesta mesma terceira etapa, o escritor Javier Mar\u00edas, en 2012, rexeitouno por non aceptar galard\u00f3ns de car\u00e1cter oficial ou institucional outorgados polo estado espa\u00f1ol.\nLinguas non castel\u00e1s.\nO premio tense outorgado en 5 ocasi\u00f3ns a obras escritas en lingua galega: \"Xa vai o griff\u00f3n no vento\", de Alfredo Conde en 1986; \"Que me queres, amor?\", de Manuel Rivas en 1996; \"Trece badaladas\", de Suso de Toro en 2003; \"Virtudes (e misterios),\" de Xes\u00fas Fraga en 2021 \"e As malas mulleres\", de Marilar Aleixandre en 2022. \nTam\u00e9n se ten premiado en 3 ocasi\u00f3ns a obras en \u00e9uscaro: en 1989 a Bernardo Atxaga por Obabakoak, en 2002 a Unai Elorriaga por \"Un tranv\u00eda cara a SP\" e en 2009 a Kirmen Uribe por \"Bilbao-New York-Bilbao.\" S\u00f3 se ten premiado nunha soa ocasi\u00f3n a obras en catal\u00e1n: en 1995, Carme Riera por \"Dins el darrer blau.\" "}
{"id": "49676", "revid": "15490", "url": "https://gl.wikipedia.org/wiki?curid=49676", "title": "Premio Nacional de Poes\u00eda (Espa\u00f1a)", "text": "O Premio Nacional de Literatura na modalidade de Poes\u00eda \u00e9 un premio literario de longa traxectoria que outorga anualmente o Ministerio de Cultura de Espa\u00f1a. O seu antecedente at\u00f3pase no Concurso Nacional de Literatura creado pola Real Orde do Ministerio de Instruci\u00f3n P\u00fablica e Belas Artes do 27 de setembro de 1922 (Gaceta de Madrid, 273, de 30 de setembro), que seguiu convoc\u00e1ndose ata 1931.\nPremia \u00e1 mellor obra de poes\u00eda escrita por un autor espa\u00f1ol, en calquera das linguas espa\u00f1olas. As obras son propostas por un xurado de expertos e deben ser primeiras edici\u00f3ns publicadas en Espa\u00f1a no ano anterior \u00f3 da convocatoria. Est\u00e1 dotado con 20.000 euros.\nNa s\u00faa etapa moderna, o Premio Nacional de Poes\u00eda foi ga\u00f1ado por cinco galegos: Jos\u00e9 \u00c1ngel Valente (1993 e 2001), Manuel \u00c1lvarez Torneiro (2013), Pilar Pallar\u00e9s (2019), Olga Novo (2020) e Yolanda Casta\u00f1o (2023). A Valente premi\u00e1ronselle senllas obras en castel\u00e1n; nos outros casos premi\u00e1ronse obras en galego."}
{"id": "49677", "revid": "22570", "url": "https://gl.wikipedia.org/wiki?curid=49677", "title": "Premios TP de Ouro 1998", "text": "Lista de Premios TP de Ouro de 1998, entregados en 1999:"}
{"id": "49678", "revid": "56817", "url": "https://gl.wikipedia.org/wiki?curid=49678", "title": "Premios TP de Ouro 1997", "text": "Lista de Premios TP de Ouro de 1997, entregados en 1998:"}
{"id": "49680", "revid": "15490", "url": "https://gl.wikipedia.org/wiki?curid=49680", "title": "XVI edici\u00f3n dos Premios Goya", "text": "A cerimonia de entrega da XVI edici\u00f3n dos Premios Goya tivo lugar no Palacio Municipal de Congresos de Madrid o 2 de febreiro de 2002. Rosa Mar\u00eda Sard\u00e0 dirixiu e presentou a gala por terceira vez. A pel\u00edcula \"Sin noticias de Dios\" ti\u00f1a 11 nomeamentos, pero non ga\u00f1ou ning\u00fan Goya."}
{"id": "49682", "revid": "56817", "url": "https://gl.wikipedia.org/wiki?curid=49682", "title": "Apache OpenOffice Writer", "text": "Apache OpenOffice Writer (ata decembro de 2011 OpenOffice.org Writer) \u00e9 un procesador de texto que forma parte do conxunto de aplicaci\u00f3ns libres de oficina Apache OpenOffice que se pode descargar desde Internet. Soporta o formato propietario .doc de Microsoft Word case na s\u00faa totalidade, ademais doutros formatos cl\u00e1sicos de documentos. O seu formato nativo de ficheiro est\u00e1 en formato en XML. Pode exportar a ficheiros PDF nativamente sen usar programas intermedios. \u00c9 multiplataforma como a suite ofim\u00e1tica Apache OpenOffice, da que fai parte. A versi\u00f3n actual \u00e9 a 4.1.1.\nWriter \u00e9 tam\u00e9n un potente editor HTML tan f\u00e1cil de usar como un documento de texto. S\u00f3 con entrar no men\u00fa Ver e seleccionar \"Dese\u00f1o para Internet\" cambia o formato do cadro de texto, semell\u00e1ndose a unha p\u00e1xina web, que se pode editar da mesma maneira que se fora un procesador de textos. Con el tam\u00e9n se poden facer etiquetas, as\u00ed como tarxetas de presentaci\u00f3n facilmente, sen ter que modificar o formato dun documento de texto para isto. Tam\u00e9n ten unha galer\u00eda de imaxes, texturas e bot\u00f3ns.\nTotalmente configurable, p\u00f3dese modificar calquera opci\u00f3n de p\u00e1xina, bot\u00f3ns, barras de ferramentas e outras opci\u00f3ns de lingua, autocorrecci\u00f3n, ortograf\u00eda etc. Existe un corrector gramatical de galego chamado Golfi\u00f1o.\nAdemais pode protexer documentos con contrasinais, gardar versi\u00f3ns do mesmo documento, inserir imaxes, obxectos OLE, admite sinaturas dixitais, s\u00edmbolos, f\u00f3rmulas, t\u00e1boas de c\u00e1lculo, gr\u00e1ficos, hiperenlaces, marcadores, formularios etc.\nFormatos.\nP\u00f3dense gardar en 21 formatos de arquivos de texto:\nCatro tipos de documentos mestros:\nAdemais pode exportar a:"}
{"id": "49684", "revid": "5863", "url": "https://gl.wikipedia.org/wiki?curid=49684", "title": "Rosa Mar\u00eda Mateo", "text": "Rosa Mar\u00eda Mateo, nada en Burgos, 6 de xaneiro de 1943, \u00e9 unha xornalista espa\u00f1ola.\nTraxectoria.\nEn 1963 ingresou como locutora en Radio Nacional de Espa\u00f1a, incorpor\u00e1ndose en 1966 aos servizos informativos de Televisi\u00f3n Espa\u00f1ola. Nunha primeira etapa, desenvolveu a s\u00faa carreira en La 2, daquela co\u00f1ecida como UHF, en programas como \"La segunda cadena informa\" (1968). A principios dos anos 70 pasou \u00e1 Primera canle, incorpor\u00e1ndose ao recentemente estrenado \"Informe semanal\" de Pedro Erquicia, onde permanecer\u00eda ata 1980.\nPresentou tam\u00e9n o \"Telediario\", ata 1993 en que foi fichada por Antena 3 para facerse cargo do seu informativo \"Antena 3 Noticias\" de fin de semana. Permaneceu na canle privada, presentando na \u00faltima \u00e9poca o informativo de madrugada, ata o ano 2003 en que o seu contrato se deu por finalizado."}
{"id": "49687", "revid": "47015", "url": "https://gl.wikipedia.org/wiki?curid=49687", "title": "Mary Quant", "text": "Mary Quant, nada o 11 de febreiro de 1930 en Blackheath (Londres), e finada o 13 de abril de 2023 en Farley Green, unha aldea de Albury (Surrey), foi unha dese\u00f1adora de moda brit\u00e1nica, co\u00f1ecida pola creaci\u00f3n da minisaia.\nBiograf\u00eda.\nFoi unha das participantes na creaci\u00f3n da minisaia. Nacida en Londres, Quant estudou ilustraci\u00f3n na Universidade de Goldsmith, antes de obter un posto cun modisto. En outubro de 1955, asociada con seu marido Alexander Plunket Greene, e o seu cont\u00e1bel Archie McNair, abriu unha \"boutique\" de vestidos en Kings Road, Londres: o \"Bazaar\". Logo de ter boas vendas merc\u00e9 un modelo innovador de pixamas, e estando insatisfeita coa variedade de vestidos que se lle presentaban, Mary Quant decidiu crear a s\u00faa propia li\u00f1a de roupa. Traballando ao comezo soa, logo empregou un pu\u00f1ado de maquinistas; en 1956 traballaba xa con dezaoito fabricantes diferentes en concorrencia.\nCreaci\u00f3n da minisaia.\nAs s\u00faas saias f\u00f3ronse volvendo de cada vez m\u00e1is curtas desde 1958 \u2014 un desenvolvemento que consideraba pr\u00e1ctico e liberador, que permit\u00eda \u00e1s mulleres correr tras un autob\u00fas... A minisaia, que a fixo c\u00e9lebre, converteuse na referencia da moda dos anos 1960. A minisaia foi tam\u00e9n desenvolvida por Andr\u00e9 Courr\u00e8ges, existindo certas faltas de acordo que impiden dicir quen tivo a idea primeiro. Mary Quant deulle nome \u00e1 minisaia polo do seu coche preferido: o \"Mini\".\nEn 1961, Quant abriu un segundo \"Bazaar\" en Knightsbridge e cara 1965 exportaba para os Estados Unidos de Am\u00e9rica. Para facer fronte \u00e1 demanda, Quant pasou \u00e1 produci\u00f3n en masa, pondo en marcha o grupo Ginger. A popularidade de Mary Quant estaba no c\u00e9nit nos anos 1960, \u00e9poca na que produciu a a\u00ednda m\u00e1is curta micro-minisaia, a maquillaxe tipo \"bote de pintura\", e as gabardinas imperme\u00e1beis de pl\u00e1stico. Foi sinalada como l\u00edder da moda extra-parisiense.\nEn 1966, foi nomeada membro da Orde do Imperio Brit\u00e1nico (\"Order of the British Empire\") polos servizos emprestados na industria da moda.\nA fins dos anos 1960, Quant lanzou o mini-pantal\u00f3n (short ou \u00ab hot pants \u00bb), a s\u00faa \u00faltima innovaci\u00f3n importante na moda. Durante os 70 e 80, interesouse polos accesorios dom\u00e9sticos e a maquillaxe.\nInteriorismo de autom\u00f3biles.\nEn 1988, Mary Quant dese\u00f1ou o interior do novo \"Mini 1000 Designer\" (Orixinariamente chamado \"Mini Quant\", mais mud\u00f3uselle o nome, cando se comprobou que \u00eda contra a s\u00faa popularidade o feito de que seu nome o ostentara un autom\u00f3bil). Ti\u00f1a asentos raiados en branco e negro cun taboleiro de bordo vermello. Os cintos de seguranza eran vermellos; os asentos \u00edan asinados na esquerda da parte alta; tam\u00e9n o volante levaba a sinatura de Mary Quant. Os faros, os garda-lamas, os tiradores das portas e os para-choques \u00edan en gris-mate, en vez dos cl\u00e1sicos acabados negros ou cromados. 2000 veh\u00edculos estiveron dispo\u00f1\u00edbeis \u00e1 venda en Gran Breta\u00f1a desde o 15 de xu\u00f1o de 1988 ; un certo n\u00famero de minis suplementarios foron fabricados para os mercados estranxeiros. A serie especial do mini foi presentada en d\u00faas cores, negro e branco-leite.\nQuant \u00e9 membro da Chartered Society of Designers, e galardoada coa Minerva Medal (Medalla Minerva), a recompensa m\u00e1is valiosa desa sociedade.\nNo 2000, renunciou como directora de Mary Quant Ltd., a s\u00faa compa\u00f1\u00eda de cosm\u00e9ticos, logo da compra da mesma por xaponeses. Hai hoxe 200 \"boutiques\" coas cores de Mary Quant no Xap\u00f3n, onde a moda Quant mant\u00e9n certa popularidade."}
{"id": "49688", "revid": "98629", "url": "https://gl.wikipedia.org/wiki?curid=49688", "title": "Jomo Kenyatta", "text": "Jomo Kenyatta, nado o 20 de outubro de 1892 e finado o 22 de agosto de 1978, foi un pol\u00edtico africano, primeiro ministro (1963 - 1964) e presidente (1964 - 1978) de Kenya tras a s\u00faa independencia.\nTraxectoria.\nXuventude.\nO seu nome orixinal era Kamau wa Ngengi, e naceu na aldea de Ichaweri, en Gatundu, no actual territorio de Kenya, naquela \u00e9poca parte da \u00c1frica Oriental Brit\u00e1nica. A s\u00faa data de nacemento non se sabe con certeza: puido ser dende o 1889 ao 1895.\nKenyatta pertenc\u00eda a unha familia campesi\u00f1a pertencente \u00e1 tribo kikuyu Tras a morte dos seus pais cando era neno, Kenyatta axudou ao seu av\u00f3, que practicaba medicina tradicional. Asistiu \u00e1 escola no \"Scottish Mission Centre\" (Centro da Misi\u00f3n Escocesa) en Thogoto e converteuse ao cristianismo en 1914 co nome de John Peter, que m\u00e1is adiante cambiar\u00eda por Johnstone Kamau. Durante a primeira guerra mundial viviu cuns parentes maasai en Narok e traballou coma oficinista.\nNo 1920 casou con Grace Wahu e traballou no departamento de augas do concello de Nairobi. O seu fillo Peter Muigai naceu o 20 de novembro dese ano. Kenyatta comezou a s\u00faa carreira pol\u00edtica no ano 1924 cando se incorporou \u00e1 \"Kikuyu Central Association\" (KCA, Asociaci\u00f3n Central Kikuyu). No ano 1928, comezou a editar o xornal Muigwithania (Reconciliador).\nEtapa no estranxeiro.\nNo 1929, a KCA enviou a Kenyatta a Londres para apoiar os seus puntos de vista sobre os asuntos das terras ancestrais k\u0129k\u0169y\u0169. Escribiu artigos sobre este asunto en diversos xornais brit\u00e1nicos. Regresou a Kenya en 1930 para loitar contra a circuncisi\u00f3n feminina. En 1931, volveu ao Reino Unido e matriculouse no centro de estudos Woodbrooke Quaker College de Birmingham.\nEntre 1932 e 1933, estudou brevemente Econom\u00eda en Moscova ata que o seu patrocinador, George Padmore, se enfrontou aos anfitri\u00f3ns sovi\u00e9ticos, o que obrigou a Kenyatta a volver a Londres. En 1934, matriculouse no University College de Londres, e no 1937 cursou Antropolox\u00eda na London School of Economics. Durante esta \u00e9poca, continuou o seu activismo a favor dos dereitos sobre as terras dos k\u0129k\u0169y\u0169. Os xornais ingleses cualific\u00e1bano como \"se\u00f1or da morte\". Posto \u00e1 cabeza da poboaci\u00f3n kikuyu desposu\u00edda da terra, defend\u00eda a necesidade de arrincarlla das mans dos colonos brancos. O seu nome, que significa \"lanza flamexante de Kenya\", inspirou sobre todo a seita do Mau-Mau que desencadeou verdadeiros estragos.\nEscribiu \"Facing Mount Kenya\" (\"Fronte ao Monte Kenya\") en 1938 baixo o seu novo nome \"Jomo Kenyatta\". Eloxiada polo grande etn\u00f3logo Bronislaw Malinowski, nela Kenyatta non s\u00f3 describ\u00eda, sen\u00f3n que xustificaba toda a organizaci\u00f3n tribal dos kikuyu.\nDurante a segunda guerra mundial, traballou nunha granxa brit\u00e1nica e como actor de pel\u00edculas, protagonizando o filme \"Sanders of the River\" xunto a Paul Robeson. Casou coa inglesa Edna Clarke, quen deu a luz ao seu fillo Peter Magana en 1943. M\u00e1is adiante, Kenyatta abandonar\u00edaa.\nRegreso a Kenya.\nNo 1946, Kenyatta fundou a \"Pan-African Federation\" (Federaci\u00f3n Panafricana) con Kwame Nkrumah. Ese mesmo ano, regresou a Kenya e casou por terceira vez, con Grace Wanjiku. Converteuse no director do centro de formaci\u00f3n de profesores \"Kenya Teachers College\" (Escola de Mestres de Kenya). No 1947, converteuse no presidente da \"Kenya African Union\" (KAU, Uni\u00f3n Africana de Kenya), e empezou a recibir ameazas de morte de colonos brancos.\nGrace Wanjiku morreu durante un parto en 1950 cando deu a luz \u00e1 s\u00faa filla Jane Wambui. No 1951, Kenyatta casou con Ngina Muhoho.\nA s\u00faa reputaci\u00f3n ante o goberno brit\u00e1nico deteriorouse pola s\u00faa suposta implicaci\u00f3n na rebeli\u00f3n dos Mau Mau. Foi arrestado en outubro de 1952, acusado de organizar aos Mau Mau, e o 8 de abril de 1953 foi condenado a sete anos de prisi\u00f3n e traballos forzados. A opini\u00f3n xeneralizada naquela \u00e9poca vincul\u00e1bao aos Mau Mau, pero investigaci\u00f3ns posteriores parecen desmentir tal vinculaci\u00f3n. Kenyatta permaneceu no c\u00e1rcere ata 1959. Foi ent\u00f3n enviado ao exilio en [Lodwar], unha zona remota de Kenya.\nPresidencia.\nEn decembro do 1960 levantouse o estado de emerxencia. No 1961, os dous partidos sucesores do antigo KAU, a \"Kenya African National Union\" (KANU, Uni\u00f3n Nacional Africana de Kenya) e a \"Kenya African Democratic Union\" (KADU, Uni\u00f3n Democr\u00e1tica Africana de Kenya) esixiron a liberaci\u00f3n de Kenyatta. O 14 de maio de 1960, Kenyatta foi elixido presidente da KANU \"in absentia\". Foi liberado definitivamente o 21 de agosto do 1961. Ao ano seguinte incorporouse ao Consello Lexislativo cando un membro lle entregou o seu escano, e contribu\u00edu \u00e1 redacci\u00f3n da nova constituci\u00f3n. O seu intento de reunificar a KAU fracasou.\nNas elecci\u00f3ns de maio do 1963 a KANU de Kenyatta obtivo 83 esca\u00f1os dun total de 124. O 1 de xu\u00f1o, Kenyatta converteuse no primeiro ministro do goberno aut\u00f3nomo kenyano, e foi co\u00f1ecido como \"mzee\" (unha palabra suahili que significa \"home maior\"). Nese momento, pediu aos colonos brancos que non abandonasen Kenya e apoiou a reconciliaci\u00f3n nacional. Conservou o cargo de primeiro ministro cando se declarou a independencia o 12 de decembro de 1963. No 1964, Kenya converteuse nunha rep\u00fablica, e Kenyatta pasou a ser o presidente executivo.\nA pol\u00edtica de Kenyatta, ao contrario ca de Julius Nyerere en Tanzania, tivo un car\u00e1cter conciliador e mantivo a moitos dos antigos funcionarios coloniais nos seus postos. O socialismo africano que desenvolveu ti\u00f1a bases estritamente nacionais e non estaba ligado aos movementos panafricanos de fondo revolucionario. As reformas que promoveu foron executadas con extrema lentitude e prudenza para non ferir os intereses dos brancos e conservar para o seu pa\u00eds as fort\u00edsimas axudas brit\u00e1nicas e norteamericana, e tivo que pedir axuda \u00e1s tropas brit\u00e1nicas para sufocar as revoltas somal\u00eds no nordeste e unha rebeli\u00f3n militar en Nairobi en xaneiro de 1964. Algunhas tropas brit\u00e1nicas permaneceron no pa\u00eds tras a independencia. O 10 de novembro de 1964, os representantes da KADU incorpor\u00e1ronse \u00e1s filas da KANU, formando un \u00fanico partido.\nKenyatta levou a cabo unha reforma agraria relativamente pac\u00edfica, e supervisou a incorporaci\u00f3n de Kenya \u00e1s Naci\u00f3ns Unidas, e pechou acordos comerciais coa Uganda de Milton Obote e coa Tanzania de Julius Nyerere. Seguiu unha pol\u00edtica internacional non ali\u00f1ada. A estabilidade trouxo consigo o investimento estranxeiro e foi unha figura influente en toda \u00c1frica. A pesar dos seus moitos \u00e9xitos, a s\u00faa pol\u00edtica autoritaria levantou cr\u00edticas e rexeitamento. A \u00e1 m\u00e1is radical do seu partido, encabezada por Oginda Odinga que m\u00e1is tarde acabar\u00eda no c\u00e1rcere, constitu\u00eduse en partido no 1966.\nKenyatta foi reelixido no 1966 e ao ano seguinte adquiriu novos poderes. Durante este novo mandato, agrav\u00e1ronse os conflitos fronteirizos con Somalia e aumentou a oposici\u00f3n pol\u00edtica. Kenyatta fixo do KANU, liderado polos k\u0129k\u0169y\u0169, practicamente o \u00fanico partido pol\u00edtico de Kenya. As s\u00faas forzas de seguridade perseguiron aos disidentes e foron acusadas de varios asasinatos de membros da oposici\u00f3n. Kenyatta foi reelixido unha vez m\u00e1is en 1974. Faleceu o 22 de agosto do ano 1978 en Mombasa, na costa \u00edndica de Kenya, e foi soterrado o 31 de agosto en Nairobi.\nKenyatta foi unha personaxe pintoresca e controvertida. \u00c1 s\u00faa morte deixou \u00e1 Rep\u00fablica de Kenya unha vez m\u00e1is sumida en rivalidades \u00e9tnicas. Foi sucedido coma presidente por Daniel arap Moi."}
{"id": "49707", "revid": "1235", "url": "https://gl.wikipedia.org/wiki?curid=49707", "title": "Lista de municipios de M\u00e1laga", "text": ""}
{"id": "49710", "revid": "98629", "url": "https://gl.wikipedia.org/wiki?curid=49710", "title": "Hispania", "text": "Hispania foi o nome dado polos fenicios \u00e1 Pen\u00ednsula Ib\u00e9rica, posteriormente utilizado polos antigos romanos para toda a pen\u00ednsula (Portugal, Espa\u00f1a, Andorra e Xibraltar) e para as d\u00faas provincias creadas posteriormente durante a Rep\u00fablica Romana: Hispania Citerior e Hispania Ulterior. Durante o Principado, a Hispania Ulterior foi dividida en d\u00faas novas provincias: a B\u00e9tica e a Lusitania, en tanto a Hispania Citerior foi rebautizada como Tarraconense. M\u00e1is tarde, a parte occidental da Tarraconense foi separada, inicialmente como \"Hispania Nova\", e m\u00e1is tarde rebautizada como \"Callaecia\" (ou Gallaecia, correspondente \u00e1 actual Galiza, Norte de Portugal e Asturias e parte de Le\u00f3n). Durante a tetrarqu\u00eda de Diocleciano (284), o sur da Tarraconense foi separado para constitu\u00edr a provincia Cartaxinense. Nesta \u00e9poca, o conxunto de todas as provincias hisp\u00e1nicas foron agrupadas nunha \u00fanica diocese civil denominada \"Diocesis Hispaniarum\" (diocese das Hispanias), baixo a direcci\u00f3n do \"vigairo\" de \"Hispaniae\", cuxas competencias se estend\u00edan tam\u00e9n \u00e1 Mauretania Tinxitana (ao redor de T\u00e1nxer) que, polo tanto, eran oficialmente consideradas 'hisp\u00e1nicas'.\nA ocupaci\u00f3n romana comezou o 218 a.C. co desembarque dos romanos en Emporium e terminou a mediados do s\u00e9culo V, \u00e9poca en que toda a pen\u00ednsula asistiu \u00e1 invasi\u00f3n dos suevos, alanos e v\u00e1ndalos e, m\u00e1is tarde, dos visigodos. Ao longo de todo este per\u00edodo, tanto os pobos como a organizaci\u00f3n pol\u00edtica do territorio sufriron profundas e irrevers\u00edbeis mudanzas, e a Hispania converteuse nunha parte fundamental do Imperio Romano, proporcion\u00e1ndolle un enorme caudal de recursos materiais e humanos, ao mesmo tempo que foi unha das rexi\u00f3ns m\u00e1is est\u00e1beis do Imperio.\nO termo \"Hispania\" tam\u00e9n foi utilizado, polo menos ata finais da Idade Media para referirse a diferentes territorios da Pen\u00ednsula Ib\u00e9rica.\nHistoria anterior.\nNativos ib\u00e9ricos.\nAdemais dos pobos aut\u00f3ctonos, xa entre os s\u00e9culos VIII e VII a.C. os fenicios (e, posteriormente, os cartaxineses) se fixaran na zona oriental, ao sur do r\u00edo Ebro. Instal\u00e1ronse na faixa costeira mediterr\u00e1nea, establecendo grandes emporios comerciais que, ademais de lles servir para canalizar para o comercio mediterr\u00e1neo os minerais e outros recursos abundantes na pen\u00ednsula, introduciron tam\u00e9n na rexi\u00f3n alg\u00fans dos produtos elaborados no outro extremo mediterr\u00e1neo.\nComo potencia comercial, Cartago ampliaba os seus intereses at\u00e9 a illa de Sicilia e ao sur da Pen\u00ednsula It\u00e1lica, o que pronto resultou nun conflito de intereses entre esta e o incipiente poder que xurd\u00eda en Roma, enfrontando as d\u00faas potencias nas c\u00e9lebres guerras p\u00fanicas. \u00c1 primeira, que culminou nun inest\u00e1bel armisticio, logo seguiu a segunda, que terminar\u00eda doce anos despois co dominio efectivo de Roma sobre as rexi\u00f3ns cartaxinesas no sueste da pen\u00ednsula.\nA \"Iberia\" cartaxinesa.\nDespois da primeira guerra p\u00fanica, os descendentes de Am\u00edlcar Barca iniciaron a submisi\u00f3n efectiva da pen\u00ednsula, que se estendeu a unha gran parte, sobre todo no sur e na costa oriental. O feito foi conseguido mediante tributos, alianzas, matrimonios ou, simplemente, usando a forza. A pen\u00ednsula proporcionar\u00eda a Cartago un importante abastecemento de tropas, quer mercenarias quer aliadas, as\u00ed como de recursos minerais, co que poder\u00eda enfrontarse a Roma e reafirmar o seu dominio no Norte de \u00c1frica.\nEntre tanto, o conflito pola hexemon\u00eda de Sagunt, cidade costeira helenizada e aliada de Roma, daba inicio \u00e1 segunda guerra p\u00fanica. Como reacci\u00f3n \u00e1 presi\u00f3n do conflito, foron asasinados os partidarios de Cartago e, en resposta, An\u00edbal cercou a cidade (218 a.C.) -que, a pesar de solicitar a axuda de Roma, nunca a chegou a recibir-, apoder\u00e1ndose dela, a\u00ednda que sen se librar dunha dura e sanguenta loita, durante a cal foi ferido. Moitos dos habitantes preferiron suicidarse a someterse \u00e1 escravitude que os esperaba nas mans de Cartago.\nCoa rexi\u00f3n dominada, An\u00edbal conduciu os ex\u00e9rcitos en direcci\u00f3n \u00e1 Pen\u00ednsula It\u00e1lica. Roma, asistindo \u00e1s vitoriosas mobilizaci\u00f3ns cartaxinesas, responde cortando as subministraci\u00f3ns a An\u00edbal, atacando a Pen\u00ednsula Ib\u00e9rica.\nConquista.\nIniciada no s\u00e9culo III a.C. como unha invasi\u00f3n estrat\u00e9xica para cortar as li\u00f1as de abastecemento cartaxinesas que sustentaban a invasi\u00f3n da Pen\u00ednsula It\u00e1lica durante a segunda guerra p\u00fanica, logo pasou a asumir a forma dunha invasi\u00f3n de conquista que, en cerca de doce anos, expulsaba totalmente as forzas cartaxinesas da Pen\u00ednsula Ib\u00e9rica. No entanto, foron necesarios case dous s\u00e9culos para dominar a totalidade da rexi\u00f3n, debido, sobre todo, \u00e1 forte resistencia dos pobos do interior (Celtiberos, Lusitanos, C\u00e1ntabros etc.).\nA guerra contra Cartago.\nRoma enviou as s\u00faas tropas a Hispania ao mando de Gnaeus e Publius Cornelius Scipio. Gnaeus chegou primeiro, en tanto que o seu irm\u00e1n se dirixiu a Massalia para conseguir apoios e tratar de cortar o avance cartaxin\u00e9s. \"Emporion\" (ou Emp\u00faries) foi o punto de partida de Roma na pen\u00ednsula. A primeira misi\u00f3n foi encontrar aliados entre os iberos da zona costeira, que probabelmente non resultou como se esperaba xa que, por exemplo, os ilerxetes eran co\u00f1ecidos aliados de Cartago. As\u00ed, Gnaeus foi obrigado a someter (ora pola forza, ora mediante tratados) a zona costeira ao norte do r\u00edo Ebro, inclu\u00edndo a cidade de Tarraco, onde estableceu a s\u00faa residencia.\nO primeiro combate importante entre cartaxineses e romanos tivo lugar en Cisa (218 a.C.), probabelmente pr\u00f3ximo de Tarraco, malia que se te\u00f1a, pretendidamente, identificado con Guissona, na actual provincia de Lleida. Os cartaxineses, ao mando de Hann\u00f3n, foron derrotados polas forzas romanas encabezadas polo propio Gnaeus. O l\u00edder dos Ilerxetes, Ind\u00edbil, que combat\u00eda pola facci\u00f3n cartaxinesa, foi capturado. A\u00ednda que a vitoria de Gnaeus parecese cousa feita, xurdiu An\u00edbal Barca con reforzos, dispersando os romanos, sen os derrotar. Os cartaxineses regresaron a \"Nova Cartago\" (actual Cartaxena), e os romanos \u00e1 s\u00faa base principal, a cidade de Tarraco.\nSegu\u00edronse varias batallas, das cales destacan a de Hibera e a de Baecula. Ao culminar das loitas contra a presenza cartaxinesa na pen\u00ednsula, Roma dominaba unha rexi\u00f3n que \u00eda desde os Pireneos ao Algarve, at\u00e9 Huesca, organizando a zona en d\u00faas provincias: as Hispanias Citerior e Ulterior. A partir de a\u00ed, impelida quer pola pol\u00edtica imperial, quer pola ameaza fronteiriza dos pobos rebeldes, Roma proseguiu a conquista da pen\u00ednsula, cuxa dominaci\u00f3n perdurar\u00eda at\u00e9 a entrada das invasi\u00f3ns b\u00e1rbaras, xa no s\u00e9culo V, formando durante os sete s\u00e9culos baixo a s\u00faa influencia, unha poboaci\u00f3n homox\u00e9nea na Hispania, co\u00f1ecida como \"hispano-romana\".\nRomanizaci\u00f3n.\nNa secuencia da presenza romana case forzada na pen\u00ednsula, Roma expandiu as s\u00faas fronteiras ao noroeste, alcanzando o Atl\u00e1ntico ao oeste e o mar Cant\u00e1brico ao norte, conquistando as\u00ed a totalidade da pen\u00ednsula. Durante este proceso, a influencia romana (\"romanizaci\u00f3n\") foi progresivamente asimilada, ao longo dos dous s\u00e9culos que demorou.\nTalvez debido \u00e1 natureza e cultura dos pobos nativos -especialmente os que tiveron pouco ou ning\u00fan contacto coas outras potencias mediterr\u00e1neas (gregos e cartaxineses)-, que ofreceron maior oposici\u00f3n ao avance de Roma, a lingua e costumes ancestrais foron practicamente extintos, a excepci\u00f3n do \"\u00e9uscaro\" (vasco), que sobreviviu nos outeiros occidentais dos Pireneos, onde a romanizaci\u00f3n non foi tan intensa, xa que a cultura romana se propagaba paralelamente aos intereses comerciais da metr\u00f3pole, tardando, polo tanto, en chegar aos lugares de menor importancia.\nDesta forma, os pobos que xa tiveran alg\u00fan contacto con outras culturas, como os iberos, ilerxetes e turdetanos, asimilaron rapidamente o modo de vida romano e nas rexi\u00f3ns por estes ocupadas se fundaron as primeiras cidades romanas, que servir\u00edan tam\u00e9n de bases militares para as lexi\u00f3ns.\nNo entanto, o proceso foi moito m\u00e1is lento no que toca aos pobos do interior, como os lusitanos, e aos do noroeste peninsular, como os br\u00e1caros -especialmente na zona de Calle, onde encontraron feroz resistencia durante longos anos, feito que levou a que os romanos chamasen a todo o restante territorio Callaecia, t\u00e9ndose D\u00e9cimo Xunio Bruto autotitulado Callaecus (o galego)- que nos m\u00e1is enraizados coa cultura celtibera, manifest\u00e1ndose a trav\u00e9s dunha forte resistencia armada, como demostran os episodios de Numancia ou da rebeli\u00f3n de Viriato.\nNon obstante, a romanizaci\u00f3n de toda a pen\u00ednsula foi inevit\u00e1bel. Roma impulsou o repoboamento, non s\u00f3 repartindo as terras entre as tropas licenciadas, sen\u00f3n tam\u00e9n permitindo a fixaci\u00f3n de familias orixinarias da Pen\u00ednsula It\u00e1lica, que vi\u00f1eron a Hispania en busca das riquezas e do territorio f\u00e9rtil, transformando toda a rexi\u00f3n nun not\u00e1bel polo de desenvolvemento econ\u00f3mico. Non foi por casualidade, polo tanto, que Traxano e Hadriano fosen naturais da Hispania.\nCidades fundadas.\nMalia que a influencia romana te\u00f1a tido gran repercusi\u00f3n nas cidades xa existentes en toda a pen\u00ednsula, foi nas cidades formadas polos propios romanos onde se centraron os maiores esforzos urban\u00edsticos, como:\nOutras cidades que se volveron not\u00e1beis, malia non seren de fundaci\u00f3n romana, algunhas das cales ascenderon ao estatuto de capital provincial, foron: en Espa\u00f1a: Corduba, Carthago Nova; en Portugal: Bracara Augusta, Balsa e Olisipo.\nArquitectura romana.\nA civilizaci\u00f3n romana ficou co\u00f1ecida como grande emprendedora no que toca \u00e1s infraestruturas; foi a primeira civilizaci\u00f3n en se esforzar seriamente nas obras civ\u00eds como parte do desenvolvemento e conservaci\u00f3n dos dominios (non s\u00f3 xeogr\u00e1ficos, sen\u00f3n tam\u00e9n militar e economicamente falando) do seu extenso imperio. Hispania, nas s\u00faas diversas provincias, asistiu tam\u00e9n a grandes proxectos:\nHistoria posterior.\nComo consecuencia da presi\u00f3n dos hunos, varios pobos foron forzados a moverse por Europa. En 405, d\u00faas tribos xerm\u00e1nicas, os v\u00e1ndalos e os suevos, xuntamente cos alanos, atravesaron o r\u00edo Rhin en direcci\u00f3n \u00e1 Galia e, m\u00e1is tarde, para a pen\u00ednsula, onde os visigodos xa pensaban na quebra das ligaz\u00f3ns da Hispania romana co restante Imperio. Os suevos estableceran un reino no noroeste; os v\u00e1ndalos, pouco m\u00e1is de 80 000, ocuparon o sur, na actual Andaluc\u00eda. Con gran parte da pen\u00ednsula xa f\u00f3ra do seu control, o Emperador Romano do Occidente, Honorio (r. 395-423), encargou a s\u00faa irm\u00e1, Gala Placidia, e ao seu marido, Ata\u00falfo, o rei visigodo, que restaurasen a orde, conced\u00e9ndolles o dereito de se instalaren na pen\u00ednsula contribu\u00edndo, para iso, na defensa e manutenci\u00f3n da rexi\u00f3n. Os visigodos conseguiron subxugar os suevos e expulsar os v\u00e1ndalos, que migraron para o Norte de \u00c1frica. En 484, estableceron Toledo como capital. N\u00f3tese, polo tanto, que a ocupaci\u00f3n visig\u00f3tica non constitu\u00edu, de forma ningunha, unha invasi\u00f3n propiamente dita, xa que estes eran, mesmo, asistidos no goberno por hispanorromanos, e o lat\u00edn permaneceu como lingua oficial.\nO cristianismo, introducido no s\u00e9culo I e en diante sustentado como relixi\u00f3n oficial do Imperio Romano, tornouse fundamental durante a ascendencia visig\u00f3tica, xa que a Igrexa permit\u00eda a cohesi\u00f3n dos pobos.\nEconom\u00eda.\nAntes da ocupaci\u00f3n cartaxinesa, xa circulaban no Mediterr\u00e1neo lendas sobre as riquezas de Tartessos, e sobre expedici\u00f3ns comerciais que regresaban da Hispania cargadas de prata.\nCoa derrota na primeira guerra p\u00fanica, Cartago perdeu importantes mercados e foi obrigada a pagar tributo a Roma. Como reacci\u00f3n, decidiu expandirse pola costa ib\u00e9rica, que a\u00ednda permanec\u00eda f\u00f3ra dos dominios de Roma, en busca de riquezas que poder\u00edan financiar unha eventual represalia. Interesada sobre todo en obter beneficio rapidamente, explorou as minas de prata por todo o litoral andaluz e oriental, extraendo importantes cantidades deste metal, que ser\u00edan utilizadas para financiar en gran parte a segunda guerra p\u00fanica e as campa\u00f1as it\u00e1licas de An\u00edbal.\nPor este motivo, entre outros, un dos obxectivos estrat\u00e9xicos de Roma ser\u00eda precisamente cortar a ligaz\u00f3n das minas hisp\u00e1nicas con Cartago, e \u00e9 por iso que se dirixen de inmediato contra as minas de Cartago Nova. En parte debido \u00e1 perda destes e doutro tipo de recursos, con especial impacto nas campa\u00f1as de An\u00edbal, este renunciaba \u00e1 guerra it\u00e1lica no 206 a.C.\nA pesar de a moeda xa ser utilizada na pen\u00ednsula, foi Cartago a que xeneralizou o seu uso, como forma de pagamento \u00e1s tropas, antes e despois da invasi\u00f3n romana. Ser\u00edan, no entanto, os romanos quen impuxeron a utilizaci\u00f3n da moeda en todo o territorio hisp\u00e1nico. A abundancia de moedas encontradas, sobre todo as de valor m\u00e1is pequeno, proba que o uso monetario estivo amplamente aplicado no coti\u00e1n. Unha vez consolidado o poder romano na pen\u00ednsula, moitas cidades cu\u00f1aron moeda: Tarraco (a primeira), It\u00e1lica, Barcino, Caesaraugusta, Em\u00e9rita Augusta etc.\nRoma continuou as pr\u00e1cticas de extracci\u00f3n mineira, xa iniciadas polos iberos e melloradas polos cartaxineses, importando as t\u00e9cnicas usadas no Exipto tolemaico. En relaci\u00f3n aos minerais, os de maior interese foron prata, cobre e ferro. Desta produci\u00f3n, ademais dos vestixios encontrados en antigas minas, foron encontrados lingotes de prata e cobre cos selos dos fundidores hisp\u00e1nicos.\nNa agricultura, destaca o cultivo da oliva, xa desde o s\u00e9culo II a.C, especialmente no litoral tarraconense e b\u00e9tico. En efecto, a B\u00e9tica especializouse na produci\u00f3n de aceite para exportaci\u00f3n a Roma e norte de Europa. Os inn\u00fameros achados arqueol\u00f3xicos no \"monte Testaccio\", en Roma, permiten deducir a dimensi\u00f3n do comercio do aceite b\u00e9tico e, polo tanto, a importancia que tivo na agricultura hisp\u00e1nica: segundo os estudos, m\u00e1is do 80% do volume do monte est\u00e1 composto por \u00e1nforas de aceite b\u00e9ticas. Ademais diso, foron tam\u00e9n encontradas \u00e1nforas de orixe b\u00e9tica en Alexandr\u00eda e mesmo en Israel. Tam\u00e9n existe rexistro dun importante comercio de aceite no s\u00e9culo II con destino \u00e1s guarnici\u00f3ns romanas na Xermania. Ademais dos achados xa citados, destaca tam\u00e9n Lora del R\u00edo, na provincia de Sevilla, pola cantidade de \u00e1nforas encontradas.\nArte romana.\nPintura.\nSegundo Vitruvio, a pintura romana pasou por varias fases de desenvolvemento, desde a decoraci\u00f3n de paredes con texturas que se asemellaban \u00e1s de m\u00e1rmore ou de columnas (con incrustaci\u00f3ns), pasando pola recreaci\u00f3n de escenas teatrais, paisax\u00edsticas, relixiosas ou \u00e9picas (estilo arquitect\u00f3nico), at\u00e9 a recreaci\u00f3n de criaturas monstruosas ou obxectos impos\u00edbeis da primeira \u00e9poca imperial (estilo ornamental). Xa en pleno s\u00e9culo I as\u00edstese a un novo estilo m\u00e1is abstracto (estilo ilusionista).\nEn toda a Hispania subsisten probas deses mesmos estilos pict\u00f3ricos nos conxuntos arqueol\u00f3xicos das primeiras cidades, como It\u00e1lica, M\u00e9rida, Tarragona ou Astorga, ben como Almedinilla, Alcudia, Alcolea del R\u00edo, Osuna, Carmona etc. A partir do s\u00e9culo III, as correntes art\u00edsticas procedentes do norte de \u00c1frica est\u00e9ndense polo oeste peninsular ao longo da \"V\u00eda da Prata\". Entre as decoraci\u00f3ns m\u00e1is frecuentes, p\u00f3dense destacar:\nEscultura.\nA tradici\u00f3n romana de esculpir procede directamente da cultura grega, pero foi adaptada \u00e1 estrutura pol\u00edtico-social da Roma Antiga. As clases dominantes utilizaban a escultura como manifestaci\u00f3n da s\u00faa elevada posici\u00f3n social, non s\u00f3 no \u00e1mbito privado -como nas s\u00faas \"villae\"\u2013 sen\u00f3n tam\u00e9n en p\u00fablico, en que a escultura era usada como modo de promoci\u00f3n pol\u00edtica. Como parte integrante do Imperio Romano, Hispania non ficou \u00e1 marxe desta corrente art\u00edstica.\nA escultura romana base\u00e1base en dous materiais: o m\u00e1rmore e o bronce. Poucas son as esculturas romanas que sobreviviron \u00e1 corrosi\u00f3n provocada polo tempo ou intemperie, ou mesmo \u00e1 reutilizaci\u00f3n do material para outros fins.\nA escultura romana concentraba a s\u00faa atenci\u00f3n no busto do personaxe retratado, as\u00ed como nas mans e antebrazos, e o resto do corpo era constru\u00eddo e adquirido de forma separada. Ao longo do tempo, esta tendencia evolucionou a modelos de medio corpo, xa no s\u00e9culo II. A acentuaci\u00f3n dos detalles do rostro delata a influencia etrusca da escultura romana.\nNo \u00e1mbito p\u00fablico, a escultura desempe\u00f1a un papel fundamental na ornamentaci\u00f3n dos edificios p\u00fablicos, mostrando ao pobo as imaxes dos gobernantes e, durante a \u00e9poca imperial, enaltecendo a figura do emperador. Unha boa demostraci\u00f3n desta profusi\u00f3n de esculturas p\u00fablicas pode ser comprobada nos teatros, foros, termas etc.\nMosaico.\nO mosaico utiliz\u00e1base con abundancia para pavimentar o chan das casas romanas, especialmente cando se trataba das familias m\u00e1is importantes de cada cidade. Grazas \u00e1 grande profusi\u00f3n do mosaico, e polas caracter\u00edsticas dos materiais usados -principalmente vidro, cer\u00e1mica e pedra, co\u00f1ecidos xenericamente como \"teselas\"-, os restos arqueol\u00f3xicos desta variedade art\u00edstica son moi abundantes, e alg\u00fans enc\u00f3ntranse mesmo en excelente estado de conservaci\u00f3n.\nOrganizaci\u00f3n pol\u00edtico-administrativa.\nDivisi\u00f3n provincial.\nTodo o Imperio Romano estaba dividido en provincias. Dentro de cada provincia, o goberno era exercido a partir dunha capital, por un pretor, proc\u00f3nsul ou c\u00f3nsul, dependendo da s\u00faa importancia estrat\u00e9xica e dos niveis de inestabilidade dentro ou f\u00f3ra das s\u00faas fronteiras. No caso da Hispania, que tardar\u00eda cerca de dous s\u00e9culos en ser definitivamente conquistada, as estruturas administrativas foron reorganizadas sucesivamente, en funci\u00f3n da adaptaci\u00f3n aos costumes e estilo de vida romanos.\nCada provincia era, \u00e1 s\u00faa vez, dividida en \"conventus\" (circunscrici\u00f3ns administrativas e xur\u00eddicas), con sede nas cidades m\u00e1is significativas da zona.\nDivisi\u00f3n provincial da Rep\u00fablica.\nNos primeiros tempos da romanizaci\u00f3n, a parte da Pen\u00ednsula Ib\u00e9rica xa ocupada polos romanos foi organizada administrativamente en d\u00faas partes que, no seu conxunto, eran referidas como \"as Hispanias\" (\"Hispaniae\"). \u00c1 parte m\u00e1is pr\u00f3xima a Roma foille dado o nome de \"Citerior\" e, \u00e1 m\u00e1is remota, de \"Ulterior\". A fronteira entre as d\u00faas era unha li\u00f1a sinuosa desde \"Nova Cartago\" (actual Cartagena) ao mar Cant\u00e1brico:\nA\u00ednda que tecnicamente toda a pen\u00ednsula te\u00f1a sido dividida en d\u00faas metades, na pr\u00e1ctica o dominio romano centr\u00e1base unicamente na costa mediterr\u00e1nea, xa que a maior parte da pen\u00ednsula a\u00ednda era, nesta \u00e9poca, controlada polos pobos aut\u00f3ctonos (celtiberos, lusitanos, ilerxetes etc). Entre os anos 218 e 205 a.C., \u00e9poca en que os cartaxineses foron definitivamente expulsados do territorio ib\u00e9rico, o poder pol\u00edtico era exercido desde a capital Tarraco, fundada durante a segunda guerra p\u00fanica. Posteriormente, ao crearse esta primeira divisi\u00f3n territorial, o centro do goberno pasar\u00eda a ser exercido a partir de C\u00f3rdoba.\nXa no s\u00e9culo I a.C., xorde Quinto Sertorio, que se ali\u00f1aba no partido popular que se opu\u00f1a ao goberno olig\u00e1rquico dos primeiros ditadores, como Sila, e se estableceu na Hispania ali\u00e1ndose cos lusitanos. Aproveitou as estruturas republicanas, xa en decadencia no resto do Imperio, para crear un goberno aut\u00f3nomo da metr\u00f3pole romana. A pesar das sucesivas incursi\u00f3ns militares que pretend\u00edan restaurar o dominio romano na pen\u00ednsula, soubo contelas durante polo menos oito anos, at\u00e9 ser asasinado en -72, por mandato de Cneo Pompeio Magno que, ademais do dominio da rexi\u00f3n, procuraba erradicar os vestixios do republicanismo romano.\nDivisi\u00f3n provincial de Augusto.\nNo -27, o xeneral e pol\u00edtico Marcus Vipsanius Agrippa reorganizou a pen\u00ednsula en tres partes, basicamente pola divisi\u00f3n da Hispania Ulterior na B\u00e9tica (con correspondencia coa actual Andaluc\u00eda) e na Lusitania (que inclu\u00eda a Gallaecia e Asturias), e a anexi\u00f3n da actual Cantabria e do Pa\u00eds Vasco \u00e1 Hispania Citerior.\nO emperador C\u00e9sar Augusto regresar\u00eda \u00e1 pen\u00ednsula a\u00ednda no mesmo ano, para consagrar a nova reorganizaci\u00f3n:\nEn tanto que as provincias Tarraconense e Lusitania eran provincias imperiais (o que presup\u00f3n que o gobernador era directamente nomeado polo emperador) debido ao seu nivel de inestabilidade, a B\u00e9tica, menos conflitiva, era unha provincia senatorial, sendo que o gobernador era nomeado polo Senado.\nDivisi\u00f3n provincial de Caracalla.\nXa no s\u00e9culo III, o emperador Marcus Aurelius Antoninus procedeu a unha nova reorganizaci\u00f3n, a\u00ednda que de duraci\u00f3n ef\u00e9mera: nova divisi\u00f3n da Hispania Citerior en d\u00faas partes, creando as novas provincias \"Provincia Hispania Nova Citerior\" e \"Asturiae-Callaeciae\". Enc\u00f3ntrase a\u00ednda por xustificar esta estra\u00f1a divisi\u00f3n de curta duraci\u00f3n pero, en 238, a Hispania Citerior (agora \"Tarraconense\") foi novamente reunificada.\nDivisi\u00f3n provincial de Diocleciano.\nInici\u00e1ndose coa reforma da Tetrarqu\u00eda de Diocleciano, no 298 a Tarraconense foi dividida en tres provincias (Gallaecia, Tarraconense, e Cartaxinense). \"Hispaniae\" tornouse no nome dunha das catro dioceses \u2014 gobernadas por un \"vigairo\" \u2014 da prefectura pretoriana \"Galliae\" (\"das Galias\", incorporando tam\u00e9n as provincias das Galias, Xermania e Britania), tras a abolici\u00f3n da Tetrarqu\u00eda imperial baixo o Emperador Romano do Occidente (en Roma e, m\u00e1is tarde, en R\u00e1vena). As dioceses comprend\u00edan agora as cinco provincias peninsulares (B\u00e9tica, Gallaecia e Lusitania, cada unha cun gobernador \"consularis\"; e a Cartaxinense e Tarraconense, ambas baixo un \"Praeses\"), as \"Insulae Baleares\" (tam\u00e9n baixo un \"Praeses\") e tam\u00e9n a Mauretania Tinxitana (anexando, polo tanto, o norte de \u00c1frica, actual Marrocos; tam\u00e9n baixo un \"Praeses\").\nOrganizaci\u00f3n pol\u00edtica local.\nNa Hispania, tal como no resto dos territorios da Rep\u00fablica Romana e posterior Imperio Romano, as cidades compart\u00edan as mesmas formas de goberno herdadas de Roma, que non era sen\u00f3n unha copia das propias instituci\u00f3ns da capital imperial. Inicialmente, non todas as cidades gozaron do privilexio de tales instituci\u00f3ns, se ben Augusto e, posteriormente, Vespasiano, incrementaron sensibelmente este n\u00famero, estendendo estas instituci\u00f3ns \u00e1s principais cidades da pen\u00ednsula.\nPara adoptalas, as cidades deb\u00edan previamente recibir o estatuto de municipios, o que permitira que os seus cidad\u00e1ns not\u00e1beis puidesen optar pola cidadan\u00eda romana bastando, para iso, exercer algunha maxistratura. Para alcanzar o estatuto municipal, a cidade deber\u00eda cumprir unha serie de requisitos relativos ao nivel de urbanizaci\u00f3n, como contar con adecuados servizos p\u00fablicos, debidamente adaptados aos costumes e estilo de vida romano. Esa responsabilidade cab\u00eda, sobre todo, aos not\u00e1beis da cidade, a trav\u00e9s da construci\u00f3n de obras p\u00fablicas e outras actividades de bonificaci\u00f3n social. Unha vez alcanzado o estatuto, cab\u00eda aos gobernadores da cidade impulsar e desenvolver a cidade a trav\u00e9s deste tipo de obras para conseguir m\u00e1is privilexios sociais.\nMaxistraturas locais.\nA pol\u00edtica local asent\u00e1base sobre as maxistraturas que, segmentadas en varios niveis e de vixencia dun ano, eran as encargadas do goberno local. As\u00ed, exist\u00edan os cuestores, encargados da colecta de impostos (os locais estaban en contacto cos provinciais para a administraci\u00f3n dos impostos), os ed\u00eds, encargados da seguranza p\u00fablica e respectivas sanci\u00f3ns, as\u00ed como da organizaci\u00f3n dos xogos e regulamentaci\u00f3n dos mercados, e os duoviros (ou \"quattuorviros\"), que ti\u00f1an o m\u00e1ximo poder executivo e se encargaban de elaborar os censos, da designaci\u00f3n de xu\u00edces, da administraci\u00f3n das finanzas e do cumprimento dos preceptos relixiosos da cidade.\nAs maxistraturas locais eran elixidas anualmente por sufraxio entre os cidad\u00e1ns, sendo elixidos dous maxistrados para cada unha delas e un deles, nalgunhas ocasi\u00f3ns, dispu\u00f1a do dereito de veto sobre as decisi\u00f3ns do seu colega.\nPor outro lado, o aceso \u00e1 maxistratura encontr\u00e1base limitado aos cidad\u00e1ns cuxa capacidade econ\u00f3mica permit\u00eda soportar a \u00ab\"summa honoraria\"\u00bb, un valor estipulado por lei que deber\u00eda ser investido na organizaci\u00f3n de xogos, as\u00ed como outras actividades municipais, como a organizaci\u00f3n de espect\u00e1culos l\u00fadicos, ou a construci\u00f3n de templos e outros edificios p\u00fablicos. Grazas a este sistema, resta actualmente unha rica epigraf\u00eda por toda a Hispania, xa que as familias importantes fac\u00edan constar a s\u00faa contribuci\u00f3n ao desenvolvemento das cidades. Tam\u00e9n no aspecto econ\u00f3mico estas actividades representaron un soporte fundamental, pois obrigaron \u00e1 redistribuci\u00f3n das riquezas acumuladas por estas familias.\nNalg\u00fans municipios, consoante \u00e1 s\u00faa importancia, pod\u00eda existir, al\u00e9n das maxistraturas convencionais, unha curia, elixida cada cinco anos e formada por cidad\u00e1ns que anteriormente tivesen exercido algunha maxistratura local. Estes cidad\u00e1ns, ao entraren na curia, pasaban a designarse \"decuri\u00f3ns\".\n\u00c9 tam\u00e9n de remarar a reforma efectuada por Vespasiano en 73 ou 74, promulgando por toda a Pen\u00ednsula o chamado \u00ab\"Edicto de Latinidade\"\u00bb, inserido na \u00ab\"Lex Flavia Municipalis\u00bb\", unha reorganizaci\u00f3n xeral das estruturas de goberno locais en todo o Imperio, que outorgou \u00e1s cidades as instituci\u00f3ns do dereito latino, nunha pos\u00edbel tentativa de integralas nunha rede de colecta de impostos m\u00e1is eficiente. Este reforma tivo maior repercusi\u00f3n no interior peninsular, xa que a romanizaci\u00f3n do sueste xa vi\u00f1a sendo feita desde o per\u00edodo republicano.\nEtimolox\u00eda.\nO nome \"Hispania\" \u00e9 latino, cu\u00f1ado polos romanos (\"Hispaniae\"), malia que o territorio xa fose co\u00f1ecido polos gregos como Iberia. Consecuentemente, a historiograf\u00eda ten alg\u00fan coidado na utilizaci\u00f3n dos termos \"iber\" ou \"hispanus\", xa que a utilizaci\u00f3n de cada un en referencia aos pobos ib\u00e9ricos comporta diferenzas temporais e sociais. A literatura romana emprega sempre o nome \"Hispania\", citado pola primeira vez polo poeta Quinto Ennio, en 200 a.C, en canto que a literatura grega emprega sempre o nome \"Iberia\".\nS\u00e1bese que os fenicios e os cartaxineses se refer\u00edan \u00e1 Pen\u00ednsula Ib\u00e9rica polo nome de Span ou Spania tendo como significado \"oculto\" (pa\u00eds escondido e remoto). Existe outra versi\u00f3n de que a orixe do nome estar\u00eda na terminaci\u00f3n fenicia I-shphanim, que literalmente significa \"de dasies\" (\"shphanim\" \u00e9 a forma plural de \"shaph\u00e1n\", utilizada para designar a familia Hirax) que foi o voc\u00e1bulo con que decidiron os fenicios, a falta de nome mellor, denominar o coello Oryctolagus cuniculus, por eles pouco co\u00f1ecidos e que abundaba no extremo da pen\u00ednsula. Outra versi\u00f3n desta teor\u00eda apunta para a derivaci\u00f3n de Hi-shphanim, ou \"illa de coellos\". Por outro lado, os hiraxes non eran os \u00fanicos animais a espertar a atenci\u00f3n pola s\u00faa abundancia: os gregos chamaron \u00e1 pen\u00ednsula Ophio\u00fasa, que significa \"terra de serpentes\", e s\u00f3 m\u00e1is tarde alteraron o nome para \"Iberia\" porque, segundo parece, \"iber\" era unha palabra moi utilizada polos habitantes da pen\u00ednsula, que \u00e9 un voc\u00e1bulo xeogr\u00e1fico, malia que non se poida asociar concretamente co r\u00edo Ebro, pois tam\u00e9n era usado en rexi\u00f3ns m\u00e1is distantes, como a actual Andaluc\u00eda. Alg\u00fans ling\u00fcistas colocan a hip\u00f3tese de significar simplemente \"r\u00edo\", malia que na realidade non se poida ter a certeza.\nGran parte do conflito das guerras p\u00fanicas entre Cartago (fenicios, polo tanto) e Roma tivo lugar na Pen\u00ednsula Ib\u00e9rica, co triunfo dos romanos. Durante a subsecuente invasi\u00f3n, os romanos mantiveron o nome usado polos cartaxineses, Ispania, ao cal, m\u00e1is tarde, engadiron un H, tal como fixeran con \"Hiberia\". Da mesma forma como fixeran coa Galia (as \"Galias\"), tam\u00e9n se refer\u00edan \u00e1 pen\u00ednsula por \"Hispanias\" (\"Hispaniae\"). Esta foi a primeira provincia romana en ser invadida, e a \u00faltima en ser totalmente dominada, xa baixo C\u00e9sar Augusto.\nOs romanos inicialmente dividiron as Hispanias en d\u00faas provincias (-197), rexidas por dous pretores: a \"Citerior\", ao norte do Ebro, e a \"Ulterior\", ao sur. As longas guerras da conquista duraron dous s\u00e9culos, e incl\u00faense historiograficamente no proceso designado como romanizaci\u00f3n. Coa conquista, cortouse a evoluci\u00f3n natural da civilizaci\u00f3n ind\u00edxena, substitu\u00edndoa pola helenolatina. Durante este proceso, tiveron lugar varios conflitos:\nE, finalmente, no s\u00e9culo I, cons\u00e9guese a \"Pax Augusta\": a Hispania \u00e9 dividida en tres provincias. \u00c9 neste per\u00edodo que xorden dous escritores cuxa obra \u00e9 unha referencia actual para os historiadores: o xe\u00f3grafo Estrab\u00f3n e o historiador universal Trogo Pompeio. Ambos dedican alg\u00fans cap\u00edtulos nas s\u00faas obras \u00e1 Hispania:\nEstrab\u00f3n refire a \"Iberia\" no seu terceiro libro de \"Geographia\":\nTrogo constru\u00edu a imaxe dos seus habitantes:\nOutro historiador romano, Tito Livio (-59-17), escribe tam\u00e9n sobre o car\u00e1cter do home hisp\u00e1nico, segundo a s\u00faa perspectiva:\nLucius Anneus Florus (entre os s\u00e9culos I e II), un historiador amigo de Hadriano, tam\u00e9n teceu algunhas consideraci\u00f3ns:\nValerio M\u00e1ximo referiuse \u00e1 fidelidade hisp\u00e1nica como \u00ab\"fides celtib\u00e9rica\"\u00bb. Segundo esta \"fides\", o ibero consagraba a alma ao seu l\u00edder e non consideraba correcto sobrevivilo en combate. Esta era a fidelidade ib\u00e9rica, que se volveu co\u00f1ecida durante a formaci\u00f3n do Imperio Romano como \"devotio\" (xa na Idade Media, esta fidelidade dos celtiberos foi tida en conta, \u00e1 cal designaron \"Lealdade Hisp\u00e1nica\").\nM\u00e1is tarde, no s\u00e9culo IV, xorde outro escritor, un ret\u00f3rico galo chamado Drepanio Pacato, que dedica parte da s\u00faa obra a describir a xeograf\u00eda, clima, habitantes, soldados e af\u00edns da Pen\u00ednsula Ib\u00e9rica, mostrando en todo o texto grande admiraci\u00f3n:\nA\u00ednda durante este per\u00edodo, xorde unha obra designada \"Expositio totius mundi\" na que se describe a Hispania como \u00ab\"Hispania, unha longa e vasta terra, de abundantes homes sabios\"\u00bb. Por esta altura, o nome Hispania era alternado coa nova forma \"Spania\".\nPaulo Orosio (390-418), un historiador disc\u00edpulo de Agosti\u00f1o de Hipona e autor de \"Historiae adversus paganus\", a primeira obra cristi\u00e1 sobre Historia Universal, comenta, ao referirse a unha actitude reprob\u00e1bel dun pretor:\nCo tempo, comezouse a utilizar unha forma secundaria, \"Spania\", e de a\u00ed se derivar\u00eda o nome actual, Espa\u00f1a. Segundo Isidoro de Sevilla, coa dominaci\u00f3n visig\u00f3tica pasouse a esbozar a idea da unidade peninsular e, pola primeira vez, ref\u00edrese a \"madre Espa\u00f1a\" (nai Espa\u00f1a) \u2014 at\u00e9 a data, ter\u00eda sido usado o termo Hispania para designar todos os territorios da pen\u00ednsula. Na s\u00faa obra \"Historia Gothorum\", Suintila xorde como o primeiro rei de \"\"totius Spaniae\"; o pr\u00f3logo desta obra \u00e9 o co\u00f1ecido \"De laude Spaniae\" (sobre o orgullo hisp\u00e1nico) e a\u00ed se trata a Hispania como naci\u00f3n goda. O top\u00f3nimo Hispania pasou a ser usado para designar o colectivo dos reinos medievais na pen\u00ednsula, coa posterior inclusi\u00f3n das Illas Baleares.\nCoa invasi\u00f3n musulm\u00e1, a utilizaci\u00f3n do nome \"Spania\" -ou \"Espa\u00f1a\" (\"\u0627\u0633\u0628\u0627\u0646\u064a\u0627\", \"Isb\u00e1-n\u00eda \")- foi totalmente desvirtuada. Curiosamente, os documentos da Alta Idade Media designan para Espa\u00f1a todo o territorio exclusivamente dominado polos musulm\u00e1ns. As\u00ed, Afonso I de Arag\u00f3n, \"o Batallador\" (1104-1134), que \"reina en Pamplona, Arag\u00f3n, Sobrarbe e Ribagorza\", segundo se refire nos seus documentos, en 1126 procede a unha expedici\u00f3n a M\u00e1laga dicindo que \u00eda a \"terras de Espa\u00f1a\"\".\nNon obstante, a partir de finais do s\u00e9culo XII, pasouse a designar toda a pen\u00ednsula, inclu\u00edndo quer as rexi\u00f3ns musulm\u00e1s, quer as rexi\u00f3ns cristi\u00e1s, co nome Espa\u00f1a. \u00c9 as\u00ed como xorde a expresi\u00f3n dos \"cinco reinos de Espa\u00f1a\": Granada (musulm\u00e1), Le\u00f3n e Castela, Navarra, Portugal e a Coroa de Arag\u00f3n, e o condado de Barcelona (cristi\u00e1ns). O nome Espa\u00f1a \u00e9 a\u00ednda utilizado (erradamente, e especialmente f\u00f3ra da Pen\u00ednsula Ib\u00e9rica) para se referir \u00e1 Pen\u00ednsula e non ao pa\u00eds."}
{"id": "49711", "revid": "624", "url": "https://gl.wikipedia.org/wiki?curid=49711", "title": "Callaecia", "text": ""}
{"id": "49712", "revid": "624", "url": "https://gl.wikipedia.org/wiki?curid=49712", "title": "Guerras P\u00fanicas", "text": ""}
{"id": "49713", "revid": "15490", "url": "https://gl.wikipedia.org/wiki?curid=49713", "title": "Primeira guerra p\u00fanica", "text": "A primeira guerra p\u00fanica foi un conflito trabado entre -264 e -241 que opuxo Cartago \u00e1 Rep\u00fablica de Roma, as maiores potencias da rexi\u00f3n do Mediterr\u00e1neo da \u00e9poca. Foi a primeira de tres guerras entre os dous pobos, todas vencidas polos romanos. As baixas e consecuencias econ\u00f3micas do enfrontamento foron moi altas para ambas as partes.\nAntecedentes.\nA mediados do s\u00e9culo -III, Roma era xa unha forza militar que dominaba toda a Pen\u00ednsula it\u00e1lica, mediante guerra ou por alianzas con outras cidades, coma as cidades da Magna Grecia, colonias gregas na pen\u00ednsula italiana, sendo Taranto a m\u00e1is importante, que se renderon a Roma tralo fracaso da guerra coa que Pirro, rei de Epiro, prestou axuda \u00e1s cidades de influencia grega.\nCartago era unha potencia comercial e mar\u00edtima no Mediterr\u00e1neo, con portos no norte de \u00c1frica, Pen\u00ednsula Ib\u00e9rica e Sicilia. A cidade p\u00fanica e Siracusa ti\u00f1an unha rivalidade hist\u00f3rica pola proximidade e pola pretensi\u00f3n de ambas de dominar Sicilia.\nEn -288, unha compa\u00f1\u00eda de mercenarios it\u00e1licos que loitara por Siracusa contra Cartago, os mamertinos, atacou a cidade de Messina, ata ent\u00f3n en poder de Siracusa, matando todos os homes e facendo das mulleres as s\u00faas esposas. Os mamertinos dominaron o Estreito de Messina que separa o sur de Italia da illa, dominando algunhas das rutas comerciais m\u00e1is importantes da rexi\u00f3n. O \u00e9xito da ocupaci\u00f3n incentivou unha rebeli\u00f3n semellante na cidade romana de Rhegium, na outra beira do Estreito de Messina que s\u00f3 foi controlada dez anos despois, en -270.\nAsumindo o poder de Siracusa en -270, Hier\u00f3n II decidiu reconquistar Messina e cercou a cidade. Acuados, os mamertinos pediron axuda asemade a Roma e a Cartago. Cartago viu no pedido de axuda unha oportunidade de prexudicar a Siracusa e aumentar o seu poder en Sicilia e as\u00ed respondeu enviando tropas.\nA pesar dos mamertinos seren it\u00e1licos, os romanos quedaron dubitativos a axudalos contra Siracusa, sobre todo por sufriren en Rhegium un conflito semellante contra mercenarios, pero tem\u00edan un aumento do poder de Cartago na s\u00faa veci\u00f1anza.\nCando Roma decidiu axudar os mamertinos, Cartago xa dominaba Messina, pero os mercenarios preferiron entregar o poder aos romanos. Enfurecida, Cartago aliouse a Hier\u00f3n contra a nova ameaza ao seu poder en Sicilia: os romanos.\nDunha guerra que ti\u00f1a que ver co control dunha cidade nas mans de mercenarios, pasouse a un conflito entre as maiores forzas da rexi\u00f3n do Mediterr\u00e1neo.\nOs combates.\nOs primeiros combates en Sicilia.\nA pesar de estaren cercados por dous fortes inimigos, os romanos comandados polo c\u00f3nsul Apio Claudio atacaron e venceron primeiro as tropas de Siracusa, e logo as de Cartago, forz\u00e1ndoas a abandonaren e fuxiren en desorde. Co \u00e9xito e a ida de novas tropas baixo mando do novo c\u00f3nsul Manio Valerio Mesala os romanos atacaron e cercaron Siracusa, forzando a Hier\u00f3n a cambiar de perfil no conflito, ali\u00e1ndose Roma contra Cartago en -263.\nCoa situaci\u00f3n desfavor\u00e1bel, Cartago pasou a utilizar ex\u00e9rcitos mercenarios e concentrou a s\u00faa forza na cidade de Agrigento, principal cidade de Sicilia so o seu dominio. En -262 Roma comezou un gran e lento cerco \u00e1 cidade. An\u00edbal Grisco, o comandante das tropas cercadas, pediu reforzos e mantementos a Cartago e Hann\u00f3n foi enviado con tropas e elefantes para axudalo. Hann\u00f3n conseguiu significativas vitorias atacando as li\u00f1as de auxilios do ex\u00e9rcito romano, pero debido \u00e1 situaci\u00f3n e fame e deserci\u00f3ns nas tropas de Grisco que continuaban cercadas, Hann\u00f3n tivo que partir para unha batalla contra as tropas principais de Roma. A batalla de Agrigento terminou con vitoria dos romanos, a pesar de que Grisco conseguiu fuxir coa maior parte das s\u00faas tropas, abandonando a cidade aos inimigos.\nPrimeiras batallas navais.\nTrala vitoria en Agrigento, Roma pasou a controlar gran parte do territorio de Sicilia, por\u00e9n Cartago continuaba a dominar os mares, atacando as cidades costeiras aliadas a Roma e dificultando a chegada de reforzos e auxilios. Con iso Roma decidiu empezar a producir unha frota mar\u00edtima.\nAta o principio da guerra Roma non posu\u00eda ningunha experiencia naval, pero coa axuda das cidades gregas so o seu dominio, Roma produciu unha frota de 100 quinqueremes e 20 trirremes, a partir de barcos capturados de Cartago.\nA primeira batalla naval foi trabada pr\u00f3xima \u00e1s illas L\u00edpari e rematou coa derrota das inexpertas forzas romanas. Pouco despois nunha batalla maior (Batalla de Mylae) os romanos acadaron a s\u00faa primeira vitoria naval, baixo o mando do c\u00f3nsul Gaio Duilio, que pasou a ser considerado coma un heroe en Roma. Esa e as demais vitorias romanas na fase inicial da guerra d\u00e9bense en gran parte a un novo dispositivo que pasou a equipar os barcos romanos: o corvus. O corvus era unha especie de ponte que os romanos prend\u00edan nos barcos inimigos ao acheg\u00e1rense, e as\u00ed tomaban o barco, utilizando a s\u00faa superioridade no combate home a home. Con esa t\u00e1ctica Roma acabou co dominio mar\u00edtimo de Cartago, vencendo nas batallas de Sulci (-258) e Tyndaris (-257).\nEn -256 unha gran forza con preto de 330 barcos foi montada so o mando dos c\u00f3nsules Marco Atilio R\u00e9gulo e Lucio Manlio Vulso para invadir o Norte de \u00c1frica. Cartago, consciente desta ameaza, enviou a s\u00faa frota para impedir o ataque. Os xenerais Hann\u00f3n e Ham\u00edlcar (co\u00f1ecidos polas s\u00faas acci\u00f3ns en Agrigento e Paropus) foron postos ao mando da frota de Cartago. Cando esas d\u00faas forzas se enfrontaron ao sueste de Sicilia na batalla de Ecnomo, a maior batalla naval da antig\u00fcidade, a frota romana sa\u00edu vitoriosa, podendo seguir para atacaren os territorios de Cartago na \u00c1frica.\nCombates na \u00c1frica.\nTrala batalla gran parte da forza romana volveu con Lucio para Roma ou para Sicilia, deixando a R\u00e9gulo con 15 mil homes na \u00c1frica. R\u00e9gulo avanzou atacando cidades menores. Cartago mandou un ex\u00e9rcito para afrontalo cando cercaba Adys. A batalla de Adys foi ga\u00f1ada polos romanos, o que fixo que Cartago tentase un acordo de paz cos invasores. Por\u00e9n as condici\u00f3ns impostas polos romanos foron tan severas que o acordo non foi concretado.\nSen acordo Cartago contratou o xeneral mercenario espartano Xantipo para organizar a s\u00faa defensa contra as lexi\u00f3ns romanas. Xantipo enfrontouse a R\u00e9gulo na batalla de Tunis, onde os romanos sufriron unha pesada derrota.\nAs tempestades de -255 e -253.\nAo saber da derrota en Tunis, Roma enviou a s\u00faa frota para rescatar os sobreviventes. Cartago tentou impedilo, pero foi derrotada na batalla naval de Hermaeum. Por\u00e9n, no retorno a Sicilia, unha tempestade destru\u00edu a maior parte desa frota (case 300 barcos destru\u00eddos).\nDebido \u00e1 traxedia, Roma tivo que constru\u00edr unha nova frota decontado. Esa frota foi mandada para Sicilia, onde conquistou a cidade de Panormo, a m\u00e1is importante baixo o dominio de Cartago.\nTrala vitoria, parte da frota foi para \u00c1frica, onde atacou algunhas cidades, pero no retorno foi novamente sorprendida por tempestades, perdendo preto de 150 barcos.\nCerco a Lilibeo.\nTras alg\u00fans anos sen maiores batallas, Cartago tentou reconquistar Panormus, pero foi derrotada. A vitoria reanimou e encoraxou as forzas de Roma que acabara de reconstru\u00edr a s\u00faa frota. Roma cercou por terra e por mar a derradeira cidade de Cartago en Sicilia: Lilybaeum. Cartago mandou reforzos \u00e1 cidade, que so mando de Himilc\u00f3n vi\u00f1a conseguindo defenderse.\nA frota de Cartago baixo mando do almirante Aderbal atop\u00e1base pr\u00f3xima e pese ao cerco, vi\u00f1a conseguindo enviar auxilios \u00e1 cidade.\nPara terminar con ese problema, o c\u00f3nsul Publio Claudio Pulcro decide atacar a frota inimiga por sorpresa, pero o ataque \u00e9 un fracaso completo, volv\u00e9ndose a maior derrota naval dos romanos na guerra. Pouco despois o resto da frota romana que non participara na batalla \u00e9 destru\u00edda por tempestades mentres tentaba cercar a frota de Aderbal. Ap\u00f3s iso Cartago volveu a ter o dominio mar\u00edtimo na guerra e Roma quedou moitos anos sen poder constru\u00edr unha nova frota.\nEn terra, o cerco a Lilybaeum e a base naval de Drepana continuou, pero sen maiores avances.\nAsustada co rumbo que a guerra estaba tomando, Roma nomea a Aulo Atilio Caiatino ditador.\nAm\u00edlcar Barca.\nEn -247 Am\u00edlcar Barca, pai de An\u00edbal Barca, converteuse en comandante das forzas de Cartago e comezou a aproveitar o dominio mar\u00edtimo para atacar cidades costeiras no Sur de Italia. No mesmo ano el estabeleceuse co seu ex\u00e9rcito preto de Panormus, en medio do territorio inimigo. De al\u00e1 os seus ataques a cidades italianas estend\u00e9ronse ata Cumas e, grazas a eses ataques, el consegu\u00eda auxilios para as s\u00faas tropas, xa que a esa altura da guerra a econom\u00eda de Cartago, e ata mesmo de Roma, estaban quebrantadas dabondo. A pesar das constantes ataques, o seu ex\u00e9rcito non s\u00f3 atinxiu defenderse, sen\u00f3n que avanzou cara ao Monte Eryx (Monte San Giuliano).\nA nova frota de Roma.\nDebido \u00e1 dificultade enfrontada na guerra en terra contra Am\u00edlcar, Roma volveu a constru\u00edr unha frota, pretendendo acabar coa chegada de auxilios por mar \u00e1s tropas de Cartago en Sicilia.\nComo o Estado non ti\u00f1a m\u00e1is remedio que pagar esa nova frota, foi custeada polos cidad\u00e1ns ricos que se organizaron en pequenos grupos, constru\u00edndo cadanseu barco. As\u00ed Roma, mesmo desfalecida pola guerra que xa se estend\u00eda por m\u00e1is de 20 anos, atinxiu unha nova frota de 200 barcos.\nEn -242 a nova frota foi mandada para as proximidades de Lilibeo. Ao saber da inesperada forza naval romana, Cartago mandou a s\u00faa frota con auxilios esperando que chegase \u00e1 base de Am\u00edlcar, onde embarcar\u00edan os expertos mari\u00f1eiros baixo o seu mando. As\u00ed e todo, a frota foi avistada o que resultou na batalla das Illas Aegates (Illas \u00c9gadi), ga\u00f1ada polos romanos. A cidade de Lilibeo acabou dominada, restando en Sicilia s\u00f3 a base de Am\u00edlcar, illada e sen auxilios que chegaban por mar.\nCartago, sen recursos para intentar calquera manobra na guerra, aceptou a derrota e, so o mando de Am\u00edlcar, negociou un tratado de paz con Roma, po\u00f1endo fin \u00e1 guerra.\nConsecuencias.\nRoma ga\u00f1ou a Primeira Guerra P\u00fanica tras 23 anos do conflito e substitu\u00edu a Cartago como poder naval dominante de Mediterr\u00e1neo. Na fin da guerra, ambos os estados estaban esgotados financeira e demograficamente.\nPara determinar as fronteiras finais dos seus territorios, fixeron unha li\u00f1a recta a trav\u00e9s de mediterr\u00e1neo. Hispania, C\u00f3rsega, Sarde\u00f1a e \u00c1frica permaneceron con Cartago. Todo ao norte desa li\u00f1a foi incorporado por Roma. A vitoria de Roma foi influenciada extremadamente pola s\u00faa escusa persistente a admitir a derrota e aceptando soamente a vitoria total. Ademais, a habilidade da rep\u00fablica de atraer investimentos privados no esforzo de guerra, usando o patriotismo dos seus cidad\u00e1ns para pagar barcos e tripulaci\u00f3n, foi un dos factores decisivos na guerra, sobre todo cando o comparamos coa desatenci\u00f3n aparente da nobreza de Cartago en arriscar as s\u00faas fortunas para o ben com\u00fan. A fin da primeira guerra p\u00fanica resultou tam\u00e9n no nacemento oficial da mari\u00f1a romana, que no futuro proporcionou a expansi\u00f3n do Imperio Romano.\nTermos de Paz.\nOs termos da paz proxectados polos romanos eran particularmente pesados contra Cartago, que non estaba en posici\u00f3n de negociar. Foron impostos a Cartago:\nOutras cl\u00e1usulas determinaban que os aliados de cada lado non ser\u00edan atacados polos do outro e a ambos os dous lados lles foi prohibido levantaren tropas dentro do territorio do outro. Isto imped\u00eda a Cartago usar forzas mercenarias romanas.\nPerdas no conflito.\nO n\u00famero de v\u00edtimas de cada lado \u00e9 sempre dif\u00edcil de determinar precisamente, debido \u00e1 parcialidade nas fontes hist\u00f3ricas, dirixidas normalmente a realzar o valor de Roma. Por\u00e9n, considerando que (exclu\u00edndo v\u00edtimas da guerra terrestre):\nCh\u00e9gase \u00e1 conclusi\u00f3n que, a\u00ednda que incertas, as v\u00edtimas eran definitivamente pesadas para ambos os lados. O historiador Polibio comentou que a guerra foi, ata ent\u00f3n, a m\u00e1is destrutiva en termos de v\u00edtimas na historia das guerras, inclu\u00edndo as batallas de Alexandre o Grande, o que pode dar unha idea da dimensi\u00f3n do conflito. Ollando os datos do censo romano do s\u00e9culo III a. de C., Adrian Goldsworthy notou que, durante o conflito, Roma perdeu aproximadamente 50.000 cidad\u00e1ns. Isto excl\u00fae tropas auxiliares e os homes no ex\u00e9rcito sen status de cidad\u00e1n, que estar\u00edan f\u00f3ra do c\u00f3mputo principal.\nCartago trala guerra.\nTrala guerra, Cartago non ti\u00f1a practicamente cartos e non puido sequera pagar os ex\u00e9rcitos mercenarios mobilizados. Isto conduciu a un conflito interno, a Revolta dos Mercenarios, ga\u00f1ada tras duro esforzo por Am\u00edlcar Barca. Quizais o resultado pol\u00edtico m\u00e1is inmediato da primeira guerra p\u00fanica foi a ca\u00edda de Cartago como un poder naval principal. As condici\u00f3ns asinadas no tratado da paz comprometeran a situaci\u00f3n econ\u00f3mica de Cartago e impediron a recuperaci\u00f3n da cidade. A indemnizaci\u00f3n esixida polos romanos causou unha tensi\u00f3n adicional nas finanzas, forzando a cidade a mirar para outras \u00e1reas de influencia para obter o di\u00f1eiro para pagar a Roma. Iso resultou nunha ocupaci\u00f3n cada vez m\u00e1is agresiva nas colonias de Hispania, o que m\u00e1is tarde causou a segunda guerra p\u00fanica.\nUnha comparaci\u00f3n interesante pode ser feita coa pol\u00edtica da Alema\u00f1a trala derrota na primeira guerra mundial. O tratado de Versalles levou \u00e1 crise econ\u00f3mica e por consecuencia a segunda guerra mundial.\nPara Roma, a fin da primeira guerra p\u00fanica marcou o principio da expansi\u00f3n ademais da pen\u00ednsula italiana. Sicilia transformouse na primeira provincia romana gobernada por un pretor, en vez dun aliado. Sicilia tornar\u00edase moi importante para Roma como fonte de gran. En -238 Roma anexionou Sarde\u00f1a como outra provincia e C\u00f3rsega como mero territorio (ambos os dous perdidos por Cartago)."}
{"id": "49715", "revid": "624", "url": "https://gl.wikipedia.org/wiki?curid=49715", "title": "Publius Cornelius Scipio", "text": ""}
{"id": "49716", "revid": "624", "url": "https://gl.wikipedia.org/wiki?curid=49716", "title": "Gnaeus Cornelius Scipio Calvus", "text": ""}
{"id": "49718", "revid": "98629", "url": "https://gl.wikipedia.org/wiki?curid=49718", "title": "Castro de Moares", "text": "O castro de Moares \u00e9 un poboado castrexo situado na parroquia de Ermedelo, no concello de Rois.\nEstado.\nTodo o que queda do pequeno castro de Moares \u00e9 un pequeno mont\u00edculo de terra onde se sup\u00f3n que estaba. \u00c9 co\u00f1ecido como Os Castri\u00f1os polos veci\u00f1os do lugar. Hoxe est\u00e1 en terreos da concentraci\u00f3n parcelaria da aldea de Asneiros. Parte do castro suponse destru\u00eddo por unha pista da concentraci\u00f3n, hoxe en d\u00eda asfaltada, que percorre dende O Codeso ata Vilach\u00e1n. Non se realizou ning\u00fan tipo de catas, pero suponse que as pedras foron usadas polos veci\u00f1os para a construci\u00f3n de muros e casas."}
{"id": "49719", "revid": "336", "url": "https://gl.wikipedia.org/wiki?curid=49719", "title": "Leiras Pulpeiro", "text": ""}
{"id": "49720", "revid": "336", "url": "https://gl.wikipedia.org/wiki?curid=49720", "title": "Luis Pimentel", "text": ""}
{"id": "49721", "revid": "22570", "url": "https://gl.wikipedia.org/wiki?curid=49721", "title": "C\u00f3digo ATC C", "text": "O c\u00f3digo ATC C \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os f\u00e1rmacos de uso sobre o sistema cardiovascular."}
{"id": "49722", "revid": "98629", "url": "https://gl.wikipedia.org/wiki?curid=49722", "title": "Nacionalismo bret\u00f3n", "text": "O nacionalismo bret\u00f3n (en ) \u00e9 un movemento nacionalista que defende o reco\u00f1ecemento dos bret\u00f3ns como unha naci\u00f3n e procura unha maior autonom\u00eda, ou mesmo a independencia da Breta\u00f1a. Existe un gran n\u00famero de asociaci\u00f3ns que defenden a cultura e a lingua bretoas sen adherirse \u00f3 nacionalismo bret\u00f3n.\nDiferenzas con outros nacionalismos.\nTodo indica que o \"nacionalismo bret\u00f3n\", ou mellor nomeado \"movemento pol\u00edtico bret\u00f3n\", difer\u00e9nciase tam\u00e9n bastante claramente dos nacionalismos do Pa\u00eds de Gales ou do Pa\u00eds Vasco, por exemplo: \nOs autonomistas son sobre todo membros da UDB, o \u00fanico partido que ten cargos electos na rexi\u00f3n, pero c\u00f3mpre mencionar tam\u00e9n a alg\u00fans grupos con menor apoio electoral, como o Partido Bret\u00f3n, as\u00ed como distintos grupos que decl\u00e1ranse \"federalistas\", ou incluso c\u00edrculos anarquistas, como Treger Disuj.\nActualidade do movemento e do nacionalismo bret\u00f3n.\nO \u00ab movemento pol\u00edtico bret\u00f3n\u00bb \u00e9 bastante m\u00e1is grande que o conxunto dos grupos nacionalistas. Est\u00e1 tam\u00e9n representado polos grupos autonomistas, tales como a Uni\u00f3n Democr\u00e1tica Bretoa ou o Partido Bret\u00f3n, as\u00ed como diversos grupos que se proclaman federalistas, e os c\u00edrculos anarquistas, como Treger Disuj, que forman parte da Coordination Bretagne Ind\u00e9pendante et Libertaire.\nUn partido nacionalista, dem\u00f3crata e reformista, apareceu en 2002 e reuniu arredor de 250 persoas baixo o nome de Partido Bret\u00f3n as\u00ed como uns cincuenta deles e antigos cargos electos reun\u00edronse na Askol.\nV\u00e9xase tam\u00e9n.\nBibliograf\u00eda.\nSobre o FLB - ARB :"}
{"id": "49723", "revid": "22570", "url": "https://gl.wikipedia.org/wiki?curid=49723", "title": "C\u00f3digo ATC D", "text": "O c\u00f3digo ATC D \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os f\u00e1rmacos dedermatol\u00f3xicos."}
{"id": "49724", "revid": "23204", "url": "https://gl.wikipedia.org/wiki?curid=49724", "title": "O Castro de Beiro, Ourense", "text": "Santo Andr\u00e9 do Castro de Beiro \u00e9 unha parroquia que se localiza ao noroeste do concello de Ourense. Segundo o INE en 2021 ti\u00f1a 127 habitantes (4 m\u00e1is que o ano anterior).\nHistoria.\nBaixo os cimentos da igrexa parroquial hab\u00eda un asentamento prerromano. Entre 1836 e 1943 pertenceu ao Concello de Canedo. Desta parroquia foi cura Basilio \u00c1lvarez, quen promoveu o movemento agrario a comezos do s\u00e9culo XX.\nPor outra parte, compre falar da igrexa parroquial, que se encuadra dentro do denominado tipo \"cl\u00e1sico\" do rom\u00e1nico galego, a principios do s\u00e9culo XIII.\nCami\u00f1o de Santiago.\nO Cami\u00f1o de Santiago pasa por Castro de Beiro, seguindo por Reguengo, Madr\u00e1s e Casanovas para chegar a Cea, o que sup\u00f3n un atallo con respecto \u00e1 ruta por Cudeiro.\nDeporte.\nCada ano, o Rally Ribeira Sacra cruza os seus territorios, atraendo a centos e centos de espectadores, polo que \u00e9 un acontecemento relevante para toda a parroquia. Ademais, en 2022 celebrouse a Subida a Castro de Beiro de car-cross.\nPola parroquia discorre unha ruta de sendeirismo."}
{"id": "49725", "revid": "22570", "url": "https://gl.wikipedia.org/wiki?curid=49725", "title": "C\u00f3digo ATC G", "text": "O c\u00f3digo ATC G \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os f\u00e1rmacos do sistema xenitourinario e as hormonas sexuais."}
{"id": "49726", "revid": "5863", "url": "https://gl.wikipedia.org/wiki?curid=49726", "title": "Ceboli\u00f1o, Ourense", "text": "\"Este artigo trata sobre a parroquia ourens\u00e1; para a hortaliza v\u00e9xase o artigo ceboli\u00f1o.\"\nBo Xes\u00fas de Ceboli\u00f1o \u00e9 unha parroquia que se localiza ao sur do concello de Ourense. Segundo o IGE en 2014 ti\u00f1a 199 habitantes (89 homes e 110 mulleres)."}
{"id": "49727", "revid": "5863", "url": "https://gl.wikipedia.org/wiki?curid=49727", "title": "Cudeiro, Ourense", "text": "San Pedro de Cudeiro \u00e9 unha parroquia que se localiza ao nord\u00e9s do concello de Ourense. Segundo o padr\u00f3n municipal en 2014 ti\u00f1a 976 habitantes (445 homes e 531 mulleres). Entre 1836 e 1943 pertenceu ao Concello de Canedo."}
{"id": "49728", "revid": "22570", "url": "https://gl.wikipedia.org/wiki?curid=49728", "title": "C\u00f3digo ATC H", "text": "O c\u00f3digo ATC H \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os preparados hormonais sist\u00e9micos, exclu\u00edndo as hormonas sexuais."}
{"id": "49729", "revid": "1576", "url": "https://gl.wikipedia.org/wiki?curid=49729", "title": "Lucia Regueiro", "text": ""}
{"id": "49731", "revid": "22570", "url": "https://gl.wikipedia.org/wiki?curid=49731", "title": "C\u00f3digo ATC J", "text": "O c\u00f3digo ATC J \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os antiinfecciosos en xeral para uso sist\u00e9mico."}
{"id": "49732", "revid": "98629", "url": "https://gl.wikipedia.org/wiki?curid=49732", "title": "C\u00f3digo ATC L", "text": "O c\u00f3digo ATC L \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os axentes antineopl\u00e1sicos e inmunomoduladores."}
{"id": "49733", "revid": "27155", "url": "https://gl.wikipedia.org/wiki?curid=49733", "title": "C\u00f3digo ATC P", "text": "O c\u00f3digo ATC P \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os produtos antiparasitarios, insecticidas e repelentes."}
{"id": "49734", "revid": "27155", "url": "https://gl.wikipedia.org/wiki?curid=49734", "title": "C\u00f3digo ATC R", "text": "O c\u00f3digo ATC R \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica os medicamentos para o sistema respiratorio."}
{"id": "49735", "revid": "5863", "url": "https://gl.wikipedia.org/wiki?curid=49735", "title": "Montealegre, Ourense", "text": "A Milagrosa de Montealegre \u00e9 unha parroquia que se sit\u00faa ao sur do concello de Ourense. Segundo o Padr\u00f3n Municipal de 2014 ti\u00f1a 102 habitantes (49 homes e 53 mulleres)."}
{"id": "49736", "revid": "25871", "url": "https://gl.wikipedia.org/wiki?curid=49736", "title": "Palm\u00e9s, Ourense", "text": "San Mamede de Palm\u00e9s \u00e9 unha parroquia situada ao norte do concello de Ourense. Segundo o IGE en 2014 ti\u00f1a 254 habitantes (127 homes e 127 mulleres). Entre 1836 e 1943 pertenceu ao Concello de Canedo.\nPatrimonio.\nO mosteiro de Santa Comba de Naves foi un mosteiro beneditino. P\u00e9nsase que foi fundado no ano 888 por Afonso III. O 26 de abril de 1499, prior da orde de San Bieito de Valladolid, incorporou o mosteiro de Naves e mais o de San Pedro de Rocas ao mosteiro de Celanova. Por\u00e9n, o 23 de xullo dese mesmo ano decidiu asocialos ao mosteiro de San Paio de Antealtares, pero Celanova presentou un recurso en Valladolid. Finalmente, o papa Le\u00f3n X validou a anexi\u00f3n a Celanova, que xa declarara Xulio II. Desde ent\u00f3n, Santa Comba \u00e9 un priorado administrativo de Celanova. Na idade moderna foi abandonado, sendo reconstru\u00eddo en 1760, e estivo activo con tres ou catro monxes at\u00e9 a desamortizaci\u00f3n de 1836.\nA construci\u00f3n ti\u00f1a planta baixa e dous andares, con capacidade para 12 monxes. Ti\u00f1a unha capela de \u00e9poca moderna e un pombal."}
{"id": "49737", "revid": "5863", "url": "https://gl.wikipedia.org/wiki?curid=49737", "title": "Rairo, Ourense", "text": "Santa Luc\u00eda de Rairo \u00e9 unha parroquia que se localiza ao sur do concello de Ourense. Segundo o IGE en 2014 ti\u00f1a 549 habitantes (264 homes e 285 mulleres)."}
{"id": "49738", "revid": "22570", "url": "https://gl.wikipedia.org/wiki?curid=49738", "title": "Reza, Ourense", "text": "Santa Mar\u00eda de Reza \u00e9 unha parroquia que se localiza ao oeste do concello de Ourense. Segundo o IGE en 2014 ti\u00f1a 344 habitantes (170 homes e 174 mulleres)."}
{"id": "49739", "revid": "25871", "url": "https://gl.wikipedia.org/wiki?curid=49739", "title": "Santa Mari\u00f1a do Monte, Ourense", "text": "Santa Mari\u00f1a do Monte \u00e9 unha parroquia que se localiza ao leste do concello de Ourense. Segundo o IGE en 2014 ti\u00f1a 227 habitantes (120 homes e 107 mulleres)."}
{"id": "49740", "revid": "5863", "url": "https://gl.wikipedia.org/wiki?curid=49740", "title": "Trasalba, Ourense", "text": "San Pedro de Trasalba \u00e9 unha parroquia que se localiza ao noroeste do concello de Ourense. Segundo o IGE en 2014 ti\u00f1a 21 habitantes (9 homes e 12 mulleres).\nAs festas cel\u00e9branse na honra de San Roque a terceira fin de semana de agosto."}
{"id": "49742", "revid": "65337", "url": "https://gl.wikipedia.org/wiki?curid=49742", "title": "Fran\u00e7ois Rabelais", "text": "Fran\u00e7ois Rabelais nado en La Devini\u00e8re, preto de Chinon, cara a 1494 e finado en Par\u00eds o 9 de abril do 1553, foi un m\u00e9dico e escritor franc\u00e9s, humanista do Renacemento. Rabelais renovou, \u00e1 luz do pensamento antigo, o ideal filos\u00f3fico e moral do seu tempo. A s\u00faa obra foi inclu\u00edda no \"Index Librorum Prohibitorum\".\nTraxectoria.\nFran\u00e7ois Rabelais era fillo de Antoine Rabelais, senescal de Lern\u00e9 e avogado. A data do seu nacemento \u00e9 moi controvertida, alg\u00fans prefer\u00edndolle o ano 1483 ao ano 1494. Recibiu unha formaci\u00f3n de Teolox\u00eda. M\u00e1is tarde, Rabelais incorporouse ao convento franciscano do Puy-Saint-Martin en Fontenay-le-Comte, convert\u00e9ndose en monxe en outubro de 1520. Manifesta moi pronto unha curiosidade humanista. Pedro Lamy in\u00edciao aos estudos gregos e an\u00edmao a escribir a \"Guillaume Bud\u00e9\". Rabelais interesouse polos autores antigos, e corresponde m\u00e1is tarde con outros humanistas famosos. En 1523, a ra\u00edz dos comentarios de Erasmo sobre o texto grego dos Evanxeos, a Sorbona intenta impedir o estudo do grego. Ao final deste ano, os superiores de Rabelais e de \"Pedro Lamy\" confiscan os seus libros de grego. A\u00ednda que os seus libros est\u00e9anlle devoltos aos poucos, Rabelais soluci\u00f3nase a cambiar de orde mon\u00e1stica. Sostido por Geoffroy d' Estissac, que o acolle na s\u00faa Abad\u00eda de Maillezais, Rabelais presente unha petici\u00f3n ao papa neste sentido, xustific\u00e1ndoo pola excesiva austeridade da norma de Francisco de As\u00eds.\nFaise beneditino, e ded\u00edcase \u00e1 persoa de Geoffroy de Estissac, convert\u00e9ndose no seu secretario. Acomp\u00e1\u00f1ao as\u00ed durante xiras de inspecci\u00f3n das s\u00faas terras e abad\u00edas. Rabelais trasl\u00e1dase a continuaci\u00f3n ao priorado de Ligug\u00e9, residencia habitual de Geoffroy de Estissac, onde se fai amigo de Jean Bouchet. Ao mosteiro pr\u00f3ximo a \"Fontenay-le-Comte\", entrev\u00edstase co nobre abade Antoine Ardillon. Rabelais non se dobrou facilmente \u00e1s normas monacais e non permaneceu enclaustrado no mosteiro.\nCara a 1528, tomou a roupa de sacerdote secular para visitar distintas universidades. Vai en primeiro lugar a Par\u00eds, onde comeza os seus estudos de medicina. Ten dous nenos."}
{"id": "49743", "revid": "5863", "url": "https://gl.wikipedia.org/wiki?curid=49743", "title": "Untes, Ourense", "text": "Santo Estevo de Untes \u00e9 unha parroquia situada ao oeste do concello de Ourense. Segundo o IGE en 2014 ti\u00f1a 289 habitantes (123 homes e 166 mulleres). Entre 1836 e 1943 pertenceu ao Concello de Canedo."}
{"id": "49744", "revid": "54334", "url": "https://gl.wikipedia.org/wiki?curid=49744", "title": "Velle, Ourense", "text": "Santa Marta de Velle \u00e9 unha parroquia que se sit\u00faa ao leste do concello de Ourense. Segundo o IGE en 2010 ti\u00f1a 732 habitantes (351 homes e 381 mulleres), 22 menos ca en 1999.\nPatrimonio.\nO pazo de Velle situado no seu centro urbano, a beira do campo da festa, tam\u00e9n chamado Outeiro ou r\u00faa do Cuco.\nHai d\u00faas igrexas, unha do s\u00e9culo XVI en Regoufe, na que se sit\u00faa o cemiterio parroquial e outra de maiores dimensi\u00f3ns situada por riba do Alti\u00f1o.\nA s\u00faa patroa \u00e9 Santa Marta, que ten as festas na s\u00faa honra os d\u00edas 28, 29 e 30 de xullo."}
{"id": "49745", "revid": "22570", "url": "https://gl.wikipedia.org/wiki?curid=49745", "title": "C\u00f3digo ATC V", "text": "O c\u00f3digo ATC V \u00e9 unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica, que clasifica medicamentos varios, non categorizables noutras secci\u00f3ns."}
{"id": "49746", "revid": "5863", "url": "https://gl.wikipedia.org/wiki?curid=49746", "title": "Vilar de Astr\u00e9s, Ourense", "text": "Pur\u00edsima Concepci\u00f3n de Vilar de Astr\u00e9s \u00e9 unha parroquia situada ao norte do concello de Ourense. Segundo o IGE en 2014 ti\u00f1a 401 habitantes (193 homes e 208 mulleres). Entre 1836 e 1943 pertenceu ao Concello de Canedo."}
{"id": "49747", "revid": "5863", "url": "https://gl.wikipedia.org/wiki?curid=49747", "title": "Vista Fermosa, Ourense", "text": "San Xos\u00e9 de Vista Fermosa \u00e9 unha parroquia situada ao suroeste do concello de Ourense. Segundo o IGE en 2014 ti\u00f1a 155 habitantes (75 homes e 80 mulleres)."}
{"id": "49756", "revid": "15490", "url": "https://gl.wikipedia.org/wiki?curid=49756", "title": "Rosa Montero", "text": "Rosa Montero Gayo, nada en Madrid o 3 de xaneiro de 1951, \u00e9 unha xornalista e escritora espa\u00f1ola.\nEn decembro de 2022 foi Medalla de Ouro ao M\u00e9rito nas Belas Artes do Goberno de Espa\u00f1a.\nTraxectoria.\nDe orixe humilde, estudou xornalismo e psicolox\u00eda, a\u00ednda que abandonou esta \u00faltima carreira en cuarto curso. Colaborou con grupos de teatro independente como Canon ou T\u00e1bano, \u00e1 vez que comezaba a publicar en diversos medios informativos (Fotogramas, Pueblo, Posible etc.). Desde finais de 1976 traballa de maneira exclusiva para o diario El Pa\u00eds, no que foi redactora xefe do suplemento dominical durante 1980-1981.\nEn 1981 ga\u00f1ou o Premio Nacional de Xornalismo para reportaxes e artigos literarios. En 1997 ga\u00f1ou o Premio Primavera por \"La hija del can\u00edbal\", obra que \u00f3 ano seguinte tam\u00e9n recibiu o premio \u00e1 mellor novela outorgado polo C\u00edrculo de Cr\u00edticos de Chile. \"La loca de la casa\" ga\u00f1ou o premio Qu\u00e9 Leer \u00e1 mellor novela espa\u00f1ola de 2003 e o Grinzane Cavour \u00f3 mellor libro estranxeiro publicado en Italia en 2004. \"Historia del Rey Transparente\" obtivo o Premio Qu\u00e9 Leer \u00e1 mellor novela espa\u00f1ola de 2005.\nA s\u00faa obra est\u00e1 traducida a vinte linguas."}
{"id": "49757", "revid": "5863", "url": "https://gl.wikipedia.org/wiki?curid=49757", "title": "Carles Francino", "text": "Carles Francino Murgades, nado en Barcelona o 3 de xaneiro de 1958, \u00e9 un xornalista catal\u00e1n.\nTraxectoria.\nIniciou a s\u00faa carreira profesional en Radio Tarragona e en 1979 obtivo o seu primeiro traballo fixo en Radio Popular de Reus como redactor de deportes. Posteriormente, incorporouse \u00e1 delegaci\u00f3n en Tarragona da Cadena COPE e en 1987 fichou pola delegaci\u00f3n da Cadena SER.\nEn 1990 fixo os seus primeiros contactos coa televisi\u00f3n \u00f3 entrar no primeiro equipo de traballo de Canal+ en Madrid (conduciu a emisi\u00f3n inaugural da canle). Exerceu de subdirector de informativos e presentou o informativo nocturno, \"Redacci\u00f3n\", entre 1990 e 1994.\nEn 1994 regresou a Catalu\u00f1a para presentar en TV3 o telexornal das 21 horas -en horario de m\u00e1xima audiencia. Con Francino \"Telenot\u00edcies\" foi o de m\u00e1xima audiencia, superando \u00f3s informativos das canles estatais, p\u00fablicas e privadas. O seu rigor valeulle o reco\u00f1ecemento non s\u00f3 da audiencia sen\u00f3n tam\u00e9n da cr\u00edtica e de todo o espectro pol\u00edtico. En 1999 recibiu o Premio Ciudad de Barcelona polo seu labor. Ademais de presentar \"Telenot\u00edcies\", foi nos \u00faltimos anos, o subdirector de informativos diarios da canle auton\u00f3mica.\nEn 2005 fichou pola Cadena SER para substitu\u00edr a I\u00f1aki Gabilondo \u00e1 fronte do matinal 'Hoy por hoy'. En 2006 compartiu co propio Gabilondo, con \u00c0ngels Barcel\u00f3 e con Jon Sistiaga a direcci\u00f3n e presentaci\u00f3n do programa de televisi\u00f3n \"Cuatro X Cuatro\"."}
{"id": "49764", "revid": "5863", "url": "https://gl.wikipedia.org/wiki?curid=49764", "title": "Antonio Mercero", "text": "Antonio Mercero Juldain, nado en Lasarte-Oria o 7 de marzo de 1936 e finado en Madrid o 12 de maio de 2018, foi un director e guionista de cine e televisi\u00f3n de orixe vasca.\nTraxectoria.\nNaceu en Lasarte-Oria, Guip\u00fascoa. Lic\u00e9nciase en Dereito na Universidade de Valladolid en 1958 e obtivo o t\u00edtulo de Director de cine na Escola Oficial de Cine de Madrid en 1962. Debutou profesionalmente ese mesmo ano coa curtametraxe \"Lecci\u00f3n de arte\", coa que conseguiu o seu primeiro premio no Festival de San Sebasti\u00e1n. En 1963 dirixiu a s\u00faa primeira longametraxe \"Se necesita un chico\", presentada no Festival de Bordighera (Italia) e de 1966 a 1970 rodou varios documentais para televisi\u00f3n.\nCabe salientar a s\u00faa pel\u00edcula \"La cabina\" con Jos\u00e9 Luis L\u00f3pez V\u00e1zquez en 1972. En 1970 comezou a realizar en TVE programas de ficci\u00f3n, sendo director das series de televisi\u00f3n como \"Verano azul (19 episodios)\", \"Cr\u00f3nicas de un pueblo\" (52 episodios) e \"Farmacia de guardia\", todas elas con grande \u00e9xito e reco\u00f1ecemento.\n\u00c9 pai de Antonio Santos Mercero, guionista de televisi\u00f3n co\u00f1ecido por series como \"Hospital Central\" ou \"Lobos\"."}
{"id": "49765", "revid": "5863", "url": "https://gl.wikipedia.org/wiki?curid=49765", "title": "Academia das Ciencias e as Artes de Televisi\u00f3n de Espa\u00f1a", "text": "A Academia das Ciencias e as Artes de Televisi\u00f3n de Espa\u00f1a (en espa\u00f1ol: Academia de las Ciencias y las Artes de Televisi\u00f3n de Espa\u00f1a) \u00e9 unha instituci\u00f3n sen \u00e1nimo de lucro fundada en 1997 que aglutina \u00f3s principais operadores de televisi\u00f3n e que integra a preto de 800 profesionais do sector audiovisual.\nOutorga os premios \u00f3s mellores programas de televisi\u00f3n, denominados Premios ATV. Un deses \u00e9 o Premio Pilar Mir\u00f3 que se concede \u00f3 mellor de Gui\u00f3n para pel\u00edculas para televisi\u00f3n.\nEn 2006 celebr\u00e1ronse as vodas de ouro da televisi\u00f3n en Espa\u00f1a.\nO xornalista galego Ignacio Ramonet \u00e9 socio de honra desta instituci\u00f3n."}
{"id": "49766", "revid": "89787", "url": "https://gl.wikipedia.org/wiki?curid=49766", "title": "Joaqu\u00edn Prat", "text": "Joaqu\u00edn Prat, nado en Valencia o 27 de abril de 1929 e finado en Madrid o 3 de xu\u00f1o de 1995, foi un presentadores de radio e televisi\u00f3n espa\u00f1ol.\nTraxectoria.\nIniciou estudos de Dereito, que abandonou, para traballar como administrativo. En 1959 ingresou en Radio Nacional de Espa\u00f1a. \u00d3 longo dos anos traballou en m\u00e1is de 20 programas de radio, tanto na Cadena SER (ata 1987), con espazos emblem\u00e1ticos como \"Ma\u00f1anas de Radio Madrid\", \"Ustedes son formidables\",\" Radio Madrid madrugada\" e \"Carrusel deportivo\", como na COPE (1987-1990) con \"Vivir es formidable\" e \"Tiempo de juego\" ou de novo en Radio Nacional de Espa\u00f1a desde 1990 con \"Ap\u00fantate 5\" e \"La pe\u00f1a\".\nEn Televisi\u00f3n fixo o seu d\u00e9but co famos\u00edsimo concurso \"Un mill\u00f3n para el mejor\" (1968), no que permanecer\u00eda un ano ata ser substitu\u00eddo por Jos\u00e9 Luis P\u00e9cker. Un ano despois chegar\u00eda o seu emparellamento profesional con Laura Valenzuela no espazo musical \"Galas del s\u00e1bado\" (1969-1970), de Fernando Garc\u00eda de la Vega, que acadou unha popularidade enorme na s\u00faa \u00e9poca. Volver\u00eda a coincidir coa actriz e presentadora en \"Canci\u00f3n 71\", un programa de corte semellante.\nEntre 1988 e 1993 presentou \"El precio justo\", facendo famoso o grito \"A jugar\" (A xogar), que acompa\u00f1aba cun inesquecible movemento de brazo.\nFinou logo de dous meses en coma tras un infarto de miocardio.\nOutros programas.\nOutros programas que presentou foron: \nPremios e distinci\u00f3ns.\nConta no seu haber de galard\u00f3ns con dous Premios Ondas: En 1970 (Nacionais de Televisi\u00f3n), como \"Mellor presentador\" e en 1989 (Nacionais de Radio) por \"Vivir es formidable\". Conced\u00e9ronselle tam\u00e9n tres TP de Ouro: Como \"Mellor Presentador\", en 1980 por \"Cosas\" e en 1988 por \"El Precio justo\", e outro honor\u00edfico en 1991 \u00e1 s\u00faa traxectoria profesional."}
{"id": "49767", "revid": "85894", "url": "https://gl.wikipedia.org/wiki?curid=49767", "title": "Mombasa", "text": "Mombasa \u00e9 a segunda cidade en tama\u00f1o e o principal porto de Kenya. \u00c9 capital da Provicia da Costa (Coast Province) e est\u00e1 situada nunha bad\u00eda no Oc\u00e9ano \u00cdndico, no l\u00edmite meridional do pa\u00eds. Esta cidade, en r\u00e1pido medramento, serve de porto para rexi\u00f3ns do Nordeste de Tanzania e de Uganda, privados de acceso mar\u00edtimo. A s\u00faa poboaci\u00f3n calc\u00falase en arredor de 900.000 habitantes.\nHistoria.\nMombasa foi fundada cara 750 por mercadores \u00e1rabes. En 1498, o explorador portugu\u00e9s Vasco da Gama atracou no seu porto. Os portugueses apoder\u00e1ronse da cidade en 1505, convert\u00e9ndoa progresivamente nunha praza forte con vocaci\u00f3n comercial, protexendo a ruta das Indias. Os portugueses son expulsados de xeito definitivo en 1832 por Sayyid Said, sult\u00e1n de Om\u00e1n, conquistador de Zanz\u00edbar, apoiado polos ingleses.\nEn 1895, pasou a dominio brit\u00e1nico, sendo ata 1907 a capital da \u00c1frica Oriental Brit\u00e1nica. Foi elevada a capital do protectorado costeiro Kenyano en 1920. Desde 1963 \u00e9 parte do novo Estado de Kenya ."}
{"id": "49770", "revid": "89787", "url": "https://gl.wikipedia.org/wiki?curid=49770", "title": "Tempe", "text": "Tempe \u00e9 unha empresa do grupo Inditex, adicada \u00e1 produci\u00f3n e distribuci\u00f3n de calzado. A empresa fornece calzado de home, muller e nenos \u00e1s oito marcas de Inditex. O 50% da empresa \u00e9 propiedade do empresario alicantino Vicente Garc\u00eda Torres. \nHistoria.\nA empresa Tempe foi fundada en 1989 e ded\u00edcase ao dese\u00f1o, fabricaci\u00f3n e distribuci\u00f3n do calzado para todas as tendas dos formatos comerciais. A primeira colecci\u00f3n de calzado chegou \u00e1s tendas de Zara con secci\u00f3n de neno en 1990. Ten capacidade en 2007 para producir m\u00e1is de 25 mill\u00f3ns de pares de zapatos ao ano. Ademais, Tempe presentou a s\u00faa primeira colecci\u00f3n de complementos en 2006.\nA s\u00faa sede central est\u00e1 en Elx, un dos principais centros de produci\u00f3n de calzado europeo. Ademais, para subministrar os seus produtos aos distintos mercados creou as plataformas Tempe M\u00e9xico (2003), Tempe Brasil (2005) e Tempe Asia (2006). Estas \"plataformas\" son organizaci\u00f3ns aut\u00f3nomas en xesti\u00f3n e recursos que asumen a responsabilidade da produci\u00f3n e a subministraci\u00f3n na s\u00faa \u00e1rea de influencia.\nTen tendas outlet que xestiona como proxectos de integraci\u00f3n social:"}
{"id": "49774", "revid": "98629", "url": "https://gl.wikipedia.org/wiki?curid=49774", "title": "Castelo de Soutomaior", "text": "O castelo de Soutomaior \u00e9 un castelo medieval do s\u00e9culo XII, lugar de orixe e centro de poder dunha das li\u00f1axes m\u00e1is significativas da Galicia medieval, os Soutomaior.\nSituaci\u00f3n.\nO castelo de Soutomaior at\u00f3pase na parroquia de San Salvador de Soutomaior, no concello de Soutomaior pertencente \u00e1 comarca de Vigo, provincia de Pontevedra.\nSit\u00faase na cima do monte Viso, a 119 metros sobre o nivel do mar, dominando a uni\u00f3n dos r\u00edos Oitav\u00e9n e Verdugo, nun lugar clave para o control entre o suroeste e o centro de Galicia. O conxunto ocupa 25 hect\u00e1reas de terreo.\nHistoria.\nOrixe.\nA orixe desta fortaleza non est\u00e1 moi clara. A lenda fala da fundaci\u00f3n nos tempos anteriores \u00e1 chegada dos musulm\u00e1ns \u00e1 pen\u00ednsula e a historiograf\u00eda dec\u00e1ntase, pese a non existir probas documentais que o corroboren, por situala no s\u00e9culo XII por orde de Paio M\u00e9ndez Sorrelle, o primeiro en utilizar o apelido Soutomaior.\nBaixa Idade Media.\nDesde ent\u00f3n os Soutomaior participaron como personaxes protagonistas na maior\u00eda de acontecementos pol\u00edticos e sociais da \u00e9poca en Galicia (como a guerra civil entre Pedro I de Castela e Henrique de Trast\u00e1mara, as guerras con Portugal, as revoltas irmandi\u00f1as, ou os m\u00faltiples enfrontamentos entre os bispados de Tui e Santiago de Compostela e casas nobres galegas entre si).\nEntre todos os membros desta familia destacou a figura de Pedro \u00c1lvarez de Soutomaior, m\u00e1is co\u00f1ecido polo alcume de Pedro Madruga.\nPreto deste castelo estaba o Castro da Peneda, onde no ano 1477, o Arcebispo de Santiago Alonso II de Fonseca e Ulloa constru\u00edu o castelo de Castriz\u00e1n para controlar ao de Soutomaior, e o que ao seu regreso do seu cativerio en Castela, Pedro Madruga conquistou e derribou, ocupando o seu lugar na actualidade a ermida da Virxe das Neves.\nTrala morte do Madruga, no ano 1486, as disputas sucesorias polo seu legado fan que o protagonismo desta familia se esvaeza.\nS\u00e9culos XIX e XX.\nOs problemas sucesorios non se resolveron ata que no ano 1795 a Chanceler\u00eda de Valladolid resolveu o conflito fallando a favor de Benito Fernando Correa de Soutomaior, IV marqu\u00e9s de Mos, pero o castelo proseguiu o seu decadente cami\u00f1o cara \u00e1 ru\u00edna.\nNon parou ata o ano 1870 cando Antonio Aguilar y Correa, marqu\u00e9s de la Vega Armijo, fixou nel a s\u00faa residencia de ver\u00e1n e procedeu \u00e1 s\u00faa restauraci\u00f3n, remodelaci\u00f3n e ampliaci\u00f3n, actuaci\u00f3ns que o converteron nunha palaciana residencia estival, imaxe esta que \u00e9 a que conserva na actualidade.\nNo seu interior, nestes tempos, desenvolveuse unha activa vida social e pol\u00edtica, sendo incluso visitado polo rei Afonso XII. Esta actividade, as\u00ed como a realizaci\u00f3n de m\u00e1is reformas (convertendo o lugar nunha granxa modelo e incluso constru\u00edndo un sanatorio), continuou coa nova propietaria (a partir de 1902), sobri\u00f1a dos anteriores, a marquesa de Ayerbe Mar\u00eda Vinyals e Correa, co\u00f1ecida popularmente como a \"Dama vermella\" (precursora do movemento feminista en Espa\u00f1a), e o seu marido o doutor Llur\u00eda (promotor da militancia marxista en Cuba), ata que estes, acusados de intrigas pol\u00edticas, perderon a s\u00faa propiedade en p\u00fablica poxa en outubro de 1917, comezando un novo per\u00edodo de decadencia e abandono para o enclave.\nFinalmente foi adquirido pola Deputaci\u00f3n Provincial de Pontevedra no ano 1982, que realizou novas tarefas de restauraci\u00f3n rematadas no ano 1987.\nDescrici\u00f3n.\nDesco\u00f1\u00e9cese se se constru\u00edu sobre un edificio anterior, pero existen indicios que levan a pensar nisto, xa que o tipo de labra no paramento da torre principal, onde se atopan moi erosionados e irregulares pequenos perpia\u00f1os, superpostos a soga e tiz\u00f3n, a mesma t\u00e9cnica que se empregou nas torres fronteirizas portuguesas de comezos e finais do s\u00e9culo XII.\nAs murallas.\nTr\u00e1tase dun dobre per\u00edmetro amurallado de planta oval e irregular adapt\u00e1ndose ao terreo no que se asenta.\nA primeira muralla \u00e1brese en d\u00faas portas: a sur, usada na actualidade e que conserva o escudo do marqu\u00e9s de Mos, e a norte, a primitiva porta principal co escudo da familia Soutomaior e Z\u00fa\u00f1iga.\nA Revolta Irmandi\u00f1a danou gravemente o castelo, polo que tivo que ser reformado. Foi nestes tempos cando se traza o segundo cinto amurallado (non se sabe se substitu\u00edndo a outro anterior), que ser\u00eda constru\u00eddo ex novo, posto que non aparece ning\u00fan resto anterior. Presenta novidades construtivas como as troneiras, testemu\u00f1as da comunicaci\u00f3n do paso da garda, hoxe en d\u00eda tapiadas.\nNas reformas de finais do s\u00e9culo XIX constr\u00faense a maior parte do parapeto e ameas do recinto exterior, as\u00ed como seteiras e g\u00e1rgolas que rematan os muros exteriores.\nA torre da homenaxe.\nO edificio principal conserva a primitiva torre da homenaxe. De estrutura rectangular con case 150 metros cadrados de planta e 15 metros de altura e uns muros cun espesor, nalg\u00fans lugares, de m\u00e1is de 3 metros e medio. Componse de varias plantas tendo a entrada na primeira planta onde se atopaba a ponte levadiza orixinaria.\nO palacio.\nO palacio unido \u00e1 torre da homenaxe est\u00e9ndese cara o norte ata unha segunda torre do s\u00e9culo XV da que se conservan os seus primitivos perpia\u00f1os.\n\u00c9 froito da reconstruci\u00f3n e obras realizadas polos marqueses de la Vega de Armijo, obras que seguiron o estilo historicista en voga na \u00e9poca, configur\u00e1ndose como un palacio neog\u00f3tico.\n\u00c1brense galer\u00edas, portas e vans con arcos oxivais cara o exterior; no interior constr\u00faense novas escaleiras, unha capela, sal\u00f3ns con artesoado de madeira e chemineas.\nDe todo o conxunto destaca, polo encanto rom\u00e1ntico que a envolve, a co\u00f1ecida como galer\u00eda das damas, delicada obra neog\u00f3tica que mira cara ao patio de armas.\nO xard\u00edn.\nDuns 15.700 m2, \u00e9 froito dos labores do marqu\u00e9s de la Vega e Armijo e posteriores propietarios. Nel p\u00f3dense atopar preto de 200 especies bot\u00e1nicas (algunhas con m\u00e1is de oitocentos anos de antig\u00fcidade), coma cedros do L\u00edbano, eucaliptos, abetos e piceas, palmeiras, camelias (entre elas o exemplar de \"japonica\" m\u00e1is voluminoso de Galicia), casti\u00f1eiros, laranxeiras, magnolias, pl\u00e1tanos, acivros, alciprestes (\"Cupressus spp.\"), abetos de douglas (\"Pseudotsuga menziesii\"), criptomeria ou cedro xapon\u00e9s (\"Cryptomeria japonica\"), alciprestes de Lawson (\"Chamaecyparis lawsoniana\"), cedros do incenso de California (\"Calocedrus recurrens\"), carballos, araucarias, e sequoias, inclusive doce exemplares do Cat\u00e1logo de \u00c1rbores Senlleiras de Galicia, e multitude de especies de fentos ou plantas florais como a hortensia.\nEn 2012, no transcurso do Congreso Internacional da Camelia celebrado en Chuxiong, China, foi declarado Xard\u00edn de Excelencia Internacional, o \u00fanico de Espa\u00f1a. En Europa so hai seis m\u00e1is.\nSituaci\u00f3n actual.\nCons\u00e9rvase en excelente estado e, pese \u00e1s numerosas reformas sufridas, conserva o seu car\u00e1cter medieval.\nDed\u00edcase a actividades culturais e \u00e9 visitable."}
{"id": "49775", "revid": "23204", "url": "https://gl.wikipedia.org/wiki?curid=49775", "title": "Malemo Can\u00e1", "text": "Malemo Can\u00e1, que vivir\u00eda entre os s\u00e9culos XV e XVI, \u00e9 o nome dun suposto navegante musulm\u00e1n que axudou a Vasco da Gama a chegar \u00e1 India, partindo desde Melinde, cidade hoxe sita en Kenya. \u00c9 o nome utilizado na cr\u00f3nica de Jo\u00e3o de Barros, \"D\u00e9cadas da \u00c1sia\" (1552-1613); outra variante de lectura \u00e9 Melemo Cana; en Dami\u00e3o de G\u00f3is e Fern\u00e3o Lopes de Castanheda figura como \"Canaqua\".\nTraxectoria.\nO relato de Jo\u00e3o de Barros.\nLogo de entrar no Oc\u00e9ano \u00cdndico, Vasco da Gama chegou \u00e1 illa de Mozambique. O xeque desta illa prom\u00e9telle un piloto que o gu\u00ede para a India, e c\u00fampreo. O piloto leva a frota portuguesa ata Mombasa, e foxe, mentres que os musulm\u00e1ns que gobernaban na cidade t\u00e9ndenlle unha emboscada a Da Gama, da que logra liscar. De a\u00ed consegue arribar a Melinde. O rei de Melinde rec\u00edbeo de bo talante e prom\u00e9telle un piloto experto que o conduza \u00e1 India; este piloto \u00e9 Malemo Can\u00e1. Barros narra as\u00ed o encontro de Vasco da Gama e Malemo Can\u00e1 en Melinde:\nCan\u00e1 acompa\u00f1ou e guiou a frota portuguesa ata Calcuta, a actual Kozhikode, na costa de Malabar, na India, e axudou nas primeiras negociaci\u00f3ns de Vasco da Gama coas autoridades desa cidade.\nInterpretaci\u00f3n.\nResulta indubid\u00e1bel que Vasco da Gama buscaba un piloto para navegar no \u00cdndico, cousa que non era doada. As\u00ed como non era f\u00e1cil navegar no Atl\u00e1ntico, onde os portugueses aprenderon logo de d\u00e9cadas de experimentaci\u00f3n e recollida de datos (por exemplo, os ventos alisios obrigaban a internarse no medio do oc\u00e9ano, para logo virar a favor dos contralisios no hemisferio sur, e poder chegar logo ata a costa africana), o novo mar era as\u00ed mesmo unha inc\u00f3gnita para os navegadores portugueses que por vez primeira se internaban nel, despois de dobrar o cabo de Boa Esperanza. De a\u00ed a busca ansiosa de Da Gama para conseguir un piloto, sabendo ben que os musulm\u00e1ns dominaban o \u00cdndico. A informaci\u00f3n sobre parte destes asuntos obraba en poder da Casa real portuguesa remitida por Pero da Covilh\u00e3, explorador que estivera na mesma India, chegando por outros cami\u00f1os.\nMalemo Can\u00e1, segundo certos investigadores, \u00e9 identificado co explorador \u00e1rabe Ahmed ibn Majid, o que non \u00e9 doado de probar. Esta identificaci\u00f3n faise a partir de fontes \u00e1rabes nas que se di que a Ibn Majid o emborracharan os portugueses. A historia \u00e9 co\u00f1ecida en Occidente de tempo atr\u00e1s, e crese no seu momento que non \u00e9 m\u00e1is ca unha fantas\u00eda pola que os musulm\u00e1ns explicaban o \u00e9xito portugu\u00e9s, sendo conscientes da importancia que a faza\u00f1a de Vasco da Gama ti\u00f1a para os seus intereses."}
{"id": "49778", "revid": "5863", "url": "https://gl.wikipedia.org/wiki?curid=49778", "title": "Luc\u00eda Regueiro", "text": "Luc\u00eda Regueiro, nada na Coru\u00f1a o 18 de xu\u00f1o de 1982, \u00e9 unha actriz e xornalista galega. \u00c9 licenciada en xornalismo, na especialidade de Comunicaci\u00f3n Audiovisual, pola Universidade de Santiago de Compostela. Estudou viol\u00edn e danza e practica equitaci\u00f3n."}
{"id": "49784", "revid": "1131", "url": "https://gl.wikipedia.org/wiki?curid=49784", "title": "Galer\u00eda de imaxes das Pontes de Garc\u00eda Rodr\u00edguez", "text": "Galer\u00eda de imaxes do concello das Pontes de Garc\u00eda Rodr\u00edguez na provincia da Coru\u00f1a."}
{"id": "49790", "revid": "15490", "url": "https://gl.wikipedia.org/wiki?curid=49790", "title": "Hispania Citerior", "text": "A Hispania Citerior era unha provincia creada no ano 197 a.C. polo Rep\u00fablica Romana nos seus terreos conquistados na Pen\u00ednsula Ib\u00e9rica, ent\u00f3n co\u00f1ecida como Hispania.\nA Hispani Ulterior estaba localizada no sueste, en tanto que a Hispania Citerior estaba ao oeste. No norte da pen\u00ednsula, o territorio entre os Pireneos e a Galia s\u00f3 ser\u00edan conquistados no tempo dos C\u00e9sares. Na provincia da Hispania Citerior exist\u00edan as cidades de Tarraco (Tarragona), Saguntum (Sagunt ao norte de Valencia) e Carthago Nova (Cartagena) todas na costa, e Ilerda (Lleida) no interior da pen\u00ednsula.\nNo ano -27 Augusto mudou o nome da Hispania Citerior a \"Hispania Tarraconensis\" ou abreviadamente \"Tarraconensis,\" convert\u00e9ndoa, xuntamente coas outras, nunha provincia imperial."}
{"id": "49791", "revid": "15490", "url": "https://gl.wikipedia.org/wiki?curid=49791", "title": "Hispania Ulterior", "text": "A Hispania Ulterior era unha das d\u00faas provincias en que foi dividida no ano 197 a. C o territorio conquistado polo Imperio Romano na Pen\u00ednsula Ib\u00e9rica, ent\u00f3n co\u00f1ecida como Hispania, xunto coa provincia de Hispania Citerior.\nHispania Ulterior estaba localizada no sueste, en tanto que a Citerior estaba ao oeste. O norte da pen\u00ednsula, o territorio entre os Pireneos e a Galia s\u00f3 ser\u00edan conquistados no tempo dos C\u00e9sares. Na provincia da Hispania Citerior exist\u00edan as cidades de Corduba (C\u00f3rdoba), Munda, Gades (C\u00e1diz) e Olisipo (Lisboa). No ano -27 C\u00e9sar Augusto dividiu a Hispania Ulterior nas provincias Lusitania, como provincia imperial, e B\u00e9tica (\"Baetica\"), como provincia senatorial."}
{"id": "49795", "revid": "5863", "url": "https://gl.wikipedia.org/wiki?curid=49795", "title": "Raymond Kurzweil", "text": "Raymond Kurzweil, nado en Queens (Nova York) o 12 de febreiro de 1948, \u00e9 un pioneiro nos eidos do reco\u00f1ecemento \u00f3ptico de caracteres (OCR), s\u00edntese de texto-voz, das tecnolox\u00edas para o reco\u00f1ecemento da fala e dos instrumentos electr\u00f3nicos de teclados. \u00c9 autor de varios libros sobre intelixencia artificial e transhumanismo, entre eles: \"A era das m\u00e1quinas intelixentes\" (\"The Age of Intelligent Machines\") e \"A Singularidade est\u00e1 pr\u00f3xima: cando os humanos sobrepasen a biolox\u00eda\" (\"The Singularity Is Near: When Humans Transcend Biology\".\nTraxectoria.\nRay (como \u00e9 co\u00f1ecido familiarmente) Kurzweil naceu e criouse en Queens, Nova York. Cando ti\u00f1a doce anos escribiu o seu primeiro programa inform\u00e1tico no que analizaba patr\u00f3ns de composici\u00f3ns musicais. Con este proxecto ga\u00f1ou o primeiro premio dunha feira internacional de Ciencia, sendo un dos 40 \u201ctalentos\u201d que puideron visitar \u00f3 presidente Lyndon Johnson. Na s\u00faa xuventude foi un \u00e1vido lector de ciencia ficci\u00f3n. En 1970, \u00f3s vinte e dous anos, licenciouse no MIT en ciencias computacionais e literatura.\nIn 1974, Ray comezou a s\u00faa primeira grande empresa, Kurzweil Computer Products, Inc. (KCP) co prop\u00f3sito de perseguir os seus intereses no reco\u00f1ecemento de patrons e abordar o problema non resolto de aprenderlle a un computador a identificar caracteres impresos ou tipografados con independencia da tipograf\u00eda ou calidade da impresi\u00f3n. Os sistemas existentes s\u00f3 reco\u00f1ec\u00edan determinadas fontes (e.g., Courier, OCR A). Ray Kurzweill e os seus colegas conseguiron que o ordenador extraese as calidades abstractas das formas das letras, definindo as s\u00faas propiedades esenciais.\nKurzweil e o seu equipo foron os creadores do primeiro reco\u00f1ecedor \u00f3ptico de caracteres de calquera tipo de fonte, do primeiro lector-conversor de letra impresa a voz para cegos, o primeiro esc\u00e1ner CCD flat-bed, o primeiro sintetizador de texto-voz completo, e combinaron estas tres tecnolox\u00edas no que foi a primeira M\u00e1quina Lectora Kurzweil (a KRM) texto-fala para cegos. A KRM foi presentada nunha rolda de prensa o 13 de xaneiro de 1976 cuberta polos m\u00e1is importantes medios de prensa e televisi\u00f3n americanos. En 1980 Kurzweil vendeu a s\u00faa compa\u00f1\u00eda a Xerox que viu no esc\u00e1ner e na tecnolox\u00eda OCR o cami\u00f1o cara \u00e1 electr\u00f3nica.\nEn 1982 creou Kurzweil Music Systems que desenvolver\u00eda con Stevie Wonder como asesor musical o primeiro instrumento de s\u00edntese musical electr\u00f3nica capaz de recrear o son do piano de cola e outros instrumentos orquestrais. Grazas \u00e1 tecnolox\u00eda desenvolvida, calquera rapaz pode dende aquela tocar todos os instrumentos dunha banda de rock ou dunha orquestra dende o seu cuarto. En 1990 vender\u00eda esta empresa a unha importante compa\u00f1\u00eda coreana de instrumentos, a Young Chan.\n\u00d3 mesmo tempo que fundara a empresa de sistemas musicais Ray Kurzweil tam\u00e9n comezara a Kurzweil Applied Intelligence en 1982 co obxecto de desenvolver o reco\u00f1ecemento de voz a trav\u00e9s do computador. Froito da investigaci\u00f3n neste terreo introduciu o primeiro sistema de reco\u00f1ecemento ling\u00fc\u00edstico comercializado cun vocabulario extenso. A empresa foi vendida en 1997 a Lernout &amp; Hauspie (L&amp;H).\nEn total, Kurzweil \u00e9 o fundador de nove empresas nos campos do OCR, da s\u00edntese electr\u00f3nica de m\u00fasica, do reco\u00f1ecemento da fala, da tecnolox\u00eda de lectura, de realidade virtual, de simulaci\u00f3n m\u00e9dica, investimento fincanceiro e arte cibern\u00e9tica.\nTam\u00e9n \u00e9 o creador dunha alter ego de 25 anos, Ramona, coa que act\u00faa virtualmente para ilustrar as posibilidades dos computadores para a interacci\u00f3n interpersoal. Este proxecto inspirou a trama da pel\u00edcula S1mOne.\nFilosof\u00eda.\nComo experto que \u00e9 en tecnolox\u00edas de sistemas de sinal e en intelixencia artificial, Ray Kurzweil pertence \u00f3 grupo de tecn\u00f3logos que tende a mostrarse optimistas con relaci\u00f3n \u00f3 desenvolvemento da civilizaci\u00f3n humana. Kurzweil cre firmemente na posibilidade do melloramento humano a trav\u00e9s dos avances cient\u00edficos e t\u00e9cnicos. Neste sentido, subscribe posici\u00f3ns futuristas favorables \u00f3 estudo desprexuizado da intelixencia artificial.\nSegundo a s\u00faa visi\u00f3n do futuro da humanidade, a fusi\u00f3n dos humanos e das m\u00e1quinas \u00e9 inescapable de maneira que nun futuro pr\u00f3ximo poderiamos asistir, segundo as s\u00faas predici\u00f3ns, \u00e1 supresi\u00f3n das barreiras entre o biol\u00f3xico e o artificial. A s\u00faa crenza sostena na expansi\u00f3n exponencial do co\u00f1ecemento. O propio ritmo de cambio dese crecemento exponencial dirixir\u00e1, segundo a s\u00faa teor\u00eda, o noso destino colectivo independentemente da miop\u00eda que amosemos, de que nos aferremos \u00f3 pasado ou de que queiramos ou non cambiar. A nosa evoluci\u00f3n biol\u00f3xica, segundo Kurzweil est\u00e1 a piques de ser suplantada pola nosa evoluci\u00f3n tecnol\u00f3xica.\nSegundo as previsi\u00f3ns de Kurzweil estamos a asistir nos comezos do s\u00e9culo XXI \u00e1 sa\u00edda dun mundo no que a biolox\u00eda humana a\u00ednda nos \u00e9 pr\u00f3xima e estamos entrando na era posthumana na que os co\u00f1ecementos de bioqu\u00edmica, neurolox\u00eda e cibern\u00e9tica nos permitir\u00e1n reconstru\u00edr totalmente os nosos corpos e mentes. A idea central \u00e9 que as novas tecnolox\u00edas cambiar\u00e1n radicalmente o que significa ser \"humano\". A s\u00faa \u00faltima posici\u00f3n con relaci\u00f3n \u00e1s m\u00e1quinas e a tecnolox\u00eda \u00e9 m\u00e1is precavida c\u00e1 dalg\u00fan dos seus colegas tecnofilicos, acheg\u00e1ndose en certa maneira \u00e1 tradici\u00f3n dist\u00f3pica que imaxina un futuro non s\u00f3 dominado por m\u00e1quinas e subordinado a elas sen\u00f3n a propia desaparici\u00f3n do esp\u00edrito humano.\nPremios e reco\u00f1ecementos.\nRay Kurzweil recibiu numerosos premios e reco\u00f1ecementos p\u00fablicos. No 2002 foi postulado para o Vest\u00edbulo da fama de Inventores Nacionais establecido pola Oficina de Patentes dos Estados Unidos. Recibiu o Premio Lemelson-MIT dotado con 500,000$, o maior premio americano dos relacionados coa innovaci\u00f3n e a invenci\u00f3n. Recibiu as\u00ed mesmo a Medalla Nacional da Tecnolox\u00eda de 1999, de mans do Presidente Bill Clinton nunha cerimonia celebrada na Casa Branca. \u00c9 doutor \u201chonoris causa\u201d por 12 universidades e recibiu 7 premios nacionais e internacionais polos seus filmes. \"The Age of Spiritual Machines\" foi traducida a 9 linguas.\nObras.\nNingunha das s\u00faas obras foi publicada en galego."}
{"id": "49797", "revid": "23204", "url": "https://gl.wikipedia.org/wiki?curid=49797", "title": "Vilancosta, Berres, A Estrada", "text": "Vilancosta \u00e9 un casal sito na parroquia de Berres, no concello pontevedr\u00e9s da Estrada. A\u00ed naceron o escritor Marcial Valladares (1821-1903) e a s\u00faa irm\u00e1 Avelina."}
{"id": "49801", "revid": "336", "url": "https://gl.wikipedia.org/wiki?curid=49801", "title": "Escola infantil", "text": ""}
{"id": "49802", "revid": "12452", "url": "https://gl.wikipedia.org/wiki?curid=49802", "title": "E.S.O.", "text": ""}
{"id": "49808", "revid": "3054", "url": "https://gl.wikipedia.org/wiki?curid=49808", "title": "Afonso VI de Le\u00f3n e Castela", "text": ""}
{"id": "49810", "revid": "56817", "url": "https://gl.wikipedia.org/wiki?curid=49810", "title": "Partido Democr\u00e1tico do Atl\u00e1ntico", "text": "O Partido Democr\u00e1tico do Atl\u00e2ntico (PDA), \u00e9 un partido pol\u00edtico portugu\u00e9s de centro-esquerda. O PDA loita fundamentalmente por unha autonom\u00eda m\u00e1is ampla das rexi\u00f3ns aut\u00f3nomas portuguesas (Azores e Madeira). Nas elecci\u00f3ns presidenciais portuguesas de 2006 o PDA apoiou a candidatura de Manuel Alegre."}
{"id": "49811", "revid": "56817", "url": "https://gl.wikipedia.org/wiki?curid=49811", "title": "Afonso V", "text": "Afonso V pode referirse a varios reis:"}
{"id": "49812", "revid": "25871", "url": "https://gl.wikipedia.org/wiki?curid=49812", "title": "Henri Michaux", "text": "Henri Michaux, nado en Namur (B\u00e9lxica) o 24 de maio de 1899 e finado en Par\u00eds o 19 de outubro de 1984, foi un escritor, poeta e pintor de orixe belga de expresi\u00f3n franc\u00f3fona.\nTraxectoria.\nEn 1955 adoptou a nacionalidade francesa. A s\u00faa obra consid\u00e9rase do movemento art\u00edstico e literario chamado Surrealismo, mais non fixo parte deste movemento."}
{"id": "49813", "revid": "839", "url": "https://gl.wikipedia.org/wiki?curid=49813", "title": "Aleixandre B\u00f3veda", "text": ""}
{"id": "49814", "revid": "23204", "url": "https://gl.wikipedia.org/wiki?curid=49814", "title": "Bufo pequeno", "text": "O bufo pequeno (\"Asio otus\") \u00e9 unha especie de moucho que cr\u00eda en Europa, Asia, e Norteam\u00e9rica. A estaci\u00f3n de cr\u00eda vai de febreiro a xullo. \u00c9 parcialmente migratorio: os que viven nas zonas m\u00e1is o norte m\u00f3vense cara \u00f3 sur no inverno. Adoita vivir en bosques ou fragas preto de campo aberto. Deixase ver con m\u00e1is dificultades ca outras especies da s\u00faa familia.\nForma parte da familia \"Strigidae\", que comprende os bufos m\u00e1is co\u00f1ecidos.\nDescrici\u00f3n.\nO corpo do bufo pequeno uns 36\u00a0cm. e a envergadura das s\u00faas \u00e1s \u00e9 de 95\u00a0cm., o tama\u00f1o aproximado da avelaiona com\u00fan (\"Strix aluco\"), a\u00ednda que \u00e9 m\u00e1is lixeiro, pesando de 220 a 280 gramos os machos e de 250 a 370 gramos as femias. Ten vistosas plumas na cabeza que recordan unhas orellas. O iris dos ollos do bufo pequeno \u00e9 de cor amarela alaranxada brillante. A cara est\u00e1 dividida por unha li\u00f1a de plumas elevadas. As \u00e1s son relativamente estreitas. A cor da plumaxe do bufo pequeno vai do casta\u00f1o brillante \u00e1 cor de terra amarelo ocre, con faixas e listas de cor casta\u00f1o escuro. Os \"antebrazos\" son escuros e atravesados por bandas. En xeral nas femias predominan os tons escuros e os machos son algo m\u00e1is claros. As cores e o debuxo xeral da ave son mim\u00e9ticos: un bufo pequeno e moi dif\u00edcil de descubrir se est\u00e1 en pousado nunha pola.\nDistribuci\u00f3n xeogr\u00e1fica.\nA \u00e1rea de distribuci\u00f3n da especie estendese dende as illas brit\u00e1nicas por Eurasia, inclu\u00edndo China e Mongolia ata a illa de Sakhal\u00edn e o Xap\u00f3n. a s\u00faa fronteira norte m\u00e1rcaa \u00f3 bosque caducifolio boreal. En \u00c1frica aparece nos bosques dos montes Atlas e nos bosques de monta\u00f1a de Etiop\u00eda. Vive tam\u00e9n nas Canarias e Azores. En Am\u00e9rica aparece o sur do Canad\u00e1 e o norte e centro dos Estados Unidos,\nH\u00e1bitat.\nO bufo pequeno precisa da presenza de campo aberto con plantas baixas. En Europa \u00e9 unha ave de terras de cultivo, sobre todo de zonas verde, e zonas preto de pantanos. Ocasionalmente aparece en zonas alpinas, se a abundancia de presas o permite. Os bufos pequenos viven tam\u00e9n en zonas de bosque s\u00f3 cando dispo\u00f1en de \u00e1reas despexadas para a caza. En cambio, sonlles moi axeitadas as beiras das zonas boscosas, que lles ofrecen abeiro de d\u00eda e zonas de cr\u00eda. Prefiren bosques de con\u00edferas, nos que atopan ni\u00f1os vellos de corvo e pega que utilizan para criar. Se non dispo\u00f1en dese tipo de bosques poden utilizar soutos, pequenas agrupaci\u00f3ns de \u00e1rbores e mesmo sebes.Habita mesmo nos l\u00edmites das cidades, sobre todo se disp\u00f3n de superficies cultivadas pr\u00f3ximas.\nConduta territorial.\nO bufo pequeno e territorial s\u00f3 preto da zona de cr\u00eda, que marca con ch\u00edos e con voos de demostraci\u00f3n, durante os que fai bater as \u00e1s por debaixo do corpo. Se o alimento e suficiente as zonas de cr\u00eda poden estar moi achegadas unhas \u00e1s outras. No inverno os bufos pequenos poden compartir ocasionalmente as zonas de repouso, chegando a xuntarse ata 200 exemplares que nese caso mante\u00f1en unha m\u00ednima distancia. Neses casos escollen \u00e1rbores que serven de lugar para durmir durante varios anos. Nalg\u00fans casos comprobouse que unha \u00e1rbore foi utilizada durante m\u00e1is de 100 anos como lugar para pasa-lo inverno, e poden chegar a compartilo con outras especies de rapaces nocturnas. De feito o bufo pequeno non adoita ser agresivo con outras especies de estrixiformes.\nVoz.\nDurante a \u00e9poca de cr\u00eda os machos repiten separado por alg\u00fans segundos un berro apagado e mon\u00f3tono. A femia responde con outro berro mon\u00f3tono. O repertorio de sons conta tam\u00e9n con asub\u00edos e ru\u00eddos feitos co bico, que se usan principalmente para rexeitar \u00f3s intrusos. O repertorio de berros de alarma e moi variado.\nAs cr\u00edas que xa deixaron o ni\u00f1o e a\u00ednda son alimentadas polos pais poden deixar o\u00edr un berro agudo durante horas pola noite, que ten sido usado para comprobar o estado das poboaci\u00f3ns da especie.\nT\u00e9cnicas de caza e presas.\nCazan \u00f3 luscofusco e pola noite. En casos de moita escaseza de alimento poden cazar polo d\u00eda. Antes de comeza-la caza limpan a plumaxe con moito coidado. O bufo pequeno caza durante per\u00edodos de d\u00faas ou tres horas, fai unha pausa e continua a cazar con intensidade outras d\u00faas ou tres horas ata a chegada do amencer.\nO voo e silencioso e realizase bastante preto do chan e localiza as presas pola vista e o o\u00eddo. Caza tam\u00e9n espreitando, sobre todo ratos. Para capturar insectos pousase directamente no chan ou mesmo cami\u00f1a polas polas.\nA s\u00faa presa principal son os roedores, xeralmente ratos. Cazan tam\u00e9n paxaros pequenos, coma os gorri\u00f3ns.\nReproduci\u00f3n.\nCortexo.\n\u00d3 cumpriren o seu primeiro ano de vida os bufos pequenos son xa f\u00e9rtiles. Establecen parellas estacionais. As parellas fanse durante o inverno, no tempo en que os bufos dormen xuntos. E t\u00edpico, por\u00e9n, que os machos intenten atraer \u00f3 seu territorio \u00e1s femias cos seus berros a primeiros da primavera. Durante o cortexo o macho fai voos de demostraci\u00f3n, amosando a parte inferior branca das plumas e facendo, \u00e1s veces, bater as \u00e1s por baixo do corpo. Ese batido das \u00e1s faino tam\u00e9n a femia cando esta preto dunha \u00e1rea potencial de cr\u00eda..A esta fase pertencen tam\u00e9n berros de aproximaci\u00f3n.\nComa noutras especies de bufos europeos o macho tenta atraer \u00e1 femia con chamadas en voz baixa. O bufo pequeno diferenciase doutras especies polos movementos de \u00e1s, plumas e dos penachos da cabeza moi caracter\u00edsticos cos que acompa\u00f1a as chamadas.\nNi\u00f1o.\nUtilizan ni\u00f1os abandonados de aves rapaces e c\u00f3rvidos, nalgunha rara ocasi\u00f3n, situados no chan. As femias comezan a incubar des. que po\u00f1en o primeiro ovo e pon, cunha separaci\u00f3n duns dous d\u00edas, de catro a seis ovos. En caso dunha grande abundancia de alimento poden chegar a po\u00f1er excepcionalmente ata oito. Durante a incubaci\u00f3n e os primeiros d\u00edas despois da eclosi\u00f3n a femia deixa o ni\u00f1o so por per\u00edodos curtos. Os polos saen do ovo os 27 ou 28 d\u00edas, e son intensamente alimentados pola mai coas presas fornecidas polo macho. Macho e femia defenden a ni\u00f1ada. A femia non volve a cazar ata que os polos poden sa\u00edr do ni\u00f1o e poden pousarse nas polas pr\u00f3ximas.\nOs polos.\nOs recentemente sa\u00eddos do ovo pesan 16 gramos. \u00d6 nacer pode xa adivi\u00f1arse a forma das futuras \"orellas\" que caracterizan \u00e1 especie. As primeiras penas son substitu\u00eddas por unha plumaxe de cor casta\u00f1a brillante e unha m\u00e1scara facial negra. Os polos deixan o ni\u00f1o as tres semanas e ag\u00e1chanse nas zonas menos visibles da \u00e1rbore na que naceron. De noite indican a s\u00faa posici\u00f3n cun berro agudo e repetido.As 10 semanas est\u00e1n en condici\u00f3ns de cazar, a\u00ednda que son alimentados polo menos unha semana m\u00e1is.\nOs xoves bufos poden desprazarse centos de quil\u00f3metros procurando un territorio propio. Bufos centroeuropeos poden viaxar ata Portugal e a distancia m\u00e1xima recorrida foi nun caso de 2.140 quil\u00f3metros. En xeral, por\u00e9n, os movementos l\u00e9vanos de 50 a 100\u00a0km do punto de partida.\nMigraci\u00f3ns.\nO \"Asio otus\" \u00e9, en xeral, un emigrante parcial. Os que viven o nordeste de Europa viaxan cara o suroeste en inverno. Durante \u00e1 \u00e9poca fr\u00eda ach\u00e9ganse \u00f3s arredores das grandes cidades e \u00e1reas habitadas, onde \u00e9 m\u00e1is doado atopar alimento. Os exemplares que viven en lugares m\u00e1is quentes non migran.\nInimigos.\nO bufo pequeno \u00e9 unha das presas doutras aves de presa meirandes, entre elas especialmente o bufo. As v\u00edtimas m\u00e1is habituais son femias que incuban. As martas adoitan capturar os polos que non poden a\u00ednda voar. O bufo pequeno tente evitar \u00f3s inimigos co seu mimetismo, e, no caso das femias que est\u00e1n criando, apert\u00e1ndose o m\u00e1is posible contra o fondo do ni\u00f1o. A isto engaden unha serie de t\u00e1cticas coma inchar as plumas finxindo ser de maior tama\u00f1o do real batendo co bico a un tempo. En caso de perigo inminente os polos agatu\u00f1an \u00e1s zonas m\u00e1is altas das \u00e1rbores e poden chegara saltar \u00f3 chan.\nNo caso de que persoas ou animais cazadores se acheguen \u00f3 ni\u00f1o poden utilizar t\u00e9cnicas de distracci\u00f3n, como finxirse feridos para atraer a atenci\u00f3n do posible cazador e afastalo da \u00e1rea de cr\u00eda.\nEsperanza de vida.\nS\u00f3 a metade dos Bufos pequenos chegan a pasar do ano de idade. A idade m\u00e1xima comprobada en condici\u00f3ns naturais son 28 anos.\nSituaci\u00f3n das poboaci\u00f3ns.\nAs poboaci\u00f3ns desta especie dependen das de ratos. Un descenso nas taxas de reproduci\u00f3n destes roedores produce un sensible descenso do n\u00famero de bufos pequenos na \u00e1rea afectada. As poboaci\u00f3ns en Europa calc\u00falanse nunhas 200.000 parellas reprodutoras. Coma no caso doutras rapaces nocturnas o factor m\u00e1is importante de conservaci\u00f3n e manter a presenza de paisaxes naturais. Alg\u00fans investigadores suxiren a posibilidade de que a competencia da avelaiona com\u00fan pode facer retroceder \u00f3s bufos pequenos. Estudos feitos nos Pa\u00edses Baixos parecer\u00edan demostralo, a\u00ednda que outros factores accesorios poder\u00edan explicar o descenso de poboaci\u00f3n."}
{"id": "49815", "revid": "56817", "url": "https://gl.wikipedia.org/wiki?curid=49815", "title": "B\u00f6rse Frankfurt", "text": "B\u00f6rse Frankfurt (ou Bolsa de Valores de Frankfurt), \u00e9 a bolsa de valores de Frankfurt, Hessen, tam\u00e9n co\u00f1ecida como \"DAX\". Foi creada en 1879.\nEst\u00e1 considerada a m\u00e1is famosa instituci\u00f3n financeira de Frankfurt. \u00c9 a maior bolsa de valores de Alema\u00f1a, e posibelmente a m\u00e1is influente do mundo ."}
{"id": "49816", "revid": "15490", "url": "https://gl.wikipedia.org/wiki?curid=49816", "title": "Lista de monarcas de Galicia", "text": "A primeira persoa a asumir o t\u00edtulo de rei en Galicia foi o monarca suevo Hermerico, quen conseguiu de Roma no ano 409 o goberno da provincia romana de \"Gallaecia\". A s\u00faa dinast\u00eda instaura primeiramente un Reino Suevo en canto que a monarqu\u00eda e a elite detentadora do poder eran suevas. Por\u00e9n, durante o s\u00e9culo V d.C o entendemento cos m\u00e1is numerosos arist\u00f3cratas galaicos e a adopci\u00f3n do catolicismo romano consolidan finalmente un Reino de Galicia, como por\u00e1 de relevo Gregorio de Tours, que \u00e9 o primeiro erudito que o denomina \"Galliciense Regnum\", a finais do s\u00e9culo VI, e os seus reis como reis de Galicia.\nReis suevos de Galicia (409-585).\nPrimeira li\u00f1axe real (409-456)\nReis durante a Guerra Civil Sueva (456-469)\nPer\u00edodo Escuro (469-550)\nPer\u00edodo final da monarqu\u00eda sueva (550-585)\nReis visigodos de Galicia, Septimania e Espa\u00f1a.\nPese o cesamento dos monarcas suevos polos reis visigodos no ano 585, Galicia contin\u00faa a ter unha condici\u00f3n diferente do resto de provincias visigodas peninsulares, tal \u00e9 o caso que a documentaci\u00f3n visigoda denota tres entidades pol\u00edticas, Galicia (Gallaecia), Espa\u00f1a (Hispania) e Septimania derivadas da antiga condici\u00f3n pol\u00edtica destas. As\u00ed, o estado visigodo conformouse de tres antigos reinos, chegando o caso de que Galicia e Espa\u00f1a estean rexidos por diferentes reis, como o caso de \u00c9xica e Vitiza.\nSe\u00f1ores con atribuci\u00f3n reais na Galicia altomedieval.\nOs reis \"usurpadores\" (768-791)\nReis con sede na cidade de Oviedo.\nConsolidado o poder rexio, Afonso II ordena establecer a corte do reino no modesto lugar de \"Oveto\", na rexi\u00f3n de Asturias, centro-norte do reino da Galicia altomedieval. A carencia de instituci\u00f3ns previas como un bispado, ou un influente pasado aristocr\u00e1tico, foron as raz\u00f3ns que motivaron a escolla deste lugar por Afonso II, dende ent\u00f3n os reis de Galicia titular\u00edanse maiormente como \"reis ovetenses\" en virtude da situaci\u00f3n da sede real en \"Oveto\", ata o seu cesamento no ano 910.\nA dinast\u00eda dos Ram\u00edrez (842-910)\nReis con sede na cidade de Le\u00f3n.\nSe con Afonso III o vello campamento romano de \"Legio\" (Le\u00f3n) comezou a adquirir relevancia en detrimento do antigo \"Oveto\" (Oviedo), baixo o goberno dos seus herdeiros consolidouse definitivamente como sede rexia dos monarcas da Galicia altomedieval. Ser\u00e1 primeiramente Garc\u00eda I, fillo de Afonso III en exercer o poder real dende a nova capital. Dende ent\u00f3n, os reis galaicos deixar\u00e1n de empregar o t\u00edtulo de reis \"ovetenses\" polo de \"legionenses\" a raz\u00f3n da s\u00faa sede na cidade de Le\u00f3n.\nA dinast\u00eda dos Ord\u00f3\u00f1ez (910-1037)\nReis de Galicia co condado portucalense.\nA repartici\u00f3n territorial dos fillos de Sancha e Fernando supuxo a creba do tradicional espazo pol\u00edtico da Galicia altomedieval, e a formaci\u00f3n de dous novos reinos, Castela e Le\u00f3n. As\u00ed, o territorio co\u00f1ecido como Reino de Galicia viuse reducido \u00e1s terras galegas \u2014inclu\u00edndose nelas o condado portucalense\u2014, se ben o termo Galicia seguir\u00e1 a ser empregado para designar o conxunto dos tres reinos, mais perdendo paseni\u00f1amente a s\u00faa significaci\u00f3n pol\u00edtica.\nDinast\u00eda Ximena ou de Navarra (1065-1111)\nDinast\u00eda de Borgo\u00f1a\nReis de Galicia e Le\u00f3n.\n\u00c1 morte de Afonso VII no ano 1157 divide as s\u00faas posesi\u00f3ns entre os seus fillos. As\u00ed, mentres Fernando herda os reinos de Galicia e Le\u00f3n, o seu irm\u00e1n herda os reinos de Castela e reino de Toledo. Cabe subli\u00f1ar que o territorio do Reino de Galicia se viu de novo reducido no ano 1128, ano no que Afonso Henriques ga\u00f1a a independencia do condado portucalense, conform\u00e1ndose como un novo reino e deixando, por tanto, de pertencer ao reino galego.\nReis de Galicia-Le\u00f3n e Castela-Toledo.\nDinast\u00eda Trast\u00e1mara"}
{"id": "49817", "revid": "1576", "url": "https://gl.wikipedia.org/wiki?curid=49817", "title": "Bermudo II de Le\u00f3n", "text": ""}
{"id": "49818", "revid": "82922", "url": "https://gl.wikipedia.org/wiki?curid=49818", "title": "Sancho I de Le\u00f3n", "text": "Sancho I, o Craso, tam\u00e9n co\u00f1ecido como Sancho II, finado no ano 966, foi rei de Galicia en dous per\u00edodos 956-958 e 960-966. \nTraxectoria.\nIrm\u00e1n de Ordo\u00f1o III e fillo de Ramiro II. Foi coroado na Catedral de Santiago de Compostela. Contou co apoio de parte da nobreza galega, pero foi basculando as s\u00faas alianzas cara o conde castel\u00e1n Fern\u00e1n Gonz\u00e1lez e o Reino de Navarra. Isto provocou unha grande contestaci\u00f3n, o que derivou no seu destroamento e a coroaci\u00f3n de Ordo\u00f1o IV en Santiago de Compostela. Nesta sublevaci\u00f3n da aristocracia, a\u00ednda que tivo como foco principal Castela, foi de importancia a participaci\u00f3n de nobres galegos.\nRefuxiouse na corte de Navarra. Abd al-Rahman III acolleuno en C\u00f3rdoba, onde o curou da s\u00faa extrema gordura grazas aos servizos do famoso m\u00e9dico e poeta xudeu Hadsai.\nEnt\u00f3n, Sancho acudiu xunto da s\u00faa avoa, a ra\u00ed\u00f1a Toda de Navarra, a quen pediu axuda para recuperar o seu reino. Fixo un trato cos \u00e1rabes Abd al-Rahman e Hasday ibn Saprut, que lle axudaron a tomar Zamora en 959. M\u00e1is tarde, co apoio da nobreza leonesa e navarra, expulsou do trono a Ordo\u00f1o IV.\nO rei tardou pouco en esquecerse do seu acordo cos musulm\u00e1ns, que pasaron ent\u00f3n a apoiar a Ordo\u00f1o IV, a\u00ednda que o seu enfrontamento non pasou esta vez dunhas cantas incursi\u00f3ns de castigo. Nos \u00faltimos anos do seu reinado suced\u00e9ronse as rebeli\u00f3ns nobiliarias e afianzouse a independencia dos condes castel\u00e1ns e galegos.\nTentou aglutinar ao conxunto da nobreza galega co apoio de Rosendo de Celanova, a quen puxo \u00e1 fronte da igrexa de Santiago, en substituci\u00f3n do bispo Sisnando, que foi encarcerado por orde de Sancho. Por\u00e9n con el aparecen sobre todo os nobres leoneses de Monz\u00f3n (os Ans\u00farez), Salda\u00f1a e Cea. Casou cunha dama da casa dos Ans\u00farez, Teresa. Intentou ga\u00f1arse a confianza dos magnates galegos. Para iso desprazouse \u00e1s terras portucalenses con nulo \u00e9xito, xa que al\u00ed foi envelenado polo conde galaico-portugu\u00e9s Gonzalo Mu\u00f1oz.\nDeixou como herdeiro ao seu fillo de cinco anos Ramiro III, que non ser\u00eda reco\u00f1ecido en Galicia."}
{"id": "49819", "revid": "745", "url": "https://gl.wikipedia.org/wiki?curid=49819", "title": "Ordo\u00f1o II de Galiza", "text": ""}
{"id": "49820", "revid": "745", "url": "https://gl.wikipedia.org/wiki?curid=49820", "title": "Sancho Ordo\u00f1es", "text": ""}
{"id": "49821", "revid": "23204", "url": "https://gl.wikipedia.org/wiki?curid=49821", "title": "Froil\u00e1n II", "text": "Froil\u00e1n II (en castel\u00e1n e asturiano Fruela, tam\u00e9n chamado Froila) foi se\u00f1or de Asturias entre 910 e 924, e rei de toda Galiza desde 924 ata 925.\nTraxectoria.\nGobernou Asturias tras a morte de seu pai, Afonso III, e en 924, ao morrer seu irm\u00e1n Ordo\u00f1o II (co cal, ademais de co seu outro irm\u00e1n Garc\u00eda, conspirara para lle arrebatar o trono a seu pai), foi posto no trono na cidade de Le\u00f3n pola nobreza e o clero, que viron nel lexitimidade suficiente, ao se\u00f1or fillo de Afonso III, e irm\u00e1n do finado Ordo\u00f1o II.\nCasou antes de 911 con s\u00faa curm\u00e1 a ra\u00ed\u00f1a Nomilia Ximenes (tam\u00e9n co\u00f1ecida como Nunilo Jimena) filla do rei de Navarra Sancho Garc\u00e9s e da s\u00faa muller a ra\u00ed\u00f1a Toda Azn\u00e1rez de Arag\u00f3n. Ap\u00f3s a s\u00faa morte, o seu fillo e herdeiro Afonso Froilaz foi desposado do trono por Afonso IV, o fillo do seu irm\u00e1n Ordo\u00f1o II.\nTivo catro fillos:\nAscendencia.\nDevanceiros de Froila II"}
{"id": "49822", "revid": "17467", "url": "https://gl.wikipedia.org/wiki?curid=49822", "title": "Fruela II", "text": ""}
{"id": "49823", "revid": "114", "url": "https://gl.wikipedia.org/wiki?curid=49823", "title": "Lista de reis de Galiza", "text": ""}
{"id": "49824", "revid": "114", "url": "https://gl.wikipedia.org/wiki?curid=49824", "title": "Reis de Galicia", "text": ""}
{"id": "49825", "revid": "5863", "url": "https://gl.wikipedia.org/wiki?curid=49825", "title": "Afonso Froilaz", "text": "Afonso Froilaz foi rei de Le\u00f3n e de Galiza durante un breve lapso de tempo, entre 925 e 926; tan desafortunado foi que a historia nin sequera o rexistra cun ordinal para acompa\u00f1ar o nome. A s\u00faa situaci\u00f3n na cronolox\u00eda dos \"Reis de Le\u00f3n\" foi estabelecida s\u00f3 no s\u00e9culo XX por Claudio S\u00e1nchez-Albornoz apoi\u00e1ndose en dous textos do s\u00e9culo X, a \"n\u00f3mina \"rotense\"\" e a \"vigilana\".\nTraxectoria.\nFillo e sucesor natural de Froila II, que xa tivera un reinado conflitivo, pois era un usurpador e contaba con moitos inimigos, poucos meses despois de ascender ao trono os fillos de Ordo\u00f1o II, Sancho Ordo\u00f1es e Afonso Ordo\u00f1es tomaron armas contra el, por se xulgaren con m\u00e1is dereito \u00e1 coroa de Le\u00f3n (unha vez que o trono lles fora usurpado polo pai de Afonso, o rei Froila, irm\u00e1n de Ordo\u00f1o). Sancho ficou coas terras galegas ao norte do r\u00edo Mi\u00f1o e Afonso coas \"Terra de Foris\". Asturias e Castela (coroado o 12 de febreiro de 926). Afonso Froilaz, vencido, refuxiouse nas Asturias, onde parece que mantivo o control da rexi\u00f3n at\u00e9 931 sen renunciar \u00e1s s\u00faas pretensi\u00f3ns ao trono. En 932 foi feito prisioneiro, xunto cos seus irm\u00e1ns Ordo\u00f1o e Ramiro, e o anterior rei, Afonso IV, por Ramiro II, o cal ordena que sexan todos cegados e encarcerados en mosteiros. No mosteiro de Ruiforco morreu uns anos m\u00e1is tarde; dise que o futuro Ordo\u00f1o IV era seu fillo, mais non hai probas que corroboren que Afonso te\u00f1a tido descendentes."}
{"id": "49826", "revid": "5863", "url": "https://gl.wikipedia.org/wiki?curid=49826", "title": "Afonso IV de Le\u00f3n", "text": "Afonso IV de Le\u00f3n e Galiza (falecido en 933), cognominado o Monxe, foi rei de toda Galiza altomedieval de 925 a 931.\nTraxectoria.\nFillo m\u00e1is vello de Ordo\u00f1o II de Galiza, non ascendeu ao trono por morte do pai en 924, tendo a Ordo\u00f1o sucedido o t\u00edo Froila II; coa morte deste no ano seguinte, sendo Afonso o descendente m\u00e1is vello de entre os fillos de Ordo\u00f1o e Froila, tornouse rei na cidade de Le\u00f3n. Trala morte do seu irm\u00e1n Sancho Ord\u00f3\u00f1ez, Afonso IV pasou a actuar como rei de toda Galiza, desde a sede de Le\u00f3n. Nesas condici\u00f3ns ser\u00eda dif\u00edcil asegurar a gobernaci\u00f3n, tendo resignado en favor do seu irm\u00e1n Ramiro II, e entrado de seguida nun mosteiro. Inconstante, por\u00e9n, no seu car\u00e1cter, tomou armas co fillo de Froila (Afonso Froilaz) contra Ramiro, tendo suspendido a s\u00faa renuncia ao trono, por un lado, e a vida mon\u00e1stica por outro. Ramiro derrotouno, mandouno cegar e colocouno baixo pris\u00f3n no mosteiro de Sahag\u00fan, onde vir\u00eda a falecer en 933. Ordo\u00f1o IV, futuro rei de Galiza era seu fillo."}
{"id": "49827", "revid": "23204", "url": "https://gl.wikipedia.org/wiki?curid=49827", "title": "Stefan Banach", "text": "Stefan Banach, nado en Cracovia o 30 de marzo de 1892 e finado en Lviv o 31 de agosto de 1945, foi un matem\u00e1tico polaco. A s\u00faa principal contribuci\u00f3n foi a moderna an\u00e1lise funcional.\nTraxectoria.\nNacido no ent\u00f3n territorio do Imperio Austro-H\u00fangaro, Banach fixo o ensino primario en Cracovia. Marchou da cidade en 1902 para facer o ensino secundario no Henryk Sienkiewicz Gymnasium No 4. Coincidiu en clase con Witold Wilkosz, que acabou convert\u00e9ndose en profesor de matem\u00e1ticas. Dada a ausencia dun bo profesor de matem\u00e1ticas no instituto, Wilkosz decidiu mudar para outro en 1906. Por\u00e9n, seguiu tendo contacto con Banach, que seguiu nese instituto.\nDurante ou seus primeiros anos no instituto as s\u00faas materias preferidas foron as ciencias naturais e as matem\u00e1ticas. Nos seus inicios acad\u00e9micos as s\u00faas notas foron bastante altas, a\u00ednda que no \u00faltimo ano baixaron bastante, o que dificultou a s\u00faa promoci\u00f3n.\nDespois de rematar o instituto marchou a Lviv (Ucra\u00edna), ingresando na facultade de enxe\u00f1ar\u00eda na Universidade T\u00e9cnica da cidade. Dado que o seu pai non o quixo axudar economicamente, debeuse valer por si mesmo, o que o atrasaba nos estudos. Finalmente graduouse en 1914, pero por causa da primeira guerra mundial decidiu marchar da cidade.\nBanach non serviu para o ex\u00e9rcito ruso, pois non v\u00eda ben co ollo esquerdo. Comezou traballando no dese\u00f1o e construci\u00f3n de estradas, e m\u00e1is tarde regresou a Cracovia a dar clase en escolas. Frecuentou palestras sobre matem\u00e1ticas na Jagiellonian University de Cracovia e posiblemente asistiu a conferencias de Stanislaw Zaremba.\nEn 1916 comezou a relacionarse co matem\u00e1tico Hugo Dyonizy Steinhaus. Indo pola r\u00faa escoitou a Banach co seu amigo Otto Nikodym falando da Medici\u00f3n de Lebesgue, e logo de ter contacto con eles, acabaron fundando unha \"sociedade matem\u00e1tica\".\nSteinhaus faloulles dun problema no que estivera traballando sen lograr resolvelo. Despois dun tempo Banach tivo unha idea para o contra-exemplo requirido. Logo de traballar xunto a Steinhaus, present\u00e1ronlle os resultados a Zaremba para a s\u00faa publicaci\u00f3n, que se viu atrasada pola guerra. Banach apareceu por vez primeira no bolet\u00edn da Academia de Cracovia en 1918. Banach e Steinhaus produciron moitos traballos matem\u00e1ticos xuntos. Non \u00e9 posible saber se far\u00eda todo o seu labor sen co\u00f1ecer a Steinhaus. Ademais diso, tam\u00e9n foi a trav\u00e9s de Steinhaus como co\u00f1eceu a s\u00faa muller, Lucja Braus, coa que casou en 1920.\nA Sociedade Matem\u00e1tica de Cracovia estableceuse en 1919 por iniciativa de Steinhaus. Zaremba presidiu a cerimonia inaugural e foi elixido primeiro presidente da sociedade. Banach deu conferencias nesa sociedade e continuou a producir traballos matem\u00e1ticos. En 1920 a Sociedade Matem\u00e1tica de Cracovia converteuse na Sociedade Matem\u00e1tica de Polonia.\nEn 1920 ofrec\u00e9ronlle a Banach o cargo de asistente de Antoni \u0141omnicki na Universidade T\u00e9cnica de Lviv. Al\u00ed deu conferencias de matem\u00e1ticas e intentou levar adiante a s\u00faa tese de doutoramento baixo a supervisi\u00f3n de \u0141omnicki. Non era o procedemento normal, pero non ti\u00f1a cualificaci\u00f3ns matem\u00e1ticas universitarias.\nEn 1922 a Universidade Jan Kazimierz de Lviv concedeu a Banach a s\u00faa \"habilitaci\u00f3n\" (grao acad\u00e9mico conseguido en parte por libre) pola s\u00faa tese da Teor\u00eda da medida.\nEn 1924 Banach pasou a ser profesor titular, e pasou o ano acad\u00e9mico 1924-25 en Par\u00eds. No per\u00edodo de entreguerras seguiu producindo importantes traballos, e facendo libros did\u00e1cticos de \u00e1lxebra, xeometr\u00eda e aritm\u00e9tica para o ensino secundario. Tam\u00e9n contribu\u00edu \u00e1 divulgaci\u00f3n das matem\u00e1ticas, lanzando en 1929 o xornal \"Studia Mathematica\" xunto con Steinhaus, tendo como pol\u00edtica o foco en an\u00e1lise funcional e t\u00f3picos relacionados.\nOutra publicaci\u00f3n importante foi a serie de \"Mathematical Monographs\" (Monograf\u00edas matem\u00e1ticas), baixo a redacci\u00f3n de Banach e Steinhaus en Lviv, e Knaster, Kuratowski, Mazurkiewicz, e Sierpinski en Varsovia. O primeiro libro da serie \"Th\u00e9orie des Op\u00e9rations lin\u00e9aires\"(Teor\u00eda das operaci\u00f3ns lineais) foi escrito por Banach e apareceu en 1932. En 1936 Banach deu unha conferencia no Congreso Internacional de Matem\u00e1ticos en Oslo.\nOutra grande influencia de Banach foi o feito de que Kuratowski estivo traballando na Universidade T\u00e9cnica de Lviv entre 1927 e 1934, colaborando xuntos.\nO m\u00e9todo de traballo preferido por Banach era reunirse cos seus amigos en cafeter\u00edas.\nEn 1939 Banach conseguiu a presidencia da Sociedade Matem\u00e1tica de Polonia. \u00d3 comezar a segunda Guerra Mundial, as tropas sovi\u00e9ticas invadiron Lviv. Pero como Banach ti\u00f1a boas relaci\u00f3ns cos matem\u00e1ticos da Uni\u00f3n Sovi\u00e9tica, con visitas peri\u00f3dicas, conseguiu manterse no cargo e estivo ben tratado nesa nova administraci\u00f3n, ademais de converterse en decano da Facultade de Ciencias da universidade, co nome de Universidade Ivan Franko. Pero a guerra non mudou moito a vida de Banach, que continuaba coas s\u00faas investigaci\u00f3ns, escribindo os seus libros did\u00e1cticos, dando conferencias e indo a caf\u00e9s. Sobolev e Aleksandrov visitaron a Banach en 1940 en Lviv, \u00f3 igual que este frecuentaba conferencias na Uni\u00f3n Sovi\u00e9tica. Cando Alema\u00f1a invadiu a Uni\u00f3n Sovi\u00e9tica, Banach, que se establecera en K\u00ediv, sa\u00edu inmediatamente e regresou coa s\u00faa familia a Lviv.\nA ocupaci\u00f3n nazi de Lviv en xu\u00f1o de 1941 dificultou a s\u00faa permanencia na cidade. Durante esta \u00e9poca moitos acad\u00e9micos polacos foron asasinados, mesmo o seu supervisor Lomnicki faleceu nun d\u00eda de masacre, o 3 de xullo de 1941. Banach chegou a ser apresado baixo a sospeita de traficar con moeda alem\u00e1, pero foi liberado un tempo despois. Banach traballou no \"Instituto Alem\u00e1n\" ata a fin da ocupaci\u00f3n nazi de Lviv en 1944.\n\u00d3 retornar a ocupaci\u00f3n sovi\u00e9tica, Banach xa aumentara a s\u00faa lista de contactos. Co\u00f1eceu a Sobolev, pero xa moi enfermo, a pesar de que nos relatos de Sobolev conta que Banach a\u00ednda continuaba ben vivaz a pesar da s\u00faa grave doenza.\nBanach planeaba ir a Cracovia despois da guerra para converterse en presidente da \u00e1rea de matem\u00e1tica na Universidade Jagiellonian, pero morreu en Lviv en 1945 de cancro de pulm\u00f3n.\nObra.\nEntre os varios traballos de Banach destacan a s\u00faa contribuci\u00f3n \u00e1 teor\u00eda das series ortogonais e innovaci\u00f3ns na teor\u00eda de medida e integraci\u00f3n, pero a s\u00faa contribuci\u00f3n m\u00e1is importante estivo na an\u00e1lise funcional. Dos traballos publicados por el, a Teor\u00eda das operaci\u00f3ns lineais, de 1932, \u00e9 o m\u00e1is importante. Xunto con asistentes, resumiu conceptos e teoremas da an\u00e1lise funcional para convertelo nun sistema comprensible. No intento de xeneralizar as ecuaci\u00f3ns integrais, tam\u00e9n introduciu o concepto de espazos vectoriais normados, tam\u00e9n chamados espazo de Banach, ademais de probar varios teoremas desa \u00e1rea. As s\u00faas aplicaci\u00f3ns axudaron en moitos estudos na an\u00e1lise funcional por un longo tempo."}
{"id": "49828", "revid": "570", "url": "https://gl.wikipedia.org/wiki?curid=49828", "title": "Ray Kurzweil", "text": ""}
{"id": "49829", "revid": "31997", "url": "https://gl.wikipedia.org/wiki?curid=49829", "title": "Doutrina xur\u00eddica", "text": "A doutrina xur\u00eddica \u00e9 a opini\u00f3n dos xuristas expertos e estudosos do dereito, plasmada en obras, manuais, estudos e traballos. A doutrina xur\u00eddica non constit\u00fae fonte do dereito, mais, ao se tratar de opini\u00f3ns autorizadas, \u00e9 invocable polo avogado diante dos xulgados e tribunais, como apoio \u00e1s alegaci\u00f3ns, ou polos t\u00e9cnicos a hora de redactar un informe. Na pr\u00e1ctica s\u00f3 se acode \u00e1 doutrina cando a lei non resolve as d\u00fabidas e non existe xurisprudencia aplicable ao caso, ou esta \u00e9 confusa ou vacilante.\nA doutrina xur\u00eddica \u00e9 unha manifestaci\u00f3n da liberdade de pensamento e opini\u00f3n, \u00e9 por iso \u00e9 frecuente que existan distintas doutrinas arredor dunha mesma cuesti\u00f3n."}
{"id": "49830", "revid": "23204", "url": "https://gl.wikipedia.org/wiki?curid=49830", "title": "Adopci\u00f3n por parellas homosexuais", "text": "A adopci\u00f3n por parte de parellas homosexuais \u00e9 legal en B\u00e9lxica, os Pa\u00edses Baixos, Suecia, Sur\u00e1frica, Espa\u00f1a, Islandia o Reino Unido e en certos territorios do Canad\u00e1 e os Estados Unidos. Dinamarca, Francia, Alema\u00f1a e Noruega permiten a adopci\u00f3n do fillo do outro membro dunha parella de feito ou uni\u00f3n civil.\nDende a regulaci\u00f3n do matrimonio entre persoas do mesmo sexo cont\u00e9mplase esta posibilidade tam\u00e9n no Estado Espa\u00f1ol. Anteriormente diversas comunidades aut\u00f3nomas xa permit\u00edan a adopci\u00f3n conxunta \u00e1s parellas de feito. Espa\u00f1a foi dos primeiros estados nos que se acadou a igualdade total en materia de matrimonio e adopci\u00f3n para as parellas homosexuais; cando entrou en vigor a nova lexislaci\u00f3n espa\u00f1ola, o 3 de xullo de 2005, as leis holandesas a\u00ednda non permit\u00eda \u00e1s parellas homosexuais adoptar nenos estranxeiros."}
{"id": "49832", "revid": "98629", "url": "https://gl.wikipedia.org/wiki?curid=49832", "title": "Manuel G\u00f3mez Gonz\u00e1lez", "text": "Manuel G\u00f3mez Gonz\u00e1lez, nado en San Xos\u00e9 de Ribarteme (As Neves) o 29 de maio de 1877 e finado en Feij\u00e3o Mi\u00fado (Tr\u00eas Passos, R\u00edo Grande do Sur, Brasil) o 21 de maio de 1924, foi un sacerdote cat\u00f3lico galego, beatificado pola Igrexa cat\u00f3lica.\nTraxectoria.\nManuel G\u00f3mez foi ordenado sacerdote en Tui o 24 de maio de 1902, con 34 anos. Primeiro exerceu nas Neves, ata que en 1905 marcha a exercer o sacerdocio ao norte de Portugal, na arquidiocese de Braga, nos concellos de Vila Pouca de Aguiar e despois no de Mon\u00e7\u00e3o (1911-13), pero diversas circunstancias pol\u00edticas empurr\u00e1rono a emigrar ao Brasil. No estado de R\u00edo Grande do Sur serviu en Soledade (23 de xaneiro de 1914) e logo en Nonoai (29 de decembro de 1915). \nO seu labor social na zona inclu\u00edu a construci\u00f3n dun obradoiro de oler\u00eda, un hotel e casas para os sen teito de Nonoai. Tam\u00e9n introduciu novos cultivos na agricultura da zona.\nA revoluci\u00f3n brasileira de 1923 converte a rexi\u00f3n fronteiriza entre o Uruguai e o Brasil en moi perigosa, con diversas bandas e comandos actuando violentamente pola propiedade das terras. O 21 de maio de 1924 pr\u00e9ndeno a el e mais o seu ac\u00f3lito Ad\u00edlio Daronch (un neno de 15 anos), que foron torturados e asasinados a tiros, polo que a Igrexa cat\u00f3lica os considera m\u00e1rtires. \nCulto.\nO 14 de xu\u00f1o de 1996 comezou o proceso de beatificaci\u00f3n de Daronch e Manuel G\u00f3mez e, en decembro de 2006, o papa Bieito XVI reco\u00f1ec\u00eda a existencia do martirio, co que se lles abr\u00eda o cami\u00f1o da beatificaci\u00f3n. Conforme este proceso, se un crente sofre martirio pola fe, non \u00e9 necesario que te\u00f1a milagres demostrados para poder ser beatificado.\nA s\u00faa beatificaci\u00f3n definitiva foi efectuada o 21 de outubro de 2007 polo papa Bieito XVI, no Parque municipal de exposici\u00f3ns de Frederico Westphalen (R\u00edo Grande do Sur, Brasil)."}
{"id": "49833", "revid": "56817", "url": "https://gl.wikipedia.org/wiki?curid=49833", "title": "Afonso IV", "text": "Afonso IV p\u00f3dese referir a:"}
{"id": "49834", "revid": "17467", "url": "https://gl.wikipedia.org/wiki?curid=49834", "title": "Afonso III das Asturias", "text": ""}
{"id": "49835", "revid": "22570", "url": "https://gl.wikipedia.org/wiki?curid=49835", "title": "ATC C\u00f3digo A01", "text": "Unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
{"id": "49836", "revid": "1786", "url": "https://gl.wikipedia.org/wiki?curid=49836", "title": "\u00c1cido acetilsalicilico", "text": ""}
{"id": "49837", "revid": "56817", "url": "https://gl.wikipedia.org/wiki?curid=49837", "title": "Afonso III", "text": "O nome de Afonso III pode referirse a:"}
{"id": "49839", "revid": "17467", "url": "https://gl.wikipedia.org/wiki?curid=49839", "title": "Fruela II de Asturias", "text": ""}
{"id": "49840", "revid": "17467", "url": "https://gl.wikipedia.org/wiki?curid=49840", "title": "Afonso Magno", "text": ""}
{"id": "49841", "revid": "23204", "url": "https://gl.wikipedia.org/wiki?curid=49841", "title": "Ahmed Ibn Majid", "text": "Ahmed Ibn Majid, nado na rexi\u00f3n de \"Julphar\" co\u00f1ecida hoxe como Ras el Khaimah, un dos Emiratos \u00e1rabes, en 1432, foi un poeta, navegante e cart\u00f3grafo \u00e1rabe. Foi educado nunha ilustre familia de mari\u00f1os e gozou da reputaci\u00f3n de ser un experto no oc\u00e9ano \u00cdndico. Era tan c\u00e9lebre, que foi considerado como o maior dos navegantes \u00e1rabes.\nTraxectoria.\nTraballos.\nEscritor famoso, deixou escritos m\u00e1is de trinta tratados en prosa e en verso. Sintetizou os co\u00f1ecementos antigos e forneceu informaci\u00f3ns novas sobre os problemas de navegaci\u00f3n e de astronom\u00eda n\u00e1utica. O seu libro m\u00e1is importante foi: \"Kitab al-Fawa\u2019id fi Usul \u2018Ilm al-Bahr wa \u2019l-Qawa\u2019id\" (Libro de informaci\u00f3n \u00fatil sobre os principios e as regras de navegaci\u00f3n) que escribiu en 1490. Era unha enciclopedia de navegaci\u00f3n que describ\u00eda a historia e os principios das bases da navegaci\u00f3n, as fases lunares etc.\nTam\u00e9n redactou un tratado sobre a navegaci\u00f3n no oc\u00e9ano \u00cdndico, o mar Vermello, o golfo P\u00e9rsico e o mar da China.\nEscribiu varios libros sobre ciencia mari\u00f1a e o comportamento dos barcos en mar aberto, que serviron de axuda aos mari\u00f1os do golfo P\u00e9rsico a alcanzar as costas indias e a \u00c1frica Oriental. O seu libro sobre oceanograf\u00eda, \"Fawa'dh fi-Usl Ilm al-Bahr wa-al-Qawaidah\" \u00e9 polo xeral considerado como un dos mellores libros de navegaci\u00f3n.\nRuta \u00e1 India.\nA finais do s\u00e9culo XV, Vasco da Gama buscando un mari\u00f1o experimentado para atinxir a India, pediu un piloto en Melinde (porto na Kenya actual), o rei de Melinde ofreceulle un tal Malemo Can\u00e1 (designase con este nome na obra do cronista portugu\u00e9s Jo\u00e3o de Barros), que serviu de piloto aos portugueses para chegar ata o porto indio de Calcuta, no Sur da India, onde tam\u00e9n axudou a Vasco da Gama nos primeiros contactos coas autoridades daquela cidade. Investigadores posteriores identifican a Malemo Can\u00e1 con Ahmed ibn Majid."}
{"id": "49842", "revid": "745", "url": "https://gl.wikipedia.org/wiki?curid=49842", "title": "Ordo\u00f1o II da Galiza", "text": ""}
{"id": "49846", "revid": "31997", "url": "https://gl.wikipedia.org/wiki?curid=49846", "title": "Testamento", "text": "Un testamento \u00e9 o documento mediante o cal o testador (persoa que outorga testamento) exp\u00f3n a s\u00faa vontade de establecer o futuro das s\u00faas propiedades \"mortis causa\" (expresi\u00f3n latina que quere dicir \"por causa da morte\") e explica a forma en que se ha de dividir a s\u00faa herdanza e a quen se lle ha de entregar cada parte. No testamento, o testador debe designar \u00f3s herdeiros, persoas que ademais de recibir unha porci\u00f3n das propiedades do defunto, xestionan a sucesi\u00f3n. Ademais de todo o dito, o testador ten a posibilidade de asignar a herdeiro ou a cada legatario unhas cotas, de tal forma que reciban unha parte das propiedades sen especificar cales.\nClases.\nEn Espa\u00f1a o Dereito civil com\u00fan establece (\u00e1 marxe dos testamentos especiais) tres clases de testamentos:\nOutros testamentos.\nOutros testamentos, non reco\u00f1ecidos polo dereito sucesorio com\u00fan, son:\nTestamentos especiais.\nO C\u00f3digo civil establece unha serie de testamentos que considera especiais debido \u00e1s circunstancias nas que se outorgan:\nEstes tipos de testamento s\u00f3 poden ser utilizados cando concorran as circunstancias especiais para os que est\u00e1n previstos. Este tipo de testamento exixe ademais a mesma capacidade ao testador que nos com\u00fans, as\u00ed como a constancia dunha aut\u00e9ntica vontade testamentaria detr\u00e1s dos actos constitutivos do seu outorgamento.\nRequisitos para testar.\nCando se outorga testamento notarial, deben acudir d\u00faas testemu\u00f1as \u00f3 outorgamento cando:\nEn Espa\u00f1a est\u00e1n impedidos para testar, entre outros, os menores de 14 anos e os que non est\u00e1n en pleno uso das s\u00faas facultades mentais. Non obstante, o feito de que os menores de idade poidan testar \u00e9 bastante pouco com\u00fan, sendo o l\u00edmite m\u00e1is com\u00fan o da maior\u00eda de idade.\nExecutores do testamento.\nSon aquelas persoas \u00e1s que o testador encarga na escritura testamentaria o feito de levar a cabo, tanto administrativa como realmente, as disposici\u00f3ns inclu\u00eddas no testamento. Non t\u00f3dalas figuras est\u00e1n reco\u00f1ecidas por t\u00f3dolos sistemas de dereito de sucesi\u00f3ns, nin todas poder ter cabida en t\u00f3dolos tipos de testamentos. Entre eles c\u00f3ntase:\nOs testamenteiros son persoas \u00e1s que o testador encarga no testamento que realicen determinadas funci\u00f3ns \u00e1 s\u00faa morte, tales como paga-lo enterro e o funeral, se o houber, sufraga-los legados en met\u00e1lico, contactar cos herdeiros etc\u00e9tera.\nO testador pode establecer con respecto \u00f3 cargo de testamenteiro:\nAsemade, en previsi\u00f3n de que o testamenteiro abandone renuncie \u00f3 seu cargo, ou sexa cesado, pode determinar unhas persoas como substitutas. En todo caso, a\u00ednda sendo voluntario exercer de testamenteiro, o que renuncie perder\u00e1 os seus dereitos na herdanza, excepto disposici\u00f3n en contrario do testador.\nCaducidade do testamento.\nA caducidade do testamento sup\u00f3n a s\u00faa ineficacia nos casos que prev\u00e9 o art. 743 do C\u00f3digo civil de 1889. \nCaducar\u00e1n polo simple transcurso do tempo os testamentos outorgados en circunstancias especiais, e de xeito excepcional, cando unha vez desaparecidas estas circunstancias que xustifican a forma especial, non foran substitu\u00eddos por forma ordinaria: o outorgado en inminente perigo de morte, o outorgado en epidemia, os testamentos militares e mar\u00edtimos ordinarios e os extraordinarios."}
{"id": "49847", "revid": "25871", "url": "https://gl.wikipedia.org/wiki?curid=49847", "title": "Xu\u00edz, xu\u00edza", "text": "Un xu\u00edz ou unha xu\u00edza \u00e9 unha persoa investida de autoridade para xulgar. A autoridade \u00e9lle outorgada polo Estado, en exercicio dun dos tres poderes en que se divide (Poder lexislativo, Poder executivo, e Poder xudicial).\nO xu\u00edz, polo tanto, \u00e9 a autoridade encargada de impartir xustiza. En Espa\u00f1a, a figura do xu\u00edz ven regulada na Lei Org\u00e1nica do Poder Xudicial, que define o seu estatuto e a carreira xudicial, a trav\u00e9s de todos os seus estados e etapas, sen prexu\u00edzo das demais leis e regulamentos que a desenvolven.\nA autoridade do xu\u00edz \u00e9 conferida polo Estado, a trav\u00e9s de diversos procedementos, outorgada, segundo o pa\u00eds e fundamentalmente segundo a tradici\u00f3n xur\u00eddica que este comprenda.\nO xu\u00edz \u00e9 o titular do xulgado a que est\u00e1 adscrito. \nA\u00ednda que gozan de independencia na s\u00faa actuaci\u00f3n, as s\u00faas resoluci\u00f3ns adoitan ser revisables polos tribunais superiores xerarquicamente, mediante os chamados recursos xudiciais, podendo ser estas confirmadas, modificadas ou revogadas.\nTipos de xudicaturas.\nPrincipalmente dist\u00ednguense tres: o Dereito continental, o Dereito anglosax\u00f3n (ou Common Law) e o Dereito socialista, sistemas que perduran ata os nosos d\u00edas. O seu concepto de xustiza e a s\u00faa interpretaci\u00f3n non \u00e9 o mesmo, xa que como ocorre no Dereito anglosax\u00f3n, a procura dese ideal enfat\u00edzase m\u00e1is, por medio de procedementos que difiren do dereito continental, onde a legalidade importa m\u00e1is que a propia procura de resoluci\u00f3ns xustas.\nNo dereito procedente do romano (gran parte de Europa e Am\u00e9rica Latina), por exemplo, os xu\u00edces son nomeados polo Goberno, a mi\u00fado tras un exame ou concurso, en cambio nalg\u00fans estados dos Estados Unidos son elixidos; estas diferenzas, entre outras a grandes li\u00f1as, d\u00e9bense \u00e1 existencia de tradici\u00f3ns legais de procedencia heterox\u00e9nea.\nA funci\u00f3n dos xu\u00edces, nestes sistemas, ten a mesma orixe, a\u00ednda que a s\u00faa evoluci\u00f3n \u00e9 moi dispar; no Common Law poderiamos situar o xu\u00edz nun papel de \"creador xudicial\" do dereito, mentres que no Dereito continental o xu\u00edz est\u00e1 adscrito a un papel m\u00e1is ben interpretativo."}
{"id": "49849", "revid": "12452", "url": "https://gl.wikipedia.org/wiki?curid=49849", "title": "Festival de Ortigueira", "text": ""}
{"id": "49851", "revid": "25871", "url": "https://gl.wikipedia.org/wiki?curid=49851", "title": "F\u00edsica at\u00f3mica", "text": "A f\u00edsica at\u00f3mica \u00e9 a ciencia que estuda as propiedades e o comportamento dos \u00e1tomos ou, en xeral, a nivel de dimensi\u00f3ns at\u00f3micas.\nHistoria.\nJohn Dalton (1766-1844) \u00e9 xeralmente reco\u00f1ecido como quen estableceu a teor\u00eda at\u00f3mica da materia, pese a que o atomismo tivo continuados defensores dende o tempo de Dem\u00f3crito de Abdera. Dalton deu \u00e1 teor\u00eda contido cient\u00edfico s\u00f3lido e transformouna as\u00ed na base da f\u00edsica e da qu\u00edmica. Os \u00e1tomos dun elemento, dixo, son iguais pero o \u00e1tomo dun elemento difire do \u00e1tomo doutro. Estableceu que os \u00e1tomos eran indivisibles, de a\u00ed o seu nome (\u00e1-tomos)."}
{"id": "49853", "revid": "22570", "url": "https://gl.wikipedia.org/wiki?curid=49853", "title": "ATC C\u00f3digo A02", "text": "Unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
{"id": "49854", "revid": "132", "url": "https://gl.wikipedia.org/wiki?curid=49854", "title": "Asio otus", "text": ""}
{"id": "49856", "revid": "1093", "url": "https://gl.wikipedia.org/wiki?curid=49856", "title": "Hristo Stoichcov", "text": ""}
{"id": "49857", "revid": "3054", "url": "https://gl.wikipedia.org/wiki?curid=49857", "title": "Jos\u00e9 Bonaparte", "text": ""}
{"id": "49859", "revid": "342680", "url": "https://gl.wikipedia.org/wiki?curid=49859", "title": "Afonso Ord\u00f3\u00f1ez", "text": ""}
{"id": "49861", "revid": "98629", "url": "https://gl.wikipedia.org/wiki?curid=49861", "title": "Equilibrio qu\u00edmico", "text": "Un equilibrio qu\u00edmico \u00e9 a situaci\u00f3n en que a proporci\u00f3n entre as cantidades de reactivos e produtos nunha reacci\u00f3n qu\u00edmica se mant\u00e9n constante ao longo do tempo.\nAo menos teoricamente, todas as reacci\u00f3ns qu\u00edmicas ocorren nos dous sentidos: no de reactivos transform\u00e1ndose en produtos e no de produtos transform\u00e1ndose de volta en reactivos. Con todo en certas reacci\u00f3ns, como a de combusti\u00f3n, virtualmente 100% dos reactivos son convertidos en produtos, e non se observa o contrario ocorrer (ou polo menos non en escala mensur\u00e1bel); tales reacci\u00f3ns son chamadas \"irrevers\u00edbeis\". Hai tam\u00e9n unha serie de reacci\u00f3ns nas cales logo dunha certa cantidade de produto(s) formarse, estes tornan a dar orixe aos reactivos; esas reacci\u00f3ns pos\u00faen o nome de \"revers\u00edbeis\". O concepto de equilibrio qu\u00edmico practicamente restr\u00ednxese \u00e1s reacci\u00f3ns revers\u00edbeis.\nReversibilidade de reacci\u00f3ns qu\u00edmicas.\nUn exemplo de reacci\u00f3n revers\u00edbel \u00e9 a da produci\u00f3n da amon\u00edaco (NH3), a partir do gas hidr\u00f3xeno (H2) e do gas nitr\u00f3xeno (N2) que fai parte do Proceso de Haber :\nN2(g) + 3H2(g) \u21cc 2NH3(g) \nN\u00f3tese que a frecha dupla significa que a reacci\u00f3n ocorre nos dous sentidos, e que o subscrito (g) indica que a substancia se encontra na fase gasosa.\nNesta reacci\u00f3n, cando as mol\u00e9culas de nitr\u00f3xeno e as de hidr\u00f3xeno coliden entre si hai unha certa posibilidade de ocorrer a reacci\u00f3n entre elas, as\u00ed como cando mol\u00e9culas de amonio coliden entre si hai unha certa posibilidade delas disoci\u00e1rense e reorganiz\u00e1rense en H2 e N2.\nNo inicio do proceso, cando hai apenas unha mestura de hidr\u00f3xeno e nitr\u00f3xeno, as posibilidades das mol\u00e9culas dos reactivos (H2 e N2) colidiren unhas coas outras son as m\u00e1ximas de toda a reacci\u00f3n, o que far\u00e1 que a taxa (ou velocidade) con que a reacci\u00f3n ocorre tam\u00e9n o sexa. Por\u00e9n \u00e1 medida que a reacci\u00f3n se procesa o n\u00famero de mol\u00e9culas de hidr\u00f3xeno e de nitr\u00f3xeno dimin\u00fae, reducindo desa forma as posibilidades delas colidiren entre si e, en consecuencia, a velocidade dese sentido da reacci\u00f3n. Por outro lado, co avanzar da reacci\u00f3n, o n\u00famero de mol\u00e9culas de amonio vai aumentando, o que fai que medren as posibilidades delas colidiren e de volverse a formar hidr\u00f3xeno e nitr\u00f3xeno, elevando as\u00ed a velocidade dese sentido da reacci\u00f3n. Por fin chegar\u00e1 un momento en que tanto a velocidade dun dos sentidos canto a do outro ser\u00e1n id\u00e9nticas, nese punto ningunha das velocidades variar\u00e1 m\u00e1is (se foren mantidas as condici\u00f3ns do sistema onde a reacci\u00f3n se procesa) e ter\u00e1se atinxido o \"equilibrio qu\u00edmico\".\nUn raciocinio similar, en principio, pode ser aplicado para calquera equilibrio.\nD\u00e9bese salientar que cando unha reacci\u00f3n atinxe o equilibrio ela non para. Contin\u00faase procesando, a\u00ednda que tanto a reacci\u00f3n directa como a inversa ocorran \u00e1 mesma velocidade, e dese xeito a proporci\u00f3n entre os reactivos e os produtos non var\u00eda. Por outras palabras, estamos presenciando un equilibrio din\u00e1mico (e non un equilibrio est\u00e1tico).\nConstante de equilibrio.\nUnha vez atinxido o equilibrio, a proporci\u00f3n entre os reactivos e os produtos non \u00e9 necesariamente de 1:1 (lese \"un para un\"). Esa proporci\u00f3n \u00e9 descrita por medio dunha relaci\u00f3n matem\u00e1tica, mostrada a seguir:\nDada a reacci\u00f3n xen\u00e9rica:\naA + bB \u21cc yY + zZ, \nonde \"A\", \"B\", \"Y\" e \"Z\" representan as especies qu\u00edmicas envolvidas e \"a\", \"b\", \"y\" e \"z\" os seus respectivos coeficientes estequiom\u00e9tricos. A f\u00f3rmula que describe a proporci\u00f3n no equilibrio entre as especies envolvidas \u00e9:\nformula_1 \nOs corchetes representan o valor da concentraci\u00f3n (normalmente en mol /L) da especie que est\u00e1 simbolizada dentro del ([A] = concentraci\u00f3n da especie A, e as\u00ed por diante). formula_2 \u00e9 unha grandeza chamada \"constante de equilibrio\" da reacci\u00f3n. Cada reacci\u00f3n de equilibrio pos\u00fae a s\u00faa constante, a cal sempre pos\u00fae o mesmo valor para unha mesma temperatura. Dun modo xeral, a constante de equilibrio dunha reacci\u00f3n calquera \u00e9 calculada divid\u00edndose a multiplicaci\u00f3n das concentraci\u00f3ns dos produtos (cada unha elevada ao seu respectivo coeficiente estequiom\u00e9trico) pola multiplicaci\u00f3n das concentraci\u00f3ns dos reactivos (cada unha elevada ao seu relativo coeficiente estequiom\u00e9trico).\nUn exemplo diso \u00e9 a formaci\u00f3n do tri\u00f3xido de xofre (SO3) a partir do gas os\u00edxeno (O2) e do di\u00f3xido de xofre (SO2(g) ) unha etapa do proceso de fabricaci\u00f3n do \u00e1cido sulf\u00farico :\n2SO2(g) + O2(g) \u21cc 2SO3(g) \nA constante de equilibrio desta reacci\u00f3n \u00e9 dada por:\nformula_3 \n\u00c9 pos\u00edbel determinar experimentalmente o valor da constante de equilibrio para unha dada temperatura. Por exemplo, a constante desa reacci\u00f3n na temperatura de 1000 K \u00e9 0,0413 L/mol (\u00e9 com\u00fan observarse a omisi\u00f3n da unidade da constante, unha vez que a s\u00faa unidade pode variar de equilibrio para equilibrio). A partir dela, dada unha certa cantidade co\u00f1ecida de produtos engadidos inicialmente nun sistema nesa temperatura, \u00e9 pos\u00edbel calcularse por medio da f\u00f3rmula da constante cal ser\u00e1 a concentraci\u00f3n de todas as substancias cando o equilibrio for atinxido.\nConstante para a suma de reacci\u00f3ns.\nSe unha reacci\u00f3n qu\u00edmica pode ser expresa pola suma de d\u00faas ou m\u00e1is reacci\u00f3ns (ou etapas individuais), ent\u00f3n a constante de equilibrio da reacci\u00f3n global ser\u00e1 a multiplicaci\u00f3n das constantes de cada unha das reacci\u00f3ns individuais.\nPara se mostrar iso, ser\u00e1n consideradas estas tres reacci\u00f3ns, xunto coas s\u00faas respectivas constantes de equilibrio:\nNeste caso, a terceira reacci\u00f3n \u00e9 igual \u00e1 suma da primeira m\u00e1is d\u00faas veces a segunda:\nE a s\u00faa constante de equilibrio pode ser expresa por:\nformula_4\nformula_5 \nPode percibirse que no caso dunha reacci\u00f3n aparecer d\u00faas ou m\u00e1is veces na suma, esta aparecer\u00e1 ese mesmo n\u00famero de veces na multiplicaci\u00f3n.\nRelaci\u00f3n entre a velocidade da reacci\u00f3n e a constante de equilibrio.\nConforme xa foi mencionado, no equilibrio a velocidade tanto da reacci\u00f3n inversa canto a da dereita son iguais. Pola s\u00faa vez, a velocidade dunha reacci\u00f3n depende dunha outra constante chamada a \"constante de velocidade\" (simbolizada aqu\u00ed por formula_6); e \u00e9 pos\u00edbel encontrar unha relaci\u00f3n entre as constantes de velocidade das reacci\u00f3ns directa e indirecta, e a constante de equilibrio.\nPara demostrar iso, consid\u00e9rese o seguinte equilibrio xen\u00e9rico (supondo que as s\u00faas reacci\u00f3ns ocorran cada cal nunha \u00fanica etapa) :\nAgora vexamos as d\u00faas reacci\u00f3ns que ocorren nel, xuntamente coa expresi\u00f3n das s\u00faas respectivas velocidades (formula_7) :\n\u00c9 importante frisar que o expoente que eleva as concentraci\u00f3ns das especies na f\u00f3rmula da velocidade non necesariamente \u00e9 igual ao respectivo coeficiente estequiom\u00e9trico da especie na reacci\u00f3n; con todo, o expoente certamente ser\u00e1 as\u00ed se a reacci\u00f3n se procesar nunha \u00fanica etapa (conforme se est\u00e1 considerando nesa situaci\u00f3n).\nUnha vez que as velocidades de ambas as reacci\u00f3ns son id\u00e9nticas no equilibrio, p\u00f3dese igualalas:\nformula_8 \nRearranxando a ecuaci\u00f3n, tense:\nformula_9 \nObservemos que a expresi\u00f3n do membro esquerdo \u00e9 id\u00e9ntica \u00e1 f\u00f3rmula do equilibrio desa reacci\u00f3n. Ent\u00f3n podemos escribir:\nformula_10 \nEsta relaci\u00f3n \u00e9 v\u00e1lida para calquera equilibrio cuxas reacci\u00f3ns ocorran nunha \u00fanica etapa, o que pode ser facilmente constatado por esa mesma deduci\u00f3n para outros equilibrios.\nNo caso de as reacci\u00f3ns proces\u00e1rense en m\u00e1is dunha etapa, basta lembrar que a reacci\u00f3n global nada m\u00e1is \u00e9 que a suma das reacci\u00f3ns de cada etapa. Para cada unha das etapas p\u00f3dese facer esa mesma deduci\u00f3n, e ent\u00f3n sumar cada reacci\u00f3n (o que significa multiplicar as s\u00faas constantes). Desa forma teremos para unha reacci\u00f3n de m\u00faltiplas etapas:\nformula_11 \nSendo formula_12, formula_13, formula_14, formula_15 e as\u00ed por diante as constantes de velocidades de cada etapa.\nEquilibrio heterox\u00e9neo.\nCando todas as substancias envolvidas no equilibrio se encontran no mesmo estado f\u00edsico dise que temos un equilibrio homox\u00e9neo, que \u00e9 o caso de todos os equilibrios presentados aqu\u00ed ata ent\u00f3n. Analogamente, os equilibrios onde est\u00e1n envolvidas m\u00e1is dunha fase son chamados equilibrios heterox\u00e9neos, como o seguinte:\nNi(s) + 4CO(g) \u21cc Ni(CO) 4(g) \nN\u00f3tese que o subscrito (s) significa que a especie se encontra no estado s\u00f3lido. Equilibrios heterox\u00e9neos, como este, frecuentemente presentan ao menos un s\u00f3lido puro ou un l\u00edqu\u00eddo puro.\nNa expresi\u00f3n da constante de equilibrio temos as concentraci\u00f3ns das especies envolvidas. A concentraci\u00f3n pode ser calculada divid\u00edndose o n\u00famero de mols da substancia polo volume que ela ocupa. O n\u00famero de mols representa a cantidade de materia e, por iso, \u00e9 proporcional \u00e1 masa; as\u00ed o n\u00famero de mols dividido polo volume \u00e9 proporcional \u00e1 masa dividida polo volume.\nA densidade de algo \u00e9 xustamente calculada divid\u00edndose a s\u00faa masa polo seu volume ocupado. No caso dunha substancia pura, toda a s\u00faa masa corresponde \u00e1 dunha \u00fanica substancia, e as\u00ed a s\u00faa \"concentraci\u00f3n\" do seu n\u00famero de mols dividido polo volume \u00e9 proporcional \u00e1 s\u00faa densidade (masa dividida polo volume).\nA densidade dunha substancia dada en condici\u00f3ns dadas \u00e9 unha propiedade intensiva, ou sexa, \u00e9 a mesma independentemente de canto houber desa substancia. Desa forma p\u00f3dese conclu\u00edr que a concentraci\u00f3n dun s\u00f3lido ou dun l\u00edqu\u00eddo puro (que son virtualmente incompres\u00edbeis) \u00e9 a mesma independentemente de canto houber deles (xa un gas, que pode ser comprimido sen dificultade, ten a s\u00faa concentraci\u00f3n variada facilmente). Por esa raz\u00f3n simplif\u00edcase as expresi\u00f3ns das constantes de equilibrio omit\u00edndose a concentraci\u00f3n de s\u00f3lidos e l\u00edqu\u00eddos puros.\nCon iso, a expresi\u00f3n para a constante do \u00faltimo equilibrio presentado fica:\nformula_16 \nEquilibrio gasoso.\nPola ecuaci\u00f3n dos gases perfectos tense que para cada gas dunha mestura gasosa:\nformula_17, \nonde formula_18 \u00e9 a presi\u00f3n parcial dun gas formula_19 calquera (ou sexa, a presi\u00f3n que el ter\u00eda en caso de estar apenas el no recipiente), formula_20 \u00e9 o volume ocupado pola mestura, formula_21 \u00e9 o n\u00famero de mols do gas, formula_22 \u00e9 a constante dos gases perfectos, e formula_23 a temperatura en kelvin.\nRearranxando a ecuaci\u00f3n, teremos:\nformula_24 \nO membro esquerdo (formula_21/formula_20) \u00e9 a f\u00f3rmula para o c\u00e1lculo da concentraci\u00f3n molar do gas. A constante formula_22 \u00e9 sempre a mesma e a temperatura formula_23 non var\u00eda nun sistema que permanece en equilibrio qu\u00edmico, as\u00ed o \u00fanico factor que pode variar na ecuaci\u00f3n nun equilibrio \u00e9 a presi\u00f3n parcial formula_18. Desa forma p\u00f3dese dicir que a concentraci\u00f3n do gas \u00e9 proporcional \u00e1 s\u00faa presi\u00f3n parcial.\nCon base niso, tam\u00e9n \u00e9 pos\u00edbel escribir a f\u00f3rmula da constante de equilibrio us\u00e1ndose as presi\u00f3ns parciais dos gases envolvidos, no lugar das s\u00faas concentraci\u00f3ns. Por exemplo:\nObs\u00e9rvese que agora a constante de equilibrio est\u00e1 representada por formula_30, en vez de formula_2 (cando o c\u00e1lculo foi feito us\u00e1ndose as concentraci\u00f3ns dos gases). Esas d\u00faas constantes para un mesmo caso pos\u00faen valores diferentes dunha da outra, ent\u00f3n \u00e9 importante especificar cal das d\u00faas se est\u00e1 usando cando se est\u00e1 lidando cun equilibrio.\nAdici\u00f3n ou eliminaci\u00f3n de reactivos.\nAo se alterar a cantidade dunha substancia, tam\u00e9n se est\u00e1 mexendo na velocidade coa que a reacci\u00f3n se procesa (pois estarase mudando as posibilidades das substancias reaxiren entre si). Desa forma, a velocidade das reacci\u00f3ns directa e inversa deixa de ser igual: se unha substancia foi retirada dunha das reacci\u00f3ns, esa pasar\u00e1 a ser m\u00e1is lenta; e, analogamente, pasar\u00e1 a ser m\u00e1is r\u00e1pida se unha substancia for engadida a ela. As\u00ed, ocorre que se algo for engadido, o equilibrio tende a reducir a cantidade desa substancia e viceversa.\nTal resposta do equilibrio pode ser sumarizada polo as\u00ed chamado \"Principio de Le Chatelier \":\n\u00c1 medida que as reacci\u00f3ns se procesan, as s\u00faas velocidades vanse aproximando ata que se igualen e as\u00ed atinxido novamente o equilibrio. A constante do equilibrio ser\u00e1 a mesma que a de antes de se engadir ou quitar substancias.\nCompresi\u00f3n.\nUn equilibrio gasoso pode ser afectado pola compresi\u00f3n. De acordo co principio de Le Chatelier, co aumento da presi\u00f3n o equilibrio tende a se deslocar no sentido de diminu\u00edr esa presi\u00f3n, o que significa favorecer a reacci\u00f3n que resulte no menor n\u00famero de mol\u00e9culas no estado gasoso. Nese caso, a o valor da constante de equilibrio tam\u00e9n non \u00e9 alterado.\nPara se observar tal efecto, consid\u00e9rese este equilibrio:\nAs concentraci\u00f3ns poden ser escritas como o seu n\u00famero de mols dividido polo volume (formula_32), ent\u00f3n teremos:\nformula_33 \nSe o valor de formula_20 (volume) diminu\u00edr, \u00e9 preciso que o n\u00famero de mols do N2O4 aumente para que o valor da constante de equilibrio permaneza o mesmo. Na reacci\u00f3n, ese reactivo representaba a metade do n\u00famero de mol\u00e9culas do produto. O mesmo raciocinio pode ser aplicado en calquera equilibrio gasoso.\nTemperatura.\n\u00c9 encontrado experimentalmente que a formaci\u00f3n de produtos dunha reacci\u00f3n exot\u00e9rmica (isto \u00e9, que libera enerx\u00eda) \u00e9 favorecida coa diminuci\u00f3n da temperatura, ao paso que a formaci\u00f3n de produtos nunha reacci\u00f3n endot\u00e9rmica (isto \u00e9, que absorbe enerx\u00eda) \u00e9 favorecida co aumento da temperatura.\nNun equilibrio, se unha reacci\u00f3n \u00e9 endot\u00e9rmica a outra \"necesariamente\" \u00e9 exot\u00e9rmica, ou viceversa, aumentar ou diminu\u00edr a temperatura far\u00e1 que a velocidade dunha das reacci\u00f3ns aumente e a da outra dimin\u00faa. As velocidades das reacci\u00f3ns igualaranse novamente despois dun tempo; por\u00e9n nese caso como temos o favorecemento e o desfavorecemento da formaci\u00f3n de certas substancias, a constante de equilibrio nesa nova temperatura non ser\u00e1 m\u00e1is a mesma da temperatura anterior.\nCatalizador.\nA adici\u00f3n dun catalizador direcciona a reacci\u00f3n para un novo mecanismo, o cal \u00e9 m\u00e1is r\u00e1pido do que o sen a cat\u00e1lise. Con todo, o catalizador non afecta o valor da constante de equilibrio; apenas fai que o equilibrio sexa atinxido nun tempo menor. O equilibrio non \u00e9 deslocado coa presenza do catalizador.\nAplicaci\u00f3ns.\nDada a constante de equilibrio, \u00e9 pos\u00edbel saber en cal direcci\u00f3n vai ocorrer con preferencia a reacci\u00f3n no inicio, cando mesturamos certas cantidades de substancias que estar\u00e1n en equilibrio entre si.\nPara iso basta calcular o \"cociente de reacci\u00f3n\" para o inicio da mestura. A s\u00faa expresi\u00f3n \u00e9 exactamente a mesma que a da constante de equilibrio, o que muda \u00e9 que nese caso usamos as concentraci\u00f3ns ou as presi\u00f3ns parciais dun instante dado da reacci\u00f3n (non necesariamente no equilibrio).\nSe o cociente de reacci\u00f3n for maior que a constante de equilibrio, iso significa que a cantidade de produtos \u00e9 alta demais e, polo principio de Le Chatelier, a reacci\u00f3n vaise procesar seguramente no sentido de consumir os produtos. Analogamente, se o cociente de reacci\u00f3n for menor que a constante de equilibrio, a reacci\u00f3n vaise procesar seguramente do sentido de consumir os reactivos.\nSab\u00e9ndose iso, tam\u00e9n \u00e9 pos\u00edbel favorecer a formaci\u00f3n dun produto de interese elimin\u00e1ndoo nunha certa taxa ao longo do proceso (pois as\u00ed o equilibrio ser\u00e1 desprazado a favor da formaci\u00f3n dese produto)."}
{"id": "49864", "revid": "23204", "url": "https://gl.wikipedia.org/wiki?curid=49864", "title": "Pero da Covilh\u00e3", "text": "Pedro ou Pero da Covilh\u00e3, nado en Covilh\u00e3 cara a 1450 e finado en Etiop\u00eda cara a 1530, foi un diplom\u00e1tico e explorador portugu\u00e9s, que pasou os seus derradeiros d\u00edas entre os sucesores do m\u00edtico reino do Preste Xo\u00e1n.\nTraxectoria.\nCon arredor de 18 anos chama a atenci\u00f3n dun castel\u00e1n que visitaba Covilh\u00e3 para comprar tecidos e que o convida a servir ao seu amo, Juan de Guzm\u00e1n, irm\u00e1n do Duque de Medina Sidonia, un dos fidalgos m\u00e1is conceptuados de Sevilla; Pero acepta a proposta e parte para Sevilla onde se lle atrib\u00fae o papel de espadach\u00edn. Impresionado coa desenvoltura de Pero de Covilh\u00e3, conv\u00eddao Juan de Guzm\u00e1n a participar nos embarques do seu irm\u00e1n, o Duque co\u00f1ecido tam\u00e9n como \"o Pirata Espa\u00f1ol\"; Pero recusa a oferta e, en 1474, acompa\u00f1a a Juan a Lisboa a unha entrevista con Afonso V de Portugal.\nAfonso simpatiza con Pero tam\u00e9n polo seu dominio de linguas, especialmente a lingua \u00e1rabe e Juan cede a el Rei os servizos do portugu\u00e9s. \u00c9 as\u00ed como Pero da Covilh\u00e3, aos seus 24 anos, \u00e9 admitido como mozo de esporas de Afonso V. Pasado pouco tempo, decide el Rei elevalo a escudeiro, con dereito a armas e cabalo.\nEn 1476 acompa\u00f1a a Afonso V na batalla de Toro, a tentativa fracasada de Jo\u00e3o de reclamar o trono de Castela. M\u00e1is tarde, ir\u00eda acompa\u00f1ar a Afonso na xornada a Francia para pedir auxilio ao rei Lu\u00eds XI de Francia na loita polo trono de Castela, que seria rexeitado. Entre tanto, Afonso abdica do trono, para Xo\u00e1n II.\nLogo da execuci\u00f3n do Duque de Braganza polas propias mans do rei, Pero da Covilh\u00e3 foi designado para investigar que nobres conspiraban contra Xo\u00e1n II, conseguindo identificar a Diogo, Duque de Viseu e Garcia de Meneses, bispo de \u00c9vora.\nNo desexo de el Rei de continuar a obra iniciada por Henrique o Navegante dos Descubrimentos, escolle novamente a Pero da Covilh\u00e3 para embaixador nos tratados de paz cos b\u00e9rberes do Magreb (como o rei de Fez e o de Tremec\u00e9n), que convi\u00f1an ao reino para converxer os esforzos na odisea mar\u00edtima.\nPero da Covilh\u00e3 t\u00f3rnase, entre tanto, escudeiro da garda real e casa con Catarina que en poucos meses fica embarazada.\nMisi\u00f3n no Oriente.\nM\u00e1is tarde, en 1487, Xo\u00e1n II env\u00edao xuntamente con Afonso de Paiva en busca de noticias do m\u00edtico reino do Preste Xo\u00e1n e da India; disfrazados de mercadores e adestrados por cosm\u00f3grafos rexios e polo rabino de Beja que lles ter\u00e1 indicado as portas da cidadela, no Cairo, parten a cabalo no 7 de maio de Santar\u00e9m (onde estaba a Corte). Atravesan o Sur da Pen\u00ednsula Ib\u00e9rica ata Barcelona, onde chegan a 14 de xu\u00f1o. Desde a\u00ed, unha nao levounos ata N\u00e1poles en dez d\u00edas e, de aqu\u00ed ata o arquip\u00e9lago grego, noutros dez d\u00edas. Desembarcan na illa de Rodas, que pertenc\u00eda \u00e1 Orde dos Cabaleiros de San Xo\u00e1n de Xerusal\u00e9n, repousando en casa de frades portugueses.\nRodas ser\u00eda a \u00faltima terra cristi\u00e1 que pisar\u00edan. De a\u00ed, viaxaron para Alexandr\u00eda, no Exipto, terra de musulm\u00e1ns xa, onde compraron algunhas mercador\u00edas para o seu disfrace de mercadores. De presa adoeceran coas chamadas \"febres do Nilo\", morrendo case. O Naib, lugartenente do Sult\u00e1n, t\u00f3malles as mercador\u00edas d\u00e1ndoos por mortos e sen descendentes. Por\u00e9n, ambos recup\u00e9ranse e o Naib restit\u00faelles o valor das mercador\u00edas. A partir de a\u00ed tentan reproducir o traxecto das especias no sentido oposto: rumbo a Rosetta da cabalo e de barco ao Cairo. X\u00fantanse a unha caravana que, percorrendo o deserto pola marxe oriental do Mar Vermello, vai cruzar a Arabia, rumbo logo a Ad\u00e9n, \u00e1s portas do \u00cdndico; pasan por Suez, Tor, o deserto do Sina\u00ed, Medina e a Meca, a cidade sagrada do Islam, onde tiveron que facer penitencia e rezar ao profeta Mahoma, para manter o disfrace.\nChegan a Ad\u00e9n xa no ano de 1488 e a\u00ed sep\u00e1ranse combinando o reencontro no Cairo, xunto a porta da cidadela, durante o anoitecer dun dos primeiros noventa d\u00edas de 1491; Afonso de Paiva marcha cara Etiop\u00eda en busca do Preste Xo\u00e1n, e Pero da Covilh\u00e3 vai para a India.\nPero chega en novembro de 1488 a Calicut, un dos pequenos reinos da India actual, no actual Estado de Kerala. A\u00ed co\u00f1eceu un mercador que lle explicou o percorrido das especias; indicoulle a existencia de Sri Lanka, de onde vi\u00f1a a canela, e de Malaisia, a noz moscada, e o papel de Calicut en todo o proceso: era aqu\u00ed onde aflu\u00edan as especias, prontas para ser embarcadas rumbo ao Mar Vermello (e, posteriormente, para Venecia).\nNa arela de co\u00f1ecer mellor todo ese mundo, Pero visitou Cananor, Goa e Ormuz, e a costa de Malabar, confirmando que o movemento comercial era, de feito, inferior ao de Calicut.\nEn decembro de 1489 parte Pero da Covilh\u00e3 de Ormuz rumbo \u00e1 costa oriental de \u00c1frica. Visita Melinde, Quiloa, Mozambique e, finalmente, Sofala, rexistrando os postos comerciais dos mouros. Pero da Covilh\u00e3 rexistra, as\u00ed, que unha vez dobrado o fin da \u00c1frica (m\u00e1is tarde designado como cabo da Boa Esperanza), bastar\u00e1 atinxir Sofala ou Melinde para marcar o rumbo a Calicut. Ser\u00e1 con base nesta anotaci\u00f3n que Vasco da Gama decidir\u00e1, para atravesar o Oc\u00e9ano \u00cdndico, buscar un piloto na costa africana que o conduza a Calicut, na s\u00faa pioneira expedici\u00f3n mar\u00edtima \u00e1 India.\nA 30 de xaneiro de 1491, Pero da Covilh\u00e3 dir\u00edxese \u00e1s portas da cidadela do Cairo, conforme o combinado e, en vez de Afonso de Paiva, encontra o Rab\u00ed Abra\u00e1m (o rabino de Beja) e m\u00e1is outro xudeu portugu\u00e9s, Jos\u00e9 de Lamego, que lle comunican que Afonso de Paiva falecera al\u00ed no principio do mes, de peste, sen poder contar as s\u00faas viaxes ou aventuras, sen saber da noticia do nacemento do seu fillo, que Catarina bautizou como Afonso, en homenaxe ao rei, e do feito de Bartolomeu D\u00edas, que dobrara o cabo das Tormentas, agora designado \"Cabo da Boa Esperanza\". Mais el Rei Xo\u00e1n II ter\u00eda pedido ao Rab\u00ed Abra\u00e1m que fose confirmar a importancia de Ormuz, segundo relatos de Jos\u00e9 Lamego, que desco\u00f1ec\u00eda que m\u00e1is importante era Calicut, e non Ormuz.\nAs\u00ed Pero redacta o relatorio para o rei, que lle ser\u00eda entregado por Jos\u00e9 Lamego, e parte para Ormuz co Rab\u00ed. A\u00ed, Pero da Covilh\u00e3 deixa o Rabi e regresa a Ad\u00e9n, para saber noticias do Preste Xo\u00e1n, xa que Afonso de Paiva xa non as pode comunicar. De a\u00ed toma un barco ata Zeila, m\u00e1is ao Sur, xa na costa da Etiop\u00eda.\nEtiop\u00eda.\nRico e ben acollido polo emperador Alexandre, descendente do Preste Xo\u00e1n. Al\u00ed casou e tivo fillos, vindo a morrer moitos anos despois. Constatou que a final o m\u00edtico reino non era m\u00e1is que un pobre pobo que tentaba evitar ser esmagado polos veci\u00f1os musulm\u00e1ns; e non poder\u00eda valerlle a Portugal de axuda ningunha, sen\u00f3n que eles ter\u00edan que ser axudados polos portugueses na loita contra o Islam.\nImpedido de sa\u00edr do pa\u00eds por Nahu, irm\u00e1n e sucesor de Alexandre, que entre tanto morrera inesperadamente, e que alegaba o costume de non deixar sa\u00edr os forasteiros que entrasen no reino, recibe terras do soberano e a\u00ed quedar\u00e1 como un se\u00f1or feudal, casando novamente e tendo numerosa descendencia.\n\u00c1 morte de Nahu, en 1508, Pero da Covilh\u00e3 \u00e9 mantido como conselleiro rexio da nova ra\u00ed\u00f1a Helena. Por consello seu a ra\u00ed\u00f1a env\u00eda o embaixador Mateus a Lisboa, acompa\u00f1\u00e1ndoo dous frades portugueses que por al\u00ed apareceran, e polos cales vir\u00eda Pero da Covilh\u00e3 a saber da morte de Xo\u00e1n II, da ascensi\u00f3n ao trono de Manuel I, e dos \u00e9xitos de Vasco da Gama e Pedro \u00c1lvares Cabral.\nRecibiu, entre tanto, a visita dalg\u00fans portugueses a quen ter\u00e1 dado noticias importantes. \u00c9, no 1521, encontrado a\u00ednda polo embaixador Rodrigo de Lima. O relato das s\u00faas viaxes foi enviado ao padre Francisco \u00c1lvares polo propio Pero da Covilh\u00e3, quen o publicou na \"Verdadeira Informa\u00e7\u00e3o das Terras do Preste Jo\u00e3o das \u00cdndias\", que foi editada en Lisboa, en 1540."}
{"id": "49866", "revid": "624", "url": "https://gl.wikipedia.org/wiki?curid=49866", "title": "An\u00edbal Barca", "text": ""}
{"id": "49867", "revid": "12452", "url": "https://gl.wikipedia.org/wiki?curid=49867", "title": "Principado do Pindo e de Moglena", "text": ""}
{"id": "49868", "revid": "2112", "url": "https://gl.wikipedia.org/wiki?curid=49868", "title": "Gyula von Milv\u00e1nyi-Csesznegi", "text": ""}
{"id": "49869", "revid": "132", "url": "https://gl.wikipedia.org/wiki?curid=49869", "title": "Progreso da galipedia", "text": ""}
{"id": "49873", "revid": "23204", "url": "https://gl.wikipedia.org/wiki?curid=49873", "title": "Partido da Naci\u00f3n Corsa", "text": "O Partido da Naci\u00f3n Corsa (en ) \u00e9 un partido pol\u00edtico nacionalista e autonomista de C\u00f3rsega. Foi fundado en Corte en 2002 por membros de tres partidos nacionalistas, Uni\u00f3n do Pobo Corso (UPC), A Scelta Nova e A Mossa Naziunale.\nO PNC busca a autonom\u00eda para C\u00f3rsega, non a total independencia. Rexeita as acci\u00f3ns violentas da Fronte de Liberaci\u00f3n Nacional de C\u00f3rsega. Forma parte da coalici\u00f3n autonomista Femu a Corsica (\"Fagamos C\u00f3rsega\"), que agrupa tres partidos minoritarios, xunto con \"A Chjama\" e \"Inseme per a Corsica\", e formaron o partido en 2017."}
{"id": "49877", "revid": "89787", "url": "https://gl.wikipedia.org/wiki?curid=49877", "title": "Sobirania i Progr\u00e9s", "text": "Sobirania i Prog\u00e9s (\"Soberan\u00eda e Progreso\") \u00e9 un movemento pol\u00edtico dos Pa\u00edses Catal\u00e1ns, constitu\u00eddo formalmente o 4 de outubro de 2006. \u00c9 unha plataforma de xente que apoia a autodetermincaci\u00f3n catal\u00e1 mediante referendo."}
{"id": "49878", "revid": "23204", "url": "https://gl.wikipedia.org/wiki?curid=49878", "title": "Escania", "text": " \nEscania \u00e9 unha provincia situada \u00f3 sur de Suecia, \u00e1 cal pertence politicamente. Antigamente estivera baixo soberan\u00eda danesa. Formaba unha das provincias hist\u00f3ricas de Suecia, fronteiriza coas de Halland, Sm\u00e5land e Blekinge. Actualmente forma parte do condado de Escania. A capital era Malm\u00f6. Pola s\u00faa riqueza na produci\u00f3n de cereais e a s\u00faa situaci\u00f3n estrat\u00e9xica \u00e1 entrada do Mar B\u00e1ltico foi tradicionalmente desexada polos suecos, pero non foi at\u00e9 o Tratado de Roskilde de 1658 que Suecia non acadou a s\u00faa adhesi\u00f3n, ratificada polos pactos de Copenhaguen (1660) e Lund (1679). A universidade de Lund, fundada en 1668, contribu\u00edu a difundir a cultura sueca en Escania.\nAs principais cidades son Malm\u00f6, Helsingborg e Lund.\nEn Escania f\u00e1lase o dialecto escanio do sueco. Este dialecto \u00e9 considerado ocasionalmente como unha lingua propia (especialmente polos nacionalistas escanios), pero esta non \u00e9 a opini\u00f3n da maior\u00eda dos escanios. Este dialecto \u00e9 basicamente unha variante do sueco con moitos trazos daneses.\nA bandeira escania \u00e9 unha mestura da bandeira sueca e a danesa. A bandeira adoita ser vista por Escania, pero non ten car\u00e1cter oficial."}
{"id": "49882", "revid": "1131", "url": "https://gl.wikipedia.org/wiki?curid=49882", "title": "Mulhac\u00e9n", "text": "O Mulhac\u00e9n, con 3.478 msnm, \u00e9 a monta\u00f1a m\u00e1is alta da Pen\u00ednsula Ib\u00e9rica. Est\u00e1 situado na provincia de Granada, no sur de Espa\u00f1a e pertence a Serra Nevada, na cordilleira Penib\u00e9tica. O seu nome v\u00e9n de \"Muley Hac\u00e9n\", castelanizaci\u00f3n do nome de Mulay Hasan, pen\u00faltimo rei nazar\u00ed de Granada no s\u00e9culo XV, do que se di foi enterrado nesta monta\u00f1a.\nA\u00ednda que a s\u00faa altura non \u00e9 excepcional, o Mulhac\u00e9n \u00e9 o pico m\u00e1is alto de Europa f\u00f3ra do C\u00e1ucaso e os Alpes (as illas Canarias e Groenlandia, con picos m\u00e1is altos, pertencen politicamente a Europa, pero xeograficamente son parte de \u00c1frica e Norteam\u00e9rica, respectivamente). \u00c9 tam\u00e9n o terceiro pico m\u00e1is prominente de Europa Occidental, despois do Mont Blanc e o Monte Etna e ocupa o posto 64 na clasificaci\u00f3n mundial de prominencia. O pico non \u00e9 espectacular en termos de accesibilidade ou relevo. O lado sur da monta\u00f1a \u00e9 suave, e non presenta retos t\u00e9cnicos, do mesmo xeito que no caso do lado oeste. O lado norte, de acceso m\u00e1is curto, \u00e9 lixeiramente m\u00e1is abrupto.\nAscensi\u00f3n.\nO Mulhac\u00e9n pode escalarse nun s\u00f3 d\u00eda desde as vilas de Capileira ou Trev\u00e9lez, pero \u00e9 m\u00e1is com\u00fan pasar unha noite no refuxio monta\u00f1oso de Poqueira ou no de Caldera, ao oeste.\nAs condici\u00f3ns para o ascenso no inverno poden ser duras, o que provocou alg\u00fans accidentes."}
{"id": "49883", "revid": "22570", "url": "https://gl.wikipedia.org/wiki?curid=49883", "title": "Gregos de Albania", "text": "Os gregos de Albania son a principal minor\u00eda nacional deste pa\u00eds. Falan o grego e son de relixi\u00f3n cristi\u00e1 ortodoxa. Son aproximadamente uns 90.000 (o 2,4 % da poboaci\u00f3n de Albania), a\u00ednda cando os membros do grupo Homonia afirman que son 400.000. En 1991 fundouse o grupo Homonia, dirixido polo arcebispo Sevastianos, defensores da minor\u00eda grega, que promoveu o \"Movemento para a Recuperaci\u00f3n do Volio Epiros\", que reclama a reincorporaci\u00f3n do Norte de Epir a Grecia, todo afirmando que hai no pa\u00eds 400.000 gregos (moitos deles son gregos, pero albaneses helenizados). Nas elecci\u00f3ns de 1991 obtiveron o 6 % dos votos e cinco deputados \u00f3 parlamento alban\u00e9s, pero en 1992 baixaron \u00f3 3 % e dous deputados. A nova testa do grupo, Jani Jani, fundar\u00eda o partido \"Bashkimia Demokratik y Minoret Grek\" (Uni\u00f3n Democr\u00e1tica da Minor\u00eda Grega, BDMG), que dende 1997 se unir\u00eda \u00f3 \"Part\u00eda por Mbrojten e t\u00e9 Drejtave t\u00e9 Njeriut\" (Partido de Defensa dos Dereitos Humanos, PMDN), de Vasile Mele, defensores da minor\u00eda macedonia. En 1996 obtiveron o 4,96 % e tres escanos, 2,8 % e catro escanos en 1997, e 2,4 % e tres escanos en 2001."}
{"id": "49884", "revid": "839", "url": "https://gl.wikipedia.org/wiki?curid=49884", "title": "Provincia de Cabinda", "text": ""}
{"id": "49885", "revid": "5749", "url": "https://gl.wikipedia.org/wiki?curid=49885", "title": "Transmission Control Protocol", "text": ""}
{"id": "49887", "revid": "1576", "url": "https://gl.wikipedia.org/wiki?curid=49887", "title": "Act\u00ednido", "text": ""}
{"id": "49888", "revid": "98629", "url": "https://gl.wikipedia.org/wiki?curid=49888", "title": "Implementaci\u00f3ns do TCP", "text": "O Transmission Control Protocol (TCP) \u00e9 unha serie de normas e recomendaci\u00f3ns te\u00f3ricas, mais que na pr\u00e1ctica poden programarse de distintos xeitos. \nPor iso existen varias implementaci\u00f3ns do TCP, cada unha coas s\u00faas vantaxes e inconvenientes. \nPara evitar a repetici\u00f3n de traballo \u00e9 com\u00fan que unhas se baseen noutras, o que leva a que tam\u00e9n compartan os mesmos fallos.\nHistoria.\nAs primeiras implementaci\u00f3ns xurdiron nos anos 80 por parte dos sistemas BSD, \nque derivaban dos UNIX. \nNesta \u00e9poca a\u00ednda se estaba desenvolvendo a historia de Internet.\nO 4.1aBSD, publicado en xu\u00f1o de 1981, xa ti\u00f1a unha versi\u00f3n preliminar do TCP/IP, \nbaseada no traballo de Bolt, Beranek e Newman (BBN) mais algo modificado. \nA versi\u00f3n 4.1cBSD (1982) tivo unha implementaci\u00f3n mellor, e inclu\u00eduse no 4.2BSD (1983), \nque foi a primeira versi\u00f3n que se distribu\u00edu a grande escala. \nO DARPA decidiu que ser\u00eda esta versi\u00f3n a que ficar\u00eda no 4.3BSD (xu\u00f1o de 1986); \nal\u00e9n diso, nesta versi\u00f3n mellorouse o seu rendemento.\nDo 4.3BSD deriva o 4.3BSD-Tahoe (xu\u00f1o de 1988), e deste o 4.3BSD-Reno (1990), \nno cami\u00f1o para a creaci\u00f3n do 4.4BSD (1993). \nOs nomes Tahoe e Reno son os que identificar\u00e1n \u00e1s implementaci\u00f3ns do TCP destes sistemas. \nCorresponden a cidades do estado de Nevada (Estados Unidos) famosas polos seus casinos: \nTahoe, Reno (Nevada); tam\u00e9n Las Vegas serve como nome para outra versi\u00f3n de 1994.\nUnha listaxe do nivel de implementaci\u00f3n do TCP en cada unha destas versi\u00f3ns \u00e9: \nExiste pouca documentaci\u00f3n t\u00e9cnica que recolla as mudanzas entre as versi\u00f3ns. \nNos libros de Karels e McKusick de 1986 \ndescr\u00edbense as mudanzas de 4.2BSD para 4.3BSD, \ne Jacobson describe en 1990 as mudanzas de 4.3BSD-Tahoe para 4.3BSD-Reno. \nImplementaci\u00f3ns base.\nDurante o inicio do TCP houbo tres implementaci\u00f3ns base:\n\u00c9 especialmente importante a implementaci\u00f3n do TCP do 4.4BSD-Lite, \nque sa\u00edu en xu\u00f1o de 1994, \npois \u00e9 a que se toma como referencia por ser a base de moitos sistemas actuais. \nNos d\u00edas de hoxe s\u00e9guese a utilizar para ensinar como funciona un sistema TCP.\nMoitas implementaci\u00f3ns actuais base\u00e1ronse nalgunha destas tres nalg\u00fan momento. \nCon todo, se hoxe se crear unha nova, probabelmente basear\u00edase nunha das modernas \n(como a do FreeBSD, OpenBSD, NetBSD ou o BSD/VOS) \nantes que na orixinal do 4.4BSD-Lite.\nA reutilizaci\u00f3n do c\u00f3digo fonte do BSD foi pos\u00edbel debido \u00e1 s\u00faa licenza (licenza BSD), que permite que sexa usado noutros sistemas, tanto software libre como propietario. \nPor exemplo, o Microsoft Windows usa c\u00f3digo derivado do BSD na s\u00faa implementaci\u00f3n do TCP, e incl\u00fae ferramentas de rede para consola orixinais do BSD (detalles). \nTam\u00e9n o Darwin BSD, o sistema base do Mac OS X, parcialmente deriva do FreeBSD 5. \nOutros UNIX comerciais, como o Solaris, tam\u00e9n incl\u00faen c\u00f3digo do BSD.\nDerivadas.\nFix\u00e9ronse varias versi\u00f3ns que melloran \u00e1 Tahoe, \u00e1 Reno e \u00e1 Vegas. \nPor exemplo, segundo \nas m\u00e1is populares son:\nAdemais da Vegas, Peach, ATCP, e outras (Westwood, Hybla, ...).\nNo mesmo artigo descr\u00edbense as s\u00faas caracter\u00edsticas, e, de entre as 6 desta lista, concl\u00faese que New-Reno \u00e9 a implementaci\u00f3n m\u00e1is fi\u00e1bel.\nOutro estudo si que ten en conta \u00e1 Vegas, e concl\u00fae que a Vegas \u00e9 mellor \nque o resto das implementaci\u00f3ns probadas (Tahoe, Reno, New-Reno e SACK). \nImplementaci\u00f3ns segundo o sistema operativo.\nCada sistema operativo mostra un comportamento distinto canto ao TCP, \nmais alg\u00fans par\u00e9cense entre eles porque compartiron c\u00f3digo \n(principalmente, o de BSD). \n\u00c1s veces clasif\u00edcanse os sistemas segundo a implementaci\u00f3n base \u00e1 que se parece \n(Tahoe, Reno, New-Reno, Vegas etc.). \nOs que usan un c\u00f3digo escrito desde cero son os que m\u00e1is se diferencian do resto.\nBSD.\nO 4.4BSD orixinal (implementaci\u00f3n base) permite catro familias de protocolos: \nTCP/IP, Xerox Network Services (XNS), OSI, sockets IPC (UNIX domain sockets). \nEn , p\u00e1x. 9, expl\u00edcase como est\u00e1 organizado o c\u00f3digo dentro do kernel, e no resto do libro expl\u00edcanse as funci\u00f3ns de rede.\nOutro estudo, modelizaci\u00f3n, e an\u00e1lise de rendemento do BSD orixinal \u00e9 \nque ademais cita estudos anteriores feitos sobre este c\u00f3digo. \nExpl\u00edcase tam\u00e9n o funcionamento de implementaci\u00f3ns derivadas, como a do FreeBSD, \n\u00e1 hora de montar un router por software.\nFreeBSD, NetBSD e OpenBSD \nson todos derivados do BSD, e por iso herdaron alg\u00fans dos seus protocolos de rede. \n\u00c1 parte destas, existen moitas m\u00e1is distribuci\u00f3ns BSD.\nVerificaci\u00f3n e probas.\nXa que unha mala implementaci\u00f3n do TCP pode causar conxesti\u00f3ns, ded\u00edcase moito esforzo a estudar os problemas das implementaci\u00f3ns existentes.\nAlg\u00fans dos par\u00e1metros que se eval\u00faan son:\nO IETF explica no RFC 2398 algunhas ferramentas que se poden usar para comprobar unha implementaci\u00f3n do TCP.\nIncl\u00faense programas como simuladores de rede, servidores, bibliotecas, e modificaci\u00f3ns ao n\u00facleo dalg\u00fans sistemas UNIX.\nUn dos m\u00e9todos dispo\u00f1\u00edbeis para facer estas probas \u00e9 tratar a implementaci\u00f3n como unha \"caixa negra\" e estudala desde f\u00f3ra, de forma activa:\nprimeiro exec\u00fatase un procedemento que modifica o estado da rede, e logo m\u00edrase como reacciona.\nA partir desta informaci\u00f3n, p\u00f3dense deducir bastantes cousas, como erros de implementaci\u00f3n, violaci\u00f3ns do protocolo, e decisi\u00f3ns de dese\u00f1o tomadas polos implementadores.\nOutra forma de verificar unha implementaci\u00f3n de TCP \u00e9 analizar trazas de paquetes, ou sexa, capturas do tr\u00e1fico que se xera ao facer unha conexi\u00f3n.\nIsto permite estudar unha implementaci\u00f3n da que non se ten dispo\u00f1\u00edbel o c\u00f3digo fonte, mais prec\u00edsanse moitas capturas para poder ter unha mostra representativa de todas as situaci\u00f3ns pos\u00edbeis.\nConsecuencias.\nO feito de usar unha implementaci\u00f3n do TCP ou outra muda algunhas cousas.\nAdemais de teren cadanseus erros distintos, as versi\u00f3ns expo\u00f1en cadanseus detalles internos que poden servir para deducir informaci\u00f3n sobre o computador.\nIdentificaci\u00f3n do SO segundo a pila TCP/IP.\nDebido \u00e1 evoluci\u00f3n do TCP, actualmente hai moitas versi\u00f3ns distintas; unhas escritas desde cero e outras baseadas en implementaci\u00f3ns anteriores mais con algunhas mudanzas.\nEstas variaci\u00f3ns entre versi\u00f3ns fan que cada unha se comporte de xeito distinto, e isto permite poder intu\u00edr a versi\u00f3n que est\u00e1 a utilizar un computador a partir do comportamento TCP que amosa.\nA\u00ednda \u00e9 pos\u00edbel facer identificaci\u00f3n remota do sistema operativo (\"fingerprinting\").\nProgramas como o esc\u00e1ner de portos nmap te\u00f1en unha base de datos coa pegada que deixa cada sistema, e poden facer a identificaci\u00f3n automaticamente de forma activa.\nHai moita documentaci\u00f3n sobre este tema escrita polo autor do nmap.\nSegundo estes documentos, as t\u00e9cnicas usadas para descubrir informaci\u00f3n incl\u00faen:\nEn realidade, calquera comportamento que sexa distinto entre sistemas operativos serve para poder diferencialos.\nTCP \u00e9 un dos campos onde hai moitas diferenzas.\nP\u00f3dese encontrar moitas m\u00e1is t\u00e9cnicas e comparativas entre ferramentas no artigo que acompa\u00f1a ao programa \"synscan\"."}
{"id": "49892", "revid": "343049", "url": "https://gl.wikipedia.org/wiki?curid=49892", "title": "Internet Control Message Protocol", "text": ""}
{"id": "49898", "revid": "22570", "url": "https://gl.wikipedia.org/wiki?curid=49898", "title": "Robert Capa", "text": "Robert Capa foi o pseud\u00f3nimo de Endre Ern\u0151 Friedmann (en h\u00fangaro: Friedmann Endre Ern\u0151, nado en Budapest, Hungr\u00eda o 22 de outubro de 1913 e finado en Thai Binh, Vietnam o 25 de maio de 1954), e de Gerda Taro (pseud\u00f3nimo a s\u00faa vez de Gerta Pohorylle, nada en Stuttgart, Alema\u00f1a o 1 de agosto de 1910 e finada en O Escorial, Espa\u00f1a o 26 de xullo de 1937). Os dous foron parella sentimental e traballaron como correspondentes gr\u00e1ficos de guerra e fotoperiodistas durante o s\u00e9culo XX.\nEn 1947, Endre Ern\u0151 Friedmann fundou en Par\u00eds, xunto con David \"Chim\" Seymour, Henri Cartier-Bresson, George Rodger e William Vandivert, a organizaci\u00f3n Magnum Photos, a primeira axencia de cooperaci\u00f3n para fot\u00f3grafos independentes de todo o mundo."}
{"id": "49899", "revid": "343111", "url": "https://gl.wikipedia.org/wiki?curid=49899", "title": "Sistemas Operativos", "text": ""}
{"id": "49903", "revid": "98629", "url": "https://gl.wikipedia.org/wiki?curid=49903", "title": "Melinde", "text": "Melinde (tam\u00e9n denominada Malindi) \u00e9 unha cidade Kenyana sita na bad\u00eda de Melinde, sobre a foz do r\u00edo Galana, na costa do Oc\u00e9ano \u00cdndico. \u00c9 a capital do distrito de Melinde e dista 120\u00a0km de Mombasa. A poboaci\u00f3n de Melinde era de 117.735 habitantes (censo de 1999).\nHistoria.\nMelinde \u00e9 desde o s\u00e9culo XIV un asentamento suahili. De seguido formar\u00eda parte dos asentamentos isl\u00e1micos que dominaban a costa \u00edndica de \u00c1frica, entre Mozambique e o mar Vermello. Rivalizou con Mombasa polo dominio nesta parte da \u00c1frica Oriental. Historicamente constitu\u00edu un porto de escala e comercial para potencias navais estranxeiras. En 1414, a cidade recibiu a visita da frota do explorador chin\u00e9s Zheng He. As autoridades de Melinde enviaron unha pequena legaci\u00f3n de persoas xunto cunha xirafa como presente para China cando dita frota marchou da cidade.\nO explorador portugu\u00e9s Vasco da Gama, na s\u00faa primeira expedici\u00f3n \u00e1s Indias, encontrouse coas autoridades de Melinde en 1498, coas cales asinou un acordo comercial e pediulles un piloto que os guiase \u00e1 India. Este piloto foi Malemo Can\u00e1, que efectivamente conduciu a frota portuguesa ata Calecut, no Sur indio, sa\u00edndo de Melinde o 24 de abril de 1498. Vasco da Gama ergueu un padr\u00f3n como lembranza do paso dos lusos polo lugar, que a\u00ednda subsiste.\nEn 1500 ou 1502, os portugueses estabeleceron un posto comercial (factor\u00eda) en Melinde, que servir\u00eda como lugar de repouso na viaxe cara Oriente. Tam\u00e9n pola mesma \u00e9poca ergueron unha igrexa cat\u00f3lica. A factor\u00eda caeu en 1630 ante a forza \u00e1rabe-bantu que se estaba forxando desde finais do s\u00e9culo XVI na costa oriental africana, ademais do interese portugu\u00e9s polos territorios m\u00e1is meridionais na zona do r\u00edo Zambeze; por\u00e9n o forte Xes\u00fas en Mombasa resistir\u00eda a\u00ednda ata 1700.\nSobreviven edificios hist\u00f3ricos, tales como a mesquita Juma e un pazo sobre a praia, que son puntos de interese tur\u00edstico."}
{"id": "49907", "revid": "12452", "url": "https://gl.wikipedia.org/wiki?curid=49907", "title": "Prehistoria de Galicia", "text": ""}
{"id": "49908", "revid": "23204", "url": "https://gl.wikipedia.org/wiki?curid=49908", "title": "Kosovo", "text": "Kosovo (en alban\u00e9s, \"Kosova\" ou \"Kosov\u00eb\"; en serbio, \"\u041a\u043e\u0441\u043e\u0432\u043e\"), oficialmente Rep\u00fablica de Kosovo (en alban\u00e9s, \"Republika e Kosov\u00ebs\"; en serbio, \"\u0420\u0435\u043f\u0443\u0431\u043b\u0438\u043a\u0430 \u041a\u043e\u0441\u043e\u0432\u043e\"), \u00e9 un estado parcialmente reco\u00f1ecido situado no centro da pen\u00ednsula dos Balc\u00e1ns, ao sueste de Europa. Kosovo declarou unilateralmente a s\u00faa independencia de Serbia o 17 de febreiro de 2008, e dende ent\u00f3n, obtivo o reco\u00f1ecemento diplom\u00e1tico como estado soberano por parte de 101 estados membros da ONU. Limita con Serbia ao norte e ao leste, con Macedonia do Norte ao sueste, con Albania ao suroeste e con Montenegro ao noroeste. Abrangue unha superficie de 10 980 km e pos\u00fae unha poboaci\u00f3n estimada de 1 806 279 . A s\u00faa capital e cidade m\u00e1is poboada \u00e9 Pristina, seguida por Prizren e Ferizaj.\nNa antig\u00fcidade, a tribo central que xurdiu no territorio de Kosovo foi a dos d\u00e1rdanos, que formaron un sistema pol\u00edtico independente co\u00f1ecido como o Reino de Dardania no s\u00e9culo -IV. O Imperio Romano anexionouno no s\u00e9culo -I, e durante o seguinte milenio o territorio seguiu formando parte do Imperio Bizantino, cuxo dominio viuse alterado polas invasi\u00f3ns eslavas a partir do s\u00e9culo VI-VII. Nos posteriores s\u00e9culos, o control da zona alternouse entre os bizantinos e o Primeiro Imperio B\u00falgaro. No s\u00e9culo XIII, Kosovo converteuse no n\u00facleo do estado medieval serbio, sendo tam\u00e9n a sede da Igrexa Ortodoxa Serbia dende o s\u00e9culo XIV, cando o seu status foi elevado a patriarcado. A expansi\u00f3n otom\u00e1 nos Balc\u00e1ns a finais do s\u00e9culo XIV e XV provocou o declive e a ca\u00edda do Imperio Serbio; a batalla de Kosovo de 1389 considerase un dos momentos decisivos na historia medieval serbia. Os otom\u00e1ns conquistaron totalmente a rexi\u00f3n trala Segunda batalla de Kosovo. O Imperio Otom\u00e1n gobernou a zona durante case cinco s\u00e9culos, ata 1912.\nDespois da primeira guerra balc\u00e1nica (1912-1913) Kosovo integrouse no Reino de Serbia. A constituci\u00f3n de Iugoslavia, fundada despois da primeira guerra mundial, reco\u00f1eceu \u00e1 provincia Aut\u00f3noma Socialista de Kosovo e Metohija (en serbio: \u0410\u0443\u0442\u043e\u043d\u043e\u043c\u043d\u0430 \u041f\u043e\u043a\u0440\u0430\u0458\u0438\u043d\u0430 \u041a\u043e\u0441\u043e\u0432\u043e \u0438 \u041c\u0435\u0442\u043e\u0445\u0438\u0458\u0430, \"Autonomna Pokrajina Kosovo i Metohija\") dentro da Rep\u00fablica Iugoslava de Serbia.\nAs longas tensi\u00f3ns \u00e9tnicas entre os albaneses de Kosovo (un 88% da poboaci\u00f3n segundo datos de 2003) e as poboaci\u00f3ns serbias deixaron un Kosovo etnicamente dividido, o que deu lugar a episodios de violencia inter\u00e9tnica, inclu\u00edndo a guerra de Kosovo de 1999. Esta guerra rematou coa aceptaci\u00f3n por parte da Rep\u00fablica Federal de Iugoslavia de dar fin ao exercicio da s\u00faa soberan\u00eda \u00e1 espera dunha resoluci\u00f3n sobre o estatuto final. En virtude da resoluci\u00f3n 1244 do Consello de Seguridade das Naci\u00f3ns Unidas, o goberno pasou \u00e1s mans da ONU coa administraci\u00f3n da MINUK.\nA primeira declaraci\u00f3n da independencia da Rep\u00fablica de Kosovo tivo lugar en 1990, pero non foi reco\u00f1ecida, ag\u00e1s por Albania. O 17 de febreiro de 2008 a Rep\u00fablica de Kosovo declarou unilateralmente a s\u00faa independencia como Estado propio. A Rep\u00fablica mant\u00e9n o control sobre a maior\u00eda do territorio, excepto zonas como Kosovo do Norte, o maior enclave serbio baixo control das instituci\u00f3ns da Rep\u00fablica de Serbia (ou outras estruturas paralelas subvencionadas polo goberno serbio). A Rep\u00fablica de Kosovo est\u00e1 reco\u00f1ecida por 98 estados membros das Naci\u00f3ns Unidas, entre eles os Estados Unidos, Xap\u00f3n e at\u00e9 22 membros da Uni\u00f3n Europea. Serbia, ademais doutros Estados, non reco\u00f1ece a secesi\u00f3n kosovar e considera ao territorio unha entidade gobernada pola ONU dentro da s\u00faa soberan\u00eda, malia declarar a Corte Internacional de Xustiza que a conversi\u00f3n en Estado de Kosovo non vulnera a legalidade internacional.\nEtimolox\u00eda.\nA orixe do top\u00f3nimo Kosovo parece ser de orixe eslava. En serbio a palabra \"\u043a\u043e\u0441\u043e\u0432\u043e\" (en alfabeto latino: \"Kosovo\", pronunciado [\u02c8k\u0254s\u0254v\u0254]) \u00e9 o adxectivo posesivo neutro de \"\u043a\u043e\u0441\" (\"kos\", merlo). Tratar\u00edase, logo, dunha elipse do nome Kosovo Polje (lugar da famosa batalla de Kosovo no 1389) que significa \"campo dos merlos\". En lingua galega, \u00e1 parte de \"Kosovo\", rec\u00f3llense as denominaci\u00f3ns \"Kosova\", \"K\u00f3sovo\", \"Cosova\" e \"Cosovo\".\nDentro do pa\u00eds, a pronunciaci\u00f3n e a escritura do nome var\u00edan considerablemente entre os principais grupos \u00e9tnicos. Os albaneses utilizan \"Kosova\" (forma definida, pronunciada [k\u0254\u02c8sova]) ou \"Kosov\u00eb\" (forma indefinida, pronunciada [k\u0254\u02c8so\u02d0v]) e os serbios prefiren a denominaci\u00f3n \"\u041a\u043e\u0441\u043e\u0432\u043e \u0438 \u041c\u0435\u0442\u043e\u0445\u0438\u0458\u0430\" (\"Kosovo i Metohija\"), distinguindo a zona oriental (\u00e1 que chaman Kosovo) da occidental (Metohija).\nMetohija deriva da palabra grega \u03bc\u03b5\u03c4\u03cc\u03c7\u03b9\u03b1 (\"metochia\") que significa \"terra propiedade da igrexa\" xa que ,historicamente, os mosteiros da Igrexa ortodoxa serbia situ\u00e1ronse principalmente en Kosovo. O nome en xeral \u00e9 empregado polos serbokosovares mentres que os albanokosovares denom\u00ednano \"Rrafsh e Dukagjinit\" (\"meseta do duque Gjin\", na honra dun nobre alban\u00e9s). Durante o goberno serbio a zona denomin\u00e1base oficialmente \"Kosovo e Metohija\", a\u00ednda que \u00e1s veces se empregaba a contracci\u00f3n \"Kosmet\".\nAs organizaci\u00f3ns internacionais tentaron utilizar a f\u00f3rmula Kosovo/Kosova como un cami\u00f1o intermedio entre \u00e1mbalas d\u00faas posici\u00f3ns, que a mi\u00fado son consideradas ofensivas polo outro grupo \u00e9tnico. Por\u00e9n, mentres o uso serbio asentou con maior forza na comunidade internacional, o alban\u00e9s \u00e9 utilizado polas forzas de ocupaci\u00f3n asentadas no pa\u00eds.\nHistoria.\nDardania.\nNon se co\u00f1ece moito sobre Kosovo antes do s\u00e9culo XI. S\u00e1bese que durante o Neol\u00edtico, o actual territorio de Kosovo estivo baixo dominio da denominada cultura de Vin\u010da-Turda\u015f, habendo vestixios arqueol\u00f3xicos de tumbas das Idades de Bronce e de Ferro en Metohija, mais non na zona oriental. Os dardanios e tribalios, tribos indoeuropeas de orixe tracio-iliria, habitaron no lugar entre os s\u00e9culos IV e III\u00a0a.\u00a0C. Arredor do ano 160\u00a0a.\u00a0C., a zona comezou a ser conquistada polos romanos e sendo integrada dentro do seu Imperio como parte da provincia de Iliria no ano 59\u00a0a.\u00a0C. A zona, denominada Dardania, pasar\u00eda formar parte da Mesia Superior no ano 87 e logo constituir\u00eda a s\u00faa propia divisi\u00f3n preto do ano 284 baixo o goberno de Diocleciano, con capital na actual cidade de Ni\u0161 (ao sur de Serbia).\nNo final do s\u00e9culo VI e comezos do s\u00e9culo VII, unha onda de migraci\u00f3ns de pobos eslavos chegaron \u00e1 rexi\u00f3n baixo dominio do Imperio bizantino, mestur\u00e1ndose cos latinos e os tracio-ilirios que habitaban o lugar. O Primeiro Imperio B\u00falgaro conquistou a zona arredor dos anos 850, sendo reconquistada por Constantinopla en 1018 baixo o mando do emperador Basilio II. Diversos pequenos reinos serbios estabelec\u00e9ronse na zona noroeste de Kosovo, liderando a resistencia eslava ao dominio bizantino, mentres as culturas de ambos se \u00edan mesturando co paso dos anos. Finalmente, a zona quedar\u00eda baixo o dominio do principado serbio de Ra\u0161ka tralas vitorias de Stefan Nemanja contra o principado de Duklja (actual Montenegro) e do seu sucesor, Stefan Prvoven\u010dani, en 1216.\nA Idade Media.\nO principado de Ra\u0161ka unificar\u00eda os diversos territorios habitados polos serbios ao terminar o s\u00e9culo XII. O territorio de Kosovo e Metohija converteuse no s\u00e9culo XIII no coraz\u00f3n do goberno da Casa de Nemanji\u0107, que localizou a capital en Prizren. Ademais, instalouse na rexi\u00f3n o centro espiritual da Igrexa Ortodoxa Serbia, logo de que o seu Patriarcado situ\u00e1rase en Pe\u0107 e diversos mosteiros fixesen o mesmo na rexi\u00f3n de Metohija. Pristina era unha das principais urbes do pa\u00eds e un importante centro de comercio que controlaba t\u00f3dalas rutas en direcci\u00f3n aos portos sobre o mar Adri\u00e1tico. A miner\u00eda era unha importante industria en Novo Brdo e Janjevo, chegando a primeira a producir arredor do 1450 m\u00e1is de seis toneladas de prata por ano.\nO principado alcanzar\u00eda o seu m\u00e1ximo esplendor durante o reinado de Stefan Uro\u0161 IV Du\u0161an Nemanji\u0107 coa formaci\u00f3n do Imperio Serbio en 1346 e transformou a monarqu\u00eda absolutista nun goberno feudal, asignando as terras que actualmente forman Kosovo \u00e1 familia dos Brankovi\u0107, sucesora da dinast\u00eda Nemanji\u0107. Daquela, a composici\u00f3n \u00e9tnica da poboaci\u00f3n kosovar, a\u00ednda que era maioritariamente de orixe serbia, albergaba importantes comunidades gregas e b\u00falgaras, ademais de mineiros de orixe saxoa e comerciantes ragusanos.\nTrala morte de Stefan Du\u0161an, o imperio colapsou e disolveuse en diversos feudos. Os serbios, concentrados en diversas rifas internas, estaban d\u00e9biles e indefensos ante un ataque exterior, o cal foi aproveitado polo Imperio otom\u00e1n en plena expansi\u00f3n. As tropas otom\u00e1s avanzaron rapidamente sobre os territorios baixo dominio eslavo at\u00e9 se enfrontar na decisiva Batalla de Kosovo no chamado Campo de Kosovo (ou \"Kosovo Polje\"), o 28 de xu\u00f1o de 1389. No enfrontamento morreron os l\u00edderes de ambos os ex\u00e9rcitos, o pr\u00edncipe serbio Lazar Hrebeljanovi\u0107 e o sult\u00e1n Murad I, e a pesar da inmensa superioridade num\u00e9rica dos invasores, estes lograron unha vitoria p\u00edrrica. A derrota en Kosovo integrouse \u00e1 mitolox\u00eda nacional serbia, mentres os otom\u00e1ns non lograron facerse coa dominaci\u00f3n sobre Serbia, que mantivo a s\u00faa independencia. S\u00f3 en 1455, o Imperio otom\u00e1n lograr\u00eda finalmente conquistar Kosovo e derrotar definitivamente aos serbios.\nDominaci\u00f3n otom\u00e1.\nTrala conquista otom\u00e1, o actual territorio kosovar pasou facer parte de Rumelia, que correspond\u00eda a grandes li\u00f1as ao territorio abarcado polo Imperio Otom\u00e1n en Europa. Diversas entidades administrativas, denominadas \"sanjak\", form\u00e1ronse en Kosovo ao cargo dun \"sanjakbeyi\".\nO principal cambio trala invasi\u00f3n foi o proceso de islamizaci\u00f3n efectuado na zona e que comezou pouco despois da chegada dos otom\u00e1ns. A pesar de que estes ti\u00f1an o dominio absoluto do territorio, foi un proceso lento e que tomou unha cantidade considerable de tempo, polo menos dun s\u00e9culo, e que se concentrou inicialmente nas cidades. Moitos habitantes cristi\u00e1ns adoptaron a nova fe, principalmente por raz\u00f3ns econ\u00f3micas e sociais debido aos considerables beneficios e dereitos outorgados aos musulm\u00e1ns. Esa conversi\u00f3n foi seguida pola chegada de colonos arnautas (albaneses islamizados) a partir do s\u00e9culo XVII, que comezaron a aumentar en n\u00famero fronte aos habitantes de orixe eslava. A vida relixiosa cristi\u00e1 continuou a pesar das dificultades, pero tanto as igrexas ortodoxas como as cat\u00f3licas e os seus fieis enfront\u00e1ronse a altos niveis de impostos.\nEn 1689, Kosovo foi enormemente desestabilizado pola guerra entre os otom\u00e1ns e o Sacro Imperio Romano Xerm\u00e1nico baixo o dominio da Casa de Habsburgo. En outubro dese ano, unha pequena forza austr\u00edaca ao mando do margrave Ludwig von Baden logrou avanzar at\u00e9 Kosovo, capturando Belgrado no cami\u00f1o. Moitos serbios xuraron lealdade aos austr\u00edacos, chegando alg\u00fans mesmo a unirse ao ex\u00e9rcito de von Baden. Pola s\u00faa banda, os arnautas deron o seu apoio aos otom\u00e1ns. No ver\u00e1n seguinte, con todo, un contraataque otom\u00e1n obrigou aos austr\u00edacos a retirarse \u00e1 fortaleza en Ni\u0161, pr\u00f3xima a Belgrado, e finalmente a retroceder m\u00e1is al\u00f3 do Danubio, volvendo a Hungr\u00eda.\nA ofensiva otom\u00e1 foi acompa\u00f1ada por represalias salvaxes e saqueos, principalmente contra os serbios, polo cal moitos se viron forzados a emigrar xunto \u00e1s tropas austr\u00edacas. O patriarca ortodoxo serbio Arsenije III fuxiu xunto a m\u00e1is de 30.000 eslavos segundo os seus rexistros no evento co\u00f1ecido como a \"Gran Migraci\u00f3n\" (en serbio: \u0412\u0435\u043b\u0438\u043a\u0435 \u0441\u0435\u043e\u0431\u0435, \"Velike seobe\" ). Ante esta situaci\u00f3n, Kosovo converteuse nunha rexi\u00f3n de predominio \u00e9tnico alban\u00e9s, a\u00ednda que se mantiveron minor\u00edas cristi\u00e1s por moitos s\u00e9culos.\nNo final do s\u00e9culo XIX deuse o xurdimiento dos sentimentos nacionalistas por parte dos albaneses, o cal tam\u00e9n repercutiu naqueles que viv\u00edan no territorio kosovar. O goberno realizou unha reforma administrativa creando en 1864 a provincia ou Valiato de Kosovo, abarcando territorios que incl\u00faen hoxe parte de Albania, de Macedonia do Norte e de Montenegro. Con todo, estas reformas non foron suficientes para aplacar os desexos de maior autonom\u00eda. As\u00ed, o 10 de xullo de 1878 formouse a Liga de Prizren na cidade kosovar hom\u00f3nima, onde catro valiatos de etnia albanesa (inclu\u00edndo o de Kosovo) ali\u00e1ronse para loitar pola s\u00faa autonom\u00eda e para defender o territorio dos reinos eslavos pr\u00f3ximos, que derrotaran aos turcos na recente guerra ruso-turca, a\u00ednda que a liga ser\u00eda desintegrada en 1881 por forzas do sultanato.\nO territorio ver\u00eda a s\u00faa sorte confrontada polos resultados da Primeira e segunda guerra balc\u00e1nica. A derrota definitiva do Imperio otom\u00e1n na primeira implicou o retiro definitivo dos turcos en gran parte dos Balc\u00e1ns, inclu\u00edndo Kosovo, e permitiu a formaci\u00f3n de Albania como naci\u00f3n-estado para os habitantes desa etnia. Con todo, a vitoria nesas guerras foi aproveitada por Serbia para recuperar os antigos territorios baixo o seu dominio, inclu\u00edndo Kosovo e o norte de Macedonia. Con iso, pres\u00famese que un terzo do total da poboaci\u00f3n albanesa quedou dentro das fronteiras de Serbia.\nIugoslavia.\n \nDespois da primeira guerra balc\u00e1nica de 1912, Kosovo foi internacionalmente reco\u00f1ecido como parte do Reino de Serbia, e Metohija converteuse en parte do Reino de Montenegro segundo o Tratado de Londres asinado o ano seguinte. A integraci\u00f3n de Kosovo en Serbia provocou un forte cambio demogr\u00e1fico: miles de familias albanesas traslad\u00e1ronse ao novo Estado-naci\u00f3n de Albania, mentres as novas autoridades fomentaron un plan de colonizaci\u00f3n serbia e procedementos de limpeza \u00e9tnica, que inclu\u00edron matanzas de albaneses. O estalido da primeira guerra mundial xerar\u00eda unha oportunidade para os albaneses de recuperar parte da s\u00faa autonom\u00eda, ali\u00e1ndose alg\u00fans dos seus l\u00edderes coas tropas de Austria-Hungr\u00eda e do Reino de Bulgaria, que forzaron o retiro das tropas serbias entre 1914 e 1915; con todo, a participaci\u00f3n dos ex\u00e9rcitos da Tripla Entente permitir\u00edan a derrota dos Imperios Centrais e a vitoria serbia.\nEn 1918, co fin da Gran Guerra, Montenegro foi absorbido por Serbia e posteriormente este pa\u00eds unificar\u00edase cos territorios formados trala desintegraci\u00f3n do Imperio austroh\u00fangaro, nacendo as\u00ed o Reino dos Serbios, Croatas e Eslovenos, que adquirir\u00eda en 1929 o nome de Reino de Iugoslavia. Kosovo foi dividido en diversas administraci\u00f3ns menores e a persecuci\u00f3n de albaneses continuou, neg\u00e1ndolles status de minor\u00eda ao consideralos \"secesionistas\". En 1921, grupos albanokosovares denunciaron os asasinatos masivos ante a Sociedade de Naci\u00f3ns, solicitando a unificaci\u00f3n do territorio con Albania, o que foi denegado. En tanto, centos de miles de albaneses fuxiron do pa\u00eds e mesmo o goberno iugoslavo estableceu conversaci\u00f3ns con Turqu\u00eda para a deportaci\u00f3n de 240.000 albanokosovares.\nNo marco da segunda guerra mundial, os ex\u00e9rcitos das Potencias do Eixo invadiron Iugoslavia en 1941, desarticul\u00e1ndoa en diversos territorios baixo o seu dominio. Gran parte de Kosovo foi entregado \u00e1 Gran Albania ocupada pola Italia fascista, o sur quedou baixo a administraci\u00f3n do Reino de Bulgaria e o norte pola Serbia de Nedi\u0107. Durante a ocupaci\u00f3n, os grupos armados albaneses locais (chamados \"Vulnetari\") iniciaron unha campa\u00f1a para establecer un territorio kosovar homoxeneamente \u00e9tnico, para o que se realizaron redadas e deportaci\u00f3ns de eslavos, xudeus e xitanos, o que se incrementar\u00eda trala capitulaci\u00f3n italiana e a ocupaci\u00f3n de Albania por parte da Alema\u00f1a nazi en setembro de 1943. Est\u00edmase que entre 10.000 e 30.000 serbios foron asasinados e m\u00e1is de 100.000 fuxiron da zona.\n\u00c1 medida que as forzas do Eixo eran dobregadas polas tropas dos Aliados, a resistencia albanesa \u00e1 ocupaci\u00f3n aumentou e comezaron a desprazar \u00e1s forzas alem\u00e1s. Con todo, o status de Kosovo foi motivo de enfrontamento entre os nacionalistas e partisanos comunistas: mentres os primeiros esperaban que unha vez finalizado o conflito Kosovo permanecese en Albania, os segundos esperaban que unha vez liberada e rearticulada Iugoslavia esta cedese o territorio de forma pac\u00edfica. A vitoria dos partisanos e o seu apoio \u00e1s tropas iugoslavas de Josip Broz Tito finalmente decidiu a permanencia de Kosovo na recentemente formada Rep\u00fablica Democr\u00e1tica Federal de Iugoslavia en 1946.\nEn 1946, e como recompensa polo apoio \u00e1 liberaci\u00f3n iugoslava, o r\u00e9xime de Tito creou unha divisi\u00f3n pol\u00edtica para Kosovo por primeira vez dende a fin da dominaci\u00f3n otom\u00e1. Na nova Rep\u00fablica Federal Popular de Iugoslavia, formouse a \u00c1rea Aut\u00f3noma de Kosovo e Metohija pertencente administrativamente \u00e1 Rep\u00fablica Socialista de Serbia, con certos graos de autonom\u00eda, e que en 1963 obter\u00eda a calidade de Provincia. No marco das pol\u00edticas de Tito de \"irmandade e unidade\", a autonom\u00eda das diferentes etnias aumentou durante os anos 1970, reducindo o poder dos serbios coa fin de evitar o secesionismo. Isto concertar\u00edase en 1974 coa nova constituci\u00f3n da Rep\u00fablica Federal Socialista de Iugoslavia, que dar\u00eda orixe \u00e1 Provincia Aut\u00f3noma Socialista de Kosovo. Con esta autonom\u00eda, as escolas foron capaces de aplicar un plan de estudos en lingua albanesa, o goberno local pasou \u00e1s mans da comunidade albanokosovar e un dos seus membros integrou o Consello Federal do pa\u00eds con capacidade de veto, igualando o seu status aos representantes da Rep\u00fablica Socialista de Serbia, a pesar de a\u00ednda permanecer administrativamente baixo o seu dominio.\nA guerra de Kosovo.\nO aumento da autonom\u00eda de Kosovo en favor dos albaneses xerou rozamentos coa comunidade serbia, que a\u00ednda constitu\u00eda unha parte importante da rexi\u00f3n e que se sent\u00eda discriminada; ademais, a poboaci\u00f3n kosovar cada vez era m\u00e1is albanesa, debido \u00e1s altas taxas de natalidade dos albaneses en comparaci\u00f3n cos serbios. Coa morte de Tito en 1980, as tensi\u00f3ns \u00e9tnicas acrecent\u00e1ronse en toda Iugoslavia e especialmente en Kosovo. Mentres os albaneses fixeron protestas para obter o status de rep\u00fablica e a s\u00faa secesi\u00f3n da Rep\u00fablica Socialista de Serbia, os serbios reclamaron m\u00e1is dereitos contra a discriminaci\u00f3n e a violencia \u00e9tnica. Nos mediados da d\u00e9cada dos anos 1980, en Serbia aumentou o nacionalismo, encarnado por Slobodan Milo\u0161evi\u0107 e o cal aproveitou para fomentar a s\u00faa carreira. Milo\u0161evi\u0107 rapidamente se converteu no l\u00edder de Serbia e logrou modificar en 1987 o Consello Federal de tal forma que os representantes de Kosovo e Voivodina (outra provincia aut\u00f3noma da Rep\u00fablica Socialista de Serbia) no Consello Federal fosen electos pola Rep\u00fablica Socialista de Serbia, aumentando o poder desta divisi\u00f3n dentro de Iugoslavia (xa que pasar\u00eda a contar con tres votos no Consello en lugar do \u00fanico que lle correspond\u00eda a cada entidade). Este cambio foi resistido tanto polos albanokosovares que rapidamente xeraron protestas, como tam\u00e9n polos representantes das outras rep\u00fablicas socialistas, principalmente as Rep\u00fablicas Socialistas de Croacia e Eslovenia.\nEn 1989, a autonom\u00eda foi revogada e introduc\u00edronse unha serie de medidas que diminu\u00edron a participaci\u00f3n albanesa e mesmo propiciaron a expulsi\u00f3n de 80.000 membros desa comunidade dos seus traballos, coa fin de que emigrasen a outras rexi\u00f3ns, mentres que se promoveu a colonizaci\u00f3n serbia. As\u00ed, a Asemblea de Kosovo ratificou unha nova constituci\u00f3n mentres os tanques e coches blindados cercaban o lugar, outorgando o control da polic\u00eda, a xustiza, a econom\u00eda, o sistema educativo e pol\u00edticas ling\u00fc\u00edsticas ao goberno serbio. Os problemas repet\u00edronse noutras partes do pa\u00eds, o que sumado ao proceso de democratizaci\u00f3n experimentado deron orixe \u00e1 disoluci\u00f3n de Iugoslavia. Nun prazo de dous anos, entre 1991 e 1992, catro das seis rep\u00fablicas que formaban o pa\u00eds declararon a s\u00faa independencia, mentres que Serbia e Montenegro conformaron a Rep\u00fablica Federal de Iugoslavia. Todos estes novos estados enfront\u00e1ronse nunha serie de enfrontamentos b\u00e9licos.\nKosovo, a\u00ednda oficialmente parte de Serbia, declarou unilateralmente a s\u00faa independencia o 22 de setembro de 1991, a cal ser\u00eda aprobada case unanimemente pola poboaci\u00f3n albanesa. Unha serie de instituci\u00f3ns gobernamentais paralelas foron creadas durante os anos 1990 baixo o liderado de Ibrahim Rugova, electo en 1992 como Presidente de K\u00f3sovo, mais este goberno non foi reco\u00f1ecido internacionalmente. Nesa \u00e9poca, foi fundado o Ex\u00e9rcito de Liberaci\u00f3n de Kosovo (en alban\u00e9s: \"Ushtria \u00c7lirimtare Komb\u00ebtare\", U\u00c7K) destinado a defender a autonom\u00eda albanesa estabelecida nestes anos. Posteriormente comezar\u00edan os enfrontamentos entre as guerrillas do U\u00c7K e os ex\u00e9rcitos iugoslavos, a\u00ednda que s\u00f3 en 1998 xeraron interese na comunidade internacional. Diversas organizaci\u00f3ns tentaron lograr un acordo de paz que finalmente non foi alcanzado. As informaci\u00f3ns sobre asasinatos masivos de albaneses na localidade de Ra\u010dak influ\u00edron nas potencias occidentais para intervir directamente no conflito co pretexto de evitar a limpeza \u00e9tnica, de xeito similar ao ocorrido anos antes na guerra de Bosnia. Posteriormente, a partir do ano 2000, apareceron informes nos que se falaba de que os datos de v\u00edtimas, especialmente no caso de Ra\u010dak, foran manipulados co obxectivo de precipitar a intervenci\u00f3n da OTAN.\nLogo do fracaso da rolda de negociaci\u00f3ns de Ramboulliet, a Organizaci\u00f3n do Tratado do Atl\u00e1ntico Norte (OTAN) iniciou unha ofensiva contra o goberno iugoslavo, dando inicio oficialmente \u00e1 guerra de Kosovo. Entre o 24 de marzo e o 10 de xullo de 1999, a OTAN bombardeou diversos obxectivos en Serbia, principalmente en Belgrado, causando miles de mortos e irreparables danos nas s\u00faas infraestruturas; mentres esta respondeu con diversos ataques contra os civ\u00eds albaneses en Kosovo, xerando un enorme \u00e9xodo desta comunidade. Segundo Naci\u00f3ns Unidas, convert\u00e9ronse en refuxiados m\u00e1is de 848.000 persoas, mentres a cifra de mortos estimouse en m\u00e1is de 10.000 civ\u00eds e a de desaparecidos en m\u00e1is de 3.000. Durante a guerra, Robin Cook, ministro brit\u00e1nico de Asuntos Exteriores, chegou afirmar que a cifra de mortos acadaba os 300.000. Despois de meses de traballo, os equipos do Tribunal Penal Internacional para a ex Iugoslavia s\u00f3 contabilizaron 2.018 corpos exhumados.\nAlg\u00fans historiadores soste\u00f1en que a guerra de Kosovo fixo parte dunha campa\u00f1a orquestrada polos Estados Unidos co obxectivo de aumentar o seu control nos Balc\u00e1ns e derrubar o r\u00e9xime de Milo\u0161evi\u0107. Argumentan que as cifras de mortos foron deliberadamente aumentadas, e que CIA|efectivos de intelixencia norteamericanos colaboraron coa guerrilla do U\u00c7K, \u00e1 que adestraron para a s\u00faa loita contra as forzas federais iugoslavas.\nA Misi\u00f3n das Naci\u00f3ns Unidas (MINUK).\nTrala derrota de Serbia na Guerra de Kosovo, o Consello de Seguridade das Naci\u00f3ns Unidas adoptou a Resoluci\u00f3n 1244 a fin de dar unha soluci\u00f3n transitoria ao problema kosovar. O territorio de Kosovo, a\u00ednda que se mantivo \"de iure\" como parte da Rep\u00fablica Federal de Iugoslavia, pasou a ser administrado de forma aut\u00f3noma e provisional pola Misi\u00f3n de Administraci\u00f3n Interina das Naci\u00f3ns Unidas en Kosovo (MINUK) mentres a seguridade e estabilidade da zona e a conservaci\u00f3n do alto o fogo foi encargada \u00e1 forza multinacional KFOR (Forza de Kosovo). A pesar disto, realiz\u00e1ronse varios actos de vinganza por parte de albaneses contra a comunidade serbia, o que provocou o \u00e9xodo dos afectados para Serbia; a\u00ednda que as cifras var\u00edan segundo a fonte, son entre 65.000 e 250.000 os desprazados. Outros grupos de serbios formaron enclaves nalgunhas zonas do pa\u00eds, especialmente no sector ao norte do r\u00edo Ibar.\nCos anos, logrouse certa estabilidade en Kosovo, f\u00f3ra dunha onda de violencia en 2004 rapidamente controlada. En 2001, a MINUK decidiu entregar parte do goberno \u00e1 comunidade albanokosovar, form\u00e1ndose as Instituci\u00f3ns Provisionais de Autogoberno dentro do novo cadro constitucional adoptado. As\u00ed, establec\u00e9ronse a Asemblea de Kosovo, a Presidencia e o cargo de Primeiro Ministro, para as cales se realizaron as primeiras elecci\u00f3ns nacionais en Kosovo a fins dese mesmo ano.\nSegundo o establecido pola Resoluci\u00f3n 1244, constitu\u00eduse un proceso destinado a lograr un acordo para o futuro status de Kosovo. Os representantes da Rep\u00fablica Federal de Iugoslavia (que en 2002 se converteu en Serbia e Montenegro, e que en 2006 ser\u00eda representada unicamente pola Rep\u00fablica de Serbia) postulaban que a Resoluci\u00f3n 1244 garant\u00eda que Kosovo seguise sendo parte \u00edntegra do pa\u00eds con diversos graos de autonom\u00eda, mentres os l\u00edderes kosovares afirmaron que a \u00fanica soluci\u00f3n era a independencia. O 7 de outubro de 2005, a ONU recomendou ao Consello de Seguridade o inicio de conversaci\u00f3ns para alcanzar un acordo sobre o status definitivo para a rexi\u00f3n, con base no informe elaborado polo enviado especial de Kofi Annan.\nDeclaraci\u00f3n de independencia.\nO 26 de xaneiro de 2007, o finland\u00e9s Martti Ahtisaari, enviado especial da ONU para Kosovo, deu a co\u00f1ecer os detalles preliminares da s\u00faa proposta para un status definitivo da provincia. A\u00ednda que o texto non mencionou directamente a independencia, diversos puntos apuntaban a ela como a membres\u00eda en organizaci\u00f3ns internacionais, a adopci\u00f3n de s\u00edmbolos nacionais e dun corpo de seguridade propio. A proposta foi rexeitada por Serbia e por Rusia, o seu principal aliado e con poder de veto no Consello de Seguridade; en tanto, foi benvida polas autoridades kosovares, Estados Unidos e o Reino Unido. O 3 de abril, Ahtisaari (quen posteriormente recibir\u00eda o Premio Nobel da Paz de 2008 polo seu traballo en Kosovo, entre outros lugares) propuxo a \"independencia supervisada\" de Kosovo por parte da comunidade internacional para protexer as comunidades minoritarias, o cal foi novamente desestimado por serbios e rusos. En decembro de 2007, a Uni\u00f3n Europea decidiu o env\u00edo dunha \"misi\u00f3n estabilizadora\" (EULEX) \u00e1 rexi\u00f3n de Kosovo destinada ao traspaso da misi\u00f3n da ONU en Kosovo \u00e1s mans europeas.\nO rexeitamento da proposta de Ahtisaari deixou en punto morto as conversaci\u00f3ns. As\u00ed, as autoridades kosovares anunciaron as s\u00faas intenci\u00f3ns de proclamar a s\u00faa declaraci\u00f3n de independencia de forma unilateral ante a fin do proceso diplom\u00e1tico. Ese anuncio concretouse finalmente o 17 de febreiro de 2008 cando o Parlamento de Kosovo, reunido en sesi\u00f3n especial, proclamou a s\u00faa independencia baixo o nome de Rep\u00fablica de Kosovo. Os Estados Unidos, o Reino Unido e Francia apoiaron abertamente a declaraci\u00f3n, mentres Serbia e Rusia rexeit\u00e1rona totalmente. Diversas protestas realiz\u00e1ronse en Belgrado contra a declaraci\u00f3n, mentres a maior\u00eda dos pa\u00edses da Uni\u00f3n Europea e dos estados balc\u00e1nicos reco\u00f1eceron oficialmente o novo pa\u00eds.\nSerbia anunciou que non reco\u00f1ecer\u00eda o novo estado e decidiu presentar unha solicitude de opini\u00f3n consultiva ante a Corte Internacional de Xustiza respecto da legalidade da declaraci\u00f3n, solicitude que foi aprobada pola Asemblea Xeral das Naci\u00f3ns Unidas o 8 de outubro de 2008, con 77 votos a favor, 6 en contra e 74 abstenci\u00f3ns. O 22 de xullo de 2010, a Corte emitiu a s\u00faa opini\u00f3n sobre a materia en discusi\u00f3n, na que expuxo que a declaraci\u00f3n efectuada por Kosovo non violou o dereito internacional pois este non ten unha disposici\u00f3n activa que limite as declaraci\u00f3ns de independencia. A\u00ednda que a opini\u00f3n consultiva lim\u00edtase estritamente aos aspectos formais da declaraci\u00f3n como acto de promulgaci\u00f3n de independencia, representou un forte golpe para as intenci\u00f3ns de Serbia, cuxas autoridades reiteraron que nunca reco\u00f1ecer\u00edan a independencia kosovar. O goberno serbio decidiu presentar ante a Asemblea Xeral das Naci\u00f3ns Unidas un proxecto de resoluci\u00f3n que reafirmase a s\u00faa soberan\u00eda sobre Kosovo, pero a presi\u00f3n dos principais pa\u00edses da Uni\u00f3n Europea (\u00e1 cal Serbia desexa acceder) finalmente logrou cambiar a redacci\u00f3n da proposta aprobada, en que se solicita \u00e1s Naci\u00f3ns Unidas apoiar o di\u00e1logo entre os gobernos de Belgrado e Pristina para alcanzar acordos t\u00e9cnicos, a cal foi aprobada por aclamaci\u00f3n.\nPlena soberan\u00eda.\nO 10 de setembro de 2012, catro anos e medio despois de autoproclamar a s\u00faa independencia de Serbia, Kosovo accedeu \u00e1 \"plena soberan\u00eda\" co anuncio do fin da misi\u00f3n de vixilancia do Grupo de Coordinaci\u00f3n Internacional para Kosovo (ISG). \"A supervisi\u00f3n de Kosovo rematou. Acudiremos ao Parlamento para informar aos deputados do feito de que o Grupo de Coordinaci\u00f3n Internacional para Kosovo decidiu po\u00f1er fin \u00e1 vixilancia da independencia\", anunciou \u00e1 prensa en nome do ISG o diplom\u00e1tico neerland\u00e9s Peter Feith. Por\u00e9n, a soberan\u00eda do goberno kosovar \u00e9 limitada, xa que non controla o norte do territorio, habitado maioritariamente por serbios, os cales rexeitan a autoridade de Pristina. Ademais, pese \u00e1 decisi\u00f3n do ISG, seguen en curso d\u00faas misi\u00f3ns: a de polic\u00eda e xustiza da Uni\u00f3n Europea (EULEX), con mandato at\u00e9 2014, e a da OTAN en Kosovo (KFOR).\nEn Washington, o presidente estadounidense, Barack Obama, saudou o anuncio, cualific\u00e1ndoo de \"etapa hist\u00f3rica\", e pediu a Pristina que traballe a normalizaci\u00f3n das s\u00faas relaci\u00f3ns con Serbia, que segue sen reco\u00f1ecer a independencia da que considera a s\u00faa provincia. O primeiro ministro kosovar, Hashim Tha\u00e7i, felicitouse polo que chamou \"un \u00e9xito hist\u00f3rico para o Estado de Kosovo\", engadindo que \"Kosovo enfronta numerosos desaf\u00edos, entre eles a integraci\u00f3n dos serbios do norte (do territorio)\".\nO anuncio do ISG viuse ademais enturbado por unha nova pol\u00e9mica entre Belgrado e Pristina. O d\u00eda anterior \u00e1 declaraci\u00f3n do ISG, o fiscal serbio encargado dos crimes de guerra revelou que os seus servizos dispo\u00f1en polo menos dunha testemu\u00f1a que participou no suposto tr\u00e1fico de \u00f3rganos extra\u00eddos de prisioneiros serbios durante o conflito de Kosovo, do que se acusa \u00e1 guerrilla independentista kosovar (U\u00c7K). O asunto do tr\u00e1fico de \u00f3rganos \u00e9 tam\u00e9n obxecto dunha investigaci\u00f3n internacional conducida polo fiscal norteamericano John Clint Williamson. As autoridades kosovares negaron de novo as acusaci\u00f3ns, desta vez pola boca do seu ministro de Relaci\u00f3ns Exteriores, Enver Hoxhaj, que denunciou un \"intento de Serbia de ensombrecer un gran d\u00eda para Kosovo\".\nNo seu comunicado, o ISG felicitouse da \"aplicaci\u00f3n con \u00e9xito do \"plan Ahtisaari\"\", e anunciou o peche de aqu\u00ed a fin de ano da Oficina Civil Internacional (ICO) dirixida por Peter Feith, que tam\u00e9n \u00e9 o Representante Especial da UE. O ICO gozaba de poderes discrecionais, polos que pod\u00eda impo\u00f1er leis ou sancionar a respons\u00e1beis gobernamentais, competencias que nunca utilizou. A independencia de Kosovo foi reco\u00f1ecida por uns noventa pa\u00edses, entre eles os Estados Unidos, a maior\u00eda dos da Uni\u00f3n Europea, e Turqu\u00eda, pero non por Serbia, que segue considerando ese territorio como unha provincia, nin outros pa\u00edses como Rusia.\nXeograf\u00eda.\nKosovo sit\u00faase no centro da Pen\u00ednsula dos Balc\u00e1ns, cunha forma a grandes li\u00f1as romboidal e sen acceso directo ao mar. Est\u00e9ndese entre as lonxitudes 41\u00b050\u201958\u2019\u2019 e 43\u00b015\u201942\u2019\u2019 Norte e as latitudes 20\u00b001\u201930\u2019\u2019 e 21\u00b048\u201902\u2019\u2019 Leste. Fai fronteira con Albania (111,8 km), Macedonia do Norte (158,7 km), Montenegro (78,6 km) e Serbia/Serbia Central (351,6 km). Con 1\u00a0733\u00a0872 de habitantes segundo o censo de 2011, o seu territorio ocupa unha superficie de 10.908 km\u00b2, unha \u00e1rea similar \u00e1 de Xamaica, Qatar ou a Provincia de Lugo.\nGran parte do territorio de Kosovo est\u00e1 atravesado por monta\u00f1as, especialmente ao longo das s\u00faas fronteiras. Na beira nororiental con Montenegro e parte de Albania est\u00e1n os montes Prokletije, parte do conxunto dos Alpes Din\u00e1ricos. Nesta cadea at\u00f3pase o \u0110eravica, que cunha altitude de 2.565 \u00e9 o punto m\u00e1is alto do territorio kosovar, e o can\u00f3n de Rugova cunha lonxitude de 25 quil\u00f3metros. No sector noroccidental sit\u00faanse os Kopaonik, ao longo da fronteira con Serbia Central, e no sur at\u00f3panse os Montes \u0160ar. \u00c1mbalas cadeas monta\u00f1osas son populares destinos tur\u00edsticos, especialmente debido ao seu parque nacional e centros de esqu\u00ed (como Brezovica).\nPreto do 36% do territorio corresponde a chairas con algunhas serras de caracter\u00edsticas k\u00e1rsticas que se estenden dentro delas, como o Goljak, Drenica e Crnoljeva. Esta \u00faltima marca a diferenza entre o sector das concas de Kosovo ao leste e de Metohija (co\u00f1ecida en alban\u00e9s como \"Rrafshi i Dukagjinit\", \"meseta de Dukagjin\") ao oeste. Diversos r\u00edos cruzan o pa\u00eds: o Drin Branco (en alban\u00e9s: \"Drini i Bardh\u00eb\") corre en direcci\u00f3n ao mar Adri\u00e1tico ao longo de Metohija, mentres o Sitnica faino na zona oriental at\u00e9 conflu\u00edr co r\u00edo Ibar ao norte, no sector de Kosovska Mitrovica. O Ibar, xunto ao r\u00edo Morava do Sur, \u00e9 un dos afluentes pertencentes \u00e1 gran conca do r\u00edo Danubio. Existen ademais alg\u00fans lagos en Kosovo, destacando o lagos Gazivoda, Radonji\u0107, Batlava e Badovac.\nO clima kosovar \u00e9 predominantemente continental, con temperaturas t\u00e9pedas pero que poden acadar extremos de -10\u00a0\u00b0C e 30\u00a0\u00b0C, durante os meses do inverno e do ver\u00e1n boreal, respectivamente. Entre outubro e decembro alc\u00e1nzanse as maiores precipitaci\u00f3ns (promediando 600\u00a0mm anuais nos sectores chairos) e a neve \u00e9 com\u00fan en todo o territorio entre novembro e marzo, a\u00ednda que \u00e9 m\u00e1is importante nas zonas monta\u00f1osas. O sector de Metohija \u00e9 m\u00e1is t\u00e9pedo por efecto das masas de aire c\u00e1lido provenientes do Adri\u00e1tico.\nTodas estas caracter\u00edsticas xeogr\u00e1ficas fan de Kosovo un territorio moi f\u00e9rtil, cun 69,1% da s\u00faa superficie dispo\u00f1ible para actividades agr\u00edculas (das cales, un 31% son pasteiros e un 69% son terras arables). Con todo, debido \u00e1s actividades industriais e mineiras, un importante n\u00famero de hect\u00e1reas foron contaminadas, impedindo o seu desenvolvemento agr\u00edcola. O 39% do territorio corresponde a bosques, que son clasificados fitoxeograficamente como parte da provincia iliria da Rexi\u00f3n Circumboreal. Dentro da flora kosovar destacan carballos, pi\u00f1eiros, faias e bidueiros, mentres que na fauna silvestre hai especies de aguias, lobos, alg\u00fans cervos e xabar\u00eds. Kosovo \u00e9 tam\u00e9n rico en recursos naturais como o chumbo, o cinc, a prata, o n\u00edquel, o cobalto, o cobre, o ferro ou a bauxita.\nPol\u00edtica e goberno.\nAdministraci\u00f3n.\nNa actualidade, o goberno e administraci\u00f3n de Kosovo est\u00e1n dominados principalmente polas instituci\u00f3ns constitu\u00eddas como parte da Rep\u00fablica de Kosovo, baixo dirixencia principalmente albanokosovar, exceptuando os territorios de predominancia \u00e9tnica serbia en Kosovo do Norte.\nAs instituci\u00f3ns da Rep\u00fablica de Kosovo te\u00f1en a s\u00faa orixe naquelas creadas durante a administraci\u00f3n da Misi\u00f3n de Administraci\u00f3n Provisional das Naci\u00f3ns Unidas en Kosovo (MINUK). Trala fin da Guerra de Kosovo, a Resoluci\u00f3n 1244 do Consello de Seguridade das Naci\u00f3ns Unidas estableceu a administraci\u00f3n dun protectorado internacional sobre a Provincia Aut\u00f3noma de Kosovo, a cal se manter\u00eda \"de iure\" como parte do territorio da Rep\u00fablica de Serbia (parte da Rep\u00fablica Federal de Iugoslavia e de Serbia e Montenegro sucesivamente at\u00e9 2006). De acordo coas disposici\u00f3ns da MINUK, en 2001 estableceuse un marco constitucional que deu paso \u00e1 formaci\u00f3n das Instituci\u00f3ns Provisionais de Autogoberno de Kosovo (IPAG), entregando as\u00ed de forma gradual parte da administraci\u00f3n do territorio aos pol\u00edticos kosovares, principalmente de etnia albanesa. A\u00ednda que a MINUK a\u00ednda act\u00faa en Kosovo, gran parte da administraci\u00f3n de Kosovo foi entregada \u00e1s IPAG, as cales se converteron nas instituci\u00f3ns da Rep\u00fablica de Kosovo trala s\u00faa declaraci\u00f3n de independencia, o 17 de febreiro de 2008.\nA Rep\u00fablica de Kosovo \u00e9 unha rep\u00fablica democr\u00e1tica representativa de tipo parlamentario, segundo o establecido pola Constituci\u00f3n da Rep\u00fablica de Kosovo que entrou en vigor o 15 de xu\u00f1o de 2008. Esta constituci\u00f3n, non reco\u00f1ecida por Serbia nin a poboaci\u00f3n de Kosovo do Norte, estabelece como xefe de Estado ao presidente de Kosovo, cargo ostentado por Hashim Tha\u00e7i dende o 7 de abril de 2016. O poder executivo est\u00e1 nas mans do primeiro ministro, quen \u00e9 ademais o l\u00edder do goberno. Ese cargo \u00e9 ocupado dende o 3 de xu\u00f1o de 2020 por Avdullah Hoti, membro do Partido Democr\u00e1tico de Kosovo (PDK), despois de que o Parlamento destitu\u00edse nunha moci\u00f3n de censura ao anterior primeiro ministro, Albin Kurti.\nO Parlamento de Kosovo \u00e9 unicameral e est\u00e1 composto por 120 membros, dos cales 100 asentos son para os candidatos electos abertamente e 20 son distribu\u00eddos entre outros grupos \u00e9tnicos no territorio (10 para os serbios e 10 para outras minor\u00edas). Os principais partidos son o socialdem\u00f3crata Partido Democr\u00e1tico (PDK), a conservadora Liga Democr\u00e1tica (LDK) e a centrista Alianza por un novo Kosovo (ANK). Tralas elecci\u00f3ns parlamentarias de novembro de 2007, o goberno quedou nas mans da coalici\u00f3n liderada polo PDK (que acadou o 34,3% dos votos e 37 escanos) e a LDK (con 22,6% da votaci\u00f3n e 25 parlamentarios electos), mentres a ANK obtivo 12,1% dos votos e 13 parlamentarios. As elecci\u00f3ns, con todo, foron continuamente boicoteadas polos serbios, cunha participaci\u00f3n de tan s\u00f3 un 5% destes en 2007.\nA\u00ednda que gran parte da administraci\u00f3n estea nas mans do goberno local, certos temas a\u00ednda son liderados pola MINUK, especialmente en canto a defensa, seguridade interna e diversas tarefas nos sectores de Kosovo do Norte. A MINUK \u00e9 presidida polo Representante Especial da Secretar\u00eda Xeral das Naci\u00f3ns Unidas. A seguridade interna est\u00e1 a cargo da unidade militar KFOR (establecida en 1999 pola OTAN e Rusia), os servizos multi\u00e9tnicos de polic\u00eda e os Corpos de Protecci\u00f3n de Kosovo. Ademais, est\u00e1 en proceso o establecemento da misi\u00f3n EULEX a cargo da Uni\u00f3n Europea para o mantemento da paz e a orde no territorio kosovar.\nA Rep\u00fablica de Serbia considera que o territorio de Kosovo segue baixo a s\u00faa soberan\u00eda de acordo co estipulado pola s\u00faa constituci\u00f3n e pola Resoluci\u00f3n 1244 do Consello de Seguridade das Naci\u00f3ns Unidas, e considera ilegais as instituci\u00f3ns establecidas pola Rep\u00fablica de Kosovo. O goberno serbio en Kosovo est\u00e1 baixo o mando do Ministerio de Kosovo e Metohija, fundado o 15 de maio de 2007. Localmente, a administraci\u00f3n serbia ex\u00e9rcese principalmente en Kosovo do Norte e alg\u00fans enclaves no sur de Kosovo a trav\u00e9s da Asemblea Comunitaria de Kosovo e Metohija, composta por 45 representantes de 26 municipios e con sede na cidade de Mitrovica. En xullo de 2008, o goberno de Serbia organizou elecci\u00f3ns locais nesas zonas baixo a s\u00faa administraci\u00f3n para determinar os representantes da Asemblea, pese ao rexeitamento tanto das instituci\u00f3ns da Rep\u00fablica de Kosovo como da MINUK.\nDivisi\u00f3ns administrativas.\nKosovo est\u00e1 dividido en sete distritos (en alban\u00e9s: \"rreth\", en serbio: \u0434\u0438\u0441\u0442\u0440\u0438\u043a\u0442, \"distrikt\"), os cales \u00e1 s\u00faa vez se subdividen en trinta municipios (en alban\u00e9s: \"komuna\", en serbio: \u043e\u043f\u0448\u0442\u0438\u043d\u0430, \"op\u0161tina\"). Esta divisi\u00f3n foi establecida pola MINUK en 1999, substitu\u00edndo os antigos cincos distritos establecidos pola Rep\u00fablica Federal de Iugoslavia, e foi herdada pola Rep\u00fablica de Kosovo; as autoridades serbias a\u00ednda utilizan a antiga divisi\u00f3n administrativa.\nReco\u00f1ecemento internacional.\nO 17 de febreiro de 2008, o Parlamento de Kosovo aprobou a declaraci\u00f3n de independencia unilateral respecto de Serbia, nun proceso apoiado polos Estados Unidos e parte da Uni\u00f3n Europea. 109 dos 120 deputados do parlamento votaron a favor da secesi\u00f3n, mentres que os deputados restantes (de orixe serbia) boicotearon a sesi\u00f3n.\nDende a declaraci\u00f3n de independencia at\u00e9 o presente, 97 dos 193 pa\u00edses membros das Naci\u00f3ns Unidas reco\u00f1eceron a independencia da Rep\u00fablica de Kosovo:\nAfganist\u00e1n, Albania, Alema\u00f1a, Andorra, Arabia Saudita, Australia, Austria, Bahrain, Belize, B\u00e9lxica, Ben\u00edn, Brunei, Bulgaria, Burkina Faso, \nBurundi, o Canad\u00e1, o Chad, Colombia, Comores, Corea do Sur, Costa do Marfil, Costa Rica, Croacia, Dinamarca, Dominica, os Emiratos \u00c1rabes Unidos, Eslovenia, os Estados Unidos, Estonia, Eswatini, Fidxi, Finlandia, Francia, o Gab\u00f3n, Gambia, Ghana, a Guinea, a Guinea-Bissau, Hait\u00ed, Honduras, Hungr\u00eda, as Illas Marshall, Irlanda, Islandia, Italia, Kiribati, Kuwait, Letonia, Liberia, Lituania, Liechtenstein, Luxemburgo, Malaisia, as Maldivas, Malta, Malaui, Mauritania, os Micronesia, M\u00f3naco, Montenegro, Nauru, N\u00edxer, Nixeria, Noruega, Nova Zelandia, Om\u00e1n, os Pa\u00edses Baixos, Paquist\u00e1n, Palau, Panam\u00e1, Pap\u00faa Nova Guinea, o Per\u00fa, Polonia, Portugal, Qatar, a Rep\u00fablica Centroafricana, a Rep\u00fablica Checa, a Rep\u00fablica Dominicana, Macedonia do Norte, o Reino Unido, Samoa, San Cristovo e Neves, San Marino, San Tom\u00e9 e Pr\u00edncipe, o Senegal, Santa Luc\u00eda, Somalia, Suecia, Su\u00edza, Timor Leste, Turqu\u00eda, Tuvalu, Uganda, Vanuatu, o Xap\u00f3n, Djibuti e Xordania.\nEntre estes estados at\u00f3panse 22 dos 27 membros da Uni\u00f3n Europea, 22 dos 27 membros da OTAN e 7 dos 8 membros do G8. Ademais, a Rep\u00fablica da China (Taiw\u00e1n) ofreceu o seu reco\u00f1ecemento, a pesar de que Kosovo non a reco\u00f1eceu. Doutra banda, varias decenas de pa\u00edses anunciaron o seu rexeitamento \u00e1 declaraci\u00f3n de independencia de Kosovo e o seu respecto \u00e1 integridade territorial de Serbia. Pola s\u00faa banda, o Brasil, Chile, M\u00e9xico, Tailandia e o Uruguai agardan un pronunciamento do Consello de Seguridade das Naci\u00f3ns Unidas para tomar unha decisi\u00f3n definitiva.\nEn canto a organizaci\u00f3ns internacionais, a Rep\u00fablica de Kosovo non solicitou a s\u00faa membres\u00eda ante a Organizaci\u00f3n das Naci\u00f3ns Unidas debido ao anunciado veto de Rusia no Consello de Seguridade. No caso da Uni\u00f3n Europea, a\u00ednda que esta non reco\u00f1ece pa\u00edses formalmente, non existe unha pol\u00edtica oficial que acepte a independencia de Kosovo xa que para facelo \u00e9 necesaria a unanimidade dos seus membros, a cal non se logrou; con todo, o Parlamento Europeo si o fixo de forma particular.\nO Fondo Monetario Internacional iniciou en xu\u00f1o de 2008 o proceso de integraci\u00f3n de K\u00f3sovo como membro permanente, sendo finalmente aceptado como membro o 5 de maio de 2009 con 96 votos a favor. Ese feito propiciou a s\u00faa solicitude de incorporaci\u00f3n ao Banco Mundial, a cal foi aprobada o 4 de xu\u00f1o de 2009 e oficializada o 29 de xu\u00f1o, obtendo as\u00ed a s\u00faa primeira membres\u00eda a un organismo especializado das Naci\u00f3ns Unidas. Tras esa situaci\u00f3n, K\u00f3sovo postular\u00eda a ingresar ao Consello de Europa, para o cal necesita o apoio de dous terzos dos seus membros.\nControversias.\nA intervenci\u00f3n da OTAN na Guerra de Kosovo as\u00ed como o apoio expl\u00edcito de pa\u00edses como Estados Unidos \u00e1 independencia kosovar foron vistos desde diferentes colectivos como actos de interese xeoestrat\u00e9xico, encami\u00f1ados a manter o control tanto militar como econ\u00f3mico nesa zona dos Balc\u00e1ns. Personalidades como James Petras mante\u00f1en que o reco\u00f1ecemento de Kosovo por parte dos Estados Unidos respond\u00eda os intereses das multinacionais norteamericanas e as alianzas militares, pondo en d\u00fabida que a s\u00faa intervenci\u00f3n no conflito fose por raz\u00f3ns humanitarias.\nUn dos feitos m\u00e1is cuestionados foi a creaci\u00f3n de Camp Bondsteel, a segunda maior base militar estadounidense no mundo. A base at\u00f3pase situada xunto a Uro\u0161evac, nunha zona de elevado interese estrat\u00e9xico, pr\u00f3xima a Oriente Medio, ao C\u00e1ucaso e Rusia, e que permite o control sobre os oleodutos e corredores enerx\u00e9ticos vitais, como o oleoduto Trans-Balc\u00e1ns, onde multinacionais norteamericanas como a petroleira Halliburton te\u00f1en destacada presenza.\nEn 2002, denunciouse que Camp Bondsteel era utilizada polo ex\u00e9rcito estadounidense como campo de detenci\u00f3n ilegal alternativo ao de Guant\u00e1namo, polo que foi inspeccionada polo Comisario de Dereitos Humanos da Uni\u00f3n Europea, \u00c1lvaro Gil-Robles, quen comprobou a s\u00faa existencia e solicitou \u00e1s autoridades o seu desmantelamento.\nDemograf\u00eda.\nDe acordo coas enquisas realizadas pola Oficina de Estat\u00edtica de Kosovo en 2005, a poboaci\u00f3n total do pa\u00eds est\u00edmase entre 1,9 e 2,2 mill\u00f3ns de habitantes coa seguinte composici\u00f3n \u00e9tnica: albaneses 92%, serbios 4%, bosn\u00edacos e goranis 2%, turcos 1% e xitanos 1%. Outras fontes, como o \"The World Factbook\" da CIA estiman que, a partir de xullo de 2009, a poboaci\u00f3n de K\u00f3sovo sit\u00faase en 1\u00a0804\u00a0838 persoas, sendo a s\u00faa composici\u00f3n \u00e9tnica albaneses 88%, serbios 7% e outros grupos \u00e9tnicos (bosn\u00edacos, goranis, turcos, xitanos, ashkal\u00edes, exipcios e croatas) 5%.\nOs albaneses, cuxo n\u00famero est\u00e1 en constante en constante aumento, constit\u00faen a maior\u00eda \u00e9tnica en Kosovo dende o s\u00e9culo XIX, estando a composici\u00f3n \u00e9tnica de anos anteriores en disputa. As fronteiras pol\u00edticas de Kosovo non chegan a coincidir coas fronteiras \u00e9tnicas albanesas onde compo\u00f1en unha maior\u00eda absoluta en t\u00f3dolos municipios: por exemplo, os serbios son maior\u00eda en Kosovo do Norte e outros dous municipios, mentres que hai grandes \u00e1reas con maior\u00eda albanesa f\u00f3ra de Kosovo, \u00e9 dicir, nas s\u00faas rexi\u00f3ns veci\u00f1as da antiga Iugoslavia, como o noroeste de Macedonia do Norte e o Val de Pre\u0161evo, ao sur e leste de Serbia.\nCun 1,3% por ano, os albaneses \u00e9tnicos en K\u00f3sovo te\u00f1en a maior taxa de crecemento da poboaci\u00f3n de Europa. Durante un per\u00edodo de 82 anos (1921-2003) a poboaci\u00f3n de Kosovo medrou un 460%. Mentres que os albaneses constitu\u00edan o 60% da poboaci\u00f3n de Kosovo con medio mill\u00f3n de individuos en 1931, en 1991 constitu\u00edan o 81% da poboaci\u00f3n con dous mill\u00f3ns. Se o crecemento contin\u00faa a este ritmo, a poboaci\u00f3n chegar\u00e1 a 4,5 mill\u00f3ns en 2050.\nPola contra, de 1948 a 1991, a poboaci\u00f3n serbia de Kosovo aumentou en apenas un 12% (un terzo do crecemento da poboaci\u00f3n en Serbia Central). Ademais, no mesmo per\u00edodo, centos de miles de persoas sa\u00edron a estabelecerse na propia e m\u00e1is prsopera Serbia Central ou en Europa occidental. Un 60% dos serbios que resid\u00edan antes da campa\u00f1a de limpeza \u00e9tnica de 1999 en Kosovo residen agora na propia Serbia. A poboaci\u00f3n dos albaneses de Kosovo aumentou nun 300% no mesmo per\u00edodo, unha taxa de crecemento vinte e cinco veces maior ca dos serbios. Os serbios, de igual xeito que \u00e1 maior\u00eda doutros grupos \u00e9tnicos cristi\u00e1ns de Europa do Leste, dende 1990 tiveron as taxas de natalidade moi baixas (ao redor de 1,5 fillos por muller) e m\u00e1is mortes que nacementos.\nLinguas.\nAs linguas oficiais de Kosovo son os est\u00e1ndares literarios do alban\u00e9s e do serbio. Ademais, as leis son tam\u00e9n publicadas en ingl\u00e9s. Outras linguas minoritarias incl\u00faen o turco, o bosn\u00edaco, o croata, o montenegrino, o goran\u00ed (lingua irania occidental) e o roman\u00ed. O dialecto da maior\u00eda dos albaneses de K\u00f3sovo \u00e9 o alban\u00e9s guego, que implica diferenzas significativas entre a linguaxe falada en xeral e a oficialmente escrita.\nO alban\u00e9s (\"gjuha shqipe\", pronunciado [\u02c8\u025fuha \u02c8\u0283cip\u025b]; ou shqip, pronunciado [\u0283cip]) \u00e9 unha lingua indoeuropea falada por aproximadamente 7,6 mill\u00f3ns de persoas en todo o mundo, principalmente en Albania e Kosovo, pero tam\u00e9n noutras \u00e1rea dos Balc\u00e1ns onde hai poboaci\u00f3n de orixe albanesa, como no oeste de Macedonia do Norte, o sur de Montenegro e Serbia. O alban\u00e9s \u00e9 tam\u00e9n falado dende hai s\u00e9culos por comunidades situadas no sur de Grecia, sur de Italia (onde se fala o dialecto arb\u00ebresh\u00eb) inclu\u00edndo a illa de Sicilia e Ucra\u00edna. Ademais, p\u00f3dense atopar falantes de alban\u00e9s en lugares onde viaxou a di\u00e1spora moderna procedente dos Balc\u00e1ns, como Escandinavia, Su\u00edza, Alema\u00f1a, o Reino Unido, Turqu\u00eda, Australia, Nova Zelandia, os Pa\u00edses Baixos, Singapur, o Brasil, o Canad\u00e1 ou os Estados Unidos.\nO serbio (srpski, en cir\u00edlico: \u0441\u0440\u043f\u0441\u043a\u0438, pronunciado [sr\u0329\u0302pski\u02d0]) \u00e9 un rexistro normalizado da lingua serbocroata falada polos serbios, principalmente en Serbia, Bosnia e Hercegovina (maiormente na Rep\u00fablica Serbia), Montenegro, Croacia e Macedonia do Norte. \u00c9 oficial en Serbia e unha das linguas oficiais de Bosnia e Hercegovina, sendo a principal lingua do pobo serbio. A lingua serbia presenta unha caracter\u00edstica peculiar, a digraf\u00eda, \u00e9 dicir que usa dous alfabetos diferentes indistintamente, o latino e o cir\u00edlico."}
{"id": "49914", "revid": "74806", "url": "https://gl.wikipedia.org/wiki?curid=49914", "title": "Produto cartesiano", "text": "Na Matem\u00e1tica, dados dous conxuntos \"X\" e \"Y\", o produto cartesiano (ou \"produto directo\") dos dous conxuntos (escrito como \"X\" \u00d7 \"Y\") \u00e9 o conxunto de todos os pares ordenados cuxo primeiro elemento pertence a \"X\" e o segundo, a \"Y\".\nO produto cartesiano recibe o seu nome de Ren\u00e9 Descartes, cuxa formulaci\u00f3n da xeometr\u00eda anal\u00edtica deu orixe a este concepto.\nPor exemplo, se o conxunto X \u00e9 o dos trece elementos da baralla inglesa \ne o Y \u00e9 o dos catro paus: \nent\u00f3n o produto cartesiano deses dous conxuntos ser\u00e1 o conxunto coas 52 cartas da baralla:\nOutro exemplo \u00e9 o plano bidimensional R \u00d7 R, onde R \u00e9 o conxunto de n\u00fameros reais e os pares ordenados te\u00f1en a forma de (\"x\",\"y\"), onde \"x\" e \"y\" son n\u00fameros reais (vexa o sistema de coordenadas cartesiano ). Subconxuntos do produto cartesiano son chamados relaci\u00f3ns binarias, e as funci\u00f3ns, un dos conceptos m\u00e1is importantes da matem\u00e1tica, son definidas como tipos especiais de relaci\u00f3ns.\nCardinal.\nO cardinal do produto cartesiano de dous conxuntos \u00e9 o produto dos cardinais dos conxuntos individuais:\nXeneralizaci\u00f3n.\nO produto cartesiano pode ser xeneralizado para m\u00e1is de dous conxuntos:\nou intuitivamente (\"X\"1 \u00d7 ... \u00d7 \"Xn-1\") \u00d7 \"Xn\".\nUn exemplo \u00e9 o seguinte. Sexa o conxunto L con tres elementos: \no conxunto M con dous elementos: \ne o conxunto N con 2 elementos: \no produto cartesiano L \u00d7 M \u00d7 N \u00e9: \nOutro exemplo diso \u00e9 o espazo euclidiano de tres dimensi\u00f3ns formula_4.\nNotaci\u00f3n potencial.\nPara expresar o produto cartesiano dun conxunto por si mesmo est\u00e1 permitida a notaci\u00f3n potencial:\nformula_5\nAs\u00ed, o mencionado espazo euclidiano tridimensional p\u00f3dese representar como formula_6.\nProduto infinito.\nA observaci\u00f3n de que a estrutura do produto cartesiano formula_7 ten unha estrutura semellante ao conxunto das funci\u00f3ns de dominio {1, 2, ..., n} e imaxe \"X\" suxire que o produto cartesiano pode ser xeneralizado para infinitas parcelas, como un conxunto de funci\u00f3ns.\nSexa formula_8 un conxunto (non-baleiro), chamado conxunto de \u00edndices. Sexa formula_9 un conxunto definido para cada \u00edndice formula_10 (poden ser iguais ou non). Ent\u00f3n o produto destes conxuntos \u00e9 definido por: \nExemplo.\nSexa formula_12, ou sexa, estamos indexando polos n\u00fameros naturais (sen o cero). Sexa formula_13. Ent\u00f3n formula_14 \u00e9 o conxunto das secuencias de n\u00fameros naturais en que o primeiro termo \u00e9 1, o segundo termo \u00e9 1 ou 2, o terceiro termo \u00e9 1, 2 ou 3 etc.\nProxecci\u00f3n can\u00f3nica.\nAs funci\u00f3ns m\u00e1is importantes que te\u00f1en como dominio un produto cartesiano son as proxecci\u00f3ns can\u00f3nicas.\nNo caso finito, a \"i-\u00e9sima\" proxeci\u00f3n can\u00f3nica \u00e9 a funci\u00f3n que retorna a \"i-\u00e9sima\" coordenada.\nOu sexa:\nNo caso infinito, como cada elemento de formula_16 \u00e9 unha funci\u00f3n, temos que:\nProdutos de Estruturas Matem\u00e1ticas.\nVarias estruturas matem\u00e1ticas son mantidas, dunha forma natural (can\u00f3nica) ao se pasar para os produtos cartesianos. Por exemplo: "}
{"id": "49915", "revid": "736", "url": "https://gl.wikipedia.org/wiki?curid=49915", "title": "USPD", "text": ""}
{"id": "49917", "revid": "54861", "url": "https://gl.wikipedia.org/wiki?curid=49917", "title": "Marta Ortega", "text": "Marta Ortega P\u00e9rez, nada na Coru\u00f1a o 10 de xaneiro de 1984, \u00e9 unha empresaria galega, presidenta do grupo Inditex dende 2022.\nTraxectoria profesional.\nFilla de Amancio Ortega, estudou Empresariais na Universidade da Coru\u00f1a e completouno con estudos na European Business School de Londres. En 2006 foi designada vicepresidenta das sociedades Gartler e Partler, que controlan o 50,01% e o 9,3% do grupo t\u00e9xtil Inditex. O presidente desas d\u00faas firmas \u00e9 o seu pai.\nVida persoal.\nGrande afeccionada \u00e1 equitaci\u00f3n, ten competido en probas de car\u00e1cter internacional. Estivo casada co tam\u00e9n xinete internacional espa\u00f1ol Sergio \u00c1lvarez Moya, do que se separou en 2014. Te\u00f1en un fillo chamado Amancio, nado na Coru\u00f1a o 5 de marzo de 2013. Anteriormente fora o seu mozo o tam\u00e9n xinete Gonzalo Testa."}
{"id": "49919", "revid": "98629", "url": "https://gl.wikipedia.org/wiki?curid=49919", "title": "Ditadura", "text": "A ditadura \u00e9 unha forma de goberno no que unha persoa, ou un grupo de persoas m\u00e1is ou menos extenso, exerce o poder en virtude dunha afirmaci\u00f3n persoal, sen limitaci\u00f3ns legais ou constitucionais efectivas.\nO concepto de ditadura \u00fasase contemporaneamente dunha forma moito m\u00e1is laxa para designar todo tipo de r\u00e9ximes non democr\u00e1ticos modernos. Este \"estiramento conceptual\" do termo restoulle precisi\u00f3n e capacidade de diferenciaci\u00f3n ao colocar baixo unha mesma etiqueta a r\u00e9ximes pol\u00edticos que te\u00f1en pouco en com\u00fan. As\u00ed, ref\u00edrense como ditaduras as monarqu\u00edas \u00e1rabes, os sistemas de partido \u00fanico, os gobernos militares de suram\u00e9rica, os fundamentalismos isl\u00e1micos ou as autocracias africanas e do sueste asi\u00e1tico. Para evitar ese \"estiramento conceptual\" e darlle m\u00e1is precisi\u00f3n ao concepto, p\u00f3dense sinalar catro caracter\u00edsticas das ditaduras: a concentraci\u00f3n do poder, a precariedade das regras sucesorias, a non subxecci\u00f3n a leis e o seu car\u00e1cter transitorio.\n\u00c9 importante sinalar que alg\u00fans autores non diferencian os conceptos de ditadura e autoritarismo, consideran ambos conceptos rivais e que realmente non existe ningunha vantaxe clara dun sobre outro para nomear os r\u00e9ximes pol\u00edticos non democr\u00e1ticos modernos mentres que outros si o fan. Entre estes \u00faltimos hainos que consideran o autoritarismo e o totalitarismo como d\u00faas formas de ditaduras; mentres que outros reservan o termo ditadura para momentos interinos de crise de goberno entre o r\u00e9xime tradicional, democr\u00e1tico ou autoritario.\nHistoria.\nNas s\u00faas orixes, o termo \"ditadura\" tivo unha connotaci\u00f3n positiva. Procede do lat\u00edn \"dictator\", e xorde na Roma cl\u00e1sica arredor do 500 a.C. para nomear, na Rep\u00fablica Romana, os maxistrados designados por un per\u00edodo non superior a seis meses. Estes ti\u00f1an poderes extraordinarios para afrontar circunstancias excepcionais, como unha guerra (\"dictatura rei gerendae causa\") ou unha revolta perigosa para a Rep\u00fablica (\"dictatura seditionis sedandae et rei gerenda causa\"). O ditador era nomeado por un ou ambos c\u00f3nsules a proposta do Senado, e deb\u00eda ser refrendado pola \"Comitia Curata\", unha especie de asemblea popular. A\u00ednda que os poderes do ditador eran moi amplos, estaba sometido a controis e non eran ilimitados xa que, por exemplo, non pod\u00eda declarar a guerra, cambiar as leis ou establecer novos impostos. Ti\u00f1a baixo o seu mandato a 24 \"fasces\", os equivalentes aos c\u00f3nsules, e o primeiro acto era nomear o seu oficial de cabalar\u00eda (\"magister equitum\"). Os c\u00f3nsules e outros maxistrados continuaban nos seus cargos durante a ditadura, mais estaban suxeitos \u00e1 autoridade do ditador, quen concentraba en si mesmo o poder dos dous c\u00f3nsules, pero o seu mandato (\"imperium maximum\") duraba a metade, \u00e9 dicir, o dobre de poder pola metade de tempo.\nA s\u00faa figura foi moi \u00fatil na Rep\u00fablica e especialmente frecuente ata o s\u00e9culo III a.C. cando comezou a decaer, especialmente f\u00f3ra de Italia ao mostrarse ineficaz polo seu mandato limitado. Cara o 300 a.C. limitouse o poder do ditador mediante o dereito de apelaci\u00f3n e o veto dos tribunos militares. A partir dese momento, os ditadores nome\u00e1banse s\u00f3 para asuntos menores como nalg\u00fans casos de celebraci\u00f3n de elecci\u00f3ns.\nA invasi\u00f3n cartaxinesa supuxo unha renacenza temporal do cargo, os \u00faltimos ditadores que dirixiron tropas no campo de batalla foron Quintus Fabius Maximus Verrucosus o ano 217 a.C. e Marcus Junius Pera o ano seguinte durante os primeiros estadios da segunda guerra p\u00fanica. O \u00faltimo ditador electo na maneira tradicional foi Gaius Servilius Geminus, o 202 a.C.. O termo foi posteriormente usado no s\u00e9culo I a.C. para definir os mandatos de Sila e Xulio C\u00e9sar, m\u00e1is semellantes ao concepto contempor\u00e1neo de ditadura que \u00e1 maxistratura orixinal. Finalmente a figura foi abolida o 44 a.C. (\"lex Antonia de dictatura tollenda\").\nA instituci\u00f3n romana da ditadura era, pois, o contrario a un despotismo ilex\u00edtimo, xa que o ditador era m\u00e1is un salvador da Rep\u00fablica ca un tirano. Polo seu car\u00e1cter constitucional e estar temporalmente limitada, a ditadura cl\u00e1sica foi valorada positivamente por autores como Niccol\u00f2 Machiavelli e Jean-Jacques Rousseau.\nA finais do Antigo R\u00e9xime o termo desenvolveu un sentido figurado, e durante o per\u00edodo do Terror da Revoluci\u00f3n Francesa adquiriu o sentido pol\u00edtico actual.Con todo, continuou mantendo certa connotaci\u00f3n positiva da instituci\u00f3n cl\u00e1sica romana. As\u00ed, as \"ditaduras\" de Oliver Cromwell en Inglaterra e Napole\u00f3n Bonaparte en Francia, malia romperen coa legalidade vixente, foron vistas na \u00e9poca como unha salvaci\u00f3n para a naci\u00f3n fronte a un perigo existente. Mesmo Giuseppe Garibaldi e Karl Marx segu\u00edan utilizando o concepto sen connotaci\u00f3ns negativas. De feito, Garibaldi autoproclamouse ditador cando asumiu o poder en Sicilia en 1860.\nCoa decadencia das monarqu\u00edas hereditarias no s\u00e9culo XIX, as d\u00faas principais alternativas de goberno son a democracia constitucional e a ditadura. O concepto de ditadura comeza a adquirir o seu significado moderno. Toma unha connotaci\u00f3n negativa coa aparici\u00f3n das ditaduras soberanas ou revolucionarias, que aspiran a crear unha situaci\u00f3n na que sexa posible impo\u00f1er unha constituci\u00f3n \"aut\u00e9ntica\", co fin de crear unha nova orde sobre os restos da anterior. Neste punto perde o seu car\u00e1cter simplemente executivo e ampl\u00edase \u00e1s funci\u00f3ns lexislativas e mesmo constitu\u00edntes. Bas\u00e9anse no pretexto de non poderen apoiarse na tradici\u00f3n ou lexislaci\u00f3n previa, ao se tratar de fundar unha nova orde. Os modelos de ditaduras do s\u00e9culo XIX son a Francia de Napole\u00f3n III e a Alema\u00f1a de Otto von Bismarck.\nQuizais a versi\u00f3n m\u00e1is radical e co\u00f1ecida \u00e9 a ditadura do proletariado. Karl Marx form\u00falaa nun momento no que o concepto non ti\u00f1a a\u00ednda o significado negativo actual. O concepto refer\u00edase a un estado transitorio entre o Estado burgu\u00e9s e unha nova sociedade sen clases. O mesmo sentido ti\u00f1a para Friedrich Engels, un case estado que desaparecer\u00eda cando se extinguira o obxecto da opresi\u00f3n, \u00e9 dicir, as clases sociais. O concepto cambia radicalmente con Lenin e o comunismo sovi\u00e9tico, que o vincula coa idea de \"vangarda revolucionaria\" e de \"centralismo democr\u00e1tico\". Neste caso, denota a idea de hexemon\u00eda dunha clase que pode adoptar calquera tipo de goberno, sexa democr\u00e1tico ou non.\nEn Hispanoam\u00e9rica, xorden ditadores nalg\u00fans pa\u00edses independizados de Espa\u00f1a. Estes ditadores ou \"caudillos\" autoproclam\u00e1banse l\u00edderes \u00e1 fronte dun pequeno grupo armado e apoder\u00e1banse dun anaco de territorio para marchar posteriormente sobre un d\u00e9bil goberno nacional. Alg\u00fans exemplos destes son Antonio L\u00f3pez de Santa Ana en M\u00e9xico e Juan Manuel de Rosas na Arxentina.\nO termo adquire o seu car\u00e1cter pexorativo de xeito definitivo no s\u00e9culo XX. No per\u00edodo de entreguerras utilizouse para referirse aos r\u00e9ximes non democr\u00e1ticos que apareceron neses anos. A\u00ednda as\u00ed, os r\u00e9ximes fascista italiano e nacionalsocialista alem\u00e1n non dubidaban en proclam\u00e1rense ditaduras. A partir do final da segunda guerra mundial, todos os gobernos, mesmo os m\u00e1is autoritarios e antidemocr\u00e1ticos, suprimen o uso do termo. Desde a m\u00e9tade do s\u00e9culo, o termo fica vinculado aos vellos conceptos de autocracia, tiran\u00eda e despotismo, e toma diferentes formas: \nTipos de ditaduras.\nClasificaci\u00f3n de Abal.\nA casu\u00edstica das ditaduras \u00e9 moi ampla e est\u00e1 clasificada sen criterios claros. Tendo en conta o criterio elixido, o politic\u00f3logo arxentino Juan Manuel Abal Medina fai as seguintes propostas de clasificaci\u00f3n:\nSegundo o nivel de alteraci\u00f3n da sociedade.\nAtendendo ao grao de pluralismo social, os niveis de mobilizaci\u00f3n pol\u00edtica e a intensidade da penetraci\u00f3n coercitiva na sociedade e os medios utilizados para ese fin, p\u00f3dense distinguir as ditaduras autoritarias, as totalitarias e as cesaristas.\nClasificaci\u00f3n de Geddes, Hadenius e Teorell.\nBarbara Geddes examinou todos os r\u00e9ximes ditatoriais posteriores \u00e1 segunda guerra mundial cunha duraci\u00f3n m\u00ednima de tres anos, para o que analizou como var\u00edan as ditaduras respecto das s\u00faas estruturas institucionais. Este criterio levouna a agrupar as ditaduras en personalistas, de partido \u00fanico, militares ou h\u00edbridas destas tres. O criterio que segue \u00e9 se o cargo pol\u00edtico e a influencia sobre a pol\u00edtica est\u00e1 controlada por unha soa persoa (coma nos r\u00e9ximes personalistas), un partido hexem\u00f3nico (coma nos r\u00e9ximes de partido \u00fanico), ou pola instituci\u00f3n militar (coma nos r\u00e9ximes militares).\nUn punto d\u00e9bil da tipolox\u00eda de Geddes \u00e9 que non reflicte os cambios que se producen na estrutura do poder ao longo do tempo. Ademais moitos r\u00e9ximes acaban clasific\u00e1ndose como h\u00edbridos porque o nivel de personalismo vai variando co tempo. Finalmente, a clasificaci\u00f3n de Geddes excl\u00fae as monarqu\u00edas, deixando f\u00f3ra unha manchea de ditaduras.\nEn resposta a isto, Hadenius e Teorell desenvolven a s\u00faa propia tipolox\u00eda que, esencialmente, \u00e9 unha versi\u00f3n matizada da de Geddes. Categorizan os r\u00e9ximes como mon\u00e1rquicos, sen partido, militares, de partido \u00fanico e multipartidista. Coa excepci\u00f3n das monarqu\u00edas, esta tipolox\u00eda cadra ben cos grupos personalista, militar e de partido \u00fanico de Geddes.\nDitaduras militares.\nEstas inst\u00e1uranse tras un golpe de estado por un oficial ou unha xunta militar. Gobernan sen renderen contas mentres o oficial ou a xunta te\u00f1an o apoio das forzas armadas. A diferenza dos pol\u00edticos civ\u00eds, que valoran sobre todo acadar e manter o cargo, os militares consideran primordial a \"supervivencia e eficacia do ex\u00e9rcito en si\". Debido a isto, a maior ameaza para as elites militares \u00e9 a divisi\u00f3n dos militares e o inicio dunha guerra civil. Calquera rivalidade ou fractura dentro da elite militar pode levalos a regresar aos cuarteis e deixar o poder voluntariamente, mesmo sen ter para eles repercusi\u00f3ns negativas. Por iso as ditaduras militares adoitan ser de menor duraci\u00f3n. Tam\u00e9n son moi vulnerables \u00e1s crises econ\u00f3micas debido \u00e1s presi\u00f3ns internas que ditas crises poden provocar, e son m\u00e1is propensas a deixar o poder mediante unha transici\u00f3n negociada e ordenada. Moitas ditaduras militares te\u00f1en un gran n\u00famero de persoal civil, como bur\u00f3cratas, empresarios, pol\u00edticos e tecn\u00f3cratas. Por\u00e9n, non significa que sexan r\u00e9ximes civ\u00eds-militares, xa que son os militares quen toman as \"decisi\u00f3ns de consecuencias decisivas\".\nFiner (1962) identifica polo menos cinco diferentes formas estruturais de r\u00e9xime e goberno militar: d\u00faas directas, unha dual e d\u00faas indirectas.\nDitaduras de partido \u00fanico.\nNestes r\u00e9ximes \u00e9 un partido o que domina a pol\u00edtica. Tr\u00e1tase dunha noci\u00f3n moito m\u00e1is recente que a de goberno militar, pois a instituci\u00f3n de partido pol\u00edtico \u00e9, en comparaci\u00f3n, m\u00e1is recente c\u00e1 do ex\u00e9rcito. A primeira organizaci\u00f3n que se pode considerar como partido pol\u00edtico diferenciado do concepto de facci\u00f3n parlamentaria foi probablemente a rede nacional dos clubs locais xacobinos que evolucionou durante a Revoluci\u00f3n francesa. Durante o s\u00e9culo XIX a aparici\u00f3n dos partidos pol\u00edticos estivo m\u00e1is ligada ao ascenso das democracias c\u00e1s ditaduras. Non foi ata o s\u00e9culo XX que os partidos pol\u00edticos chegaron a ser un compo\u00f1ente clave dalgunhas ditaduras.\nOs estudosos do sistema de partido \u00fanico sinalan a diferenza entre se os r\u00e9ximes \"te\u00f1en\" un partido pol\u00edtico, como ocorre nalgunhas ditaduras militares, ou se o partido \u00e9 a instituci\u00f3n que \"goberna\", m\u00e1is ca un simple instrumento do poder. Polo tanto, describir un sistema como de partido \u00fanico \u00e9 realmente describir \"como\" funciona.\nHuntington e Moore arg\u00faen* que a fortaleza dun sistema de partido \u00fanico sust\u00e9ntase na intensidade e duraci\u00f3n da loita por adquirir poder, e diferencian entre sistemas de partido \u00fanico d\u00e9biles e fortes, base\u00e1ndose na concentraci\u00f3n do poder. Nos \"sistemas d\u00e9biles\" hai polo menos outro actor (un l\u00edder, o ex\u00e9rcito ou a polic\u00eda) que eclipsa o rol do partido; mentres que nos \"fortes\" o partido asume o rol dominante, non habendo alternancia no poder entre partidos pol\u00edticos nin tan sequera baixos niveis de pluralismo. Estes autores discuten en detalle os diferentes tipos de estados de partido \u00fanico fortes segundo o nivel de institucionalizaci\u00f3n e as estratexias do partido para permanecer no poder. As\u00ed, distinguen os sistemas de partido \u00fanico \"revolucionarios\" e os consolidados. Os primeiros caracter\u00edzanse polo dinamismo social, liderado autocr\u00e1tico e carism\u00e1tico, partido disciplinado, ideolox\u00eda altamente desenvolvida, \u00e9nfase na propaganda e a mobilizaci\u00f3n de masas, combinado todo coa coerci\u00f3n e o terror. Pola contra, os sistemas de partido \u00fanico \"consolidados\" evolucionaron desde o inicio revolucionario pasando por distintas fases de transformaci\u00f3n, reafirmaci\u00f3n e adaptaci\u00f3n; te\u00f1en caracter\u00edsticas m\u00e1is administrativas ca revolucionarias, con baixos niveis de mobilizaci\u00f3n pol\u00edtica e obxectivos m\u00e1is pragm\u00e1ticos. Os l\u00edderes pol\u00edticos son menos \"personalistas, carism\u00e1ticos e autocr\u00e1ticos\" e m\u00e1is \"olig\u00e1rquicos, burocr\u00e1ticos e institucionalizados\". Huntington engade un pequeno terceiro grupo, o dos partidos \u00fanicos \"exclu\u00edntes\" que buscaban suprimir toda actividade pol\u00edtica ou restrinxila a s\u00f3 unha parte da sociedade.\nTucker prop\u00f3n outra clasificaci\u00f3n destes r\u00e9ximes conforme a ideolox\u00eda. Clasif\u00edcaos en \"comunistas\", \"fascistas\" e \"nacionalistas\". A diferenza entre os dous primeiros \u00e9 obvia, pero ten especial coidado en definir o sistema nacionalista como aquel que est\u00e1 \"baixo os auspicios dun partido \u00fanico\" nacionalista, en lugar da definici\u00f3n m\u00e1is espec\u00edfica de \"baixo o goberno dun partido \u00fanico\". Esta definici\u00f3n perm\u00edtelle inclu\u00edr o Kemalismo en Turqu\u00eda e o r\u00e9xime de Gamal Abdel Nasser en Exipto como exemplos nacionalistas, que para Finer son exemplos de r\u00e9ximes militares duais.\nDitaduras personalistas.\nNestes r\u00e9ximes, todo o poder est\u00e1 en mans dun s\u00f3 individuo. Unha persoa domina o aparato estatal, o ex\u00e9rcito e o partido gobernante (de ser o caso), e non existe ningunha instituci\u00f3n aut\u00f3noma f\u00f3ra do seu control. A\u00ednda que o ditador pode crear un partido pol\u00edtico ou aliarse cun xa existente, non deixa de ser unha simple ferramenta nas mans deste. Os ditadores personalistas son frecuentemente membros das forzas armadas, en activo ou na reserva.\nA estrutura das ditaduras personalistas var\u00eda significativamente dun r\u00e9xime a outro dependendo das preferencias particulares do l\u00edder. Por\u00e9n, todas te\u00f1en no cumio da xerarqu\u00eda pol\u00edtica ao l\u00edder, quen goza dun poder pol\u00edtico desproporcionado. Malia o seu vasto poder, o ditador personalista sente que non pode confiar en ningu\u00e9n, pois non ten maneira de saber se os seus subordinados est\u00e1n dic\u00edndolle a verdade por temor a desagradalo. Para asegurarse a s\u00faa lealdade, o ditador recorre maioritariamente ao medo e, nalg\u00fans casos, ao fomento da confianza. Hai poucas similitudes na estrutura interna dos r\u00e9ximes personalistas. Uns te\u00f1en partidos pol\u00edticos, lexislaturas e elecci\u00f3ns, outros non. Alg\u00fans te\u00f1en unha \u00fanica forza militar, mentres que outros te\u00f1en m\u00faltiples unidades militares e paramilitares. Nalg\u00fans a estrutura interna est\u00e1 claramente definida, e noutros as regras non est\u00e1n claras ou son desco\u00f1ecidas. A pol\u00edtica nas ditaduras personalistas \u00e9 inextricable da omnipresencia do l\u00edder, quen pode moldear a sociedade ao seu antollo e extraer recursos do estado de forma implacable. A medida en que estes ditadores perseguir\u00e1n tales medidas depender\u00e1 da idiosincrasia individual.. De acordo cun estudo de 2019, as ditaduras personalistas son m\u00e1is represivas c\u00e1s outras formas de ditaduras.\nRobert Jackson e Carl Rosberg distinguen catro tipos de ditaduras personalistas: prof\u00e9ticas, principescas, autocr\u00e1ticas e tir\u00e1nicas. \nAg\u00e1s o ditador prof\u00e9tico, quen busca reordenar a sociedade conforme \u00e1 s\u00faa visi\u00f3n ideol\u00f3xica, os outros tres tipos te\u00f1en como principal obxectivo manterse no poder, a trav\u00e9s de diferentes medios..\nDitaduras mon\u00e1rquicas.\nNas mon\u00e1rquicas, \"unha persoa de sangue real herdou a xefatura de estado de acordo coa pr\u00e1ctica aceptada ou a constituci\u00f3n vixente\". A lexitimidade do r\u00e9xime e dos seus actores est\u00e1 intimamente ligada \u00e1 consanguinidade e \u00e1 li\u00f1axe familiar. O acceso aos cargos p\u00fablicos, a elaboraci\u00f3n de pol\u00edticas e as forzas armadas est\u00e1n controladas polo monarca ou a dinast\u00eda.\nExcl\u00faense desta definici\u00f3n as monarqu\u00edas cerimoniais ou constitucionais. O poder pol\u00edtico est\u00e1 en mans dun goberno civil, mentres que o monarca fica relegado a un papel cerimonial, con moi pouco poder real ou mesmo sen el. Tal \u00e9 o caso das monarqu\u00edas europeas, coma a de Espa\u00f1a, Reino Unido, Pa\u00edses Baixos ou alg\u00fans pa\u00edses n\u00f3rdicos. \nEn 2011, Ezrow e Frantz ti\u00f1an catalogadas as seguintes oito ditaduras mon\u00e1rquicas (entre par\u00e9nteses ind\u00edcase o ano de instauraci\u00f3n do r\u00e9xime): \nNas monarqu\u00edas din\u00e1sticas, a familia real controla o poder e ocupa os principais cargos e ministerios. Pola s\u00faa parte, nas monarqu\u00edas non din\u00e1sticas o poder est\u00e1 totalmente concentrado no monarca. Algunhas monarqu\u00edas ditatoriais te\u00f1en lexislaturas e elecci\u00f3ns, a\u00ednda que non atinxen \u00e1 elecci\u00f3n do l\u00edder. Outras tam\u00e9n permiten a formaci\u00f3n e actuaci\u00f3n de partidos pol\u00edticos. Por\u00e9n, como ocorre nas ditaduras de partido \u00fanico, estas instituci\u00f3ns son simples instrumentos para a supervivencia do r\u00e9xime, m\u00e1is ca medios de acci\u00f3n pol\u00edtica.\nA lonxevidade das ditaduras mon\u00e1rquicas ap\u00f3iase nestes trazos:\nDitaduras h\u00edbridas.\nComo o seu nome suxire, combinan cualidades das ditaduras personalistas, de partido \u00fanico e militares. As formas m\u00e1is com\u00fans son os h\u00edbridos personalista/de partido \u00fanico e personalista/militar. M\u00e1is raras son as que combinan partido \u00fanico/militar, e as que comparten caracter\u00edsticas das tres: personalista/partido \u00fanico/militar, co\u00f1ecidas como tripla ameaza.\nA\u00ednda que as ditaduras h\u00edbridas son menos com\u00fans, te\u00f1en certa presenza no mundo. Exemplos son a ditadura personalista/militar en Paquist\u00e1n (1977-1988), a personalista/de partido \u00fanico en Cuba (desde 1959), e a tripla ameaza en Exipto (1952-2011)\nAs ditaduras modernas.\nO r\u00e9xime ditatorial moderno case sempre resulta de convulsi\u00f3ns sociais profundas, xeralmente provocadas por revoluci\u00f3ns ou guerras. As ditaduras son normalmente impostas por grupos de poder, sexan militares ou revolucionarios. Xeralmente, a imposici\u00f3n do movemento que resulta neste r\u00e9xime de excepci\u00f3n \u00e9 en funci\u00f3n da defensa de intereses minoritarios, econ\u00f3mico-financeiros, \u00e9tnicos, ideol\u00f3xicos e outros.\nNon sempre as ditaduras se dan por \"golpe militar\", poden xurdir por \"golpe de estado pol\u00edtico\"; exemplo de movemento desta orde deuse coa ditadura de Adolf Hitler na Alema\u00f1a nazi (nazi) , en que o golpe se desencadeou a partir das propias estruturas de goberno; aproveit\u00e1ronse as debilidades dun sistema marrado e entraron partidos cuxas \"ideolox\u00edas\" non eran democr\u00e1ticas. Unha vez instalados no poder, al\u00e1 permaneceron e impo\u00f1\u00e9ndose \u00e1 vontade popular, suprimindo toda oposici\u00f3n (os demais partidos etc).\nOutras ditaduras ap\u00f3ianse en teor\u00edas m\u00e1is elaboradas, utilizando a lexislaci\u00f3n imposta, moitas veces admitindo unha democracia con partidos pol\u00edticos, inclusive con elecci\u00f3ns e algunhas veces ata permitindo unha certa oposici\u00f3n, a\u00ednda que controlada. Os dispositivos legais pasan a institucionalizarse, funcionando de tal forma que sempre ga\u00f1ar\u00e1 o partido daqueles que convocaron \u00e1 elecci\u00f3n.\nAs ditaduras acostuman utilizar a forza bruta para se manteren no poder, aplic\u00e1ndoa de forma sistem\u00e1tica e constante. Outro medio \u00e9 a propaganda institucional, propaganda pol\u00edtica constante e de saturaci\u00f3n, as\u00ed como o culto \u00e1 personalidade do l\u00edder, ou l\u00edderes, ou mesmo do pa\u00eds, para manter o apoio da opini\u00f3n p\u00fablica; unha das formas m\u00e1is eficientes de impor \u00e1 poboaci\u00f3n un determinado sistema \u00e9 a propaganda subliminar, onde as defensas mentais non est\u00e1n tan en garda contra a informaci\u00f3n que se est\u00e1 a introducir no inconsciente colectivo. Esta faise por saturaci\u00f3n en todos os medios de comunicaci\u00f3n. A censura tam\u00e9n ten un papel moi importante, pois non deixa chegar a informaci\u00f3n relevantes \u00e1 opini\u00f3n p\u00fablica que est\u00e1 a ser manipulada. Desta forma, fican atados os dous extremos: primeiro sat\u00farase o ambiente con propaganda a favor do r\u00e9xime, despois cens\u00faranse todas as noticias \"malas\" que poidan vir a alterar o estado mental favor\u00e1bel ao sistema imposto.\nAs ditaduras de \u00c1frica e Asia.\nNa \u00c1frica e Asia c\u00f3ntanse moitas ditaduras, de diversas orientaci\u00f3ns ideol\u00f3xicas: na China, Mao Tse Tung tomou o poder despois de expulsar para a illa de Formosa (Taiw\u00e1n) o ex\u00e9rcito do xeneral Chiang Kai-shek, no Ir\u00e1n, a ditadura de Mohammad Reza Pahlavi, derrubado en 1979 por unha revoluci\u00f3n musulm\u00e1; na Indonesia, a do xeneral Sukarno, seguida pola do xeneral Suharto; en Filipinas, a de Ferdinand Marcos, obrigado a abandonar o pa\u00eds en 1986.\nAs ditaduras da Am\u00e9rica Latina.\nCoa guerra fr\u00eda aparece o compo\u00f1ente ideol\u00f3xico e a participaci\u00f3n activa das ditaduras militares nos gobernos da Am\u00e9rica Latina. En Cuba, Chile, a Arxentina, o Uruguai, Paraguai e o Brasil.\nNa Am\u00e9rica Latina, a historia est\u00e1 chea de ditaduras, golpes e contra golpes, revoluci\u00f3ns e contra-revoluci\u00f3ns. O principal \u00e9 o caudillismo, que consiste na glorificaci\u00f3n dun l\u00edder e na construci\u00f3n dun partido en torno del e non de convicci\u00f3ns pol\u00edticas, ou ideolox\u00eda. Despois, coa polarizaci\u00f3n causada pola guerra fr\u00eda, ficou claro que esta desculpa fora utilizada para manter os ditadores no poder. Entre tantas personaxes, destacan Antonio L\u00f3pez de Santa Anna e Jos\u00e9 Antonio P\u00e1ez, en M\u00e9xico; Francisco Solano L\u00f3pez e Dr. Francis, no Paraguai. Na Venezuela, con Juan Vicente G\u00f3mez cuxa ditadura foi extremadamente tir\u00e1nica, entre outras tantas que xurdiron en todo o continente.\nDitaduras da Arxentina.\nNa Arxentina, temos Juan Manuel de Rosas, Juan Domingo Per\u00f3n, al\u00e9n dos militares, que fixeron da ditadura arxentina un sistema extremadamente controlador e tir\u00e1nico.\nDitaduras do Brasil.\nGet\u00falio Vargas chegou ao poder a trav\u00e9s da Revoluci\u00f3n de 1930. Baixo presi\u00f3n promulgou en 1934 unha Constituci\u00f3n democr\u00e1tica. En 1937, alegando unha suposta conspiraci\u00f3n comunista, co\u00f1ecida como Plano Cohen, Vargas outorga unha nova Constituci\u00f3n, aumentando os seus poderes e evitando elecci\u00f3ns directas, e instaura a censura e un Estado policial que durou ata 1945. Ese per\u00edodo ditatorial co\u00f1\u00e9cese como Estado Novo.\nA democracia restaurouse despois da ca\u00edda de Vargas e foi mantida, a pesar de varias tentativas de golpe de estado, ata o Golpe Militar de 1964 apoiado e financiado polos Estados Unidos. Get\u00falio Vargas volveu ao cargo pol\u00edtico m\u00e1ximo da rep\u00fablica brasileira en 1950 democraticamente, por\u00e9n a presi\u00f3n da oposici\u00f3n, m\u00e1is especificamente da UDN e dalg\u00fans militares, lev\u00e1rono ao suicidio en 1954. Debido \u00e1 forte conmoci\u00f3n popular os movementos golpistas foron \"arrefriados\" por unha d\u00e9cada.\nNa ditadura militar que se seguiu ao golpe e durou vinte e un anos (1964-1985) houbo represi\u00f3n policial, exilios pol\u00edticos, establecemento de lexislaci\u00f3n autoritaria, con supresi\u00f3n dos dereitos civ\u00eds, uso da m\u00e1quina estatal en favor da propaganda institucional e pol\u00edtica, manipulaci\u00f3n da opini\u00f3n p\u00fablica a trav\u00e9s de institutos de propaganda gobernamental e empresas privadas que se beneficiaron do golpe. A censura, torturas, asasinatos de l\u00edderes opositores institucionaliz\u00e1ronse polo AI-5, na pr\u00e1ctica unha emenda \u00e1 Constituci\u00f3n de 1967, que baseada na Doutrina de Seguranza Nacional instaurou un Estado policial.\nDurante a ditadura militar, o Brasil foi gobernado por dous mariscais e tres xenerais. O primeiro goberno foi o do mariscal \"Humberto de Alencar Castelo Branco\" que durou de \"1964-1967\". O segundo goberno foi o do mariscal \"Artur da Costa e Silva\" que durou de \"1967-1969\". O terceiro goberno foi o do xeneral \"Em\u00edlio Garrastazu M\u00e9dici\" que durou de \"1969-1974\". O cuarto goberno foi o do xeneral \"Ernesto Geisel\" que durou de \"1974-1979\". O quinto goberno foi o do xeneral \"Jo\u00e3o Figueiredo\" que durou de \"1979-1985\".\nDo outro lado houbo resistencia de opositores ao goberno militar, primeiramente a trav\u00e9s dos precarios medios legais dispo\u00f1\u00edbeis dentro do propio r\u00e9xime; posteriormente, coa intensificaci\u00f3n da represi\u00f3n violenta aos dereitos civ\u00eds e pol\u00edticos (principalmente os dereitos de libre expresi\u00f3n e asociaci\u00f3n), organiz\u00e1ronse grupos de protesta e resistencia que se valeron de medios diversos tales como a desobediencia civil, a clandestinidade e as acci\u00f3ns armadas como secuestros, asaltos violentos, guerrilla urbana etc.\nA chamada \"loita armada\" obti\u00f1a recursos a trav\u00e9s da expropiaci\u00f3n forzada de capital, como asaltos e con iso financiaba actividades guerrilleiras na cidade e no campo.\nDitaduras cubanas.\nFulgencio Batista y Zald\u00edvar, foi l\u00edder de Cuba de 1933 a 1940 aproveitando o levantamento popular que derrubara a outro ditador Geraldo Machado, sendo de 1940 ata 1944 o presidente oficial do pa\u00eds, e de 1952 a 1959 foi un ditador. Batista lidera un golpe de estado e implanta a ditadura. O golpe militar que institu\u00edu Fulgencio Batista como l\u00edder pol\u00edtico cubano, derrubando Carlos Prio Socarras deuse en marzo de 1952, nas palabras de Reinaldo Arenas, \"a ditadura de Batista comezou logo cunha gran represi\u00f3n que non ti\u00f1a s\u00f3 car\u00e1cter pol\u00edtico, mais tam\u00e9n car\u00e1cter moral\". Desa ditadura p\u00e1sase a que co triunfo da revoluci\u00f3n en 1959, remate implantando unha ditadura comunista substitu\u00edndo un dos m\u00e1is sanguentos r\u00e9ximes pol\u00edticos que co\u00f1eceu Am\u00e9rica Latina, o de Fulgencio Batista. Fidel Castro, xunto cos seus compa\u00f1eiros na revoluci\u00f3n, afirmaban que estaban contra o r\u00e9xime anterior, e s\u00f3 se mostraron abertamente comunistas despois da toma do poder.\nExemplos hist\u00f3ricos: diversidade de ditaduras.\nCon criterios de poder autoritario, mant\u00e9ndose pola opresi\u00f3n, e con ausencia de elecci\u00f3ns libres, un gran n\u00famero de r\u00e9ximes, con funcionamentos e ideolox\u00edas diversas poden se cualificados de ditatoriais."}
{"id": "49920", "revid": "98629", "url": "https://gl.wikipedia.org/wiki?curid=49920", "title": "Patrick S\u00fcskind", "text": "Patrick S\u00fcskind, nado o 26 de marzo de 1949 en Ambach (Baviera), \u00e9 un escritor alem\u00e1n e guionista de cine. Acadou sona internacional co seu libro \"O Perfume. Historia dun asasino\".\nTraxectoria.\nRealizou estudos de Historia Medieval e Moderna na Universidade de M\u00fanic e en Aix-en-Provence entre 1968 e 1974. Na d\u00e9cada de 1980 traballou como un guionista televisivo, para \"Kir Royal\" e \"Monaco Franze\" entre outros.\nSeu pai, Wilhelm Emanuel S\u00fcskind, foi escritor e tradutor, traballou durante longo tempo no peri\u00f3dico alem\u00e1n S\u00fcddeutsche Zeitung. Seu irm\u00e1n m\u00e1is vello, Martin E. S\u00fcskind \u00e9 xornalista.\nA s\u00faa primeira obra foi o mon\u00f3logo \"O contrabaixo\", estreado en M\u00fanic en 1981, que na tempada 1984/85 ofreceu 500 representaci\u00f3ns, convert\u00e9ndose as\u00ed na peza de teatro de idioma alem\u00e1n con maior duraci\u00f3n en cartel e s\u00e9guese repo\u00f1endo habitualmente en teatros alem\u00e1ns e internacionais. Mais o \u00e9xito chegoulle coa novela, \"O perfume\" (1985) traducido a m\u00e1is de 40 linguas, entre elas o lat\u00edn; a obra converteuse rapidamente nun bestseller con aproximadamente 15 mill\u00f3ns de exemplares vendidos; no ano 2006 o director Tom Tyker levouna ao cine. Outras obras s\u00faas son: \"A Pomba\" (1988), \"A historia do se\u00f1or Sommer\" (1991)ou \"Tres Historias\" (1996).\nS\u00fcskind concede moi poucas entrevistas, non aparece en p\u00fablico e rexeitou varios reco\u00f1ecementos, como os premios de literatura Gutenberg, Tukan e FAZ. Non asistiu tampouco \u00e1 estrea internacional da pel\u00edcula \"O Perfume\" en M\u00fanic.\nExisten moi poucas fotograf\u00edas de S\u00fcskind, a\u00ednda que na pel\u00edcula para televisi\u00f3n \"Monaco Franze\" fai un pequeno papel de figurante no noveno episodio."}
{"id": "49923", "revid": "79917", "url": "https://gl.wikipedia.org/wiki?curid=49923", "title": "Xihad", "text": "A xihad (do \u00e1rabe: \u062c\u0647\u0627\u062f\u200e [gih\u0101d]) \u00e9 un concepto esencial da relixi\u00f3n isl\u00e1mica cuxa traduci\u00f3n literal \u00e9 \"exercer esforzo m\u00e1ximo\". Pode tam\u00e9n ser entendida como unha loita mediante a vontade persoal de se buscar e conquistar a fe perfecta. Ao contrario do que moita xente pensa, \"xihad\" non significa \"Guerra Santa\", nome dado polos europeos \u00e1s loitas relixiosas na Idade Media (por exemplo: Cruzadas). Aquel que segue a \"Xihad\" \u00e9 co\u00f1ecido como \"Muxahid\".\nO Cor\u00e1n non describe ningunha das d\u00faas formas de \"Xihad\", que son unha invenci\u00f3n de Al-Ghazali (1058-1111): Unha, a \"\"Xihad\" Maior\", \u00e9 descrita como unha loita do individuo consigo mesmo polo dominio da alma; e a outra: a \"\"Xihad\" Menor\", \u00e9 descrita como un esforzo que os musulm\u00e1ns fan para levar a mensaxe do islam aos que non te\u00f1en consciencia da mesma (ou sexa, aqueles que non se submeten a Deus e \u00e1 paz).\nHai opini\u00f3ns diverxentes respecto das formas de acci\u00f3n que son consideradas \"Xihad\". A \"Xihad\" s\u00f3 pode ser trabada para defender o islam. Por\u00e9n, alg\u00fans grupos pensan que isto ten aplicaci\u00f3n non s\u00f3 na defensa f\u00edsica dos musulm\u00e1ns, mais tam\u00e9n na reclamaci\u00f3n de terra que en tempos pertenceu a musulm\u00e1ns ou a protecci\u00f3n do islam contra aquilo que eles ven como influencias que \"corrompen\" a vida musulm\u00e1. A idea da \"Xihad\" como unha guerra violenta \u00e9 unha idea creada por Occidente. De acordo coas formas com\u00fans do islam, se unha persoa morre en Xihad, \u00e9 enviada directamente para o para\u00edso, sen punici\u00f3n ningunha polos seus pecados.\nDe acordo co soci\u00f3logo sirio-alem\u00e1n especialista no islam, el mesmo un musulm\u00e1n sunita, Basan Tibi, o fen\u00f3meno do fundamentalismo isl\u00e1mico \u00e9 unha forma de oportunismo pol\u00edtico dalg\u00fans grupos, que se aproveitan da noci\u00f3n de \"Xihad\", desvirtuando o islam para tornalo un factor de acci\u00f3n pol\u00edtica en proveito propio."}
{"id": "49924", "revid": "89787", "url": "https://gl.wikipedia.org/wiki?curid=49924", "title": "Domingo de Andrade", "text": "Domingo Antonio de Andrade, nado en Cee en 1639 e finado en Santiago de Compostela o 12 de novembro de 1712, foi un arquitecto galego de proxecci\u00f3n universal.\nVida.\nEstudou na facultade de Artes da Universidade de Santiago de Compostela con intenci\u00f3n de ordenarse crego, a\u00ednda que se licenciou noutra universidade (posiblemente de Alcal\u00e1 de Henares ou Salamanca). No ano 1669 era Aparellador Maior da catedral e en 1676 foi nomeado Mestre de Obras da catedral. Casou con Isabel Arenas de Canosa, pero quedou vi\u00favo en 1700. Logo desta maridanza infrutuosa ordenouse sacerdote e solicitou unha praza no cabido da catedral compostel\u00e1, da que era mestre maior desde 1672. Morreu en Santiago e foi soterrado na catedral.\nArquitecto insigne.\nMoi cedo, no ano 1676 abraiou a Galicia coa s\u00faa primeira construci\u00f3n significativa, se cadra a s\u00faa obra mestra: a torre do Reloxo da catedral de Santiago de Compostela. Sobre un corpo medieval no que abriu unha elegante xanela, alzou tres m\u00e1is ata unha altura de 72 metros. O primeiro corpo de forma c\u00fabica ten catro templetes nos \u00e1ngulos e unha balaustrada. O segundo \u00e9 octogonal con arcos de medio punto e tam\u00e9n balaustrada. O terceiro col\u00f3case sobre un tambor circular e est\u00e1 ornamentado con oito volutas. No cume loce unha lanterna circular e remata nun pin\u00e1culo coroado por unha b\u00f3la que sustenta unha cruz. A monumentalidade e a solidez en plena harmon\u00eda co conxunto catedralicio fan desta realizaci\u00f3n unha obra barroca de prestixio internacional.\nNo ano 1700 realizou o P\u00f3rtico Real da Quintana buscando unha compatibilidade perfectamente acadada coa torre do Reloxo e sen que a profusa ornamentaci\u00f3n desentoe do conxunto, antes ben o realza. Na catedral tam\u00e9n realizou a actual capela do Pilar na que fora a sancrist\u00eda.\nSon s\u00faas a sala capitular e a sancrist\u00eda da catedral de Lugo. Nesta \u00faltima obs\u00e9rvanse as s\u00faas caracter\u00edsticas sartas de froitas, as\u00ed como o emprego do arco de medio punto. Na mesma cidade interveu no convento de dominicas de Santa Mar\u00eda a Nova.\nVolvendo a Santiago, traballou no convento de San Domingos de Bonaval, onde novamente aparecen as sartas de froitas no claustro e onde a contenci\u00f3n da fachada tr\u00f3case en virtuoso alarde na famosa escaleira de caracol.\nComo Mestre de Obras municipal hai que salientar a Casa da Parra e a Casa da Conga (a s\u00faa obra p\u00f3stuma ironicamente situada a car\u00f3n da que fora a primeira, a torre do Reloxo), na praza da Quintana, as\u00ed como a Casa das Pomas na r\u00faa Nova e a casa da praza de Feixoo, onde destacan as escaleiras do interior.\nInterveu, as\u00ed mesmo, na Obra P\u00eda de Santo Antonio, en Melide.\nTam\u00e9n realizou diversas obras na Catedral de Ourense, concretamente a capela do Santo Cristo e a sancrist\u00eda.\nOutras actividades.\nDeben mencionarse as s\u00faas obras en madeira, dado que foi tam\u00e9n un entallador e imaxineiro brillante: retablos como o da igrexa da orde terceira no conxunto franciscano de Santiago, o da igrexa do convento das clarisas, o da parroquia de san Xo\u00e1n de Tirimol, o relicario do convento de San Paio de Antealtares e o desaparecido baldaquino do mosteiro de Oseira falan da s\u00faa habilidade nesta faceta menos co\u00f1ecida\nEscribiu a obra \"Excelencias, antig\u00fcedad y nobleza de la Arquitectura\" en 1695, onde da testemu\u00f1o do seu saber e na que defende a dignidade profesional e cient\u00edfica da arquitectura.\nBrillou como organizador de grandes festas p\u00fablicas con fogos de artificio (conmemoraci\u00f3n da visita da ra\u00ed\u00f1a Mar\u00eda de Neoburg) e fixo tam\u00e9n un labor de enxe\u00f1eiro que saneou o urbanismo compostel\u00e1n.\nDomingo de Andrade foi ademais asesor do XI Conde de Lemos, ao que nunha carta de 1696 propuxo o dese\u00f1o dunha bomba que provocase a peste."}
{"id": "49925", "revid": "5863", "url": "https://gl.wikipedia.org/wiki?curid=49925", "title": "Philippe P\u00e9tain", "text": "Henri-Philippe-Omer P\u00e9tain, nado en Cauchy-\u00e0-la-Tour o 24 de abril de 1856 e finado en Port-Joinville (Illa de Yeu) o 23 de xullo de 1951, foi un militar e estadista franc\u00e9s, mariscal de Francia en 1918.\nConsiderado un salvador de Francia durante a primeira guerra mundial, foi o xefe de Estado e do goberno colaboracionista de Vichy de 1940 a 1944, durante a ocupaci\u00f3n nazi na segunda guerra mundial. Condenado a morte por traiz\u00f3n, ser\u00edalle indultada a pena pola de cadea perpetua, polo xeneral Charles De Gaulle."}
{"id": "49927", "revid": "89787", "url": "https://gl.wikipedia.org/wiki?curid=49927", "title": "Reino de Prusia", "text": "\u00a0\nO Reino de Prusia (en alem\u00e1n \"K\u00f6nigreich Preu\u00dfen\") foi un reino de 1701 a 1918 e a partir de 1871, un Estado membro do Imperio Alem\u00e1n, comprendendo case dous terzos da \u00e1rea do imperio. O seu nome ten orixe no territorio de Prusia, a\u00ednda que a s\u00faa base de poder foi Brandeburgo.\nHistoria.\n1701: O crecemento de Brandeburgo.\nFrederico Guillerme, o \"Grande Elector\" de Brandeburgo-Prusia, morreu en 1688. As s\u00faas propiedades pasaron ao seu fillo Frederico III (1688-1701) que se converteu no Rei Frederico I de Prusia (1701-1713). Exceptuando o Ducado de Prusia, todas as terras de Brandeburgo fac\u00edan parte do Sacro Imperio Romano Xerm\u00e1nico, nesa \u00e9poca baixo o goberno hereditario da Casa de Habsburgo. Posto que hab\u00eda s\u00f3 un Rei dos Xermanos no Imperio, Frederico obtivo o consentimento do Emperador Leopoldo I (a cambio da alianza contra Francia na Guerra de Sucesi\u00f3n Espa\u00f1ola) en adoptar (en K\u00f6nigsberg, 18 de xaneiro de 1701) o t\u00edtulo de \"Rei en Prusia\" con base nos seus territorios non imperiais. O t\u00edtulo pasou a ser de aceptaci\u00f3n xeral co Tratado de Utrecht.\n1701-1740: O novo Reino.\nO novo Reino de Prusia era moi pobre -a\u00ednda non se recuperara totalmente da devastaci\u00f3n da Guerra dos Trinta Anos- e o seu territorio abarcaba m\u00e1is de 1.200\u00a0km, que \u00eda dende as terras do Ducado de Prusia, na costa sueste do Mar B\u00e1ltico, pasando pola \u00e1rea central dos Hohenzollern en Brandeburgo, e abarcando os enclaves do Ducado de Cleves, Condado de Mark e Ravensberg, en Renania. En 1708, aproximadamente un terzo da poboaci\u00f3n do Ducado de Prusia foi prexudicada pola peste bub\u00f3nica. A peste chegou a Prenzlau en agosto de 1710, pero desapareceu antes de chegar \u00e1 capital, Berl\u00edn, que se situaba a s\u00f3 80\u00a0km de al\u00ed.\nA derrota dos suecos por parte de Rusia, Saxonia, Polonia, Dinamarca-Noruega, Hannover e Prusia na Gran Guerra do Norte (1700-1721) marcou a fin do dominio sueco no litoral sur do Mar B\u00e1ltico. No pruso-sueco Tratado de Estocolmo (xaneiro de 1720), Prusia recuperou Stettin (\"Szczecin\") e outras partes das posesi\u00f3ns suecas en Pomerania. Os \"Hohenzollerns\" de Brandeburgo obtiveran a reversi\u00f3n do Ducado de Pomerania dende 1472 (anteriormente, Pomerania xa fora anexada a Brandeburgo-Prusia en 1648 pola Paz de Westfalia).\nDurante este tempo, o plan trazado polo Grande Elector alcanzou o seu cl\u00edmax.\n1740-1760: As guerras de Silesia.\nEn 1740, o Rei Frederico II (Frederico o Grande) subiu ao trono. Val\u00e9ndose dun suposto tratado de 1537 (vetado polo Emperador Fernando I) polo cal algunhas partes de Silesia pasar\u00edan a Brandeburgo trala extinci\u00f3n da dinast\u00eda Piast, Frederico invadiu Silesia, dando inicio \u00e1 Guerra de Sucesi\u00f3n Austr\u00edaca. Trala r\u00e1pida ocupaci\u00f3n de Silesia, Frederico ofrecier\u00eda protecci\u00f3n \u00e1 Arquiduquesa Mar\u00eda Tareixa de Austria se a provincia volv\u00eda ao seu dominio. A oferta foi rexeitada, pero Austria atopou outros opo\u00f1entes e Frederico foi abondo h\u00e1bil para conseguir a cesi\u00f3n formal co Tratado de Berl\u00edn de 1742.\nPara sorpresa de moitos, Austria conseguiu renovar a vantaxe de Prusia na guerra. En 1744, Frederico invade de novo \u00e1reas do Imperio para evitar represalias e reivindicar, esta vez, a provincia de Bohemia. Non tivo \u00e9xito, pero a presi\u00f3n francesa sobre o aliado de Austria, Gran Breta\u00f1a, levou a unha serie de tratados e acordos, que culminaron en 1748 coa sinatura do Tratado de Aquisgr\u00e1n, que restaurou a paz e concedeu a Prusia a maior parte do territorio de Silesia.\nHumillada pola cesi\u00f3n de Silesia, Austria buscou unha alianza segura con Francia e Rusia, mentres que Prusia buscou unha aproximaci\u00f3n coa Gran Breta\u00f1a (\"Revoluci\u00f3n Diplom\u00e1tica\"). Cando Frederico invadiu Saxonia e Bohemia durante uns poucos meses de 1756-1757, deu inicio \u00e1 Guerra dos Sete Anos.\nEsta guerra foi unha loita desesperada para os prusianos e a forma como a levaron causou en Europa un gran respecto polas habilidades do ex\u00e9rcito de Frederico. Enfront\u00e1ndose simultaneamente a Austria, Rusia, Francia e Suecia e tendo s\u00f3 como aliados Hannover (e Gran Breta\u00f1a, non continental), Frederico conseguiu evitar importantes invasi\u00f3ns at\u00e9 outubro de 1760, cando o ex\u00e9rcito ruso ocupou por un curto per\u00edodo de tempo Berl\u00edn e K\u00f6nigsberg. Con todo, a situaci\u00f3n foise agravando at\u00e9 a morte da Emperatriz Isabel de Rusia. A ascensi\u00f3n ao trono ruso do simpatizante das causas prusianas Pedro III aliviou a presi\u00f3n na fronte oriental. Suecia tam\u00e9n abandonou a guerra nesa mesma ocasi\u00f3n.\nDerrotando ao ex\u00e9rcito austr\u00edaco na Batalla de Burkersdorf e confiando no continuado \u00e9xito brit\u00e1nico contra Francia no escenario da guerra colonial, Prusia foi, por fin, capaz de forzar un \"statu quo ante bellum\" no continente. Este resultado confirmou o papel principal de Prusia nos estados alem\u00e1ns e consolidouno como unha gran potencia europea. Frederico, intimidado polas \u00faltimas derrotas de Prusia, viviu os seus \u00faltimos d\u00edas como un gobernante pac\u00edfico.\n1772, 1793, 1795: Partici\u00f3ns de Polonia.\nPara o leste e o sur de Prusia, a Rep\u00fablica das D\u00faas Naci\u00f3ns f\u00f3rase enfeblecendo gradualmente ao longo do s\u00e9culo XVIII. Preocupado pola crecente influencia rusa nos asuntos polacos e por unha posible expansi\u00f3n do Imperio Ruso, Frederico participou na primeira partici\u00f3n de Polonia entre Rusia, Prusia e Austria en 1772 a fin de manter o equilibrio de forzas. O Reino de Prusia anexionou a maior\u00eda das provincias polacas de Prusia Real, inclu\u00edda Varmia. As terras anexadas foran organizadas no ano seguinte como Provincia de Prusia Occidental (\"Westpreu\u00dfen\"). O novo territorio ligouse a Prusia Oriental (\"Ostpreu\u00dfen\" - territorio anteriormente co\u00f1ecido como Ducado de Prusia) con Pomerania (\"Pommern\"), unindo entre si os territorios orientais do reino.\nDespois da morte de Frederico en 1786, o seu sobri\u00f1o Fedrico Guillerme II continuou as partici\u00f3ns, ga\u00f1ando unha gran parte do oeste de Polonia en 1793.\nEn 1795, deixa de existir o Reino Polaco e un gran territorio (inclusive Varsovia) ao sur de Prusia Oriental pasa a ser parte de Prusia. Eses novos territorios organiz\u00e1ronse na Provincias de Nova Silesia (\"Neuschlesien\"), Prusia do Sur (\"S\u00fcdpreu\u00dfen\") e Nova Prusia Oriental (\"Neuostpreu\u00dfen\").\n1806-1815: Guerras napole\u00f3nicas.\nEn 1806 foi abolido o Sacro Imperio Romano Xerm\u00e1nico como resultado das vitorias de Napole\u00f3n Bonaparte sobre Austria. O t\u00edtulo de \"Kurf\u00fcrst\" (Pr\u00edncipe elector) de Brandeburgo xa non ti\u00f1a sentido e suprimiuse. Antes diso, o soberano Hohenzollern posu\u00edra moitos t\u00edtulos, dende o de Xefe da Igrexa Evanx\u00e9lica at\u00e9 o de Rei, Elector, Gran Duque e Duque de varias rexi\u00f3ns e reinos baixo o seu goberno. Logo de 1806, era simplemente o de Rei de Prusia.\nComo consecuencia da derrota prusiana na Batalla de Iena-Auerstedt en 1806, o Rei Frederico Guillerme III foi forzado temporalmente a fuxir para Memel. Despois do Tratado de Tilsit en 1807, Prusia perdeu case a metade do seu territorio, inclu\u00eddas as terras ga\u00f1adas nas Segunda e Terceira Partici\u00f3ns de Polonia (que agora se resum\u00eda ao Ducado de Varsovia) nas terras ao oeste do r\u00edo Elba. O que quedou do Reino foi ocupado polas tropas francesas (pagando Prusia todos os gastos da s\u00faa manutenci\u00f3n) e o rei estivo obrigado a facer unha alianza con Francia e adherirse ao Bloqueo Continental.\nTrala derrota de Napole\u00f3n en Rusia, Prusia desvinculouse da alianza e participou de lado da Sexta Coalici\u00f3n durante as \"Guerras de Liberaci\u00f3n\" (\"Befreiungskriege\") contra a ocupaci\u00f3n francesa. As tropas prusianas, baixo o mando do Mariscal Gebhard Leberecht von Bl\u00fccher, contribu\u00edron de forma crucial na Batalla de Waterloo de 1815 \u00e1 vitoria final sobre Napole\u00f3n.\n1815: Prusia despois de Napole\u00f3n.\nA recompensa de Prusia pola s\u00faa participaci\u00f3n na derrota de Napole\u00f3n chegou co Congreso de Viena, no que Prusia recuperou a meirande parte dos seus territorios perdidos e at\u00e9 ga\u00f1ou o 40% do Reino de Saxonia e a maior parte de Renania. Moitos dos territorios anexados na Terceira Partici\u00f3n de Polonia foron entregados ao Congreso de Polonia baixo o goberno ruso.\nDebido a estas nova adquisici\u00f3ns prusianas, o reino reorganizouse en dez provincias. A maior parte do Reino, \u00e1 parte das provincias de Prusia Oriental, Prusia Occidental e Pousen, pasou a integrar a Confederaci\u00f3n Xerm\u00e1nica, que substitu\u00edu o extinto Sacro Imperio Romano Xerm\u00e1nico.\nComo consecuencia das Revoluci\u00f3ns de 1848, os principados de Hohenzollern-Sigmaringen e Hohenzollern-Hechingen foron anexionados por Prusia en 1850.\n1848-1871: As guerras xermanas de unificaci\u00f3n.\nDurante medio s\u00e9culo despois do Congreso de Viena, hab\u00eda un conflito de ideais dentro da confederaci\u00f3n entre a formaci\u00f3n dunha \u00fanica naci\u00f3n alem\u00e1 e a conservaci\u00f3n da actual uni\u00f3n de pequenos estados. A creaci\u00f3n da Uni\u00f3n Aduaneira Xermana (\"Zollverein\") en 1834, que exclu\u00eda Austria, aumentou a influencia prusiana sobre os Estados membros. Como consecuencia das Revoluci\u00f3ns de 1848, o Parlamento de Frankfurt ofreceu a coroa dunha Alema\u00f1a unificada ao Rei Frederico Guillerme IV. Este rexeitou a oferta alegando que as asembleas revolucionarias non pod\u00edan conceder t\u00edtulos reais. Pero hab\u00eda outras d\u00faas raz\u00f3ns polas que a rexeitou: porque non era suficiente para terminar coa loita interna de poder entre Austria e Prusia e porque todos os reis prusianos (at\u00e9 aquel momento, inclu\u00edndo a Guillerme I) tem\u00edan que a formaci\u00f3n dun Imperio Alem\u00e1n significase o fin da independencia de Prusia.\nEn 1848, as acci\u00f3ns tomadas por Dinamarca contra os ducados de Schleswig e Holstein levaron \u00e1 Primeira Guerra de Schleswig (1848-1851) entre Dinamarca e a Confederaci\u00f3n Xerm\u00e1nica, que acabou coa derrota da primeira. Por\u00e9n, Prusia foi forzada a consentir que Dinamarca quedase con ambos ducados.\nEn 1862, o Rei Guillerme I elixiu a Otto von Bismarck para que ocupase o cargo de Primeiro Ministro de Prusia. Estaba determinado a unir os Estados Xermanos baixo o dominio prusiano e, para iso, levou a Prusia a tres guerras que culminaron na conquista deste obxectivo.\nA primeira delas foi a Segunda Guerra de Schleswig (1864), que Prusia iniciou e ga\u00f1ou, coa axuda de Austria. Dinamarca foi derrotada e entregou Schleswig e Holstein a Prusia e Austria respectivamente.\nA administraci\u00f3n dividida de Schleswig e Holstein foi o motivo para a Guerra Austro-prusiana (1866 - tam\u00e9n co\u00f1ecida como a Guerra das Sete Semanas), na que Prusia, aliada co Reino de Italia e varios estados xermanos do Norte, declararon a guerra ao Imperio Austr\u00edaco. A coalici\u00f3n comandada por Austria foi derrotada e alg\u00fans estados xermanos (o Reino de Hannover, o Gran Ducado de Hesse, o Ducado de Nassau e a Cidade Libre de Frankfurt) se anexionaron a Prusia. Os territorios disputados de Schleswig e Holstein pasaban baixo pleno dominio prusiano. Grazas \u00e1 adquisici\u00f3n destes territorios foi posible a uni\u00f3n dos territorios de Renania e Westfalia co resto do Reino. Foi ent\u00f3n cando Prusia alcanzou a s\u00faa maior extensi\u00f3n, que mantivo at\u00e9 a extinci\u00f3n do Reino en 1918.\nA Confederaci\u00f3n Xerm\u00e1nica foi substitu\u00edda en 1867 pola Confederaci\u00f3n Alem\u00e1 do Norte, baixo o dominio de Prusia, e con alianzas militares cos estados xermanos do Sur (excepto Austria). A unificaci\u00f3n de Alema\u00f1a \"Kleindeutschland\" planeada por Bismarck estaba moi preto de concretizarse. O Rei Guilllerme estaba determinado a conquistar o territorio de Austria, a\u00ednda que Bismarck o convenceu para que abandonase a idea (Bismarck v\u00eda en Austria un valioso aliado futuro).\nO acto final foi a Guerra franco-prusiana (1870), na que Bismarck forzou ao Emperador Napole\u00f3n III de Francia a declarar a guerra contra Prusia. Mediante a activaci\u00f3n das alianzas alem\u00e1s establecidas trala Guerra austro-prusiana, os Estados Xermanos un\u00edronse e derrotaron rapidamente a Francia. Esta vitoria comandada por Prusia posibilitou a creaci\u00f3n do Imperio Alem\u00e1n, e Guillerme foi proclamado K\u00e1iser Guillerme I o 18 de xaneiro de 1871 (xusto 170 anos logo da coronaci\u00f3n do primeiro rei prusiano, Frederico I) na Galer\u00eda dos Espellos de Versalles, nos arredores de Par\u00eds, mentres a capital francesa a\u00ednda se atopaba asediada.\n1871-1918: Apoxeo e ca\u00edda de Prusia.\nCo Imperio Alem\u00e1n liderado por Prusia, Bismarck desexou preservar a paz en Europa e para tal efecto actuou no Congreso de Berl\u00edn. O novo Imperio Alem\u00e1n fortaleceu a\u00ednda m\u00e1is as boas relaci\u00f3ns xa existentes co Reino Unido, (o K\u00e1iser Frederico III casou coa filla primox\u00e9nita da Ra\u00ed\u00f1a Vitoria). Con todo, todo cambiou coa morte de Frederico III en 1888 (despois de s\u00f3 99 d\u00edas no trono) e a ascensi\u00f3n do seu fillo de 29 anos de idade, Guillerme II. O novo K\u00e1iser destru\u00edu rapidamente as boas relaci\u00f3ns coas familias reais brit\u00e1nica e rusa (malia ser \u00edntimo delas), convert\u00e9ndose no seu rival e para rematar no seu inimigo.\nGuillerme II destitu\u00edu a Bismarck das s\u00faas funci\u00f3ns en 1890 e puxo en marcha unha campa\u00f1a de militarizaci\u00f3n e interferencia na pol\u00edtica externa que levou ao illamento de Alema\u00f1a. Unha an\u00e1lise incorrecta do conflito austroh\u00fangaro con Serbia polo k\u00e1iser e os precipitados planos de mobilizaci\u00f3n de varias naci\u00f3ns levaron ao desastre da primeira guerra mundial (1914-1918). Como prezo pola s\u00faa retirada da guerra, os bolxeviques pasaron o control de grandes rexi\u00f3ns do oeste do Imperio Ruso, algunhas fronteirizas con Prusia, ao Imperio Alem\u00e1n segundo os termos do Tratado de Brest-Litovsk (1918). Con todo, o control alem\u00e1n sobre eses territorios s\u00f3 durou uns poucos meses, por mor da derrota sufrida polos efectivos militares alem\u00e1ns e como consecuencia da Revoluci\u00f3n Alem\u00e1, que levou \u00e1 abdicaci\u00f3n e ao exilio do K\u00e1iser.\nO Tratado de Versalles, que considerou Alema\u00f1a \u00fanica responsable da guerra, asinouse na Galer\u00eda dos Espellos de Versalles, o mesmo lugar onde se creou o Imperio Alem\u00e1n. Coa abdicaci\u00f3n de Guillerme II en 1918, o Reino de Prusia deixou de existir e foi substitu\u00eddo polo Estado Libre de Prusia.\nPol\u00edtica.\nO Reino de Prusia foi unha monarqu\u00eda autocr\u00e1tica at\u00e9 as Revoluci\u00f3ns de 1848 nos Estados xerm\u00e1nicos, despois das cales, Prusia tornouse unha monarqu\u00eda constitucional e Adolf Heinrich von Arnim-Boitzenburg foi electo o primeiro primeiro ministro de Prusia. A primeira constituci\u00f3n do Reino de Prusia \u2014 moito menos liberal que a constituci\u00f3n federal do Imperio Alem\u00e1n\u2014 foi aprobada en 1850, e emendada nos anos que seguiron. Ap\u00f3s a s\u00faa promulgaci\u00f3n, formouse un parlamento bicameral. A c\u00e1mara inferior, ou \"Landtag\" foi elixida por todos os contribu\u00edntes de impostos, que foron divididos en tres clases de acordo coa cantidade de impostos pagos. Isto permitiu que apenas un terzo dos votantes escollesen o 85% dos parlamentares, asegurando unha maior dominancia dos elementos m\u00e1is pr\u00f3speros da poboaci\u00f3n. A c\u00e1mara superior, que foi formada posteriormente, renomeada \"Herrenhaus\" (\"Casa dos Lores\"), foi indicada polo rei. El manti\u00f1a a autoridade total do executivo e os ministros eran s\u00f3 da s\u00faa responsabilidade. Como consecuencia, a clase dos grandes propietarios de terras, os junkers, permaneceu intocable, principalmente nas provincias orientais. A Polic\u00eda Secreta de Prusia, formada en resposta \u00e1s Revoluci\u00f3ns de 1848 nos Estados Alem\u00e1ns, auxiliou o goberno conservador a permanecer no poder. A constituci\u00f3n prusiana liberalizouse s\u00f3 despois de Prusia tornarse Rep\u00fablica, en 1918, o que fixo que os junkers perdesen boa parte das s\u00faas propiedades rurais para o territorio de Polonia, cedido por Prusia, mais continuaron exercendo influencia nos bastidores at\u00e9 1932, cando Franz von Papen se tornou chanceler de Prusia.\nSubdivisi\u00f3ns de Prusia.\nAs rexi\u00f3ns que deron inicio ao Reino de Prusia foron o Margrave de Brandeburgo e o Ducado de Prusia, que xuntas formaban a Brandeburgo-Prusia. Pomerania Posterior fora adquirida por Prusia dende 1648. Sumadas \u00e1s conquistas recentes de Suecia en 1720, esta rexi\u00f3n pasar\u00eda a ser m\u00e1is tarde a provincia de Pomerania. As adquisici\u00f3ns prusianas nas Guerras de Silesia levaron \u00e1 formaci\u00f3n da provincia de Silesia en 1740.\nTrala Primeira Partici\u00f3n de Polonia en 1772, a recentemente anexada Prusia Real e Varmia convert\u00e9ronse na provincia de Prusia Occidental, mentres que o Ducado de Prusia (xunto con parte de Varmia) pasaran a conformar a provincia de Prusia Oriental. Outras anexi\u00f3ns ao longo do r\u00edo Note\u0107 (Netze) formaron o Distrito de Netze. Ap\u00f3s das segunda e terceira partici\u00f3ns (1793-1795), as novas adquisici\u00f3ns prusianas constitu\u00edron as provincias de Nova Silesia, Prusia do Sur e Nova Prusia Oriental, sendo dividido o Distrito de Netze entre as Prusias Occidental e do Sur. Finalmente, esas tres provincias foron perdidas en favor do Reino do Congreso despois do Congreso de Viena en 1815, excepto a parte occidental de Prusia do Sur, que formar\u00eda a provincia de Pousen.\nDespois de que Prusia fixese a maior parte das s\u00faas conquistas, despois do Congreso de Viena, cre\u00e1ronse un total de dez provincias, cada unha delas subdivididas en rexi\u00f3ns administrativas menores co\u00f1ecidas como \"Regierungsbezirke\". As provincias eran:\nEn 1822, as provincias de J\u00fclich-Cleves-Berg e do baixo Rin fusion\u00e1ronse para formar a Provincia do Rin. En 1829, as provincias de Prusia Oriental e Occidental fusion\u00e1ronse para formar a provincia de Prusia, pero volveron separarse en 1878. Os principados de Hohenzollern-Sigmaringen e Hohenzollern-Hechingen foran anexionados en 1850 e vi\u00f1eron formar a Provincia de Hohenzollern.\nLogo da vitoria de Prusia na Guerra Austro-prusiana, os territorios anexados por esta foran reorganizados en tres novas provincias: Hannover, Hesse-Nassau e Schleswig-Holstein."}
{"id": "49930", "revid": "1131", "url": "https://gl.wikipedia.org/wiki?curid=49930", "title": "\u00c1vila", "text": "\u00c1vila \u00e9 unha cidade espa\u00f1ola, en Castela e Le\u00f3n, capital da provincia hom\u00f3nima. Situada a 1.128 m de altura, nun promontorio rochoso na beira dereita do r\u00edo Adaja, afluente do Douro, \u00e9 a capital de provincia sita a m\u00e1is altitude de Espa\u00f1a, e a cuarta cidade m\u00e1is alta de Europa. A s\u00faa \u00e1rea municipal acada 231,9\u00a0km\u00b2. A s\u00faa poboaci\u00f3n alcanzaba 52.612 habitantes en 2005. O xentilicio para se referir aos seus moradores \u00e9 \"abulenses\".\n\"\u00c1vila de los Caballeros\" \u00e9 un t\u00edtulo honor\u00edfico da cidade. Outro \u00e9 \"\u00c1vila del Rey\", e a\u00ednda \"\u00c1vila de los leales\". Entre 1482 e 1807 contou cunha universidade.\nA cidade caracter\u00edzase, especialmente, por estar arrodeada dunha muralla medieval completa, de orixe rom\u00e1nica. Tam\u00e9n \u00e9 unha das cidades con maior n\u00famero de igrexas (rom\u00e1nicas e g\u00f3ticas) con relaci\u00f3n ao n\u00famero dos seus habitantes. En 2012 o seu termo municipal concentraba o 34% do total de poboaci\u00f3n da provincia.\nTrala fundaci\u00f3n romana e a asimilaci\u00f3n da poboaci\u00f3n aut\u00f3ctona vetona da zona, pois non existen indicios claros dun asentamento prerromano no centro hist\u00f3rico, a cidade pasar\u00eda ao poder visigodo. \u00c1vila caeu, do mesmo xeito que a maior parte do territorio peninsular, baixo dominio musulm\u00e1n a comezos do s\u00e9culo VIII, e non ser\u00eda reconquistada de forma definitiva polas tropas cristi\u00e1s ata o s\u00e9culo XI. Experimentou un notable auxe durante o s\u00e9culo XVI, para verse posteriormente sumida nunha prolongada crise e declive ata o s\u00e9culo XIX, no cal a construci\u00f3n do ferrocarril conseguiu dar un pulo ao desenvolvemento econ\u00f3mico.\n\u00c1vila pos\u00fae os t\u00edtulos de \u00ab\u00c1vila do Rei\u00bb, outorgado por Afonso VII, \u00ab\u00c1vila dos Leais\u00bb outorgado por Afonso VIII e \u00ab\u00c1vila dos Cabaleiros\u00bb outorgado por Afonso XI, todos eles presentes na bandeira da cidade. O aceno de identidade \u00e9 a s\u00faa completa muralla medieval, de estilo rom\u00e1nico, destacando tam\u00e9n outras construci\u00f3ns representativas como a catedral do Salvador, cuxo ciborio m\u00f3ntase sobre a muralla, ou a bas\u00edlica de San Vicente, foi considerada tradicionalmente como \u00abcidade de cantos e de santos\u00bb e o seu centro hist\u00f3rico medieval, en excelente estado de conservaci\u00f3n, foi declarado Patrimonio da Humanidade en 1985.\nToponimia.\nExisten diversas teor\u00edas relativas \u00e1 orixe do nome da cidade. Por unha banda hai historiadores que crendo a palabra de orixe p\u00fanica asignan a esta o significado de \u00ab\"monte alto e crecido\"\u00bb, mentres que outros investigadores conc\u00e9denlle unha orixe hebrea, dando lugar \u00e1 idea de \u00ab\"termo ou conf\u00edn\"\u00bb. A partir do vasco, derivado, segundo o vasco iberismo, do idioma falado polos antigos pobos iberos, poder\u00eda facer referencia a \u00ab\"bre\u00f1a, matogueira, monte baixo\"\u00bb. Por outra banda o historiador Joan Corominas propuxo unha orixe xerm\u00e1nica derivado do g\u00f3tico \"Awil\u00f4\" ou \"Awila\".\nHoubo certa disputa no relativo a se a cidade vetona de Obila, descrita por Tolomeo na s\u00faa \"Geographia\", corresp\u00f3ndese con \u00c1vila, con todo esta relaci\u00f3n non est\u00e1 clara. A cidade chamouse oficialmente \u00ab\u00c1vila dos Cabaleiros\u00bb ata o censo de 1877, ano en que perdeu esta designaci\u00f3n e pasou a denominarse simplemente \u00ab\u00c1vila\u00bb. O xentilicio co que se refire aos seus habitantes \u00e9 \u00ababulense\u00bb\nHistoria.\nEn tempos preromanos (s\u00e9culo V antes de Cristo), \u00c1vila foi habitada polos vet\u00f3ns, que a chamaron \"Obila\" (\"Alta Monta\u00f1a\") e constru\u00edron aqu\u00ed unha das s\u00faas fortalezas m\u00e1is fortes. Os vet\u00f3ns deixaron vestixios do seu poboamento por toda a xeograf\u00eda da provincia de \u00c1vila, destacando as estatuas de pedra co\u00f1ecidas xenericamente como verracos (porcos).\n\u00c1vila pode ser a antiga cidade co\u00f1ecida como \"Abula\", mencionada por Tolomeo na s\u00faa \"Geographia\" (II 6, 60) como sendo situado na rexi\u00f3n Ib\u00e9rica de Bastetania. \" Abula \" menci\u00f3nase como unha das primeiras cidades de Hispania que foi convertido en cristianismo por Segundo de Abula (\"San Segundo\"), con todo, \"Abula\" alternativamente, pode ser a localidade de Abla.\nAlg\u00fans historiadores apuntan que a actual cidade de \u00c1vila foi fundada \"ex-novo\" polos romanos, que denomin\u00e1rona Abila, Obila, Abyla ou Abela. O plano da cidade segue sendo tipicamente romana; de forma rectangular, coas s\u00faas d\u00faas r\u00faas principais (cardo e decumano m\u00e1ximo) que se cortan no foro no centro. Restos de pedras funerarias romanas at\u00f3panse incrustadas nas murallas da cidade nas entradas do leste e sur (agora o Alc\u00e1zar e Porta do Rastro) colocadas como perpia\u00f1os.\nA tradici\u00f3n di que no s\u00e9culo I, San Segundo, logo de viaxar a trav\u00e9s da provincia romana de B\u00e9tica, levou o Evanxeo a \u00c1vila, e creou o seu primeiro bispado.\nDespois da ca\u00edda do Imperio Romano de Occidente, \u00c1vila converteuse nun basti\u00f3n visigodo. Conquistada polos \u00e1rabes que cham\u00e1rona (Abila, \u0622\u0628\u0644\u0629), foi atacada en varias ocasi\u00f3ns polos reinos cristi\u00e1ns do norte ib\u00e9rico, convert\u00e9ndose nunha terra de ningu\u00e9n practicamente deshabitada. Foi repoboada aproximadamente no 1088 a ra\u00edz da reconquista definitiva da zona por Raimundo de Borgo\u00f1a, xenro de Afonso VI de Le\u00f3n e Castela. Contratouse a dous estranxeiros, Casandro Romano e Florin de Pituenga, para constru\u00edr unha cidade fronteiriza con murallas de pedra que a\u00ednda se conservan.\nA cidade alcanzou un per\u00edodo de prosperidade baixo a Reis Cat\u00f3licos a principios do s\u00e9culo XVI, e os seus sucesores Carlos V e Filipe II de Espa\u00f1a, pero comezou unha longa decadencia durante o s\u00e9culo XVII, quedando reducida a apenas 4.000 habitantes.\nNo s\u00e9culo XIX, houbo un crecemento da poboaci\u00f3n coa construci\u00f3n da li\u00f1a ferroviaria entre Madrid e a fronteira francesa en Ir\u00fan e un importante n\u00f3 preto da cidade. En 1936, co estalido da Guerra Civil espa\u00f1ola, a cidade converteuse rapidamente en parte ocupada polas tropas rebeldes. O crecemento continuou lentamente de novo baixo Franco, pero \u00c1vila non tivo unha grande influencia na sociedade espa\u00f1ola da historia recente, ag\u00e1s do inicio da carreira pol\u00edtica de Adolfo Su\u00e1rez, o primeiro primeiro ministro espa\u00f1ol pos franquista elixido democraticamente, e Jos\u00e9 Mar\u00eda Aznar, primeiro ministro entre 1996 e 2004, que representou a \u00c1vila nas Cortes, pero que non era da cidade.\nClima.\nA situaci\u00f3n da cidade na foxa e val de Ambl\u00e9s comporta unhas precipitaci\u00f3ns anuais baixas fronte as zonas lindeiras. Esta sombra pluviom\u00e9trica implica que o caudal do r\u00edo Adaja estea practicamente seco durante varios meses do ano e que a cidade te\u00f1a historicamente problemas de abastecemento de auga.\nArquitectura e monumentos.\nA cidade est\u00e1 declarada como \"Monumento hist\u00f3rico e art\u00edstico nacional\" desde 1884. Figura tam\u00e9n na lista do Patrimonio Mundial da UNESCO desde 1985, como \"Casco antigo de \u00c1vila e igrexas extramuros\".\nEntre os seus monumental cabe destacar:"}
{"id": "49932", "revid": "5863", "url": "https://gl.wikipedia.org/wiki?curid=49932", "title": "Lope G\u00f3mez de Marzoa", "text": "Lope G\u00f3mez de Marzoa natural de San Marti\u00f1o de Marzoa, no actual concello de Oroso, nado cara a 1440 e finado en 1501, foi o principal precursor do que na actualidade \u00e9 a Universidade de Santiago de Compostela.\nTraxectoria.\nPouco se sabe da s\u00faa vida. Casado con Maior Fern\u00e1ndez Varela foi notario, rexedor de Santiago e recadador das rendas reais nos bispados de Lugo, Mondo\u00f1edo e Tui. S\u00e1bese que rexentaba a s\u00faa notar\u00eda por medio de excusadores.\nNo ano de 1495 fundou, xunto co veci\u00f1o mosteiro de San Marti\u00f1o Pinario, no Convento de San Paio de Antealtares un Colexio para estudantes pobres, que tivo unha ef\u00e9mera vida, ata mediados do ano 1499.\nDe novo no ano 1501 fundou xunto con Diego de Muros II e Diego de Muros III un Estudio Xeral, co\u00f1ecido como Estudio Vello, que tivo continuidade ata que no ano 1542 se refundiu co Colexio Novo ou Colexio de Santiago Alfeo, promovido polo Arcebispo Alonso III de Fonseca.\nDesco\u00f1\u00e9cese a data da s\u00faa morte, pero debeu ocorrer no ano 1501, data a partir da cal se perden as referencias sobre a s\u00faa persoa."}
{"id": "49935", "revid": "85894", "url": "https://gl.wikipedia.org/wiki?curid=49935", "title": "Logro\u00f1o", "text": "Logro\u00f1o \u00e9 unha cidade e concello do norte de Espa\u00f1a, capital da comunidade aut\u00f3noma e provincia da Rioxa. Tam\u00e9n \u00e9 a s\u00faa cidade de maior poboaci\u00f3n, concentrando case a metade do total da comunidade, as\u00ed como o seu centro econ\u00f3mico, cultural e de servizos.\nBa\u00f1ada polo r\u00edo Ebro, Logro\u00f1o foi historicamente un lugar de paso e cruzamento de cami\u00f1os, como o Cami\u00f1o de Santiago, e de fronteiras, disputada entre os antigos reinos da Pen\u00ednsula Ib\u00e9rica durante a Idade Media. No \u00faltimo s\u00e9culo, a cidade experimentou un crecemento demogr\u00e1fico lento pero significativo respecto das poboaci\u00f3ns pr\u00f3ximas, provocado principalmente polos movementos migratorios desde outras comarcas da rexi\u00f3n. Foi capital gastron\u00f3mica espa\u00f1ola en 2012 e Cidade Europea do Deporte en 2014.\nEtimolox\u00eda.\nA orixe deste top\u00f3nimo \u00e9, como en moitas outras localidades, desco\u00f1ecida. O nome \"Lucronio\" \u00e9 nomeado por primeira vez nun documento de 965 polo cal Garc\u00eda S\u00e1nchez de Pamplona doa o lugar as\u00ed denominado ao Mosteiro de San Mill\u00e1n. No foro de 1095 aparece baixo o nome de \"Logronio\", ag\u00e1s unha vez na que \u00e9 denominado \"illo Gronio\". As teses m\u00e1is aceptadas parecen indicar\" que o nome \u00e9 unha latinizaci\u00f3n tard\u00eda por prefixaci\u00f3n do artigo \"lo/illo\" ao antigo top\u00f3nimo \"Gronio\"/\"Gronno\", palabra de orixe celta que significa \u00abo vao\u00bb ou \u00abo paso\u00bb. Crese que este nome era debido \u00e1 frecuente utilizaci\u00f3n do lugar para atravesar o r\u00edo Ebro.\nOutros historiadores propuxeron teor\u00edas alternativas, como unha posible derivaci\u00f3n de \"Lucus Brun\"/\"Lucus Beronius\" (\"Lugar sagrado no bosque ber\u00f3n\").\nXeograf\u00eda.\nO concello de Logro\u00f1o est\u00e1 situado no norte da Rioxa Media, limitando cos municipios de Fuenmayor, Navarrete, Lardero, Villamediana de Iregua, Murillo de R\u00edo Leza e Agoncillo na Rioxa; Laguardia, Lanciego e Oy\u00f3n en \u00c1raba e Viana en Navarra.\nA maior parte da s\u00faa superficie municipal e do n\u00facleo urbano as\u00e9ntase na marxe dereita do r\u00edo Ebro. A s\u00faa altitude, tomando como referencia o c\u00e9ntrico paseo do Espol\u00f3n, \u00e9 de 386 m sobre o nivel do mar. A\u00ednda que \u00e9 unha zona xeograficamente bastante plana pola s\u00faa situaci\u00f3n en pleno val, existen algunhas elevaci\u00f3ns pr\u00f3ximas como o outeiro de Cantabria, o do Corvo, o monte da Pila ou o punto m\u00e1is alto da localidade, Candorras, de 580 metros de altura. \u00c9 precisamente esta situaci\u00f3n a que permite comunicaci\u00f3ns adecuadas por estrada e por ferrocarril cara ao leste (Zaragoza) e oeste (Burgos). Non obstante, a serra de Cantabria e o Sistema Ib\u00e9rico, situados cara ao norte e sur, respectivamente, limitan unha comunicaci\u00f3n con v\u00edas r\u00e1pidas nestas direcci\u00f3ns.\nClima.\nA meteorolox\u00eda da cidade vese suavizada pola s\u00faa localizaci\u00f3n no val do Ebro, sendo as s\u00faas condici\u00f3ns meteorol\u00f3xicas t\u00edpicas do denominado clima mediterr\u00e1neo continental. A temperatura media anual \u00e9 de 13,5\u00a0\u00b0C. A temperatura pode roldar en inverno os -5\u00a0\u00b0C; mentres que en ver\u00e1n os term\u00f3metros superan os 35\u00a0\u00b0C. As precipitaci\u00f3ns medias anuais son de 400\u00a0mm. Os ventos que afectan \u00e1 cidade son os seguintes: dende o norte, o \"Cierzo\"; do sur, o \"Abrego\": do leste, \"Solano\"; e do oeste, o \"Castel\u00e1n\". Os ventos intermedios son, do nord\u00e9s, o \"Navarrico\"; do Noroeste, \"Rosm\u00f3n\"; do sueste, o \"Burgal\u00e9s\"; e do sueste, o \"Soriano\".\nHistoria.\nLogro\u00f1o foi poboada no ano 905 por Sancho Abarca, rei de Navarra, para garantir o paso do Ebro e o acceso \u00e1s terras tomadas aos musulm\u00e1ns logo da batalla de Clavijo, instal\u00e1ndose novas xentes na beira dereita do r\u00edo. En 1044, na \"R\u00faa Vieja\", arteria principal da localidade, ergueuse un pazo dos monarcas navarros.\nEn 1095, o rei de Le\u00f3n, Afonso VI, apoderouse da Rioxa, e consolida a s\u00faa conquista concedendo a Logro\u00f1o unha carta foral, que garant\u00eda a libre circulaci\u00f3n pola ponte, o que asegura a prosperidade econ\u00f3mica da cidade. O dito foro constitu\u00edse en modelo para moitos outros posteriores.\nNo s\u00e9culo XIII, a urbe, que ten varios hospitais, arrod\u00e9ase de fortificaci\u00f3ns. O seu castelo foi derrocado no s\u00e9culo XVII.\nDesde \u00e9poca medieval Logro\u00f1o foi unha das etapas do Cami\u00f1o de Santiago. Os peregrinos atravesaban Logro\u00f1o pola \"R\u00faa Vieja\", onde unha vella mansi\u00f3n do s\u00e9culo XVIII foi habilitada polo concello como refuxio dos peregrinos modernos.\nTransporte e comunicaci\u00f3ns.\nEstradas.\nA cidade de Logro\u00f1o est\u00e1 ben comunicada, nun cruzamento de varias estradas. En direcci\u00f3n oeste-leste, a autoestrada AP-68 une a cidade con Bilbao e Zaragoza, ademais doutras localidades como Haro e Miranda de Ebro en direcci\u00f3n Bilbao e Calahorra e Tudela en direcci\u00f3n Zaragoza. Cara ao nord\u00e9s parte a autov\u00eda A-12 que chega ata Pamplona, pasando por Estella, e que est\u00e1 en construci\u00f3n cara ao oeste en direcci\u00f3n Burgos. Polo momento s\u00f3 est\u00e1 operativa ata N\u00e1jera e o resto de traxecto ata a capital burgalesa faise pola N-120, que contin\u00faa ata Galicia. Cara ao sur, a cidade est\u00e1 unida con Soria pola N-111. Outras estradas destacables son a N-232, paralela \u00e1 AP-68, e a LO-20, circunvalaci\u00f3n da cidade polo sur.\nFerrocarril.\nPor Logro\u00f1o pasa a li\u00f1a que une Castej\u00f3n (Navarra) con Bilbao. A estaci\u00f3n, que estivo situada ata 2008 na Praza de Europa, foi derrubada para dar paso a unha nova estaci\u00f3n intermodal soterrada e temporalmente habilitouse unha estaci\u00f3n provisional. A nova estaci\u00f3n de Logro\u00f1o est\u00e1 situada na avenida de Col\u00f3n e foi inaugurada parcialmente o 18 de decembro de 2011. Os traballos na estaci\u00f3n culminar\u00e1n co soterramento das v\u00edas na capital e a chegada do tren de alta velocidade.\nDende Logro\u00f1o hai servizos rexionais a Zaragoza e Valladolid, con paradas intermedias en Calahorra, Haro, Alfaro, Tudela, Castej\u00f3n, Miranda de Ebro ou Burgos, entre outras. Tam\u00e9n existen servizos de longa distancia a Madrid, Barcelona, Bilbao ou Galicia, entre outros.\nAeroporto.\nO Aeroporto de Logro\u00f1o-Agoncillo foi inaugurado en 2003. Est\u00e1 situado no municipio de Agoncillo, 12\u00a0km ao leste da cidade. \u00c9 un dos aeroportos con menor tr\u00e1fico de Espa\u00f1a e actualmente s\u00f3 ten 6 conexi\u00f3ns diarias con Madrid-Barajas.\nAutobuses.\nA cidade, dende a Estaci\u00f3n Municipal de Autobuses, est\u00e1 conectada coa maior\u00eda de puntos da pen\u00ednsula e tam\u00e9n coa maior\u00eda de localidades da Rioxa con autobuses interurbanos. Ademais, disp\u00f3n de 11 li\u00f1as de autobuses urbanos diarios, e 3 m\u00e1is \"b\u00faho\" ou nocturnos, que conectan lugares como La Grajera, Lardero, Villamediana de Iregua ou El Cortijo. O servizo est\u00e1 operado por AULOSA (Autobuses Logro\u00f1o SA), filial urbana do Grupo Jim\u00e9nez. Finalmente, dende 2010, Logro\u00f1o conta cun servizo de autobuses metropolitanos que conectan coas poboaci\u00f3ns pr\u00f3ximas a capital, con servizos que te\u00f1en intervalos de paso entre 25 e 50 minutos."}
{"id": "49936", "revid": "1556", "url": "https://gl.wikipedia.org/wiki?curid=49936", "title": "Punta Neix\u00f3n", "text": ""}
{"id": "49938", "revid": "85894", "url": "https://gl.wikipedia.org/wiki?curid=49938", "title": "Cuenca, Espa\u00f1a", "text": "Cuenca \u00e9 unha cidade de Espa\u00f1a, pertencente \u00e1 comunidade aut\u00f3noma de Castela-A Mancha. \u00c9 a capital da provincia de Cuenca e est\u00e1 situada na confluencia dos r\u00edos X\u00facar e Hu\u00e9car, que forman profundos can\u00f3ns. En 2008 a s\u00faa poboaci\u00f3n era de 54.600 habitantes, sendo a sexta cidade de Castela-A Mancha.\nXeograf\u00eda.\nA cidade div\u00eddese en d\u00faas zonas ben diferenciadas: a cidade antiga, situada sobre un cerro rochoso bordeado polas fouces do r\u00edo X\u00facar ao Norte e o seu afluente o r\u00edo Hu\u00e9car ao sur, desembocando este \u00faltimo no primeiro na parte baixa da cidade antiga, pouco antes do chamado Ponte de San Ant\u00f3n. Ao oeste e sur da cidade antiga, e separada polo r\u00edo Hu\u00e9car, est\u00e9ndese a cidade nova en direcci\u00f3n norte-sur. A altitude da cidade oscila entre os 920 metros da cidade nova e os pouco m\u00e1is de 1.000 da parte m\u00e1is alta da cidade antiga.\nClima.\nO clima de Cuenca \u00e9 mediterr\u00e1neo continental, con temperaturas fr\u00edas no inverno e suaves no ver\u00e1n, cunha importante oscilaci\u00f3n t\u00e9rmica diaria durante todo o ano, m\u00e1is acusada nos meses de m\u00e1is calor. As precipitaci\u00f3ns son m\u00e1is abundantes que na s\u00faa contorna debida \u00e1 orograf\u00eda monta\u00f1osa da Serran\u00eda de Cuenca, polo que se superan os 500\u00a0mm. presentando un m\u00ednimo de choivas nos meses de ver\u00e1n.\nAs marcas de temperatura rexistrados no Observatorio de Cuenca son os 39,6\u00b0 do 30 de xullo de 1981 e os -17,8\u00b0 do 3 de xaneiro de 1971.\nHistoria.\nNon se co\u00f1ece con precisi\u00f3n a orixe hist\u00f3rica da cidade. No s\u00e9culo IX exist\u00eda unha fortaleza \u00e1rabe, denominada Conca, e dependente do emirato de Valencia, xa na \u00e9poca dos reinos taifas, e que, posteriormente pasou ao poder do rei sevillano Al-Maramit. Logo caeu dentro do dominio almor\u00e1bide. Foi tomada por Afonso VIII en 1177. Foi Afonso X quen concedeu o t\u00edtulo de cidade a Cuenca.\nDurante a Guerra de Independencia espa\u00f1ola foi asediada e saqueada polas tropas francesas; sorte que tam\u00e9n correu durante a Terceira Guerra Carlista en 1874.\nLugares de interese.\nA parte amurallada de Cuenca foi declarada Patrimonio da Humanidade pola UNESCO. Cabe destacar entre os monumentos desta cidade: \nEntre os varios edificios relixiosos destacan o Seminario, a igrexa de San Pedro, as ru\u00ednas da Igrexa de San Pantale\u00f3n, as ru\u00ednas do castelo co Arco de Bezudo, o convento de San Paulo -hoxe Parador nacional-, a igrexa da Santa Cruz, a igrexa de San Felipe Neri, a igrexa de San Andr\u00e9s, a igrexa do Salvador, a igrexa de San Ant\u00f3n e a igrexa de San Nicol\u00e1s.\nCidades irm\u00e1s.\nA cidade de Cuenca est\u00e1 irmandada cas seguintes cidades:"}
{"id": "49955", "revid": "98629", "url": "https://gl.wikipedia.org/wiki?curid=49955", "title": "Monopatinaxe", "text": "A monopatinaxe, tam\u00e9n co\u00f1ecida polo seu nome en ingl\u00e9s -\"skateboarding\" ou \"skate-\" \u00e9 unha modalidade de patinaxe inventada en California (Estados Unidos) e que consiste en desprazarse enriba dun monopat\u00edn (tam\u00e9n co\u00f1ecido en ingl\u00e9s como \"skateboard\" ou \"skate\") sobre o asfalto ou nunha pista especialmente dese\u00f1ada para a pr\u00e1ctica deste deporte (\"Skatepark\").\nAs persoas que practican este deporte son chamadas monopatinadores ou \"skaters\" e os obxectivos desta pr\u00e1ctica son variados: o simple lecer, a arte e beleza pl\u00e1stica, a profesional, ou simplemente como medio de transporte. Nas interpretaci\u00f3ns da monopatinaxe como actividade recreativa, art\u00edstica e profesional, o obxectivo non \u00e9 outro que o de procurar a beleza no manexo do monopat\u00edn executando manobras de diferente grao de dificultade.\nA monopatinaxe \u00e9 unha pr\u00e1ctica sobre todo urbana, raz\u00f3n pola cal se relacionou moi estreitamente coa cultura de r\u00faa e urbana e, dado que os seus practicantes adoitan ser de idade moi nova, coa cultura xuvenil. \u00c9 especialmente intensa a relaci\u00f3n co mundo do punk, cheg\u00e1ndose mesmo a desenvolver o denominado skate punk. Segundo un informe da \"American Sports Data\" de 2002 exist\u00edan nese ano 18,5 mill\u00f3ns de monopatinadores, dos cales o 85% eran menores de 18 anos e o 74% de sexo masculino.\nHistoria.\nAs orixes da monopatinaxe enc\u00f3ntranse moi probabelmente nalg\u00fan momento entre finais da d\u00e9cada de 1940 e comezos da de 1950, cando os surfeiros andaban na procura de algo no que \u00absurfear\u00bb cando non hab\u00eda ondas no mar. O caso \u00e9 que nesta altura comezou a ser frecuente ver a surfeiros pola r\u00faa divert\u00edndose con caixas de madeira ou t\u00e1boas con rodas cravadas nun dos lados. Pouco a pouco f\u00f3ronse perfeccionando os instrumentos ata chegar a pranchas m\u00e1is parecidas \u00e1s actuais.\nOs primeiros monopat\u00edns manufacturados produc\u00edronse nunha tenda dos \u00c1nxeles, propiedade de Bill Richard, que orixinalmente estaba adicada ao surf e que chegou a un acordo coa Chicago Roller Skate Company para produciren estes novos monopat\u00edns. A pr\u00e1ctica da monopatinaxe foise espallando axi\u00f1a por todo o pa\u00eds aumentando a produci\u00f3n de monopat\u00edns e de empresas adicadas \u00e1 s\u00faa elaboraci\u00f3n. Probas da popularidade desta actividade son que se crease en 1964 unha revista adicada a esta disciplina, o \"Skateboarder Magazine\", e que en 1965 fose retransmitido pola TV un campionato internacional de monopatinaxe. A marca de monopat\u00edns Makaha chegou \u00e1 cifra de 10 mill\u00f3ns de d\u00f3lares en vendas entre 1964 e 1965. Por\u00e9n as vendas a partir dese ano comezaron a caer e o \"Skateboarder Magazine\" parou a s\u00faa publicaci\u00f3n. A pr\u00e1ctica da monopatinaxe quedou relegada \u00e1 marxinalidade ata a d\u00e9cada de 1970.\nD\u00e9cada de 1970.\nA comezos desta d\u00e9cada, Frank Nasworthy comezou a desenvolver unhas novas rodas para monopat\u00edn feitas con poliuretano. Con estes novos avances aumentouse a tracci\u00f3n e manobrabilidade dos monopat\u00edns ao mesmo tempo que se reduc\u00eda o seu peso, o que foi unha das causas determinantes no novo e r\u00e1pido incremento da popularidade da monopatinaxe a partir de 1972. Pouco a pouco f\u00f3ronse introducindo novas melloras en materiais, nos eixes ou en aspectos m\u00e1is superficiais como a utilizaci\u00f3n de cores nos dese\u00f1os de monopat\u00edns.\nAo mesmo tempo que as t\u00e9cnicas de fabricaci\u00f3n foron evolucionando, tam\u00e9n a propia pr\u00e1ctica da monopatinaxe foi mudando. Novos monopatinadores entre os que haber\u00eda que destacar a Ty Page, Bruce Logan, Bobby Piercy, Kevin Reed, e os Z-Boys desenvolveron novos trucos e acrobacias. A partir dese momento comezouse a tentar patinar sobre as paredes verticais de piscinas que foran deixadas baleiras. Inaugur\u00e1base as\u00ed o co\u00f1ecido como \"vert\" que incrementaba a velocidade acadada polos monopat\u00edns e que, sumada \u00e1 maior manobrabilidade que se conseguira, permitiu o desenvolvemento de trucos e manobras m\u00e1is r\u00e1pidas, acrob\u00e1ticas e perigosas. Isto comportou, ao mesmo tempo, que se desenvolveran novas medidas de seguranza para protexer cabeza, xeonllos e c\u00f3bados e que se abandonase en moitos casos o \"estilo libre\" (\"freestyle\") en favor de pr\u00e1cticas m\u00e1is profesionalizadas. Alg\u00fans monopatinadores, debido ao caro que \u00e9 dispor de ramplas para o \"vert\", comezaron a constru\u00edr as s\u00faas propias estruturas.\nA finais da d\u00e9cada a monopatinaxe novamente comezou a decaer.\nD\u00e9cada de 1980.\nNesta d\u00e9cada asistiuse a un afondamento da separaci\u00f3n da monopatinaxe m\u00e1is comercializada, con espect\u00e1culos patrocinados por grandes marcas, e a variedade afeccionada, que continuaba a desenvolverse na r\u00faa ou en pistas de monopatinaxe p\u00fablicas. Tam\u00e9n se idearon novas manobras: \"flip, heelflip, hardflip, kickflip, casper, darkslide, rockslide, 50-50, body varial, nollieflip underflip, primo, reemo, varialflip, inward heelflip, 360 flip, fs flip, bs flip, varial heelflip, fs heelflip, bs heelflip\",etc.\nTam\u00e9n nesta \u00e9poca a monopatinaxe, en tanto que cultura urbana, se vencella, sobre todo en California, co movemento hardcore. Moitos dos mozos que acud\u00edan aos primeiros concertos de hardcore en California de bandas como Black Flag, Circle Jerks ou Minutemen eran monopatinadores e tam\u00e9n surfeiros.\nOs \u00faltimos anos.\nDesde os 80 a vertente dominante \u00e9 a da monopatinaxe practicada na r\u00faa, toda vez que a variedade de exhibici\u00f3n con grandes patrocinios econ\u00f3micos, a\u00ednda que se mant\u00e9n, non ten os niveis de \u00e9pocas anteriores. As innovaci\u00f3ns t\u00e9cnicas e materiais continuaron a\u00ednda que sen se producir ning\u00fan gran salto tecnol\u00f3xico. Tampouco houbo novidades importantes no referente a manobras.\nCultura.\nNos primeiros anos de existencia da monopatinaxe esta estivo moi vencellada \u00e1 cultura do surf. Mais a medida que a pr\u00e1ctica da monopatinaxe se \u00eda estendendo a lugares onde non estaba implantada esta cultura surfeira, \u00eda adquirindo a s\u00faa propia identidade e idiosincrasia como ben se reflicte no filme \"Video Days\" (Spike Jonze, 1991) onde os monopatinadores aparecen reflectidos coma xoves rebeldes.\nDurante os anos 80 esta imaxe de rebeld\u00eda dos monopatinadores coincidiu coa explosi\u00f3n do Hardcore en California polo que desde ent\u00f3n a cultura do monopat\u00edn estivo asociada ao movemento punk e a unha imaxe de mocidade inconformista e rebelde. Co tempo tam\u00e9n se relacionou coas vertentes m\u00e1is underground e politicamente concienciadas do hip hop, reggae e rock. Mesmo os habitantes de moitos barrios de diferentes vilas e cidades se chegaron a opor \u00e1 construci\u00f3n de pistas de monopatinaxe pola imaxe asociada a estes mozos. Por\u00e9n, co tempo, esta imaxe rebelde foise dilu\u00edndo sobre todo pola expansi\u00f3n da vertente comercial da monopatinaxe que inclu\u00eda exibici\u00f3ns e competici\u00f3ns esponsorizadas por grandes marcas, aparecendo grandes estrelas da monopatinaxe que gravaban v\u00eddeos con m\u00fasica HC, punk, reggae, hip hop e rock, mais nas s\u00faas expresi\u00f3ns m\u00e1is comerciais e mercantilizadas, co que o esp\u00edrito rebelde que a monopatinaxe aparellaba se perdeu.\nComo exemplo disto p\u00f3dese facer referencia a publicaci\u00f3ns adicadas \u00e1 monopatinaxe nas que se reflicte esta dualidade. Por un lado revistas coma Trasher retrata unha monopatinaxe sucia, rebelde e a\u00ednda vencellada ao punk, mentres que outras coma Transworld Skateboarding, ofrecen unha visi\u00f3n menos perigosa e m\u00e1is asimil\u00e1bel polo p\u00fablico xeral.\nA relaci\u00f3n entre a monopatinaxe e o punk callou de feito nun estilo denominado skate punk, que ben sendo unha deriva do Hardcore punk mel\u00f3dico e que engloba a bandas de certo \u00e9xito comercial como a dalgunhas bandas pertencentes a selos como Epitaph.\nFilmes como \"Grind\" (Casey La Scala, 2003) ou \"Lords of Dogtown\" (Catherine Hardwicke, 2005) contribu\u00edron a dar unha imaxe \u00abpositiva\u00bb da monopatinaxe amos\u00e1ndoa como unha s\u00e1 competici\u00f3n deportiva e minimizando os trazos \u00abconflitivos\u00bb dese mundo. Por\u00e9n non se fai unha cr\u00edtica seria da mercantilizaci\u00f3n de parte do mundo da monopatinaxe, mentres que a parte violenta ou perigosa \u00e9 frivolamente retratada.\nOutro director de cinema, Larry Clark, retratou nalg\u00fan dos seus filmes a mozos metidos dentro da cultura da monopatinaxe (a\u00ednda que non s\u00f3 se reflicta esta realidade) neles mest\u00farase o sexo expl\u00edcito, a m\u00fasica, as drogas e a inmediatez da mocidade: \"Kids\" (1995) e \"Ken Park\" (2002).\nPartes do monopat\u00edn.\nO monopat\u00edn est\u00e1 formado por oito partes, todas fundamentais para un bo funcionamento, estas son:\nShape.\n\u00c9 a t\u00e1boa de madeira que serve como base para as manobras. Composto por madeira leve e resistente disposto en follas.\nExisten varios tipos, con pouca ou moita inclinaci\u00f3n, ou con pouca ou moita anchura, podendo escollerse o que m\u00e1is se adec\u00faa a cada tipo de manobras e estilo. A t\u00e1boa pos\u00fae un \"nose\" e un \"tail\", ambos son extremidades da t\u00e1boa, sendo o \"nose\" a parte dianteira e o tail a parte traseira. O c\u00f3ncave da t\u00e1boa \u00e9 a curvatura antes do \"tail\" e do \"nose\", esa curvatura infl\u00fae no tipo de estilo de preferencia da persoa. Tam\u00e9n cont\u00e9n diversas formas de cortes.\nMesa.\n\u00c9 a peza na cal o truck \u00e9 encaixado, tam\u00e9n \u00e9 co\u00f1ecido coma \"base\". Hai d\u00faas mesas en cada monopat\u00edn. En cada unha das mesas ten unha cavidade onde se debe colocar as chupetas (parte integrante dos amortecedores).\nTrucks.\nSon os eixos do monopat\u00edn, a parte onde se encaixan as rodas, os rolamentos e o amortecedor que absorbe os impactos de cada chimpo. Os trucks son xeralmente feitos en aluminio, mais poden ser de material pl\u00e1stico e at\u00e9 mesmo de poliuretano que \u00e9 o mesmo material utilizado para confecci\u00f3n de rodas de monopat\u00edn.\nAmortecedores.\nSon catro (dous pares por truck) en cada monopat\u00edn: que son postos nas partes superiores puntiagudas dos trucks; dous en formatos circulares, que son postos entre a mesa e o truck; e outros dous de forma irregular - unha parte maior do que a outra - que son usados entre o truck e a porca do parafuso central. Os amortecedores reciben unha clasificaci\u00f3n: Vai de 95 at\u00e9 100. Noventa e cinco, ou m\u00e1is pr\u00f3ximo de 95 (ex.: 96, 97), son m\u00e1is suaves. Cen, ou m\u00e1is pr\u00f3ximo de 100 (ex.: 98, 99), son m\u00e1is duros. Eses n\u00fameros ve\u00f1en acompa\u00f1ados dunha letra que pode ser: A, B ou C, Exemplo: 98A. Non existe combinaci\u00f3n: 95AB, 97AC etc.\nRodas.\nExisten varios tipos de rodas, marcas e tama\u00f1os. Unha marca das m\u00e1is utilizadas \u00e9 a Moska porque dura moito, non escorrega demasiado e \u00e9 ben redonda.\nRolamentos.\nPerm\u00edtenlle \u00e1s rodas xiraren libremente e por tanto que o monopat\u00edn esvare polo chan. Son feitos con ligaduras de aceiro e existen diversas marcas. Hai unha clasificaci\u00f3n dos rolamentos denominada ABEC. Esta, clasifica o rolamento en canto a s\u00faa precisi\u00f3n nas dimensi\u00f3ns. Unha especie de certificado de enxe\u00f1ar\u00eda. Esta certificaci\u00f3n ABEC non clasifica os rolamentos por durabilidade e velocidade. Esas caracter\u00edsticas dependen da calidade dos compo\u00f1entes: esferas, gaiolas, lubrificaci\u00f3n etc.\n\u00c9 perfectamente pos\u00edbel que un rolamento ABEC 3 de determinada marca corra e dure m\u00e1is ca un ABEC 7 doutra marca. Existen tam\u00e9n rolamentos sen certificaci\u00f3n ABEC, como os da \"Bones\". Esa clasificaci\u00f3n \u00e9 feita a partir de n\u00fameros impares de 1 at\u00e9 11, por tanto os \"ABECs\" existentes son ABEC 1, ABEC 3, ABEC 5, ABEC 7, ABEC 9 e ABEC 11.\nParafusos.\nRespons\u00e1beis de fixar partes do monopat\u00edn. Son cinco en cada truck, sumando un total de dez parafusos: oito para prender as d\u00faas mesas (catro en cada mesa) e dous parafusos centrais (kingpin) \u2014son aqueles parafusos grandes onde son tam\u00e9n encaixados dous amortecedores.\nLixa.\nFica adherida \u00e1 superficie da t\u00e1boa e fai que aumente a adhesi\u00f3n entre o calzado e a t\u00e1boa do monopat\u00edn, posibilitando as\u00ed a execuci\u00f3n de manobras e impedindo que o calzado deslice involuntariamente sobre a t\u00e1boa. Esa lixa \u00e9 como un \"adhesivo\" e \u00e9 pegado en riba da t\u00e1boa.\nModalidades.\nStreet Style.\nNa monopatinaxe de r\u00faa (\"street skate\"), os practicantes utilizan a arquitectura da cidade, por exemplo, bancos, escadas e pasam\u00e1ns (elementos do mobiliario urbano) como obst\u00e1culos para executar as s\u00faas manobras e expresarse. \u00c9 con distancia a modalidade m\u00e1is difundida e popular da monopatinaxe.\nVert ou Vertical.\nA modalidade vertical \u00e9 practicada nunha pista con curvas (transici\u00f3ns), con 3'40m ou m\u00e1is de altura, tres metros de raio e corenta cent\u00edmetros de verticalizaci\u00f3n, xeralmente pos\u00faen extensi\u00f3ns. A pista, que presenta a forma de U, \u00e9 chamada half-pipe e pode ser feita de madeira ou formig\u00f3n.\nEst\u00e1 considerado como unha das modalidades m\u00e1is loucas de monopatinaxe, pois \u00e9 practicado en piscinas baleiras, que coas s\u00faas paredes arredondeadas son verdadeiras pistas de monopatinaxe. Na realidade as pistas de forma c\u00f3cava est\u00e1n inspiradas nas piscinas, que ti\u00f1an a transici\u00f3n redonda (o fondo redondo das piscinas americanas \u00e9 para evitar problemas en caso de conxelaci\u00f3n da auga). Na d\u00e9cada de 1970, alg\u00fans monopatinadores de California, m\u00e1is concretamente de Santa M\u00f3nica, aventur\u00e1ranse a andar en piscinas baleiras, as\u00ed foi criado o Pool Riding que actualmente \u00e9 unha modalidade \"underground\" practicada por alg\u00fans monopatinadores con afecci\u00f3n polas transici\u00f3ns r\u00e1pidas. En 1999, a Vans (unha marca de calzado deportivo para monopatinadores) inaugurou unha das maiores pistas da Am\u00e9rica, onde a atracci\u00f3n principal \u00e9 unha r\u00e9plica da famosa piscina Combi Pool que estaba na extinta pista de Pipeline en Upland e xa promete outra pista en breve, sempre coa inclusi\u00f3n de piscinas no seu dese\u00f1o.\nO seu nome fai referencia ao tempo que o monopatinador pasa no aire, xa que o Big Air ten como principal caracter\u00edstica o uso de ramplas moito m\u00e1is grandes que en calquera outra modalidade. O monopatinador descende por unha destas ramplas para lanzarse, facer un truco, e logo aterrar noutra rampla dese\u00f1ada especialmente para amortecer o salto, que nalgunhas ocasi\u00f3ns pode chegar a ser superior aos 20 metros de distancia. Nalg\u00fans casos, o oco entre as d\u00faas ramplas pode conter alg\u00fan obst\u00e1culo, coma un pasam\u00e1ns. Debido ao seu alto risco, \u00e1 dificultade t\u00e9cnica e \u00e1 necesidade de contar cunhas instalaci\u00f3ns espec\u00edficas, o Big Air \u00e9 un dos estilos menos practicados. Esta modalidade foi creada por Danny Way e actualmente \u00e9 unha das m\u00e1is prestixiosas da competici\u00f3n dos X-Games. \u00c9 unha adaptaci\u00f3n do slopestyle ao monopat\u00edn nunha variante m\u00e1is extrema.\nModalidade onde o monopatinador descende unha ladeira facendo manobras a alta velocidade. Un dos inventores do downhill-slide foi Clifford Coleman, de Berkeley (California). El e os seus amigos crearon o \"Slide\" por volta de 1965, mais soamente en 1975 se encontraron nun evento no que puideran compartir as s\u00faas experiencias vividas neses 10 anos e exhibiron os primeiros slides en p\u00e9 (Stand-up) dos que se ten noticia.\nCo pasar dos anos, Cliff comezou a desenvolver outro tipo de Slide, o Slide de man, agachado, o cal poder\u00eda ser executado en velocidades maiores proporcionando unha maior seguranza no Downhill, visto que este slide poder\u00eda ser utilizado como unha especie de freo na descida de inclinaci\u00f3n maiores. Desenvolvendo a habilidade dos monopatinadores de descer desniveis cada vez maiores e m\u00e1is rapidamente.\nFreestyle.\nModalidade onde o monopatinador presenta varias manobras en secuencia, xeralmente no chan. O freestyle \u00e9 considerado unha das primeiras modalidades da monopatinaxe. Cada monopatinador efect\u00faa as s\u00faas combinaci\u00f3ns de manobras nun tempo estipulado previamente. Hoxe, esta modalidade est\u00e1 volvendo con forza no mundo enteiro. Moitas manobras do \"street\" de hoxe en d\u00eda ve\u00f1en do \"freestyle\".\nLongboard downhill.\nConsiste en descer unha pendente executando manobras de \"slide\", cun monopat\u00edn maior, chamado Longboard. Con caracter\u00edsticas ben pr\u00f3ximas \u00e1 modalidade \"Downhill Slide\", no \"long\", o estilo cl\u00e1sico do \"surf\" \u00e9 m\u00e1is explorado, no aproveitamento dos laterais das pistas e da propia madeira (Shape). Hoxe, co desenvolvemento t\u00e9cnico, o \"longboard downhill\" consegue equilibrar agresividade, velocidade e o cl\u00e1sico ao mesmo tempo.\nDownHill Stand-up (SPEED).\nTen como finalidade descer a ladeira ou pendente imprimindo velocidade, os equipamentos de seguranza necesarios para a pr\u00e1ctica do \"Downhill speed\" son varios inclu\u00edndo casco e outras protecci\u00f3ns, al\u00e9n dun monopat\u00edn especial para velocidade. O r\u00e9cord mundial de velocidade est\u00e1 en posesi\u00f3n do brasileiro Douglas (Dalua), chegando a 113\u00a0km/h na ladeira m\u00e1is r\u00e1pida do mundo no RS-teut\u00f4nia en outubro de 2007.\nMini-ramplas.\nAs mini-ramplas son populares en todo o mundo pois, debido \u00e1 pouca altura que te\u00f1en, as manobras son executadas cunha maior facilidade. Nesta modalidade, hai unha mestura de street con vertical. Na realidade as mini ramplas son un mini \"half pipe\", onde as paredes non chegan \u00e1 vertical. Elas var\u00edan de 1 a 2 metros e 10\u00a0cm de altura. Son excelentes para aprender manobras. Estas pistas son facilmente constru\u00edbeis. O risco de se mancar nunha manobra \u00e9 ben pequeno e \u00e9 unha pr\u00e1ctica necesaria na aprendizaxe de calquera monopatinador.\nManobras b\u00e1sicas.\nAs manobras m\u00e1is simples e primeiras en aprender son.\nOllie.\nAllan \"Ollie\" Gelfand revolucionou este deporte ao inventar a t\u00e9cnica de salto sen agarrar o monopat\u00edn coas mans, t\u00e9cnica que adoptou o seu nome: o ollie, que pod\u00eda practicarse tam\u00e9n na r\u00faa, e que \u00e9 a t\u00e9cnica de salto b\u00e1sica da monopatinaxe.\nMonopatinaxe en Galiza.\nUn dos lugares de Galiza onde m\u00e1is se expandiu a pr\u00e1ctica da monopatinaxe \u00e9 a \u00e1rea da Coru\u00f1a, onde desde os anos 90 era habitual ver monopatinadores entre outros sitios na Praza Pontevedra ou na zona da estaci\u00f3n de trens. F\u00f3ra da cidade tam\u00e9n hai monopatinadores no Burgo e en Arteixo, onde foi constru\u00edda unha pista para practicar este deporte."}
{"id": "49956", "revid": "55340", "url": "https://gl.wikipedia.org/wiki?curid=49956", "title": "Squash", "text": "O squash \u00e9 un deporte de raqueta que se practica en interiores con 2 ou 4 xogadores e unha pelota de goma que pode ter distintos graos de velocidade ou rebote.\nOs xogadores golpean a pelota coas s\u00faas raquetas facendo que rebote na parede frontal da cancha. A pelota pode rebotar en todas as paredes cantas veces sexa necesario e en calquera orde, sempre que golpee na parede frontal ou frontis, pero s\u00f3 pode rebotar no chan unha vez antes de que se considere un punto para o contrincante.\nCada xogador ten unha oportunidade para servir antes de que se considere un mal saque. Debe facer o servizo do lado dereito se a s\u00faa puntuaci\u00f3n \u00e9 par, e para o do lado esquerdo se a s\u00faa puntuaci\u00f3n \u00e9 impar. Para facer un punto \u00e9 necesario ter a vez ou servizo; en caso contrario, farase un cambio e o xogador contrincante obter\u00e1 a oportunidade do saque. X\u00f3gase a 9 puntos e, de estar empatados a 8, al\u00e1rgase ata os 10 puntos. Tam\u00e9n se pode xogar a 15 puntos contando todos os puntos e os cambios, pero \u00e9 pouco com\u00fan.\nO saque debe facerse por arriba da li\u00f1a da metade e por debaixo da li\u00f1a superior marcadas na parede frontal ou frontis e a pelota deber\u00e1 cruzar o cadrado do lado no que se encontra o contrincante para ser v\u00e1lido.\nTratase dun dos deportes m\u00e1is r\u00e1pidos e extenuantes, polo que algunhas compa\u00f1\u00edas aseguradoras o consideran \"deporte de alto risco\".\nAs raquetas de squash son un pouco m\u00e1is pequenas que as de tenis, pero m\u00e1is resistentes e con cordas m\u00e1is tensas que as de b\u00e1dminton.\nEste deporte tivo as s\u00faas orixes en Inglaterra, segundo alg\u00fans comezou a se xogar nos c\u00e1rceres con pelotas picadas ou desinfladas que ti\u00f1an pouco rebote. Actualmente est\u00e1 captando m\u00e1is adeptos, xa que \u00e9 un dos deportes que move m\u00e1is m\u00fasculos do corpo, xunto coa nataci\u00f3n, e tam\u00e9n \u00e9 dos que queima, segundo algunhas investigaci\u00f3ns, m\u00e1is calor\u00edas."}
{"id": "49958", "revid": "1556", "url": "https://gl.wikipedia.org/wiki?curid=49958", "title": "Idade Moderna de Galicia", "text": ""}
{"id": "49960", "revid": "839", "url": "https://gl.wikipedia.org/wiki?curid=49960", "title": "Provincia Aut\u00f3noma de Voivodina", "text": ""}
{"id": "49961", "revid": "197", "url": "https://gl.wikipedia.org/wiki?curid=49961", "title": "Mosteiro de San Xo\u00e1n de Caaveiro", "text": "O mosteiro de San Xo\u00e1n de Caaveiro \u00e9 un mosteiro medieval situado nas Fragas do Eume, \u00e1 beira do r\u00edo Eume.\nSituaci\u00f3n.\nSit\u00faase na parroquia da Capela, no concello coru\u00f1\u00e9s da Capela, na comarca do Eume.\nHistoria.\nO mosteiro estableceuse no ano 934 nas Fragas do Eume para acoller os numerosos anacoretas que viv\u00edan dispersos na zona. Pero pronto importantes doaz\u00f3ns de Rosendo de Celanova engrandecen o seu patrimonio recibindo este a maior parte das terras cultivables existentes \u00e1 dereita do r\u00edo Eume e conc\u00e9denlle a xurisdici\u00f3n sobre vilas e fregues\u00edas exim\u00edndoo da autoridade do arcebispado de Santiago de Compostela.\nObt\u00e9n as\u00ed o cenobio un gran poder, acadando a s\u00faa igrexa a categor\u00eda de Real Colexiata (con seis c\u00f3engos) que conservar\u00e1 ata finais do s\u00e9culo XVIII.\nComezou pertencendo \u00e1 Orde de San Bieito, pero no s\u00e9culo XII converter\u00edase en Colexiata de C\u00f3engos Regulares de Santo Agosti\u00f1o. Entre o ano 1220 e o 1259 prod\u00facese a m\u00e1xima expansi\u00f3n do seu dominio, nela estivo \u00e1 fronte do mosteiro o prior Don Marti\u00f1o Rodr\u00edguez, quen logrou a ampliaci\u00f3n do couto at\u00e9 a ponte de Pontedeume, inclu\u00edndo as parroquias de Cabanas e Ir\u00eds.\nDurante a Baixa Idade Media co auxe da casa dos Andrade perdeu moito poder econ\u00f3mico, que recuperou en tempos dos Reis Cat\u00f3licos. A s\u00faa xurisdici\u00f3n abrangu\u00eda as parroquias de Caaveiro, A Capela e Cabalar (concello da Capela), Santa Cruz do Salto, Cabanas, Soaserra e Ir\u00eds (concello de Cabanas), San Pedro de Eume, A Faeira, Bermui, Goente e Ribadeume (As Pontes de Garc\u00eda Rodr\u00edguez), San Xo\u00e1n do Seixo, Queixeiro, Taboada, e parte da de Vilach\u00e1 (estas tres co\u00f1ecidas como Couto Pequeno, no concello de Monfero) e o couto de Belelle (Sillobre, concello de Fene).\nCoa desamortizaci\u00f3n, todas as posesi\u00f3ns da comunidade foron vendidas polo Estado a particulares, as reliquias de San Rosendo foron trasladadas a Santiago, e alg\u00fans dos obxectos relixiosos, como as imaxes ou as camp\u00e1s da igrexa, foron distribu\u00eddas entre as igrexas das Neves e Soaserra.\nA partir do ano 1800 queda abandonado, quedando ao coidado dun caseiro e inicia as\u00ed a s\u00faa decadencia e deterioraci\u00f3n. No s\u00e9culo XIX P\u00edo Garc\u00eda Espinosa, que comprara boa parte das terras que rodean o mosteiro, consegue unha autorizaci\u00f3n do Arcebispo de Santiago para restauralo. Derruba, para acometer a restauraci\u00f3n, a casa dianteira e a igrexa prioral (1896), edifica un pavill\u00f3n ameado e reconstr\u00fae a capela de Santa Isabel. Incluso volve ser ocupado por relixiosos, pero esta vida monacal coa morte de Don P\u00edo volve desaparecer.\nDescrici\u00f3n.\nO mosteiro.\n\u00c9ntrase no adro por unha escaleira de vinte chanzos de pedra e unha porta. Sobre a porta est\u00e1 a torre cuadrangular de estilo barroco compostel\u00e1n do s\u00e9culo XVIII, traballo de Clemente Fern\u00e1ndez Sarela, da escola de Sim\u00f3n Rodr\u00edguez. Baixo dela p\u00f3dese ver o escudo coas as armas de Castela e Le\u00f3n, co V\u00e9laro de ouro e a coroa real, e unha vent\u00e1 rectangular.\nNo interior a\u00ednda se poden apreciar divisi\u00f3ns que poder\u00edan corresponder a: un forno, as porter\u00edas, seis celas, un cabido, e as d\u00faas igrexas.\nNo exterior, a casa dos can\u00f3nicos e as coci\u00f1as do mosteiro tam\u00e9n se conservan aceptablemente, \na casa dos criados, as cabaler\u00edas, o conxunto do mu\u00ed\u00f1o e a Ponte Ses\u00edn.\nO muro nororiental, que soportaba o pulo da antiga igrexa, fabricado de perpia\u00f1os, mostra catro arcos de medio punto rebaixados.\nAs igrexas.\nExist\u00edan d\u00faas igrexas. Da primeira apenas quedan vestixios.\nOs restos m\u00e1is antigos son do s\u00e9culo XII, destacando a capela de Santa Isabel, que se ergue sobre un mont\u00edculo moi escarpado que obrigou aos seus construtores a salvar os desniveis do terreo por medio de altos muros con contrafortes e estancias subterr\u00e1neas. Do templo rom\u00e1nico s\u00f3 se conserva en bo estado a testeira, na que se abren tres pequenos vans rom\u00e1nicos, e boa parte da nave. A antiga construci\u00f3n era dunha soa nave rectangular de 5,70 metros de largo, con \u00e1bsida circular. Foi restaurada por P\u00edo Garc\u00eda Espinosa aumentando a lonxitude da nave.\nA portada do Oeste config\u00farase de d\u00faas arquivoltas apoiadas en columnas codilladas cun t\u00edmpano decorado cun \"Agnus Dei\" de prominentes cornos.\nEstado actual.\nO conxunto foi declarado no ano 1975 monumento hist\u00f3rico-art\u00edstico pola s\u00faa importancia arquitect\u00f3nica.\nNa actualidade \u00e9 propiedade da Deputaci\u00f3n da Coru\u00f1a, que iniciou un proxecto de restauraci\u00f3n para a posta en valor do conxunto."}
{"id": "49962", "revid": "88628", "url": "https://gl.wikipedia.org/wiki?curid=49962", "title": "Trezenzonio", "text": "Trezenzonio foi un monxe galego ao que a tradici\u00f3n atrib\u00fae a proeza de poder divisar e ata visitar unha das illas do Para\u00edso. As s\u00faas aventuras foron recollidas no \"Trezenzonii de Solistitionis Insula Magna\", un c\u00f3dice medieval redactado en lat\u00edn no s\u00e9culo XI.\nHistoria.\nTras ser saqueada Galicia por unha das m\u00faltiples \"razzias\" coa que os musulm\u00e1ns atribularon a rexi\u00f3n no s\u00e9culo VIII, Trezenzonio dirixiuse \u00e1 Torre de H\u00e9rcules da Coru\u00f1a. Al\u00ed dirixiu a s\u00faa mirada cara ao mar, onde con axuda dos primeiros raios do amencer puido divisar a chamada Grande Illa do Solsticio (\"Magna Insula Solistitionis\"), que estaba consagrada a Santa Tegra. Decidiu navegar cara a aquel lugar e tras desembarcar na illa arribou \u00e1 cidade de Ces\u00e1rea, onde destacaba unha gran bas\u00edlica adornada con xoias e pedras preciosas. O clima naquela illa era delicioso, e hab\u00eda comida en abundancia. A dor, a fame, o medo e as desgrazas eran inexistentes. Permaneceu nela durante sete anos e, unha vez transcorrido este tempo, un anxo aparec\u00e9uselle e encomendoulle navegar de regreso a Galicia.\nPor resistirse \u00e1s ordes divinas foi castigado coa lepra, e tivo que contemplar impotente como se podrec\u00edan durante o traxecto de regreso as probas que sobre a existencia da Grande Illa do Solsticio acumulara na nave. Trezenzonio, arrepentido, dirixiuse tralo seu desembarco \u00e1 cidade de Tui, onde se atopou con Adelfio, bispo da cidade."}
{"id": "49963", "revid": "63161", "url": "https://gl.wikipedia.org/wiki?curid=49963", "title": "Apelido", "text": "O apelido de familia \u00e9 o nome da persoa relacionado coa s\u00faa ascendencia. Est\u00e1 intimamente ligado ao estudo xeneal\u00f3xico e onom\u00e1stico.\nBreve an\u00e1lise.\nNa maior\u00eda das linguas indoeuropeas, o nome (chamado \u00e1s veces prenome) precede o apelido de familia (ou sobrenome) para designar as persoas. Nalgunhas culturas e idiomas (por exemplo en h\u00fangaro, vietnamita, chin\u00e9s, xapon\u00e9s ou coreano), o apelido precede o prenome na orde do nome completo.\nNa maior\u00eda das culturas as persoas te\u00f1en s\u00f3 un apelido, xeralmente herdado do pai. No entanto, en culturas como a espa\u00f1ola, a portuguesa ou a brasileira \u00e9 costume que os fillos reciban un (ou m\u00e1is) apelido(s) de ambos os dous proxenitores. Mentres en Espa\u00f1a e na Am\u00e9rica hispana os sobrenomes paternos preceden os maternos, en Portugal e no Brasil \u00e9 a inversa. En Portugal o n\u00famero m\u00e1ximo de apelidos permitidos \u00e9 catro, mentres que en Espa\u00f1a \u00e9 de dous. No Brasil non existe esa limitaci\u00f3n.\nEn moitas culturas tam\u00e9n \u00e9 normal para unha muller asumir o apelido do marido ap\u00f3s o casamento. En Pa\u00edses como Francia, Alema\u00f1a e os pa\u00edses Anglo-Sax\u00f3nicos \u00e9 normal para a muller \"abdicar\" do seu apelido de solteira (o chamado maiden name) e ficar apenas co apelido do seu c\u00f3nxuxe. Nos \u00faltimos anos, por\u00e9n, tense tornado algo frecuente nas mulleres estadounidenses s\u00f3 \"acrecentaren\" o apelido do marido ao seu nome de solteira ou uniren ambos os apelidos (\u00e9 o caso de Hillary Rodham Clinton).\nEn Espa\u00f1a, e nalg\u00fans pa\u00edses de lingua espa\u00f1ola, a muller por veces substitu\u00eda o seu apelido materno polo apelido do marido, precedido da preposici\u00f3n \"de\". Con todo, nas \u00faltimas d\u00e9cadas esta pr\u00e1ctica foise abandonando.\nEn Portugal, \u00e9 algo com\u00fan nas mulleres acrecentaren o apelido (ou apelidos) do marido aos seus, sen perderen os seus propios. Esta pr\u00e1ctica pode orixinar nomes extraordinariamente longos ou causar situaci\u00f3ns como unha muller chamada Maria Santos Silva casar con un home chamado Jos\u00e9 Pereira Santos, pasando o seu nome a ser Maria Santos Silva Santos. Durante o Estado Novo isto era obrigatorio, mais actualmente depende da vontade da muller. Non \u00e9 inhabitual en Portugal unha muller asumir o sobrenome do marido mais non o usar nin na s\u00faa vida profesional nin na s\u00faa vida persoal (v\u00e9xase o caso de Maria Barroso). Na lei actual, tam\u00e9n est\u00e1 permitido que os homes adopten o sobrenome das esposas, a\u00ednda que en realidade \u00e9 pouco frecuente.\nEn pa\u00edses como o Xap\u00f3n, ao casar, un matrimonio \u00e9 obrigado a asumir un apelido en com\u00fan, e a pesar de que a maior\u00eda das veces \u00e9 tomado o do home, o contrario tam\u00e9n est\u00e1 socialmente aceptado.\nA pr\u00e1ctica das mulleres asumiren o apelido do marido \u00e9 considerada por veces sexista, debido ao seu significado hist\u00f3rico \u2014as mulleres deixan de pertencer \u00e1 familia do pai para pertenceren \u00e1 familia do marido-.\nOrixe dos apelidos.\nA maior\u00eda dos apelidos, segundo a orixe, poden dividirse en 5 grupos: patron\u00edmicos, topon\u00edmicos, mundo vexetal, mundo animal e outros. Rep\u00e1rese en que na seguinte clasificaci\u00f3n se mant\u00e9n a graf\u00eda orixinal medieval, por tanto poden flutuar para un mesmo apelido as letras B e V (debido ao polimorfismo gr\u00e1fico medieval), e a graf\u00eda Y corresp\u00f3ndese a un actual I; as\u00ed mesmo, mant\u00e9\u00f1ense G e J se as\u00ed aparec\u00edan na Idade Media. Vex\u00e1molos:\nApelidos patron\u00edmicos.\nOs apelidos patron\u00edmicos est\u00e1n moi difundidos e son os nomes de familia m\u00e1is antigos, nacidos na Idade Media no norte da Pen\u00ednsula Ib\u00e9rica e despois difundidos cara ao sur, e posteriormente a Am\u00e9rica (M\u00e9xico, Am\u00e9rica Central e do Sur). Orixin\u00e1ronse de tres maneiras:\nA) Patron\u00edmicos que mante\u00f1en o nome de p\u00eda orixinario\nB) Patron\u00edmicos co sufixo -EZ / -ES (que por evoluci\u00f3n fon\u00e9tica pode dar lugar a -IZ e -IS)\nAlg\u00fans apelidos est\u00e1n hoxe escritos na s\u00faa forma espa\u00f1ola (por veces a forma \u00e9 s\u00f3 unha espa\u00f1olizaci\u00f3n da galega, non existindo forma espa\u00f1ola de seu), entre par\u00e9nteses as formas galegas medievais:\nCon similar significado ao noso -EZ/-ES temos sufixos semellantes noutras linguas: o sufixo \"-son\" (\u2018fillo\u2019) utilizado en apelidos n\u00f3rdicos e ingleses (Harrison, Morrison, Edison), \"-vich\" e \"-ov(a)\" dos apelidos rusos e otras culturas eslavas; ademais dos prefixos \"Ibn-\" ou \"Bin-\" dos \u00e1rabes, \"Ben-\" dos xudeus, \"Mac-\" e \"Mc-\" (fillo de) e ou \"O'-\" (neto de) do ga\u00e9lico (irland\u00e9s e escoc\u00e9s). V\u00e9xase tam\u00e9n a formaci\u00f3n de nomes islandeses.\nApelidos topon\u00edmicos.\nEstes apelidos son os m\u00e1s difundidos na Pen\u00ednsula Ib\u00e9rica. Derivan do nome do lugar onde viv\u00eda, proced\u00eda ou posu\u00eda terras a persoa ou familia asociados ao apelido. Moitos est\u00e1n precedidos da preposici\u00f3n \"da\", \"das\", \"do\", \"dos\" ou simplemente son xentilicios. Os apelidos topon\u00edmicos forman case o 80% dos apelidos vascos, en particular aqueles que seguen a un sobrenome (por exemplo, \u2018Otxoa de \"Zabalegi\"\u2019, isto \u00e9, \u2018o lobo da \"aba ancha\"\u2019).\nAlg\u00fans apelidos topon\u00edmicos son:\nHaxiotop\u00f3nimos (San ou Santo + nome persoal)\nApelidos de topon\u00edmicos do mundo vexetal\nApelidos de topon\u00edmicos procedentes de nomes de animais\nOutros apelidos.\nApelidos de alcu\u00f1os ou caracter\u00edsticas morais ou f\u00edsicas.\nSon aqueles que derivan dunha descrici\u00f3n ou alg\u00fan alcu\u00f1o da persoa ou familia asociada ao apelido. Alg\u00fans apelidos de alcumes ou descrici\u00f3n f\u00edsica ou moral son:"}
{"id": "49964", "revid": "56817", "url": "https://gl.wikipedia.org/wiki?curid=49964", "title": "Arauc\u00f3ns", "text": "Os arauc\u00f3ns eran un pobo que viv\u00eda entre Galicia e Le\u00f3n, nas monta\u00f1as de Ourense, e estaban dominados polo rei visigodo Leovixildo no ano 575.\nEstas rexi\u00f3ns estiveron antes baixo dominio do Reino Suevo, pero dacabalo entre os territorios actualmente leoneses e as terras do Reino dos suevos xurdiran se\u00f1or\u00edos locais de vinculaci\u00f3n incerta probablemente iniciados tralo ano 457, e consolidados posteriormente ata conseguir unha independencia efectiva dos suevos.\nO pobo dos arauc\u00f3ns ou aregenses (que deron nome \u00e1s monta\u00f1as da zona, co\u00f1ecidas como monta\u00f1as Aregenses) era un destes principados independentes. Nesta zona Leovixildo fixo prisioneiro ao se\u00f1or local (\"loci senior\") denominado \"Aspidius\", xunto coa s\u00faa muller e fillos, e apoderouse dos seus dominios. Aspidius gobernaba probablemente sobre os arauc\u00f3ns."}
{"id": "49965", "revid": "98629", "url": "https://gl.wikipedia.org/wiki?curid=49965", "title": "Sabaria", "text": "Sabaria foi un territorio semiaut\u00f3nomo, entre os reinos Suevo e Visigodo, nos s\u00e9culos IV e VI que ocupar\u00eda a zona que vai de Benavente a Salamanca e de Sayago a Simancas. Esta autonom\u00eda reflectir\u00edase na cu\u00f1axe de moeda propia, pero isto parece ser unha confusi\u00f3n coa ceca visigoda de Senimure-Semure (a Zamora actual).\nHistoria.\nAs referencias hist\u00f3ricas son escasas, pero cabe destacar a n\u00f3mina de bispos asistentes ao Concilio de Braga en 408, na que constan os bispos de Asturica Augusta, Legio, Salm\u00e1ntica e Sabaria.\nNo ano 572, o rei suevo Miro ataca a \"sappos\" e \"runcones\", nun movemento previo ao ataque contra os visigodos. O ano 573, Leovixildo procede contra os \"sappos\" de Sabaria e conquista a zona, como paso previo \u00e1 conquista do Reino Suevo.\nNo ano 576 Leovixildo arrasa a zona (destruci\u00f3n de Sabaria, demolici\u00f3n das fortificaci\u00f3ns de Zamora...) como medida preventiva ante a definitiva conquista do Reino Suevo, a\u00ednda que diversos problemas internos aprazan esa intervenci\u00f3n ata o ano 585.\nA localizaci\u00f3n do territorio relacionouse con:\nEn canto aos seus habitantes, fanse descender de: "}
{"id": "49966", "revid": "23204", "url": "https://gl.wikipedia.org/wiki?curid=49966", "title": "Partido Nacional Escoc\u00e9s", "text": "O Partido Nacional Escoc\u00e9s (en , en , ou tam\u00e9n co\u00f1ecido como SNP) \u00e9 un partido pol\u00edtico escoc\u00e9s de car\u00e1cter nacionalista e socialdem\u00f3crata. O Partido Nacional Escoc\u00e9s apoia e fai campa\u00f1a a prol da independencia de Escocia dentro da Uni\u00f3n Europea, cunha plataforma baseada no nacionalismo c\u00edvico. O Partido Nacional Escoc\u00e9s \u00e9 o terceiro meirande partido pol\u00edtico do Reino Unido, logo do Partido Laborista e o Partido Conservador, e \u00e9 o meirande partido pol\u00edtico de Escocia, onde ten a maior\u00eda dos asentos do Parlamento escoc\u00e9s e 44 dos 59 escanos escoceses na C\u00e1mara dos Com\u00fans de Westminster. A l\u00edder do Partido Nacional Escoc\u00e9s \u00e9 Nicola Sturgeon, quen exerce como Primeiro ministro de Escocia dende o 20 de novembro de 2014.\nHistoria.\nFundouse en 1934 trala fusi\u00f3n do Partido Nacional de Escocia co Partido Escoc\u00e9s, tendo como primeiros presidentes nunha presidencia conxunta a James Graham, 6\u00ba duque de Montrose e a Cunninghame Graham. O primeiro secretario xeral do partido foi Alexander MacEwen. Douglas Young, que foi l\u00edder do Partido Nacional Escoc\u00e9s entre 1942 e 1945, fixo campa\u00f1a en contra do recrutamento obrigatorio e as s\u00faas actividades foron vilipendiadas por menoscabar o esforzo de guerra brit\u00e1nico contra as potencias do Eixe. Young foi encarcerado por negarse a ser recrutado.\nO SNP ga\u00f1ou por primeira vez un escano parlamentario polo distrito de Motherwell en 1945, pero o deputado Robert McIntyre perdeu o asento nas elecci\u00f3ns xerais tres meses despois. Despois conseguiron un escano en 1967, cando Winnie Ewing foi o ga\u00f1ador por sorpresa no distrito de Hamilton, feudo laborista. Isto deu protagonismo nacional ao SNP, levando \u00e1 creaci\u00f3n da Comisi\u00f3n Kilbrandon.\nO partido logrou unha gran subida de votos nas elecci\u00f3ns xerais de outubro de 1974, obtendo case un terzo dos votos en Escocia e metendo 11 deputados en Westminster. Con todo, o partido experimentou unha gran ca\u00edda nas elecci\u00f3ns xerais de 1979, seguida dunha nova ca\u00edda nas elecci\u00f3ns de 1983. O \u00e9xito das elecci\u00f3ns xerais de outubro de 1974 non se superou ata as elecci\u00f3ns xerais de 2015.\nNas elecci\u00f3ns ao Parlamento escoc\u00e9s de 2007, o SNP foi o maior partido obtendo 47 escanos (superando ao Partido Laborista Escoc\u00e9s con 46 escanos) e Alex Salmond converteuse no primeiro ministro escoc\u00e9s. O Partido Verde Escoc\u00e9s apoiou a elecci\u00f3n de Salmond como primeiro ministro e os seus posteriores nomeamentos de ministros, a cambio da presentaci\u00f3n anticipada do proxecto de lei sobre o cambio clim\u00e1tico e o nomeamento dun deputado verde para presidir unha comisi\u00f3n parlamentaria.\nEn maio de 2011, o SNP ga\u00f1ou a maior\u00eda absoluta no Parlamento escoc\u00e9s con 69 escanos. Isto foi un logro significativo, xa que o sistema de membro adicional usado nas elecci\u00f3ns ao Parlamento escoc\u00e9s foi dese\u00f1ado especificamente para evitar que un partido obtivese maior\u00eda absoluta. Con este resultado o SNP promoveu a realizaci\u00f3n do referendo de independencia de Escocia de 2014. Tras unha dura campa\u00f1a ga\u00f1ou o \"non\" \u00e1 independencia cun resultado de 55-45% e o primeiro ministro Alex Salmond dimitiu.\nCon todo, a perda do referendo non afectou aos resultados electorais do partido. Nas elecci\u00f3ns xerais do Reino Unido de maio de 2015, o partido agora liderado pola sucesora de Salmond, Nicola Sturgeon, pasou de ocupar seis escanos na C\u00e1mara dos Com\u00fans a 56, a maior\u00eda deles a costa do Partido Laborista. Todas excepto tres das cincuenta e nove circunscrici\u00f3ns do pa\u00eds elixiron un candidato do SNP.\nNas elecci\u00f3ns ao Parlamento escoc\u00e9s de 2016, o SNP perdeu 6 escanos, perdendo a s\u00faa maior\u00eda absoluta, pero conservando o goberno, por terceiro mandato consecutivo. Nas elecci\u00f3ns xerais do Reino Unido de 2017, o SNP tivo uns resultados inferiores aos esperados e perdeu 21 escanos, reduc\u00edndose o n\u00famero de deputados en Westminster a 35. A situaci\u00f3n de bloqueo ocasionada polo proceso do Brexit, levou a novas elecci\u00f3ns en decembro de 2019 e o SNP volveu lograr un dos seus mellores resultados, ao ga\u00f1ar 48 dos 59 escanos correspondentes a Escocia."}
{"id": "49967", "revid": "839", "url": "https://gl.wikipedia.org/wiki?curid=49967", "title": "Congreso Nacional Canario", "text": ""}
{"id": "49968", "revid": "5312", "url": "https://gl.wikipedia.org/wiki?curid=49968", "title": "Vlaams Belang", "text": "O Vlaams Belang (en neerland\u00e9s, \"Interese Flamengo\") \u00e9 un partido pol\u00edtico flamengo herdeiro do Vlaams Blok (\"Bloque Flamengo\"), ilegalizado en 2004 acusado de promover o racismo e a xenofobia. O Vlaams Belang def\u00ednese como republicano, independentista, de dereitas e defensor dos intereses dos flamengos. O seu basti\u00f3n principal \u00e9 Antuerpen, cidade na cal nas elecci\u00f3ns do 8 de outubro de 2006 obtivo un 33'51% dos votos. Am\u00f3sase partidario da expulsi\u00f3n dos inmigrantes ilegais e contrario \u00f3 fundamentalismo isl\u00e1mico. O seu eslogan \u00e9 \"Eigen volk eerst\" (\"Primeiro, o propio pobo\"). As s\u00faas xuventudes son as Vlaams Belang Jongeren."}
{"id": "49969", "revid": "23204", "url": "https://gl.wikipedia.org/wiki?curid=49969", "title": "Grovios", "text": "Os grovios (en ) eran unha antiga tribo celta de Gallaecia, un pobo galaico bracarense.\nHistoria.\nOcupaban a zona do val e desembocadura do r\u00edo Mi\u00f1o, illas C\u00edes, Baiona e a r\u00eda de Vigo, ata a serra da Groba, entre Galicia e Portugal, con capital nun principio en Ab\u00f3briga (castro de Santa Trega) e con posterioridade en Castellum Tyde, no Conventus Bracarensis, na Gallaecia, desde a Idade de Bronce.\nExisten restos castrexos na cima do monte Aloia, A Gu\u00eda (Randufe), Cabeza de Francos (Pazos de Reis) e en Tui. Tradicionalmente vense relacionando o seu nome co da vila do Grove, se ben isto est\u00e1 hoxe descartado.\nAs fontes antigas (Pomponio Mela, Plinio o Vello, Silio It\u00e1lico , Tolomeo...), seguindo a tradici\u00f3n historiogr\u00e1fica de \u00e9poca romana, consid\u00e9raos como de orixe troiana, con orixe en Diomedes, fillo de Tideo. Mela na s\u00faa obra \"Coreograf\u00eda\" sit\u00faaos nos terreos ba\u00f1ados polos r\u00edos \"Avo\" (Avia), \"Celadus, Nebis, Minius\" e \"Oblivio\" (Limia), recibindo as augas do Laeros (o L\u00e9rez) e do Ulla no seu l\u00edmite norte, ademais de citar a cidade de \"Lambriaca\".\nUn dos deuses co\u00f1ecidos dos grovios era Turiaco, cuxo significado relaci\u00f3nao con rei ou se\u00f1or, en funci\u00f3n da ra\u00edz \"tor-\" (relacionable cunha inscrici\u00f3n irlandesa que alude a \"Tor \u00ed r\u00ed non tighearna\")."}
{"id": "49970", "revid": "1556", "url": "https://gl.wikipedia.org/wiki?curid=49970", "title": "Araucones", "text": ""}
{"id": "49971", "revid": "1131", "url": "https://gl.wikipedia.org/wiki?curid=49971", "title": "Praza de Mar\u00eda Pita", "text": "A praza de Mar\u00eda Pita \u00e9 o centro neur\u00e1lxico da cidade da Coru\u00f1a, e nela at\u00f3pase a casa do concello no palacio de Mar\u00eda Pita.\nHistoria.\nA praza foi proxectada polo arquitecto Juan de Ci\u00f3rraga en 1877 tralo derrubamento da muralla, a fin de resolver o paso da cidade vella para a Pescader\u00eda. O recinto foi pavimentado en 1936 e asfaltado na d\u00e9cada de 1950 durante o mandato como alcalde de Alfonso Molina. Na d\u00e9cada seguinte permitiuse o estacionamento, que non se suprimiu ata 1987, coa construci\u00f3n do aparcadoiro subterr\u00e1neo e o t\u00fanel que implicou a peonalizaci\u00f3n.\nAntigamente recibiu o nome de praza de Ales\u00f3n, Liberdade e Derribo.\nDescrici\u00f3n.\nA praza forma un gran rect\u00e1ngulo de m\u00e1is de 10\u00a0000 m\u00b2. Nunha das s\u00faas frontes at\u00f3pase o palacio do concello, rodeado polas outras tres partes por edificios porticados e culminados nunhas espl\u00e9ndidas galer\u00edas, t\u00edpicas da arquitectura galega.\nA contorna compl\u00e9tase coa estatua a Mar\u00eda Pita, que preside a praza mirando para a casa do concello. A s\u00faa realizaci\u00f3n e colocaci\u00f3n na praza tivo lugar en 1998.\nBaixo os soportais dos edificios at\u00f3panse diferentes locais de hostaler\u00eda como bares, cafeter\u00edas e restaurantes. No exterior destes soportais existen dende 2002 unhas terrazas pechadas e envidradas para a utilizaci\u00f3n destes locais, que suscitaron moita pol\u00e9mica na s\u00faa colocaci\u00f3n, polo impacto est\u00e9tico que sup\u00f3n a s\u00faa presenza para a contorna monumental da praza."}
{"id": "49976", "revid": "25871", "url": "https://gl.wikipedia.org/wiki?curid=49976", "title": "Guy Delisle", "text": "Guy Delisle, nado no Quebec o 19 de xullo de 1966, \u00e9 un debuxante franc\u00f3fono canadense.\nTraxectoria.\nTraballou en 1986 para o estudo de c\u00f3mics Cin\u00e9 Groupe en Montreal. Este primeiro emprego en animaci\u00f3n durou un ano e medio, ata que pecharon o estudo. Emprendeu ent\u00f3n unha longa viaxe a trav\u00e9s de Europa: M\u00fanic, Berl\u00edn, Valencia, e por fin Montpellier, onde reside desde 1991. Ademais, impartiu clases de animaci\u00f3n na illa da Reuni\u00f3n en 1993 e realizou unha curtametraxe para nenos, \"Tres pequenos gatos\" (1994).\nO seu traballo para un estudo de animaci\u00f3n franc\u00e9s es\u00edxelle supervisar a produci\u00f3n en varios estudos de pa\u00edses da costa do Pac\u00edfico, nas sombr\u00edas fronteiras do mercado libre. Por iso, o autor vese obrigado a pasar meses en fr\u00edas e impersoais habitaci\u00f3ns de hotel, onde sofre os males de quen pasa longas tempadas f\u00f3ra de casa: alienaci\u00f3n cultural e ling\u00fc\u00edstica, aburrimento e nostalxia da gastronom\u00eda occidental e do aut\u00e9ntico caf\u00e9. Delisle representa estas estancias no m\u00e1is absoluto illamento en d\u00faas xeniais novelas gr\u00e1ficas: \"Pyongyang\" e \"Shenzhen\".\nEn canto ao seu estilo, Delisle dec\u00e1ntase polo trazado de li\u00f1as, en aparencia simples, para representar os estados de \u00e1nimo e a realidade."}
{"id": "49978", "revid": "1556", "url": "https://gl.wikipedia.org/wiki?curid=49978", "title": "Mosteiro de Caaveiro", "text": ""}
{"id": "49982", "revid": "15490", "url": "https://gl.wikipedia.org/wiki?curid=49982", "title": "Auguste Rodin", "text": "Fran\u00e7ois-Auguste-Ren\u00e9 Rodin foi un escultor franc\u00e9s, nado o 12 de novembro de 1840 en Par\u00eds (Francia) e morto en Meudon (Illa-de-Francia, Francia) o 17 de novembro de 1917.\nObra.\nRodin sacou a escultura do academismo e falouse del como \"o primeiro moderno\" na historia da arte."}
{"id": "49983", "revid": "23204", "url": "https://gl.wikipedia.org/wiki?curid=49983", "title": "Nairobi", "text": "Nairobi \u00e9 a capital e a maior cidade de Kenya. O nome deriva da frase en lingua masai \"Enkare Nairobi\", que significa 'lugar de augas fr\u00edas', en referencia ao r\u00edo Nairobi, que discorre pola cidade. Segundo o censo de 2019, ti\u00f1a unha poboaci\u00f3n de 4\u00a0397\u00a0073 habitantes, mentres que a \u00e1rea metropolitana contaba cunha poboaci\u00f3n estimada en 2022 de 10,8 mill\u00f3ns de persoas. A cidade recibe o sobrenome de \"Cidade Verde baixo o Sol\".\nNairobi foi fundada en 1899 polas autoridades coloniais da \u00c1frica Oriental Brit\u00e1nica, como un dep\u00f3sito ferroviario no ferrocarril Uganda - Kenya. A cidade creceu rapidamente para substitu\u00edr a Mombasa como capital de Kenya en 1907. Despois da independencia en 1963, Nairobi converteuse na capital da Rep\u00fablica de Kenya. Durante o per\u00edodo colonial de Kenya, a cidade converteuse nun centro para a industria do caf\u00e9, o t\u00e9 e o sisal. A cidade at\u00f3pase na parte central sur de Kenya, a unha altitude de 1.795 metros.\nNairobi \u00e9 a sede dos edificios do Parlamento de Kenya e acolle miles de empresas kenyanas e m\u00e1is de 1000 grandes empresas e organizaci\u00f3ns internacionais, inclu\u00edndo o Programa das Naci\u00f3ns Unidas para o Medio Ambiente e a Oficina das Naci\u00f3ns Unidas en Nairobi (UNON). Nairobi \u00e9 un importante centro de negocios e cultura. A Bolsa de Valores de Nairobi (NSE) \u00e9 unha das maiores de \u00c1frica e a segunda bolsa m\u00e1is antiga do continente. \u00c9 a cuarta bolsa m\u00e1is grande de \u00c1frica en termos de volume de negociaci\u00f3n, capaz de realizar 10 mill\u00f3ns de intercambios ao d\u00eda. Tam\u00e9n cont\u00e9n o Parque Nacional de Nairobi. Nairobi uniuse \u00e1 Rede Mundial de Cidades da Aprendizaxe da UNESCO en 2010.\nHistoria breve.\nNairobi foi fundada en 1899 arredor dun dep\u00f3sito de aprovisionamento da \"Uganda Railway\" (Ferrocarr\u00eds de Uganda) no cami\u00f1o de ferro que se estaba a constru\u00edr entre Mombasa, na costa, e Uganda. A comezos do s\u00e9culo XX foi reedificada por enteiro logo dunha epidemia de peste e o incendio do asentamento orixinario. Desde ent\u00f3n seguiu a medrar, ata se converter na capital da \u00c1frica Oriental brit\u00e1nica en 1905. M\u00e1is tarde, en 1963, pasou a ser tam\u00e9n a capital de Kenya ao acadar esta a independencia.\nA escolla de Nairobi como capital derivou de que a s\u00faa altitude, por enriba dos 1.500 metros, fac\u00eda o lugar menos vulnerable \u00e1 malaria. A capitalidade converteuse nun dos factores do crecemento; o segundo foi o turismo, pois a cidade era o centro desde onde se organizaban expedici\u00f3ns de cacer\u00eda.\nEn 1919, Nairobi converteuse nun concello. Entre 1920 e 1950, o n\u00famero de moradores brancos na cidade pasou de 9.000 a 80.000. Por\u00e9n aumentaron tam\u00e9n os roces entre os novos asentados e os antigos poboadores. Nairobi acadou o status de cidade en 1954.\nXeograf\u00eda.\nNairobi est\u00e1 situada entre as cidades de Kampala e Mombasa. Como Nairobi est\u00e1 adxacente ao bordo oriental do Val do Rift, ocasionalmente ocorren pequenos terremotos e tremores. Os outeiros de Ngong, situados ao oeste da cidade, son a caracter\u00edstica xeogr\u00e1fica m\u00e1is destacada da \u00e1rea de Nairobi. O monte Kenya est\u00e1 situado ao norte de Nairobi e o monte Kilimanjaro est\u00e1 cara ao sueste.\nO r\u00edo Nairobi e os seus afluentes cruzan o condado de Nairobi e \u00fanense ao r\u00edo Athi no extremo oriental do condado. \nA ga\u00f1adora do Premio Nobel da Paz Wangari Maathai loitou ferozmente para salvar o bosque de Karura, no norte de Nairobi, que estaba baixo a ameaza de ser substitu\u00eddo por vivendas e outras infraestruturas.\nOs barrios occidentais de Nairobi est\u00e9ndense desde o Hospital Nacional Kenyatta no sur ata a sede da ONU no suburbio de Gigiri, no norte, a unha distancia duns 20 quil\u00f3metros. A cidade artic\u00falase arredor da Praza da Cidade, que est\u00e1 situada no Distrito Central de Negocios. Os edificios do Parlamento de Kenya, a Catedral da Sagrada Familia, o Concello de Nairobi, os Xulgados de Nairobi e o Centro de Conferencias Kenyatta rodean a praza.\nClima.\nSegundo a Clasificaci\u00f3n clim\u00e1tica de K\u00f6ppen, Nairobi ten un clima subtropical das terras altas (Cwb). A 1.795 metros sobre o nivel do mar, as noites poden ser frescas, especialmente na tempada de xu\u00f1o/xullo, cando a temperatura pode baixar ata os 5 \u00b0C. Os meses entre decembro e marzo son os m\u00e1is solleiros e c\u00e1lidos do ano e as temperaturas medias son de vinte graos Celsius durante o d\u00eda. A temperatura m\u00e1xima media para este per\u00edodo \u00e9 de 28 \u00b0C.\nHai \u00e9pocas de chuvia, pero as precipitaci\u00f3ns poden ser moderadas. A parte m\u00e1is anubrada do ano \u00e9 xusto despois da primeira estaci\u00f3n de chuvias, cando ata setembro o ceo adoita estar cuberto e con chuvieiras. Como Nairobi est\u00e1 situado preto do ecuador, as diferenzas entre as estaci\u00f3ns son m\u00ednimas. As estaci\u00f3ns denom\u00ednanse estaci\u00f3n h\u00famida e estaci\u00f3n seca. O momento do amencer e do solpor var\u00eda pouco ao longo do ano polo mesmo motivo.\nDivisi\u00f3ns administrativas.\nA cidade de Nairobi goza da condici\u00f3n de condado administrativo completo.\nA provincia de Nairobi difire en varios aspectos doutras rexi\u00f3ns de Kenya. A comarca \u00e9 totalmente urbana. Ten s\u00f3 un concello, o de Nairobi. A provincia hom\u00f3nima non se dividiu en \"distritos\" at\u00e9 o ano 2007, cando se crearon 3. En 2010, xunto coa nova constituci\u00f3n, Nairobi pasou a chamarse condado e consolidouse como cidade-condado.\nO condado de Nairobi ten 17 circunscrici\u00f3ns. O nome da circunscrici\u00f3n pode diferir do nome da divisi\u00f3n, de xeito que a circunscrici\u00f3n de Starehe \u00e9 igual \u00e1 Divisi\u00f3n Central, a de Lang'ata \u00e1 divisi\u00f3n de Kibera e a de Kamukunji \u00e1 Divisi\u00f3n de Pumwani en termos de l\u00edmites.\nCircunscrici\u00f3ns.\nNairobi div\u00eddese en 17 circunscrici\u00f3ns e 85 barrios, que reciben maioritariamente o seu nome de zonas residenciais. A divisi\u00f3n de Kibera, por exemplo, incl\u00fae o barrio de Kibera (o meirande de Kenya) as\u00ed como o barrios de Karen e Langata.\nEvoluci\u00f3n demogr\u00e1fica.\nEvoluci\u00f3n demogr\u00e1fica de Nairobi, de 1906 a 2019.\nNairobi ten unha das maiores taxas de crecemento de todas as cidades de \u00c1frica. Dende a s\u00faa fundaci\u00f3n en 1899, creceu ata converterse na segunda cidade m\u00e1is grande da rexi\u00f3n dos Grandes Lagos Africanos, a pesar de ser unha das cidades m\u00e1is novas da rexi\u00f3n. A taxa de crecemento de Nairobi \u00e9 do 4,1% ao ano. Est\u00edmase que a poboaci\u00f3n de Nairobi chegar\u00e1 aos 5 mill\u00f3ns en 2025.\nDado este alto crecemento da poboaci\u00f3n, debido tanto \u00e1 migraci\u00f3n urbana como \u00e1s altas taxas de natalidade, a econom\u00eda a\u00ednda non se puxo ao d\u00eda. O desemprego est\u00edmase nun 40% dentro da cidade, principalmente nas zonas de alta densidade e baixos ingresos da cidade.\nCidades irmandadas.\nNairobi est\u00e1 irmandada coas seguintes cidades:"}
{"id": "49988", "revid": "56817", "url": "https://gl.wikipedia.org/wiki?curid=49988", "title": "Aglutinaci\u00f3n (medicina)", "text": "A aglutinaci\u00f3n \u00e9 un proceso natural de determinados compo\u00f1entes do sangue.\nA aglutinaci\u00f3n afecta a gl\u00f3bulos vermellos, gl\u00f3bulos brancos e plaquetas. Prod\u00facese cando os anticorpos presentes no plasma se unen a ant\u00edxenos transportados por estas c\u00e9lulas sangu\u00edneas, a\u00ednda que tam\u00e9n se pode producir con bacterias sometidas \u00e1 acci\u00f3n de anticorpos. Tr\u00e1tase, pois, dun proceso asemade inmunol\u00f3xico (reacci\u00f3n ant\u00edxeno-anticorpo), e f\u00edsico (modificaci\u00f3n do medio).\nA aglutinaci\u00f3n pode verse a simple vista no caso dos gl\u00f3bulos vermellos. Nos centros de transfusi\u00f3n e de extracci\u00f3n de sangue a aglutinaci\u00f3n empr\u00e9gase para determinar os grupos sangu\u00edneos nos sistemas AB0 e Rh.Foi precisamente a aglutinaci\u00f3n de gl\u00f3bulos vermellos a que lle permitou a Karl Landsteiner en 1900 determinar os tres primeiros grupos sangu\u00edneos, o A, o B e o 0. En 1958 foi Jean Dausset quen sobre a base da aglutinaci\u00f3n de gl\u00f3bulos brancos descubriu o primeiro ant\u00edxeno HLA, que recibiu a denominaci\u00f3n Hu 1."}
{"id": "49990", "revid": "1822", "url": "https://gl.wikipedia.org/wiki?curid=49990", "title": "Prehistoria en Galicia", "text": "A prehistoria en Galicia abrangue o per\u00edodo de tempo transcorrido entre a chegada dos primeiros hom\u00ednidos at\u00e9 aproximadamente a romanizaci\u00f3n da s\u00faa sociedade.No presente os estudos sobre a prehistoria en xeral e a galega en particular est\u00e1n favorecidos por unha notable evoluci\u00f3n do co\u00f1ecemento cient\u00edfico as\u00ed como das innovaci\u00f3ns tecnol\u00f3xicas aplicables \u00e1s pescudas dos xacementos arqueol\u00f3xicos. Este proceso no caso de Galicia levou dende as primeiras d\u00e9cadas so s\u00e9culo XXI \u00e1 revisi\u00f3n dos principais achados traballados perante o s\u00e9culo anterior as\u00ed como \u00e1 apertura de novas exploraci\u00f3ns. O traballo multidisciplinar, a implicaci\u00f3n e colaboraci\u00f3n de instituci\u00f3ns e cient\u00edficos especializados neste eido puxo en cuesti\u00f3n as teses vixentes sobre o poboamento de Galicia as\u00ed como as dataci\u00f3ns de pezas e xacementos acreditadas en base a m\u00e9todos non fiables actualmente. Neste proceso, as datas m\u00e1is recuadas e mellor documentadasat\u00e9 de agora, at\u00f3panse no xacemento de Porto Maior (As Neves), que remontan a presenza humana en terras da actual Galicia \u00e1 segunda metade do Plistoceno Medio.Dataci\u00f3n que estableceu unha antig\u00fcidade m\u00e1xima de 300.000 anos e unha m\u00ednima de 200.000. Esta primeira etapa est\u00e1 caracterizada polas testemu\u00f1as de industrias t\u00edpicas da cultura achelense cuxa maior concentraci\u00f3n de xacementos at\u00f3pase ao longo da bac\u00eda Sil-Mi\u00f1o e afluentes. Esta cultura l\u00edtica espallouse nas mesmas datas noutras grandes concas fluviais da Pen\u00ednsula Ib\u00e9rica: Guadalquivir, Guadiana, Texo e Douro. \nEstes achados xunto con outras investigaci\u00f3ns desenvolvidas no s\u00e9culo XXI matizaron a tesedunha suposta humanizaci\u00f3n serodia e con atraso teconol\u00f3xico da prehistoria galega co respecto \u00e1 do resto de Europa e mesmo da Pen\u00ednsula Ib\u00e9rica.Ao mesmo tempo confirmaron o poboamento intensivo do territorio da actual Galicia que medrar\u00e1 desde esta \u00e9poca e ter\u00e1 o seu pulo maior trala aparici\u00f3n da culturas megal\u00edtica e sobre todo a castrexa. \nO Paleol\u00edtico.\nPaleol\u00edtico inferior.\nAs primeiras probas l\u00edticas de presenza humana en Galiza rem\u00f3ntanse a uns 300.000 anos, no Paleol\u00edtico inferior, durante o Plistoceno Medio e corresponden \u00e1 cultura achelense.A maior\u00eda dos xacementos con testemu\u00f1as deste per\u00edodo est\u00e1n asociados directa ou indirectamente coa bac\u00eda do Mi\u00f1o-Sil, ag\u00e1s o caso do xacemento de Vilasel\u00e1n (Lugo), m\u00e1is vinculado co poboamento da rasa cant\u00e1brica. Estes restos son instrumentos l\u00edticos de grandes lascas onde predominan os bifaces como fendedores e triedros feitos sobre unha base de cuarzo ou cuarcita. Para tallar percut\u00edase directamente cun percusor duro sobre outro canto e das lascas que se desprend\u00edan obt\u00ed\u00f1ase unha aresta cortante. As \u00faltimas pescudas sinalan a utilizaci\u00f3n de cuarcitas e cuarzos como principais materias primas para as tallas destas primeiras industrias atopadas nos xacementos na conca do r\u00edo Mi\u00f1o. Delas, a cuarcita \u00e9 a rocha maioritaria dentro dos achados co\u00f1ecidos. Salienta a s\u00faa presenza no xacemento de Porto Maior (As Neves) onde alcanza o 90% das industrias. Tam\u00e9n est\u00e1 presente nos xacementos do Cabr\u00f3n (Arbo) e G\u00e1ndaras de Budi\u00f1o, coa particularidade que nestes \u00faltimos a cuarcita \u00e9 allea \u00e1 xeolox\u00eda dos achados, polo que os antigos habitantes tiveron que forzosamente transportala doutros sitios, no caso de G\u00e1ndaras de Budi\u00f1o dende varios quil\u00f3metros de distancia.\nA falla de restos \u00f3seos as\u00ed como de fauna nos achados do Plistoceno medio en Galicia, impiden acreditar o tipo de hom\u00ednido que constru\u00edu estas primeiras ferramentas. Por\u00e9n os avances como a recente secuencia sedimentaria cuaternaria desenvolvida na conca baixa do r\u00edo Mi\u00f1o permitir\u00e1n a futuro reconstru\u00edr aspectos paleobiol\u00f3xicos ou xeol\u00f3xicos, as\u00ed como un rexistro m\u00e1is completo do primeiro poboamento humano de todo o noroeste ib\u00e9rico.\nDeste per\u00edodo son os asentamentos da Piteira (To\u00e9n), A Chaira (San Cibrao de Las), Pazos (San Cibrao das Vi\u00f1as), Chan do Cereixo (A Portavedra, Gondomar), Arbo e as G\u00e1ndaras de Budi\u00f1o (Porri\u00f1o) e Camposancos (A Guarda).\nViv\u00edan en hordas, \u00e9 dicir, grupos de cazadores-recolectores que practicaban o nomadismo. Aliment\u00e1banse dos froitos que recoll\u00edan e da caza (b\u00f3vidos, c\u00e1pridos, \u00e9quidos e c\u00e9rvidos), que practicaban en tribos. Tam\u00e9n botaban man da pesca e da recollida de marisco, cando viv\u00edan en zonas nas que pod\u00edan facelo.\nPaleol\u00edtico medio.\nNo Paleol\u00edtico medio a industria caracter\u00edstica \u00e9 a musteriana, non homox\u00e9nea, elaborada polo home de neandertal, do que se documenta a s\u00faa presenza no noroeste peninsular grazas \u00f3 achado de restos na Cova Eir\u00f3s, en Triacastela, con materia org\u00e1nica e ferramentas do Paleol\u00edtico medio). A este per\u00edodo corresponden parte dos asentamentos das G\u00e1ndaras de Budi\u00f1o e do Campo da Mama (A Veiga).\nPaleol\u00edtico superior.\nHai m\u00e1is datos do Paleol\u00edtico superior (30.000 e 8.000 a.C.). Desta \u00e9poca cons\u00e9rvanse instrumentos tanto de pedra como de \u00f3so, realiz\u00e1ndose neste material pu\u00f1ais, arp\u00f3ns, agullas etc. En Galiza houbo con abundantes abrigos baixo rocha, nos que se atoparon unha industria Aziliense a base de s\u00edlex, cristal de rocha, p\u00f3rfiros cuarc\u00edticos, cuarzos e cuarcitas. As ferramentas m\u00e1is caracter\u00edsticas son os bur\u00eds, as tesoiras de dorso rebaixado e as raspadeiras. Non se achan en Galiza obras de arte rupestre por carecer de covas importantes.\nO que si hai \u00e9 arte moble, no que destacan os colgantes. Os asentamentos m\u00e1is importantes deste per\u00edodo son os de Pena Grande (Vilalba), Prado do Inferno I (Muras), Pena Grande de F\u00e9rvedes (Lousada, Xermade) e as covas de Valdavara (Becerre\u00e1). Deste per\u00edodo son os restos humanos humanos m\u00e1is antigos que se conservan dos achados en Galiza -no Courel-, as\u00ed como os primeiros \u00f3sos de uro (o antigo boi salvaxe europeo, \"Bos taurus primigenius\", antecesor da vaca dom\u00e9stica) que se descobren en Galiza. A dataci\u00f3n por carbono 14 estimou para os seres humanos unha antig\u00fcidade entre 10 000 e 8 000 anos, e para os uros cifrouse nuns 8 000 anos.\nO Mesol\u00edtico.\nO Mesol\u00edtico, que tam\u00e9n \u00e9 chamado Epipaleol\u00edtico, sit\u00faase aproximadamente entre o 8000 a.C. e o 5000 a.C. Prod\u00facense importantes cambios no clima, que se fixo m\u00e1is c\u00e1lido e h\u00famido, rec\u00faan os glaciais e desaparecen a meirande parte dos animais de caza maior, coma o bisonte. Aparecen bosques, sobe o nivel do mar e mudan flora e fauna.\nComo o bisonte era o animal que lles proporcionara maiores usos (para alimento, confeccionar pezas de pel etc.), tiveron que mudar os seus m\u00e9todos e perfeccionar a caza, facer m\u00e1is variada a recolecci\u00f3n de froitos e verduras, e incrementar a pesca e o marisqueo. Prod\u00facense tam\u00e9n os primeiros ensaios da agricultura e da gander\u00eda.\nAtop\u00e1ronse asentamentos adxudicados a esta etapa na zona lim\u00edtrofe entre as provincias da Coru\u00f1a e Lugo. No val de Arnela existen lugares que proporcionaron bur\u00eds, perforadores e raspadoiros.\nDesta \u00e9poca hai arte moble, probabelmente relacionada coa concepci\u00f3n relixiosa que ti\u00f1an os habitantes daquela \u00e9poca da nosa terra.\nO Neol\u00edtico.\nDesenv\u00f3lvese entre o 5000 e o 3000 a.C. o per\u00edodo denominado Neol\u00edtico, caracterizado principalmente polo nacemento da agricultura e a domesticaci\u00f3n de animais, ademais da cer\u00e1mica. Ao cultivar os alimentos e criar animais, houbo m\u00e1is posibilidades de se alimentar, co que aumentou a poboaci\u00f3n.\nO clima f\u00edxose a\u00ednda m\u00e1is c\u00e1lido e h\u00famido, o que favoreceu o crecemento da vexetaci\u00f3n. Os habitantes da Galiza desta \u00e9poca ocuparon zonas altas, por ter unha vexetaci\u00f3n menos frondosa, e ser a terra menos dura para traballala. A vexetaci\u00f3n predominante estaba composta de carballeiras, sobreiras, ulmos, freixos, abeleiras...\nDesta \u00e9poca data o Megalitismo, \u00e9 dicir, a construci\u00f3n de grandes monumentos de pedra. Estes monumentos atop\u00e1molos por toda Galiza, dende a beiramar ata as altas monta\u00f1as orientais. At\u00f3panse dous tipos de construci\u00f3ns megal\u00edticas, os dolmens e menhires, repartidos por toda a comunidade.\nEstas xentes deberon practicar unha agricultura itinerante de roza, o que fala dun seminomadismo. Tam\u00e9n deb\u00eda ser importante a gander\u00eda, sobre todo de ovellas, cabras e vacas, as\u00ed como a caza, xa que no interior das antas se atoparon puntas de frecha, empregadas especialmente na actividade venatoria. Tam\u00e9n debeu ser importante para a s\u00faa alimentaci\u00f3n o marisqueo na beiramar.\nForon uns grandes especialistas no traballo da pedra, empregando granitos ou lousas para edificar, mentres que para os obxectos pulimentados prefiren as rochas metam\u00f3rficas, e para adornos ou como materiais rituais utilizan acibeches ou blenda.\nOs materiais m\u00e1is abondosos desta \u00e9poca son de pedra, con instrumentos como puntas de frecha, machados, lascas, ciceis, coitelos, aixadas, mazas...\nTam\u00e9n se puideron atopar contas de colar de cor verde, placas perforadas, prismas de seixo cristalizado e idoli\u00f1os. S\u00e1bese que fac\u00edan obxectos cer\u00e1micos, que presentaban unha decoraci\u00f3n impresa con cunchas de bivalvos.\nNo Dolmen de Dombate ou no de Axeitos atop\u00e1ronse \u00eddolos ou representaci\u00f3ns de antepasados, ou dos vivos que est\u00e1n presentes, sen estar clara a\u00ednda a s\u00faa funci\u00f3n.\nAlgunhas antas apareceron cos chantos da c\u00e1mara ou, nalguns casos, do corredor, cunha decoraci\u00f3ns gravadas, sendo pos\u00edbel que algunhas estivesen pintadas. Os motivos son irregulares ou ondulados, circos conc\u00e9ntricos, idoliformes, cruciformes...\nGrecia e Roma.\nS\u00e1bese que en Galiza houbo asentamentos de poboaci\u00f3n dende \u00e9pocas prehist\u00f3ricas que se remontan 300.000 anos no pasado.\nOs gregos (as\u00ed o constata Estrab\u00f3n, c. 63 a.C. - c. 24 d.C.) co\u00f1ec\u00edan os habitantes deste extremo peninsular co nome de \"Kallaikoi\". Os romanos integraron no seu imperio este territorio serodiamente, xa a finais do s\u00e9culo I a.C e m\u00e1is tarde a\u00ednda, co emperador Diocleciano, no s\u00e9culo III, designouse como provincia romana co nome de Gallaecia, seguindo o top\u00f3nimo antigo. Non hai que confundir os pobos \"kallaikoi\" cos \"galos\" da latina Gallia. Son asentamentos completamente distintos.\nOs preceltas e os celtas de Galiza.\nO estudo e a ensinanza deste tema \u00e9 algo moi complexo, debido sobre todo \u00e1 opini\u00f3n persistente, tan divulgada como err\u00f3nea, de que esta rexi\u00f3n fora a m\u00e1is celtizada da Pen\u00ednsula Ib\u00e9rica. Os arque\u00f3logos, historiadores e investigadores de todas as \u00e9pocas, \u00e1 vista dos achados arqueol\u00f3xicos e coa axuda dos escritos de gregos e romanos, contan como puido ser e en que consistiu a chegada de certos grupos c\u00e9lticos a esta rexi\u00f3n. Son estudosos da historia que foron directamente \u00e1s poucas fontes que poden manexar, sen conformarse con traduci\u00f3ns anteriores, moitas veces mal interpretadas e que puideron ver as numerosas pegadas deixadas polos celtas, \u00f3 longo e ancho de Galiza, como os castros.\nSemella que alg\u00fans grupos do pobo celta que chegara ata o sur da Pen\u00ednsula Ib\u00e9rica non atoparon acomodo nestas terras e iniciaron outra viaxe migratoria, en distintas etapas xa tard\u00edas, cara \u00f3 norte, a trav\u00e9s de terras lusitanas. Esta situaci\u00f3n de emigrantes celtas dende o sur, polo oeste, cara \u00f3 norte, \u00e9 bastante inqueda e non chegan a estabilizarse na rexi\u00f3n galaica ata o s\u00e9culo I a.C., cando xa se atopaba bastante hispanizada. \u00c9 o grupo co\u00f1ecido como \"sefes\", que se move cara o s\u00e9culo III a.C. e que van situ\u00e1ndose alg\u00fans entre o r\u00edo Texo e o r\u00edo Douro e outros, como xa se dixo, os que seguen cara Galiza.\nAo mesmo tempo que isto ocorr\u00eda, produc\u00edase nas costas galaicas o desembarco de xentes n\u00f3rdicas procedentes da Breta\u00f1a. A arqueolox\u00eda acreditao as\u00ed a trav\u00e9s dos achados de punta Neix\u00f3n na r\u00eda de Arousa, na provincia da Coru\u00f1a.\nOs celtas \"sefes\" atoparon estas terras bastante poboadas. Estrab\u00f3n asegura que hab\u00eda unhas 50 tribos de pobos diferentes, mentres que Plinio di que eran m\u00e1is de 65. O profesor (historiador, arque\u00f3logo e escritor) Florentino L\u00f3pez Cuevillas na s\u00faa obra \"La civilizaci\u00f3n c\u00e9ltica en Galicia\" (Porto y C.\u00eda Editores, 1953), despois de expo\u00f1er un estudo exhaustivo sobre o aspecto pol\u00edtico e xeogr\u00e1fico, asegura que todas estas tribos, na maior parte, non eran celtas. A relaci\u00f3n de tribos pre-c\u00e9lticas que se pode dar \u00e9 bastante extensa:\nEste \u00e9 fondo da poboaci\u00f3n prec\u00e9ltica, que \u00e9 a mesma que a normanda, inglesa e irlandesa. Destes poboadores proceden as semellanzas \u00e9tnicas entre estes pobos e non da chegada dos celtas. As analox\u00edas entre galegos e irlandeses actuais non ve\u00f1en dun parentesco c\u00e9ltico, sen\u00f3n dunha comunidade \u00e9tnica anterior que se remonta a 2.000 anos atr\u00e1s.\nAs tribos celtas dos sefes acabados de chegar superpux\u00e9ronse a estoutras m\u00e1is antigas e adapt\u00e1ronse bastante ben, crese que polo seu car\u00e1cter af\u00edn indoeuropeo. Foron os celtas os que se acomodaron e a s\u00faa influencia foi, na maior\u00eda dos casos, tard\u00eda e espor\u00e1dica, segundo se pode saber pola confirmaci\u00f3n do estudo da arquitectura e a metalurxia. A dita poboaci\u00f3n aut\u00f3ctona m\u00e1is antiga conservou a s\u00faa destacada personalidade ling\u00fc\u00edstica e cultural e tam\u00e9n soubo intercambiar aspectos culturais coa civilizaci\u00f3n c\u00e9ltica. Houbo un verdadeiro troco de costumes e de co\u00f1ecementos."}
{"id": "49993", "revid": "89787", "url": "https://gl.wikipedia.org/wiki?curid=49993", "title": "N\u00famero complexo", "text": "Os n\u00fameros complexos son unha extensi\u00f3n dos n\u00fameros reais que te\u00f1\u00e9n estrutura de corpo. O conxunto dos n\u00fameros complexos repres\u00e9ntanse pola letra formula_1, cumpr\u00edndose que formula_2, onde formula_3 \u00e9 o conxunto dos n\u00fameros reais.\nA necesidade de introducir o conxunto dos n\u00fameros complexos veu dunha gran deficiencia que te\u00f1en os n\u00fameros reais: a de que non toda funci\u00f3n polin\u00f3mica ten unha ra\u00edz real. O exemplo m\u00e1is sinxelo \u00e9 o de que non existe ning\u00fan n\u00famero real \"x\" que satisfaga formula_4. Esta deficiencia \u00e9 tan grave que os matem\u00e1ticos sentiron a necesiadade de \"inventar\" un n\u00famero formula_5 coa propiedade de que formula_6. A introduci\u00f3n deste n\u00famero formula_5 \"imaxinario\" parec\u00eda simplificar en gran medida moitos c\u00e1lculos alx\u00e9bricos, especialmente cando se admit\u00edan os \"n\u00fameros complexos\" formula_8 (para formula_9) e se supo\u00f1\u00edan v\u00e1lidas todas as leis do c\u00e1lculo aritm\u00e9tico dos n\u00fameros reais.\nCoa introduci\u00f3n dos n\u00fameros complexos, todas as funci\u00f3ns polin\u00f3micas con coeficientes reais te\u00f1en ra\u00edces (reais ou complexas); ademais o n\u00famero de ra\u00edces coincide co grao da funci\u00f3n. Esta propiedade segue a ser v\u00e1lida se os coeficientes son complexos: \u00e9 o que se co\u00f1ece como teorema fundamental da \u00e1lxebra. Como consecuencia desta propiedade, o corpo dos n\u00fameros complexos \u00e9 alxebricamente pechado.\nOs n\u00fameros complexos son a ferramenta de traballo da \u00e1lxebra ordinaria, chamada \u00e1lxebra dos n\u00fameros complexos, as\u00ed como de ramas das matem\u00e1ticas puras e aplicadas como vari\u00e1bel complexa, aerodin\u00e1mica e electromagnetismo entre outras de grande importancia.\nConte\u00f1en os n\u00fameros reais e os imaxinarios puros e constit\u00faen posibelmente unha das construci\u00f3ns te\u00f3ricas m\u00e1is dignas da intelixencia humana. Os an\u00e1logos do c\u00e1lculo diferencial e integral con n\u00fameros complexos reciben o nome de an\u00e1lise complexa.\nHistoria.\nA primeira referencia fugaz \u00e1 ra\u00edz cadrada dun n\u00famero negativo pode dicirse que quizais ocorreu no traballo do matem\u00e1tico grego do s\u00e9culo I Her\u00f3n de Alexandr\u00eda, cando na s\u00faa obra \"Stereometrica\" considerou, aparentemente por erro, o volume dun tronco de pir\u00e1mide impos\u00edbel, chegando no seus c\u00e1lculos \u00e1 expresi\u00f3n formula_10. Pero como non se concib\u00edan cantidades negativas na matem\u00e1tica helen\u00edstica, Her\u00f3n simplemente reemprazouna pola positiva formula_11.\nO pulo no estudo dos n\u00fameros complexos con car\u00e1cter de seu, xurdiu no s\u00e9culo XVI cando matem\u00e1ticos italianos, como Tartaglia e Cardano, encontraron soluci\u00f3ns alx\u00e9bricas para ecuaci\u00f3ns polin\u00f3micas de terceiro e cuarto grao. Decat\u00e1ronse pronto de que estas f\u00f3rmulas, mesmo se s\u00f3 hab\u00eda soluci\u00f3ns reais, requir\u00edan \u00e1s veces o uso de ra\u00edces cadradas de n\u00fameros negativos. Por exemplo, para a ecuaci\u00f3n c\u00fabica da forma formula_12, Tartaglia atopou que as s\u00faas soluci\u00f3ns ve\u00f1en dadas pola f\u00f3rmula formula_13.\nA primeira vista, isto parece non ter sentido, por\u00e9n os c\u00e1lculos formais con n\u00fameros complexos mostran que a ecuaci\u00f3n formula_14 ten por soluci\u00f3ns formula_15, formula_16 e formula_17. Substitu\u00edndo sucesivamente estas tres soluci\u00f3ns por formula_18 na f\u00f3rmula de Tartaglia mencionada e simplificando, obt\u00e9\u00f1ense as soluci\u00f3ns 0, 1 e \u22121 como soluci\u00f3ns da ecuaci\u00f3n formula_19. Obviamente, esta ecuaci\u00f3n p\u00f3dese resolver dun xeito m\u00e1is directo e sinxelo, pero este exemplo ilustra que cando se usan f\u00f3rmulas xerais (sen utilizar funci\u00f3ns trigonom\u00e9tricas) para resolver ecuaci\u00f3ns c\u00fabicas con tres ra\u00edces reais distintas, como s\u00e9culos m\u00e1is tarde outros matem\u00e1ticos demostraron rigorosamante, o uso dos n\u00fameros complexos \u00e9 inevit\u00e1bel. Mesmo esta situaci\u00f3n non se pode rectificar factorizando coa axuda do teorema das ra\u00edces racionais, se o polinomio c\u00fabico que aparece na ecuaci\u00f3n igualado a 0 \u00e9 irreduc\u00edbel (o chamado \"casus irreducibilis\"). Este enigma levou a Cardano a concibir os n\u00fameros complexos dun xeito rudimentario, arredor de 1545. Rafael Bombelli foi o primeiro en abordar explicitamente estas soluci\u00f3ns aparentemente paradoxais das ecuaci\u00f3ns c\u00fabicas, e desenvolveu as regras para a adici\u00f3n, subtracci\u00f3n, multiplicaci\u00f3n e extracci\u00f3n de ra\u00edces de n\u00fameros complexos.\nO termo imaxinario para estas cantidades foi acu\u00f1ado por Descartes en 1637, a\u00ednda que estivo a piques de subli\u00f1ar a s\u00faa natureza imaxinaria.\nUnha posterior fonte de confusi\u00f3n foi que a igualdade formula_20 semellaba ser caprichosamente inconsistente coa identidade alx\u00e9brica formula_21, v\u00e1lida para n\u00fameros reais non negativos \"a\" e \"b\", e que foi tam\u00e9n usada en c\u00e1lculos con n\u00fameros complexos con alg\u00fan dos \"a\", \"b\" real positivo e o outro negativo. O uso incorrecto desta identidade (e tam\u00e9n da identidade formula_22) no caso en que ambos \"a\" e \"b\" son negativos, mesmo preocupou a Euler. Esta dificultade levouno \u00e1 convenci\u00f3n de usar o s\u00edmbolo formula_5 no canto de formula_24 para superar este atranco. A\u00ednda as\u00ed, Euler considerou natural introducir aos estudantes nos n\u00fameros complexos moito antes do que se fai hoxe en d\u00eda. No seu libro de texto de \u00e1lxebra elemental, Elementos de \u00c1lxebra, introduc\u00eda estes n\u00fameros case de inmediato e us\u00e1baos logo de forma natural.\nNo s\u00e9culo XVIII estendeuse o uso dos n\u00fameros complexos pois se advertiu que a manipulaci\u00f3n formal de expresi\u00f3ns complexas poder\u00eda usarse para simplificar os c\u00e1lculos no que interve\u00f1en funci\u00f3ns trigonom\u00e9tricas. Por exemplo, en 1730 Abraham de Moivre observou que as complicadas identidades que relacionan as funci\u00f3ns trigonom\u00e9tricas dun m\u00faltiplo enteiro dun \u00e1ngulo coas potencias das funci\u00f3ns trigonom\u00e9tricas dese \u00e1ngulo poder\u00edan simplemente volverse a expresar mediante a seguinte co\u00f1ecida f\u00f3rmula que leva o seu nome, a f\u00f3rmula de De Moivre: formula_25. En 1748, traballando formalmente con series de potencias complexas, Leonhard Euler foi m\u00e1is al\u00e1 e obtivo a f\u00f3rmula de Euler da an\u00e1lise complexa: formula_26, observando que esta f\u00f3rmula pod\u00eda usarse para reducir calquera identidade trigonom\u00e9trica a outras identidades exponenciais moito m\u00e1is simples.\nA representaci\u00f3n gr\u00e1fica dos n\u00fameros complexos no plano foi descrita por primeira vez por Caspar Wessel en 1799, a\u00ednda que fora anticipada en 1685 por John Wallis no seu \"De Algebra tractatus\". Esta achega de Wessel apareceu nas actas da Real academia de Belas Artes de Dinamarca pero pasaron desapercibidas. Independentemente, en 1806, Jean-Robert Argand publicou un caderni\u00f1o sobre n\u00fameros complexos e deu unha demostraci\u00f3n rigorosa do teorema fundamental da \u00e1lxebra. Anteriormente Gauss publicara en 1797 unha demostraci\u00f3n esencialmente topol\u00f3xica deste teorema, mais nese momento expresou as s\u00faas d\u00fabidas acerca da \"verdadeira metaf\u00edsica da ra\u00edz cadrada de \u22121\". Non foi ata 1831 que superou esas d\u00fabidas e publicou o seu tratado dos n\u00fameros complexos coma puntos no plano, establecendo en gran medida a notaci\u00f3n e a terminolox\u00eda modernas. A comezos do s\u00e9culo XIX, outros autores (Bu\u00e9e, Mourey, Warren, os irm\u00e1ns Fran\u00e7ais e Bellavitis) descubriron de xeito independente a representaci\u00f3n xeom\u00e9trica dos n\u00fameros complexos.\nSe ben alg\u00fans matem\u00e1ticos como Abel e Jacobi usaban rutineiramente os n\u00fameros complexos antes da publicaci\u00f3n do tratado de Gauss en 1831, o matem\u00e1tico ingl\u00e9s Godfrey Harold Hardy sinala que foi Gauss o primeiro en usar os n\u00fameros complexos 'con confianza e dun xeito cient\u00edfico'.\nCauchy e Riemann achegaron ideas fundamentais da an\u00e1lise complexa, elev\u00e1ndoa a un alto estado de acabamento. Un formalismo m\u00e1is abstracto para os n\u00fameros complexos foi desenvolvido posteriormente por Hamilton, quen estendeu esta abstracci\u00f3n \u00e1 teor\u00eda dos cuaterni\u00f3ns.\nOs termos com\u00fans usados na teor\u00eda d\u00e9bense principalmente aos fundadores. Argand nomeou a formula_27 o \"factor direcci\u00f3n\", e a formula_28 o \"m\u00f3dulo\"; Cauchy en 1828 chamou a formula_27 a \"forma reducida\" e aparentemente introduciu o termo \"argumento\"; Gauss usou formula_5 para formula_24, ideou a forma bin\u00f3mica formula_32, e chamou a formula_33 a \"norma\". A expresi\u00f3n \"coeficiente de direcci\u00f3n\", usada frecuentemente para formula_27, d\u00e9bese a Hankel (1867), e \"valor absoluto\" para \"m\u00f3dulo\" foi idea de Weierstrass.\nEscritores cl\u00e1sicos posteriores da teor\u00eda dos n\u00fameros complexos son, entre outros: Richard Dedekind, Otto H\u00f6lder, Felix Klein, Henri Poincar\u00e9, Hermann Schwarz e Karl Weierstrass.\nDefinici\u00f3n.\nUn n\u00famero complexo \u00e9 un par ordenado de n\u00fameros reais; se formula_35 \u00e9 un n\u00famero complexo, dise que \"a\" \u00e9 a parte real de \"z\", formula_36, e que \"b\" \u00e9 a parte imaxinaria de \"z\", formula_37. O conxunto de todos os n\u00fameros complexos des\u00edgnase por formula_1.\nSe formula_39 e formula_40 son dous n\u00fameros complexos, def\u00ednense en formula_1 as operaci\u00f3ns internas:\n(O + e o formula_44 que aparecen na esquerda das igualdades son operaci\u00f3ns novas que se est\u00e1n definindo, mentres que o + e o formula_44 que aparecen na dereita representan \u00e1 suma e \u00f3 produto de n\u00fameros reais).\nD\u00edxose na introduci\u00f3n que formula_2. En realidade, isto non \u00e9 certo nun sentido estrito pois un n\u00famero real non \u00e9 un par ordenado de n\u00fameros reais, por\u00e9n esta dificultade \u00e9 menor xa que os n\u00fameros complexos da forma formula_47 comp\u00f3rtanse respecto \u00e1 suma e multiplicaci\u00f3n de n\u00fameros complexos do mesmo xeito que o fan os n\u00fameros reais respecto \u00e1 s\u00faa suma e multiplicaci\u00f3n. En efecto:\nPor esta raz\u00f3n convense en designar formula_47 simplemente por \"a\".\nPola contra, os n\u00fameros complexos cuxa parte real \u00e9 nula, ch\u00e1manse imaxinarios puros\nDous n\u00fameros complexos son iguais se coinciden as s\u00faas partes reais e as s\u00faas partes imaxinarias, \u00e9 dicir:\nUnidade imaxinaria. Forma bin\u00f3mica.\nDef\u00ednese a unidade imaxinaria, que se representa por formula_5, como o n\u00famero complexo imaxinario puro:\nO nome de unidade imaxinaria v\u00e9n dado polo feito de que calquera n\u00famero imaxinario puro pode expresarse como o produto da s\u00faa parte imaxinaria por formula_5. En efecto:\nObs\u00e9rvese que formula_56 (a \u00faltima igualdade xustif\u00edcase polo convenio de identificar os n\u00fameros reais cos complexos cuxa parte imaxinaria \u00e9 nula). Polo tanto, formula_57.\nAdemais:\nEsta forma formula_59 de expresar un n\u00famero complexo, co\u00f1\u00e9cese como forma bin\u00f3mica.\nRepresentaci\u00f3n gr\u00e1fica dos complexos.\nAs sucesivas catergor\u00edas de n\u00fameros (naturais, enteiros, racionais...) p\u00f3dense representar sobre a recta. Os n\u00fameros reais \u00e9nchena por completo de modo que a cada n\u00famero real lle corresponde un punto da recta e viceversa. \u00c9 por iso que se fala da recta real.\nPara representar os complexos hai que sa\u00edr da recta e ir ao plano, o plano complexo, chamado as\u00ed pola mesma raz\u00f3n que a recta real: cada punto do plano representa a un n\u00famero complexo e viceversa.\nTomando uns eixes de coordenadas perpendiculares, no eixe horizontal, ou eixe real, repres\u00e9ntase a parte real do n\u00famero complexo; e a parte imaxinaria repres\u00e9ntase no eixe vertical, ou eixe . Do mesmo xeito que se representan vectores no plano, a representaci\u00f3n dun n\u00famero complexo \u00e9 a frecha que une a orixe co punto que determinan \u00e1s s\u00faas partes reais e imaxinaria. Dito punto ch\u00e1mase \"afixo\" do n\u00famero complexo.\nOperaci\u00f3ns con n\u00fameros complexos.\nA forma bin\u00f3mica \u00e9 moi \u00fatil para realizar operaci\u00f3ns con n\u00fameros complexos, sen m\u00e1is que seguir as regras das operaci\u00f3ns dos n\u00fameros reais e tendo en conta que formula_60.\nAs operaci\u00f3ns xa definidas da suma e a multiplicaci\u00f3n, expresadas en forma bin\u00f3mica son:\nOs n\u00fameros complexos poden tam\u00e9n restarse e dividilos (se o divisor non \u00e9 nulo). Para definir estas operaci\u00f3ns neces\u00edtase definir o oposto e o conxugado dun n\u00famero complexo.\nO \"oposto\" dun n\u00famero complexo \"z\", que se representa por \"-z\" \u00e9 aquel cuxas partes real e imaxinaria son as opostas das do n\u00famero dado; as\u00ed, o oposto de formula_63 \u00e9 formula_64. O \"conxugado\" dun n\u00famero complexo \"z\", que se representa por formula_65, \u00e9 o que resulta de cambiarlle de signo \u00e1 parte imaxinaria, \u00e9 dicir, o complexo conxugado de formula_63 \u00e9 formula_67.\nPara restar dous complexos s\u00famaselle ao minuendo o oposto do subtraendo:\nPara dividir dous n\u00fameros complexos, multipl\u00edcanse o dividendo e o divisor polo conxugado do divisor: \nA potencia dun n\u00famero complexo p\u00f3dese facer reiterando a multiplicaci\u00f3n do complexo por si mesmo, pero \u00e9 m\u00e1is doado facer esta operaci\u00f3n, as\u00ed como a radicaci\u00f3n, traballando coa \"forma polar\" do complexo.\nForma polar.\nUn xeito alternativo de definir un punto \"P(x, y)\" no plano complexo en vez de empregar as coordenadas \"x\" e \"y\", \u00e9 empregar a distancia do punto \u00e1 orixe de coordenadas O(0,\u20090), xunto co \u00e1ngulo entre o eixe positivo real e o vector no sentido positivo (contrario \u00e1s agullas do reloxo). Isto conduce \u00e1 idea da forma polar dos n\u00fameros complexos.\nO m\u00f3dulo dun n\u00famero complexo \"z\" \u00e9 a lonxitude do vector que o representa, o que une a orixe de coordenadas co afixo P(a, b) do complexo. Repres\u00e9ntase por |z|.\nO argumento de \"z\" \u00e9 o \u00e1ngulo que forma o vector que o representa, co eixo real positivo. Escr\u00edbese formula_70.\nSe |z| = \"r\" e formula_71, o n\u00famero complexo p\u00f3dese expresar as\u00ed: \"z = r\u03b1\". Esta \u00e9 a forma \"m\u00f3dulo-argumento\" ou \"polar\" dun n\u00famero complexo.\nObs\u00e9rvese que un n\u00famero complexo admite infinitos argumentos:\nDe entre todos eles el\u00edxese por convenio s\u00f3 un est\u00e1 entre 0o e 360o ou entre 0 e 2\u03c0 radi\u00e1ns, que \u00e9 o que se elixe como argumento principal. No estudo das funci\u00f3ns de variable complexa s\u00e9guese o mesmo criterio, a\u00ednda que alg\u00fans autores elixen o argumento principal entre -\u03c0 e \u03c0 radi\u00e1ns (-180o e 180o).\nNon ten sentido po\u00f1er o n\u00famero complexo 0 en forma polar, mais \u00e9 com\u00fan escoller arbitrariamente 0.\nPaso da forma bin\u00f3mica \u00e1 polar.\nDado o complexo formula_76 en forma bin\u00f3mica, o m\u00f3dulo de \"z\" v\u00e9n dado polo teorema de Pit\u00e1goras: formula_77.\nO argumento calc\u00falase tendo en conta que a tanxente do argumento \u00e9 o cociente entre as partes imaxinaria e real: formula_78, polo tanto formula_79.\nPropiedades:\nPaso da forma polar \u00e1 bin\u00f3mica.\nDado o complexo \"z=r\u03b1\", por trigonometr\u00eda s\u00e1bese que: formula_82 , formula_83.\nde onde: formula_84 , formula_85.\nEn consecuencia, a forma bin\u00f3mica do complexo \u00e9: formula_86.\nSacando factor com\u00fan, obtense: formula_87.\nEsta \u00faltima expresi\u00f3n \u00e9 o que se co\u00f1ece como forma trigonom\u00e9trica do n\u00famero complexo e serve para pasar da forma polar \u00e1 bin\u00f3mica. Usando a identidade de Euler pode escribirse formula_88.\nOperaci\u00f3ns con complexos en forma polar.\nA forma polar non \u00e9 de moita axuda para realizar a suma e a resta de n\u00fameros complexos, por\u00e9n, para o produto e, en consecuencia, para potencia e a divisi\u00f3n, a forma polar conduce a un xeito sinxelo de realizaren estas operaci\u00f3ns.\nProduto.\nPara efectuar o produto, primeiramente escr\u00edbense os complexos a multiplicar en forma polar, e usando as f\u00f3rmulas trigonom\u00e9tricas do coseno e o seno da suma de dous \u00e1ngulos, ch\u00e9gase \u00e1 expresi\u00f3n en forma polar:\n\u00c9 dicir, o produto de dous complexos \u00e9 outro complexo cuxo m\u00f3dulo \u00e9 o produto dos seus m\u00f3dulos e cuxo argumento \u00e9 igual \u00e1 suma dos argumentos dos factores: \nUnha consecuencia interesante \u00e9 que se se multiplica un complexo calquera formula_92 por outro de m\u00f3dulo un formula_93, o resultado \u00e9 xirar en sentido positivo \"z\" un \u00e1ngulo \u03b2 arredor da orixe.\nPotencia.\nAo elevar un complexo a unha potencia natural, o modulo queda elevado a esa potencia e o argumento queda multiplicado por esa potencia:\npois a potencia non \u00e9 m\u00e1is que multiplicar o complexo por si mesmo \"n\" veces.\nDivisi\u00f3n.\nPara dividir dous complexos div\u00eddense os seus m\u00f3dulos e r\u00e9stanse os seus argumentos:\npois, aplicando a f\u00f3rmula do produto: formula_96.\nF\u00f3rmula de De Moivre.\nEscribindo en forma trigonom\u00e9trica o resultado obtido para a potencia dun complexo formula_97, obtemos: formula_98\nFacendo formula_99, obtemos a f\u00f3rmula de De Moivre:\nque \u00e9 moi \u00fatil en trigonometr\u00eda pois permite calcular formula_101 e formula_102, en funci\u00f3n de formula_103 e formula_104.\nRadicaci\u00f3n de n\u00fameros complexos.\nOs n\u00fameros reais poden ter d\u00faas, unha ou ningunha ra\u00edz real cando o \u00edndice da ra\u00edz \u00e9 par, segundo que o n\u00famero sexa respectivamente positivo, cero ou negativo. No caso de ser o \u00edndice impar, existe unha \u00fanica ra\u00edz real. Por\u00e9n, o n\u00famero de ra\u00edces dos n\u00fameros complexos, ag\u00e1s o 0, \u00e9 igual ao \u00edndice da ra\u00edz.\nEn efecto, sexa formula_105 un n\u00famero complexo do que se queren calcular as ra\u00edces n-\u00e9simas. Por definici\u00f3n, se formula_106 ent\u00f3n formula_107. Pero como formula_97, d\u00e9bense dar as igualdades:\nPolo tanto, a ra\u00edz n-\u00e9sima dun complexo ten por m\u00f3dulo a ra\u00edz n-\u00e9sima do m\u00f3dulo do complexo e de argumento o seu argumento dividido polo \u00edndice \"n\" da ra\u00edz. Por\u00e9n, tendo en conta que o argumento dun complexo non \u00e9 \u00fanico (podemos obter infinitos argumentos a partir do principal, sum\u00e1ndolle ou rest\u00e1ndolle 360\u00ba ou 2\u03c0 radi\u00e1ns as veces que se queira), a divisi\u00f3n por \"n\" dos distintos argumentos non ser\u00e1 o mesmo \u00e1ngulo. Na expresi\u00f3n anterior, substitu\u00edndo \u03b2 por outro argumento formula_110 ou formula_111, obt\u00e9\u00f1ense \"n\" argumentos distintos:\n(Obs\u00e9rvese que para \"k=n\" se obter\u00eda o mesmo argumento que para \"k=0\", e comezar\u00edan a repetirse os argumentos. O mesmo ocorre se se toman valores enteiros negativos de \"k\").\nEn conclusi\u00f3n, un n\u00famero complexo formula_105 ten n ra\u00edces complexas, todas elas co mesmo m\u00f3dulo formula_117 e de argumentos:\nEstruturas alx\u00e9bricas.\nCorpo.\nO conxunto dos n\u00fameros complexos coas d\u00faas operaci\u00f3ns suma e produto definidas nel, ten estrutura de corpo. En efecto, c\u00famprense todos os axiomas da definici\u00f3n de corpo:\nPolo tanto formula_148 \u00e9 un corpo. \u00c9 un corpo non ordenado pois non \u00e9 posible establecer unha relaci\u00f3n de orde total en formula_1, como ocorre en formula_3.\nO corpo dos n\u00fameros reais formula_151 \u00e9 un subcorpo de formula_148, se identificar o n\u00famero real formula_153 co complexo formula_154.\nEspazo vectorial.\nO conxunto dos n\u00fameros complexos \u00e9 un espazo vectorial real coa operaci\u00f3n interna suma de complexos xa definida, e a externa produto por un n\u00famero real (escalar) definida do seguinte xeito:\nEfectivamente, formula_148 \u00e9 un espazo vectorial sobre formula_3 (n\u00f3tese que se usan os mesmos s\u00edmbolos + para a suma de complexos e a suma de reais, e formula_44 para o produto de n\u00fameros complexos e o produto por escalar, e mesmo ambos produtos se expresan sen ningunha notaci\u00f3n) xa que verifica os oito axiomas de espazo vectorial:\nA dimensi\u00f3n deste espazo vectorial \u00e9 2. A base can\u00f3nica \u00e9 a formada polas unidades real e imaxinaria: formula_172."}
{"id": "49996", "revid": "1980", "url": "https://gl.wikipedia.org/wiki?curid=49996", "title": "N\u00fameros complexos", "text": ""}
{"id": "49997", "revid": "41568", "url": "https://gl.wikipedia.org/wiki?curid=49997", "title": "Paporroibo real", "text": "O paporroibo real (\"Pyrrhula pyrrhula\") \u00e9 un pequeno paxaro da familia dos frinx\u00edlidos.\nCaracter\u00edsticas.\n\u00c9 un pequeno paxaro, duns 10 cent\u00edmetros de longo, cun gran dimorfismo sexual: o macho ten a cabeza negra, o lombo gris e un rechamante peito dun vermello intenso. Por\u00e9n, a femia ten o peito algo claro, cun lombo e unha cabeza grises. Tanto o macho como a femia te\u00f1en unha fita branca nas \u00e1s.\nH\u00e1bitat.\n\u00c9 un paxaro com\u00fan en Europa e nas zonas t\u00e9pedas de Asia. \u00c9 fundamentalmente unha ave est\u00e1bel, pero os exemplares que viven nas rexi\u00f3ns m\u00e1is setentrionais realizan migraci\u00f3ns cara ao sur no ver\u00e1n. Vive tam\u00e9n en parques e xard\u00edns, e prefire os bosques de con\u00edferas.\nComportamento.\nFai o ni\u00f1o en \u00e1rbores e arbustos, con postas de entre catro e sete ovos. Alim\u00e9ntase sobre todo de sementes e de abrochos de froiteiras.\nViven en parella ou en familias reducidas, e non forman grandes comunidades nin bandadas. Como dato curioso, os espermatozoides do cardeal son redondeados e cun acrosoma romo, feito non frecuente entre os paseriformes.\nO Cardeal dos Azores, que nun comezo se crera unha subespecie deste cardeal, agora tense por unha especie de seu."}
{"id": "49998", "revid": "94208", "url": "https://gl.wikipedia.org/wiki?curid=49998", "title": "Par ordenado", "text": "En matem\u00e1ticas, un par ordenado \u00e9 unha colecci\u00f3n de dous elementos tal que un dos elementos pode ser distinguido como o \"primeiro\" e o outro como o \"segundo\", a\u00ednda que o primeiro e o segundo elemento sexan o mesmo. Un par ordenado con primeiro elemento \"a\" e segundo \"b\" \u00e9 usualmente escrito como (\"a\", \"b\"). Dous pares ordenados cumpren: \nO conxunto de todos os pares ordenados nos cales o primeiro elemento v\u00e9n dun conxunto \"X\" determinado e o segundo dun conxunto \"Y\" \u00e9 chamado produto cartesiano de \"X\" e \"Y\", escrito formula_2.\nListas ordenadas.\nTr\u00edos ordenados e listas ordenadas son definidos recursivamente a partir da definici\u00f3n de par ordenado: un tr\u00edo ordenado (a,b,c) pode ser definido como (a, (b,c)) ou como ((a, b), c); ou sexa, un par ordenado que cont\u00e9n outro par ordenado como elemento.\nEsta abordaxe \u00e9 espellada en linguaxes de programaci\u00f3n: \u00c9 pos\u00edbel representar unha lista de elementos como unha construci\u00f3n de pares ordenados ani\u00f1ados. Por exemplo, a lista (1 2 3 4 5) t\u00f3rnase (1, (2, (3, (4, (5, {})))) ). \nA linguaxe de programaci\u00f3n Lisp usa estas listas como a s\u00faa estrutura de datos primaria.\nPares ordenados na teor\u00eda dos conxuntos.\nNa teor\u00eda dos conxuntos pura, onde existen soamente conxuntos, pares ordenados (\"a\", \"b\") poden ser definidos como o conxunto \nEsa definici\u00f3n ten o nome de \"par de Kuratowski\", e \u00e9 ben b\u00e1sica, porque require apenas poucos axiomas para poder ser formulada (o axioma da extensi\u00f3n, o axioma da separaci\u00f3n e o axioma do par ). A afirmaci\u00f3n de que \"x\" sexa o primeiro elemento dun par ordenado \"p\" pode ent\u00f3n ser formulada como \ne que \"x\" sexa o segundo elemento de \"p\" como \nNote que esa definici\u00f3n a\u00ednda \u00e9 v\u00e1lida para o par ordenado \"p\" = (\"x\",\"x\") = { {\"x\"}, {\"x\",\"x\"} } = { {\"x\"}, {\"x\"} } = { {\"x\"} }; neste caso a declaraci\u00f3n (\u2200 \"Y\"1 \u2208 \"p\", \u2200 \"Y\"2 \u2208 \"p\" : \"Y\"1 \u2260 \"Y\"2 \u2192 (\"x\" \u2209 \"Y\"1 \u2228 \"x\" \u2209 \"Y\"2)) \u00e9 trivialmente verdadeira, dado que nunca acontece que \"Y\"1 \u2260 \"Y\"2.\nNa formulaci\u00f3n usual ZF da teor\u00eda dos conxuntos inclu\u00edndo o axioma da regularidade, un par ordenado (\"a\", \"b\") pode tam\u00e9n ser definido como o conxunto {\"a\", {\"a\", \"b\"}}. De todas as formas, axioma da regularidade \u00e9 necesario, dado que sen el, \u00e9 pos\u00edbel considerar conxuntos \"x\" e \"z\" tales que \"x\" = {\"z\"}, \"z\" = {\"x\"}, e \"x\" \u2260 \"z\". Ent\u00f3n temos que\nmalia querermos (\"x\",\"x\") \u2260 (\"z\",\"z\")."}
{"id": "49999", "revid": "1987", "url": "https://gl.wikipedia.org/wiki?curid=49999", "title": "Cardeal (hom\u00f3nimos)", "text": "Un cardeal pode ser:"}
{"id": "50001", "revid": "56817", "url": "https://gl.wikipedia.org/wiki?curid=50001", "title": "\u00c1", "text": "Unha \u00e1 ou ala \u00e9 un \u00f3rgano superior ou ap\u00e9ndice de determinados animais morfoloxicamente adaptado para o voo independente. T\u00e9\u00f1enas as aves, os insectos e os quir\u00f3pteros e tiv\u00e9ronas os xa extintos pterosauros.\nAlgunhas aves, como os ping\u00fc\u00edns e as avestruces, te\u00f1en as \u00e1s pouco desenvolvidas e non son capaces de se manter no aire. Alg\u00fans insectos perden as \u00e1s no transcurso da metamorfose, carecendo delas en estado adulto, coma os piollos."}
{"id": "50004", "revid": "25871", "url": "https://gl.wikipedia.org/wiki?curid=50004", "title": "Rafael del Riego", "text": "Rafael del Riego Fl\u00f3rez, nado en Tu\u00f1a (Tin\u00e9u) o 9 de abril de 1784 e finado en Madrid o 7 de novembro de 1823, foi un militar e pol\u00edtico asturiano. Deu nome ao Himno de Riego, que foi o himno oficial de Espa\u00f1a durante a Segunda Rep\u00fablica.\nTraxectoria.\nNaceu nunha familia nobre, pero en decadencia. Tras licenciarse na Universidade de Oviedo en 1807, trasladouse a Madrid, ingresando no ex\u00e9rcito. En 1808, durante a Guerra de Independencia espa\u00f1ola foi capturado polos franceses no Escorial, mais logrou fuxir para Asturias, onde o seu pai era membro da Xunta Suprema asturiana.\nO 10 de setembro participou na Batalla de Espinosa de los Monteros, volvendo caer prisioneiro. Levado para Francia, foi liberado. Viaxou por Inglaterra e Alema\u00f1a. En 1814 regresou a Espa\u00f1a, obtendo o rango de tenente coronel.\nDurante os seis anos de monarqu\u00eda absoluta, que seguiron \u00e1 volta a Espa\u00f1a de Fernando VII, ingresou na masonar\u00eda, conspirando contra o soberano. En 1819 o rei formou un ex\u00e9rcito para loitar nas Guerras de Independencia suramericanas, Riego dirix\u00eda o batall\u00f3n asturiano. Logo de chegar a C\u00e1diz, onde deber\u00edan embarcar as tropas cara a Am\u00e9rica, xunto con Antonio Quiroga e outros oficiais, organizou un mot\u00edn o 1 de xaneiro de 1820 en Cabezas de San Juan, coa intenci\u00f3n de reimplantar a Constituci\u00f3n de 1812. Riego marchou coas tropas desde Andaluc\u00eda, buscando provocar un levantamento antirrealista, mais sen acadar demasiado \u00e9xito. Por\u00e9n, outro levantamento en Galiza si logrou provocar adhesi\u00f3ns no resto de Espa\u00f1a. O 7 de marzo de 1820, a casa real en Madrid rendeuse ante os soldados do xeneral Ballesteros, e o 10 de marzo o rei confirmou a restauraci\u00f3n da Constituci\u00f3n espa\u00f1ola de 1812. Inaugur\u00e1base as\u00ed o per\u00edodo da historia espa\u00f1ola co\u00f1ecido como o Trienio liberal.\nO novo goberno ascendeu a Riego ao grao de Capit\u00e1n Xeneral, primeiro de Galiza (non chegar\u00eda a tomar posesi\u00f3n do cargo) e despois de Arag\u00f3n, o 8 de xaneiro de 1821. O 18 de xu\u00f1o casou coa s\u00faa sobri\u00f1a Mar\u00eda Teresa del Riego y Bustillos. O 4 de setembro de 1821 ao ser descuberta unha conxura republicana, foi feito prisioneiro. Mais a s\u00faa popularidade e as manifestaci\u00f3ns efectuadas en Madrid forzaron a s\u00faa posta en liberdade. En marzo de 1822 foi elixido membro das Cortes.\nEn decembro de 1822, no Congreso de Verona, a Santa Alianza considerou que o r\u00e9xime liberal espa\u00f1ol deb\u00eda ser suprimido, encarg\u00e1ndoselle a Francia a reinstauraci\u00f3n da monarqu\u00eda absoluta. O 7 de abril de 1823, os Cen Mil Fillos de San Lu\u00eds, cruzaron a fronteira espa\u00f1ola. Riego dirixiu o 3\u00ba ex\u00e9rcito, pero o 15 de setembro, derrotado, foi novamente feito prisioneiro na localidade de Arquillos (Xa\u00e9n).\nEnviado a Madrid, a pesar da amnist\u00eda anunciada, foi inculpado de traiz\u00f3n. O 7 de novembro de 1823, Rafael del Riego foi aforcado na praza da Cebada, en Madrid.\nNa actualidade o seu retrato figura no edificio das Cortes.\nNa literatura galega.\nAparece na novela \"S\u00e1ndalo\" de Mar\u00eda Xos\u00e9 Porteiro."}
{"id": "50008", "revid": "98629", "url": "https://gl.wikipedia.org/wiki?curid=50008", "title": "Probi\u00f3tico", "text": "Os probi\u00f3ticos son microorganismos vivos, viables, contidos ou incorporados a un alimento, que act\u00faan no tracto intestinal producindo diferentes efectos fisiol\u00f3xicos beneficiosos para a sa\u00fade. Por extensi\u00f3n, os alimentos que os conte\u00f1en, como o iogur, quefir e outros leites fermentados, ou certos tipos de queixo, denom\u00ednanse \"alimentos probi\u00f3ticos\" ou, con menos frecuencia, \"bioalimentos\".\nEstes microorganismos non son pat\u00f3xenos, poden adherirse \u00e1s paredes intestinais e atravesar todo o tubo dixestivo, recuper\u00e1ndose activas nas feces.\nNo caso do iogur e os leites fermentados, tr\u00e1tase das bacterias \u00e1cido-l\u00e1cticas que pos\u00faen (como \"Streptococcus thermophilus\", \"Lactobacillus bulgaricus\", \"L. casei\", \"L. helveticus\", \"L. sake\" ou as bifidobacterias).\nAlimentos funcionais.\nXunto cos alimentos prebi\u00f3ticos, constit\u00faen ese grupo de alimentos funcionais que tan de moda se puxeron nos \u00faltimos anos, non sempre avalados por estudos cient\u00edficos que acreditasen os supostos efectos beneficiosos que nos ofrece a publicidade destes novos alimentos.\nA publicidade vende a idea de que se trata de alimentos especialmente saudables, que contrib\u00faen a previr determinadas enfermidades e a acelera-la convalencencia doutras, afirmaci\u00f3ns que a\u00ednda non foron demostradas e que deben interpretarse con moita cautela. Parece estar claro o efecto beneficioso dos probi\u00f3ticos sobre as diarreas v\u00edricas pero a\u00ednda faltan estudos que xustifiquen o efecto terap\u00e9utico ou preventivo sobre outras patolox\u00edas.\nA realidade \u00e9 que a flora intestinal habitual nunha persoa sa est\u00e1 representada por unhas 500 especies diferentes de microorganismos, se ben o 99% do total corresponde s\u00f3 a unhas 30-40 especies. Dentro do noso intestino, desenvolven importantes funci\u00f3ns metab\u00f3licas e nutricionais, e favorecen o desenvolvemento das c\u00e9lulas produtoras de inmunoglobulinas, protectoras contra infecci\u00f3ns e flora bacteriana pat\u00f3xena.\nA nosa flora microbiana normal \u00e9 o froito dun delicado equilibrio entre estes microorganismos, que var\u00eda entre as distintas persoas e nos distintos momentos da nosa vida. Se, pola raz\u00f3n que for, como \u00e9 o caso dun tratamento antibi\u00f3tico prolongado, este equlibrio chega a romperse pode producirse un crecemento anormal dunhas especies sobre outras e xurdir distintos procesos patol\u00f3xicos.\nAs bacterias l\u00e1cticas, presentes de forma natural no intestino ou inxeridas cos alimentos probi\u00f3ticos, te\u00f1en a capacidade de fermenta-lo azucre do leite, a lactosa, produciendo \u00e1cido l\u00e1ctico (de a\u00ed o sabor acedo do iogur). \u00d3 seren quen de multiplicarse e manterse viables dentro do intestino, act\u00faan como protectores da mucosa intestinal e melloran a absorci\u00f3n dos nutrientes dos alimentos.\nEntre os efectos beneficioso sobre a sa\u00fade atribu\u00eddos \u00f3s probi\u00f3ticos podemos cita-los seguintes:"}
{"id": "50009", "revid": "624", "url": "https://gl.wikipedia.org/wiki?curid=50009", "title": "Index Expurgatorius", "text": ""}
{"id": "50010", "revid": "15490", "url": "https://gl.wikipedia.org/wiki?curid=50010", "title": "Batalla de Espinosa de los Monteros", "text": "A batalla de Espinosa de los Monteros foi librada entre o 10 e 11 de novembro de 1808, nas proximidades da localidade hom\u00f3nima burgalesa nos montes Cant\u00e1bricos, na que as tropas napole\u00f3nicas ao mando do xeneral Victor obtiveron a vitoria contra o tenente xeneral Joaqu\u00edn Blake, xefe do Ex\u00e9rcito de Galiza.\nDesenvolvemento da batalla.\nNo primeiro d\u00eda de combate, Victor, buscando unha vitoria f\u00e1cil que borrase a s\u00faa humillaci\u00f3n en Valmaseda, lanzou unha serie de ataques sen sentido que foron repelidos con fortes perdas polos disciplinados soldados regulares do xeneral marqu\u00e9s de la Romana. No ser\u00e1n, as posici\u00f3n de Blake a\u00ednda se manti\u00f1an. Na ma\u00f1\u00e1 do 11 de novembro, Victor retomou as s\u00faas posici\u00f3ns e coordinou un ataque franc\u00e9s masivo que furou \u00e1 esquerda de Blake e varreu as tropas galegas f\u00f3ra do campo de batalla. Os espa\u00f1ois perderon 3.000 soldados e os franceses capturaron un total de 30 can\u00f3ns e outras trinta bandeiras.\nA\u00ednda que non foi, en si, unha derrota decisiva, para a desesperanzada confusi\u00f3n do esfarrapado ex\u00e9rcito espa\u00f1ol, que carec\u00eda dun goberno e unha estrutura de mando coordinada, a batalla de Espinosa marcou o golpe de morte para o Ex\u00e9rcito da Galiza que mandaba Blake. A\u00ednda con todo foi capaz de retirar cara ao oeste, con orde, o que quedaba das s\u00faas tropas a trav\u00e9s das monta\u00f1as, escapando da persecuci\u00f3n napole\u00f3nica do mariscal Soult. Cando chegou a Le\u00f3n, o 23 de novembro de 1808, a\u00ednda contaba con 10\u00a0000 homes baixo o seu mando. Tres d\u00edas despois, Blake traspasou o mando das s\u00faas tropas ao marqu\u00e9s de la Romana."}
{"id": "50012", "revid": "22570", "url": "https://gl.wikipedia.org/wiki?curid=50012", "title": "ATC C\u00f3digo A04", "text": "Unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
{"id": "50013", "revid": "22570", "url": "https://gl.wikipedia.org/wiki?curid=50013", "title": "ATC C\u00f3digo A05", "text": "Unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
{"id": "50014", "revid": "1576", "url": "https://gl.wikipedia.org/wiki?curid=50014", "title": "Anagrama", "text": "Un anagrama \u00e9 unha palabra ou frase que resulta de traspo\u00f1er as letras doutra palabra ou frase; por exemplo, amor e Roma. \u00c9 dicir, as d\u00faas palabras te\u00f1en as mesmas letras, coa mesma cantidade de aparici\u00f3ns, pero nunha orde diferente. Na lingua galega os anagramas non te\u00f1en relaci\u00f3n gram\u00e1tical ningunha (a non ser algunha coincidencia). \u00c9 un procedemento que se emprega con frecuencia en adivi\u00f1as, xogos de palabras e formaci\u00f3n de pseud\u00f3nimos."}
{"id": "50015", "revid": "98629", "url": "https://gl.wikipedia.org/wiki?curid=50015", "title": "Osetia do Norte-Alania", "text": "Osetia do Norte-Alania \u00e1s veces tam\u00e9n escrito Ossetia do Norte-Alania, (en ruso \"\u0420\u0435\u0441\u043f\u0443\u0301\u0431\u043b\u0438\u043a\u0430 \u0421\u0435\u0301\u0432\u0435\u0440\u043d\u0430\u044f \u041e\u0441\u0435\u0301\u0442\u0438\u044f\u2013\u0410\u043b\u0430\u0301\u043d\u0438\u044f\", \"Resp\u00fablika Sev\u00e8rnaia Os\u00e8tia-Al\u00e0nia\"; en oseto \"\u0426\u04d5\u0433\u0430\u0442 \u0418\u0440\u044b\u0441\u0442\u043e\u043d\u044b \u0410\u043b\u0430\u043d\u0438\u0439\u044b \u0420\u0435\u0441\u043f\u0443\u0431\u043b\u0438\u043a\u04d5\", \"C\u0103gat Irystony Alanijy Respublik\u0103\") \u00e9 unha rep\u00fablica cauc\u00e1sica da Federaci\u00f3n Rusa. Ten unha extensi\u00f3n de 8.000\u00a0km\u00b2 e unha poboaci\u00f3n de 678.600 habitantes (2000). A s\u00faa capital \u00e9 Vladikavkaz (en oseto \u0414\u0437\u00e6\u0443\u0434\u0436\u044b\u0445\u044a\u00e6\u0443 (\"Dz\u00e6udjyq\u00e6u\") \u00abVila (asentamento) dos Dzaus ou Dzaugas\u00bb. Os osetos falan unha lingua pr\u00f3xima \u00f3 persa chamada oseto, alano ou irat\u00ed. Existe tam\u00e9n en Xeorxia outra rep\u00fablica de osetos denominada Osetia do Sur, ademais dalg\u00fan municipio ao sur de Xeorxia.\nHistoria.\nOs alanos e a influencia de Bizancio.\nO territorio de Osetia do Norte, unha rexi\u00f3n agr\u00edcola moi f\u00e9rtil e parte dunha ruta comercial clave a trav\u00e9s das monta\u00f1as do C\u00e1ucaso, estivo habitado durante moitos anos por tribos Vainakh. Os antepasados dos actuais osetos, os alanos, eran un pobo de lingua persa, n\u00f3mades e belicosos, que se instalaron no C\u00e1ucaso arredor do s\u00e9culo VII. Dous s\u00e9culos m\u00e1is tarde foron cristianizados polos misioneros bizantinos, e estableceuse o arcebispado de Alania Occidental, baixo a autoridade do Patriarcado de Constantinopla.\nAlania foi asemade un reino forte no C\u00e1ucaso, que se beneficiou en gran parte da famosa \"Ruta da Seda\" cara \u00e1 China, que pasaba a trav\u00e9s do seu territorio. Dende a Idade Media, Alania foi moi codiciada polos seus inimigos e co\u00f1eceu numerosas invasi\u00f3ns. As dos mongois e dos t\u00e1rtaros no s\u00e9culo XIII decimaron a poboaci\u00f3n, que ent\u00f3n xa recib\u00eda o xentilicio de osetos (que ven a trav\u00e9s da lingua xeorxiana e que pasa ao ruso, e de a\u00ed ao restos das linguas occidentais). No s\u00e9culo XVII introduciuse o islam. As incursi\u00f3ns do Xanato de Crimea e do Imperio Otom\u00e1n forzaron a Osetia/Irist\u00e1n a unha alianza con Rusia no s\u00e9culo XVIII.\nDominaci\u00f3n rusa e era sovi\u00e9tica.\nEn 1806 Osetia/Irist\u00e1n era xa a primeira grande \u00e1rea do C\u00e1ucaso que vai estar baixo dominaci\u00f3n rusa, iniciada coa fundaci\u00f3n de Vladikavkaz como o primeiro encrave militar ruso.\nA chegada dos rusos acelera o desenvolvemento da rexi\u00f3n, co establecemento de industrias e a construci\u00f3n de conexi\u00f3ns viarias para rematar co illamento de Osetia/Irist\u00e1n. A nomeada \"Estrada Militar de Xeorxia\" foi constru\u00edda en 1799. De grande importancia foi tam\u00e9n a construci\u00f3n dunha li\u00f1a de ferrocarril entre Vladikavkaz e Rostov del Don(Rusia). A pesar da rusificaci\u00f3n da cultura tradicional, a mellora das comunicaci\u00f3ns vai estimular a cultura local: a finais do s\u00e9culo XVIII imprim\u00edronse os primeiros libros en oseto. A mediados do s\u00e9culo XIX Osetia/Irist\u00e1n pasou a formar parte da rexi\u00f3n rusa de Terskaia. Trala Revoluci\u00f3n Rusa, Osetia do Norte forma parte da ef\u00e9mera Rep\u00fablica Sovi\u00e9tica de Monta\u00f1a (1921). O 7 de xullo de 1924 converteuse no oblast aut\u00f3nomo de Osetia do Norte e, o 5 de decembro de 1936, na Rep\u00fablica Socialista Sovi\u00e9tica Aut\u00f3noma de Osetia do Norte, dependente da Rep\u00fablica Socialista Federativa Sovi\u00e9tica de Rusia.\nNa segunda guerra mundial, a capital Vladikavkaz resistiu o ataque dos nazis e marca o extremo oriental da invasi\u00f3n. En 1944, Osetia do Norte incorporou o distrito de Prigorodni, \u00e1 dereita do r\u00edo Terek, que formara parte da RSSA de Chechenia-Inguxia, coa consecuencia de deportaci\u00f3ns masivas de chechenos e inguxos que Stalin ordenou baixo a acusaci\u00f3n de colaborar cos nazis. Co posterior retorno dos exiliados, o conflito territorial polo distrito de Prigorodni mant\u00edvose ata a actualidade.\nTrala URSS.\nA disoluci\u00f3n da Uni\u00f3n Sovi\u00e9tica trouxo tensi\u00f3ns \u00e9tnicas entre os osetos, que v\u00edronse divididos entre a Rep\u00fablica de Osetia do Norte - Alania (1991), na Federaci\u00f3n Rusa, e Osetia do Sur, en territorio de Xeorxia. En decembro de 1990 Xeorxia aboliu a autonom\u00eda de Osetia do Sur, provocando unha fuxida de poboaci\u00f3n local cara a Osetia do Norte, acentuando as tensi\u00f3ns \u00e9tnicas cos inguxios no distrito de Prigorodni. O conflito na veci\u00f1a Chechenia tam\u00e9n ten afectado bastante a Osetia do Norte, como se puxo de manifesto no asalto \u00e1 escola de Beslan con m\u00e1is de 300 v\u00edtimas civ\u00eds.\nDemograf\u00eda.\nA poboaci\u00f3n oseta da rep\u00fablica \u00e9 fundamentalmente cristi\u00e1 cunha minor\u00eda que practica uatsdin e o islam.\nSegundo o Censo ruso (2002), os osetos son o 62.7% da poboaci\u00f3n da rep\u00fablica. Outros grupos incl\u00faen \u00f3s rusos (23.2%), inguxios (3.0%), armenios (17,147, o 2.4%), kumyks (12,659, o 1.8%), xeorxi\u00e1ns (10,803, o 1.5%), ucra\u00ednos (0.7%), chechenos (3,383, o 0.5%), e outras minor\u00edas cada unha delas de menos do 0.5% do total da poboaci\u00f3n; na que hai que inclu\u00edr os digoreses do distrito de Digora. 3,283\u00a0persoas (0.5%) non indicaron nacionalidade no censo.\nSubdivisi\u00f3n administrativa.\nA parte da capital Vladikavkaz, baixo xurisdici\u00f3n da rep\u00fablica, Osetia do Norte est\u00e1 dividida nos seguintes distritos e as correspondentes capitais administrativas:\nEconom\u00eda.\nMalia ter o peso econ\u00f3mico de acoller unha poboaci\u00f3n de refuxiados importante, Osetia do Norte \u00e9 a econom\u00eda m\u00e1is desenvolvida do C\u00e1ucaso Norte. \u00c9 o territorio m\u00e1is urbanizado e m\u00e1is industrializado, con f\u00e1bricas de metais (chumbo, cinc, tungsteno etc...), electr\u00f3nica, produtos qu\u00edmicos e alimentos. A produci\u00f3n rural bas\u00e9ase sobre todo no gando, especialmente ovellas e cabras, e no cultivo de gran, froita e algod\u00f3n."}
{"id": "50017", "revid": "23204", "url": "https://gl.wikipedia.org/wiki?curid=50017", "title": "Osetia", "text": "Osetia (tam\u00e9n co\u00f1ecida como Ossetia ou Irist\u00e1n, nome orixinal, xa que oset- ven do xeorxiano, e \u00e9 as\u00ed coma os xeorxianos denominan aos alanos ou iron\u00eds) \u00e9 unha rexi\u00f3n do Norte do C\u00e1ucaso habitada polos osetos, que falan oseto. O actual territorio de Osetia at\u00f3pase dividido entre Osetia do Norte-Alania (Rusia) e Osetia do Sur (Xeorxia). Os osetos son un pobo diferente do ruso e do xeorxiano.\nEn 1989, tras a ca\u00edda da Uni\u00f3n Sovi\u00e9tica, Osetia do Sur autodeclarouse unida a Osetia do Norte. O goberno de Xeorxia non estivo de acordo e comezou unha guerra civil. Calc\u00falase que arredor de 100.000 osetos do sur (a metade da poboaci\u00f3n antes da guerra) ten emigrado \u00e1 parte norte. No conflito, Xeorxia ten recibido o apoio dos Estados Unidos mentres que Osetia do Sur recibiu o de Rusia. Actualmente Osetia do Sur \u00e9 un estado independente \"de facto\"."}
{"id": "50018", "revid": "89787", "url": "https://gl.wikipedia.org/wiki?curid=50018", "title": "Izquierda Castellana", "text": "Izquierda Castellana (IzCa) \u00e9 un movemento pol\u00edtico radical nacionalista de esquerdas de Castela, constitu\u00eddo definitivamente en 2002 en Madrid, coa incorporaci\u00f3n de Izquierda Comunera a unha organizaci\u00f3n na que se atopaban Unidad Popular Castellana, Yesca, Mujeres Castellanas e o C\u00edrculo Castellano de Toledo. O \"Partido Comunista del Pueblo Castellano\" (secci\u00f3n do Partido Comunista de los Pueblos de Espa\u00f1a na comunidade aut\u00f3noma de Castela e Le\u00f3n) entrou en Izquierda Castellana, pero despois abandonou a organizaci\u00f3n.\nIzquierda Castellana \u00e9 internacionalista, raz\u00f3n pola cal apoia diversos movementos de construci\u00f3n nacional no Pa\u00eds Vasco, Palestina ou Irlanda. Tal apoio faise sempre dende unha perspectiva democr\u00e1tica e de soberan\u00eda das clases traballadoras.\nO obxectivo de Izquierda Castellana \u00e9 conseguir unha Castela unida, superando a divisi\u00f3n da naci\u00f3n castel\u00e1 entre cinco comunidades aut\u00f3nomas (consideran que Castela est\u00e1 formada por Cantabria, Castela e Le\u00f3n, Madrid, A Rioxa e Castela-A Mancha), socialista, soberana e republicana, facendo propia a tradici\u00f3n comunera, que reivindica anualmente, cada 23 de abril, nas concentraci\u00f3ns de Villalar de los Comuneros. Este d\u00eda \u00e9 considerado por organizaci\u00f3ns nacionalistas castel\u00e1s, como Izquierda Castellana e Tierra Comunera como o \"D\u00eda Nacional de Castela\", pero oficialmente \u00e9 o d\u00eda da comunidade de Castela e Le\u00f3n."}
{"id": "50020", "revid": "23204", "url": "https://gl.wikipedia.org/wiki?curid=50020", "title": "Declaraci\u00f3n de Arbroath", "text": "A Declaraci\u00f3n de Arbroath foi unha declaraci\u00f3n de independencia do Reino de Escocia, asinada o 6 de abril de 1320 en Arbroath por 51 se\u00f1ores feudais. A declaraci\u00f3n consistiu nunha carta enviada ao papa Xo\u00e1n XXII, onde lle solicitaban ao pont\u00edfice que reco\u00f1ecese a soberan\u00eda de Roberto I de Escocia sobre o territorio escoc\u00e9s. A Declaraci\u00f3n, que a\u00ednda se conserva hoxe, \u00e9 unha das tres misivas que debeu recibir o papa, canda unha do clero e outra do propio monarca escoc\u00e9s.\nContexto.\nLogo das guerras que enfrontaron a escoceses e ingleses a comezos do s\u00e9culo XIV, e que remataran coa vitoria das tropas comandadas por Roberto I de Escocia, o monarca ingl\u00e9s Eduardo I segu\u00eda a facer incursi\u00f3ns e ataques sobre o terreo dominado por Roberto I. Este decide acudir \u00e1s instancias internacionais \u00e1 busca de reco\u00f1ecemento, e dir\u00edxese ao Papa de Roma.\nO documento.\nA Declaraci\u00f3n de Arbroath foi escrita en lat\u00edn da man, crese, do bispo Alexander Kininmund e do abade Bernard de Linton, da abad\u00eda de Arbroath, que era o chanceler de Escocia no tempo. Na data da declaraci\u00f3n, o 6 de abril de 1320, non se produciu ningunha xuntanza de nobres para debateren os contidos. O seu contido fora xa decidido nunha asemblea previa, na abad\u00eda de Newbattle, no mes de marzo. Os selos dos oito duques e dos outros 41 nobres escoceses f\u00f3ronselle engadindo ao documento nas seguintes semanas, ou mesmo meses. Posteriormente, con todos os seus selos, a declaraci\u00f3n enviouse \u00e1 corte do papa, en Avignon.\nNon est\u00e1 comprobado nin o posicionamento do papa perante o documento, nin que o seu posicionamento tivese influencia no monarca ingl\u00e9s. En todo caso, o 1 de marzo de 1328 o rei ingl\u00e9s Eduardo III asinou o tratado de Northampton que lle pu\u00f1a remate aos conflitos con Escocia e onde renunciaba a calquera reclamaci\u00f3n de territorio escoc\u00e9s.\nA copia orixinal, as\u00ed como as outras d\u00faas cartas que deberon acompa\u00f1ar a esta (a do clero e a do propio monarca Roberto I), perd\u00e9ronse, pero unha copia desta g\u00e1rdase a\u00ednda no Arquivo Nacional de Escocia, en Edimburgo.\nInterpretaci\u00f3n.\nA Declaraci\u00f3n cont\u00e9n alg\u00fans aspectos historicamente importantes. Por exemplo, fai referencia a Escocia como un reino que sempre foi independente (m\u00e1is incluso c\u00e1 propia Inglaterra), menciona os \"inxustos\" ataques do rei ingl\u00e9s e as s\u00faas atrocidades, reco\u00f1ece a Roberto I como o l\u00edder na defensa de Escocia, e particularmente, que a independencia de Escocia \u00e9 un dereito dos escoceses, m\u00e1is ca un dereito do rei de Escocia, \u00e9 dicir, out\u00f3rgalle \u00e1 nobreza a capacidade de rexeitar o rei e nomear outro se este act\u00faa contra a soberan\u00eda de Escocia.\nA mi\u00fado ten sido pois interpretada como unha expresi\u00f3n moi temper\u00e1 da \"soberan\u00eda popular\", posto que coloca o rei como elix\u00edbel pola poboaci\u00f3n (de feito, pola nobreza), e non pola divindade. Pero tam\u00e9n pode ser interpretado como unha escusa do propio monarca, que se viu forzado a loitar contra Inglaterra para non ter que abandonar o trono.\nInfluencia.\nA ret\u00f3rica da Declaraci\u00f3n de Arbroath foi ben co\u00f1ecida, tanto en Escocia como f\u00f3ra, e hai quen asegura que puido inspirar o texto da Declaraci\u00f3n de Independencia dos Estados Unidos de Am\u00e9rica. Tam\u00e9n se mante\u00f1en os debates interpretativos sobre a relevancia do documento no que respecta o protodemocr\u00e1tico dereito do pobo de escoller o seu rei, ou de se se trata unicamente dun comaqu\u00e9n cunha \u00fanica finalidade propagand\u00edstica e que tivo o monarca e o abade Bernard como impulsores.\nPor\u00e9n, non se discute que o documento xogou un papel no reco\u00f1ecemento da identidade nacional escocesa e na creaci\u00f3n da crenza com\u00fan de que en Escocia quen ten a soberan\u00eda \u00e9 o pobo, e non o monarca ou o parlamento. Tam\u00e9n influ\u00edu na m\u00e1is moderna Declaraci\u00f3n de Calton Hill, que buscaba a proclamaci\u00f3n da rep\u00fablica escocesa en 2004.\nTam\u00e9n houbo quen empregou as referencias que na Declaraci\u00f3n hai ao \u00e9xodo do pobo de Israel para apoiar a tese escocesa do israelismo brit\u00e1nico, que cre que os primeiros poboadores das Illas Brit\u00e1nicas proced\u00edan das tribos perdidas de Israel."}
{"id": "50021", "revid": "1576", "url": "https://gl.wikipedia.org/wiki?curid=50021", "title": "Cinto de Asteroides", "text": ""}
{"id": "50024", "revid": "7596", "url": "https://gl.wikipedia.org/wiki?curid=50024", "title": "Joaqu\u00edn Blake", "text": "Joaqu\u00edn Blake y Joyes, nado en M\u00e1laga o 19 de agosto de 1759 e finado en Valladolid o 27 de abril de 1827, foi un militar espa\u00f1ol de orixe irlandesa que serviu con distinci\u00f3n nas guerras da Revoluci\u00f3n francesa e na Guerra da Independencia espa\u00f1ola. Foi presidente do\u00a0Consello de Rexencia de Espa\u00f1a e Indias\u00a0(1810-1811), xefe de\u00a0Estado Maior\u00a0e Capit\u00e1n Xeneral de Galicia, \u00a0Nalgunhas graf\u00edas antigas pode aparecer como Joaqu\u00edn Blacke e a\u00ednda Blacque.\nInicios militares.\nEn parte de orixe irlandesa, naceu no seo dunha familia aristocr\u00e1tica. Na s\u00faa mocidade sentiu o desexo de participar como tenente de granadeiros na guerra de Independencia dos Estados Unidos. Tomou parte so asedio fracasado de Xibraltar e en 1783 na reconquista de Menorca.\nA ra\u00edz da apertura de hostilidades coa Francia revolucionaria en 1793, Blake, ent\u00f3n capit\u00e1n, tomou parte na invasi\u00f3n do Rosell\u00f3n baixo as ordes do xeneral Ricardos. Foi ferido en San Lorenzo de la Muga en 1794.\nGuerra de Independencia espa\u00f1ola.\nO seu coraxe e valor serviron para que fose ascendendo. No inicio da Guerra de Independencia espa\u00f1ola en 1808, Blake ti\u00f1a o rango de tenente xeneral. Foi nomeado pola Xunta Suprema do Reino de Galicia Capit\u00e1n Xeneral de Galicia, con mando en teor\u00eda dunha forza de 43.000 homes, sendo posto \u00e1 cabeza da ala esquerda das tropas espa\u00f1olas ao longo do cordal Cant\u00e1brico. Bateuse contra a \"Grande Arm\u00e9e\" (Grande Ex\u00e9rcito) de Napole\u00f3n, a pesar de que as posibilidades estaban claramente na s\u00faa contra.\nBlake e o xeneral Cuesta foron derrotados o 14 de xullo en Medina de Rioseco, na actual provincia de Valladolid, por Bessi\u00e9res. Como consecuencia da retirada xeral dos franceses esmagados en Bail\u00e9n, Blake tomou posici\u00f3ns fronte o inimigo nas beiras do r\u00edo Ebro. O 31 de outubro, o IV\u00ba Corpo franc\u00e9s, baixo o mando do mariscal Lefebvre, caeu sobre os 19.000 homes de Blake, librando combate en Pancorbo, ao noroeste da actual provincia de Burgos, rexeitando o avance vacilante dos espa\u00f1ois e derrot\u00e1ndoos. Intelixentemente, Blake bateuse en retirada rapidamente e con boa orde, impedindo que Napole\u00f3n aplicase o seu plano preconcibido de envolvemento e de destruci\u00f3n do flanco espa\u00f1ol.\nFurioso, o Emperador enviou a Lefebvre e Victor en persecuci\u00f3n de Blake; Victor ti\u00f1a ordes de arrodealo e cortarlle as li\u00f1as de retirada. Os franceses actuaron con neglixencia deixando dispersarse as tropas propias na persecuci\u00f3n. O 6 de novembro, Blake sorprendeu de novo aos seus inimigos cando a batalla de Valmaseda, virando de repente e atacando a vangarda francesa, obtendo unha brillante vitoria sobre a divisi\u00f3n de vangarda do xeneral Vilatte. Foi a derradeira vitoria espa\u00f1ola deste ano. Por\u00e9n, outro corpo do ex\u00e9rcito galo xuntouse na persecuci\u00f3n, o que obrigou a Blake a moverse cara \u00f3 Oeste para evitar ser envolto.\nBlake decidiu resistir de novo aos franceses na batalla de Espinosa de los Monteros, na actual provincia de Burgos, o 10 de novembro de 1808. Victor, desexoso de vingarse das humillaci\u00f3ns inflixidas anteriormente por Blake, gastou a primeira xornada lanzando irreflexivamente e sen \u00e9xito as s\u00faas divisi\u00f3ns contra as tropas do ex\u00e9rcito. Mais no outro d\u00eda, un ataque franc\u00e9s ben coordinado, rompeu o centro das tropas de Blake, derrot\u00e1ndoas. A\u00ednda que Blake non perdeu m\u00e1is de 3.000 homes no campo de batalla, a fronte espa\u00f1ola desintegrouse e varios miles de soldados dispers\u00e1ronse na confusi\u00f3n e con poucas esperanzas de retirada. Sabedor de que o ex\u00e9rcito estaba desfeito de xeito irreparable, Blake dispuxo unha esgotadora marcha para o oeste a trav\u00e9s das monta\u00f1as, pondo terra de por medio a respecto dos seus perseguidores mandados por Soult. Chegou a Le\u00f3n o 23 de novembro de 1808 con s\u00f3 10.000 homes. O que quedaba do ex\u00e9rcito pasou tres d\u00edas despois a ser mandado polo xeneral Pedro Caro y Sureda, 3\u00ba marqu\u00e9s de la Romana.\nCapit\u00e1n xeneral.\nEn 1810, Blake participou na creaci\u00f3n do Estado Maior Xeneral espa\u00f1ol, que nos \u00faltimos anos da guerra comezou a restablecer a coherencia dos empreendimentos militares do pa\u00eds. Os malos resultados nos campos de batalla en boa parte foran debidos \u00e1 abulia, a mala xesti\u00f3n e a falla de coordinaci\u00f3n dunha administraci\u00f3n militar espa\u00f1ola moi compartimentada.\nO 16 de maio de 1811, Blake enfrontouse ao franceses en Albuera, colaborando co ex\u00e9rcito anglo-portugu\u00e9s de William Beresford. Os espa\u00f1ois baixo as ordes de Blake, mantiveron exitosamente o flanco aliado contra os m\u00e1is poderosos ataques da infanter\u00eda francesa en todo o combate. Blake ga\u00f1ou a\u00ed a promoci\u00f3n \u00e1 graduaci\u00f3n de Capit\u00e1n xeneral. En realidade, debeuse \u00e1 iniciativa de Jos\u00e9 Zayas que o asalto franc\u00e9s fose rexeitado, o que posibelmente salvou o ex\u00e9rcito aliado da destruci\u00f3n.\nBlake foi naquela altura trasladado \u00e1 parte oriental de Espa\u00f1a para combater o avance do mariscal Suchet sobre Valencia. Blake, logo de varias derrotas, e incapaz de defender Murviedro (a actual Sagunt), acabou bloqueado na capital valenciana co seu ex\u00e9rcito, e encargouse da defensa da cidade durante o inverno de 1811 at\u00e9 que capitulou o 8 de xaneiro de 1812, cos seus 16.000 homes. Este feito marcou o apoxeo franc\u00e9s na Espa\u00f1a oriental. Preso dos franceses, estivo encerrado no forte de Vincennes, ata que a ca\u00edda de Napole\u00f3n permitiu o seu regreso a Espa\u00f1a en 1814.\n\u00daltimos anos.\nRecobrado o trono espa\u00f1ol por Fernando VII, o monarca encargoulle da Direcci\u00f3n xeral de Enxe\u00f1eiros en 1815. O capit\u00e1n xeneral Blake deixou o seu cargo de Enxe\u00f1eiro Xeral en 1820, para pasar a ser nomeado presidente do Consello de Estado. Durante o Trienio Constitucional foi nomeado Capit\u00e1n xeneral de Valencia (1821).\nTras a invasi\u00f3n dos Cen Mil Fillos de San Lu\u00eds en 1823, retirouse da vida pol\u00edtica por no estar de acordo coas extremas medidas de represi\u00f3n que adoptou o monarca ao retornar de novo ao absolutismo."}
{"id": "50025", "revid": "736", "url": "https://gl.wikipedia.org/wiki?curid=50025", "title": "Lista dos reis de Portugal", "text": ""}
{"id": "50033", "revid": "23204", "url": "https://gl.wikipedia.org/wiki?curid=50033", "title": "Condutividade el\u00e9ctrica", "text": "A condutividade el\u00e9ctrica \u00e9 a capacidade dun corpo de permitir o paso da corrente el\u00e9ctrica a trav\u00e9s de si. Tam\u00e9n \u00e9 definida como a propiedade natural caracter\u00edstica de cada corpo que representa a facilidade coa que os electr\u00f3ns poden pasar por el. Var\u00eda coa temperatura. \u00c9 unha das caracter\u00edsticas m\u00e1is importantes de Non confundir coa condutancia, que \u00e9 formula_1(a inversa da resistencia). A condutividade \u00e9 a inversa da resistividade, xa que logo formula_2, e a s\u00faa unidade \u00e9 o S/m (siemens por metro)."}
{"id": "50034", "revid": "1980", "url": "https://gl.wikipedia.org/wiki?curid=50034", "title": "Electronvoltio", "text": ""}
{"id": "50035", "revid": "98629", "url": "https://gl.wikipedia.org/wiki?curid=50035", "title": "Gustave Caillebotte", "text": "Gustave Caillebotte, nado en Par\u00eds o 19 de agosto de 1848 e finado na mesma cidade o 21 de febreiro de 1894, foi un pintor impresionista, coleccionista, mecenas e organizador de exposici\u00f3ns franc\u00e9s.\nBiograf\u00eda.\nCaillebotte naceu no seo dunha familia parisiense de clase alta. O seu pai, Martial Caillebotte (1799-1874), era o herdeiro da industria t\u00e9xtil familiar e xu\u00edz no Tribunal de comercio de Seine. O pai de Caillebotte enviuvara d\u00faas veces antes de casar coa s\u00faa nai, C\u00e9leste Daufresne (1819-1878), coa cal tivo dous fillos m\u00e1is despois de Gustave, Ren\u00e9 (1851-1876) e Martial (1853-1910).\nCaillebotte naceu na casa familiar da r\u00faa Faubourg-Saint-Denis na cidade de Par\u00eds, onde viviu ata 1866 cando marcharon a vivir a unha nova casa constru\u00edda na r\u00faa Miromesnil da mesma cidade.\nOs Caillebotte adoitaban pasar os ver\u00e1ns en Yerres, unha vila \u00e1 beira do r\u00edo Yerres ao sur de Par\u00eds, chegando a mercar unha grande casa al\u00ed en 1860. Foi arredor desta data cando Gustave Caillebotte comezou probablemente a pintar e debuxar. Unha gran parte dos cadros de Caillebotte describen os membros da s\u00faa familia e escenas da vida coti\u00e1; \"Home xove na fiestra\" (\"Jeune homme \u00e0 la fen\u00eatre\"), 1875, amosa a Ren\u00e9, un dos irm\u00e1ns de Gustave na casa da r\u00faa Miromesnil, \"As laranxeiras\" (\"Les Orangers\"), 1878, amosan a Martial Jr. e a s\u00faa curm\u00e1 Zo\u00eb no xard\u00edn da propiedade da familia en Yerres, e \"Autorretratos no rural\", 1875, amosa a t\u00eda, a nai e a curm\u00e1 de Caillebotte xunto a un amigo da familia.\nCaillebotte licenciouse en dereito en 1868 obtendo a s\u00faa licenza para exercer en 1870. Pouco despois, foi recrutado para loitar na Guerra franco-prusiana, e para servir na \"Garde Nationale Mobile de la Seine\". Trala guerra, Caillebotte comezou a visitar o estudio do pintor L\u00e9on Bonnat, onde comezou a estudar pintura. En 1873, Caillebotte entrou na Escola de Belas Artes (\u00c9cole des Beaux-Arts), a\u00ednda que non pasou moito tempo nela. Nesa \u00e9poca, Caillebotte co\u00f1eceu e f\u00edxose amigo de moitos pintores que non pertenc\u00edan \u00e1 escola oficial francesa entre os cales se atopaban Edgar Degas e Giuseppe de Nittis, e asistiu (a\u00ednda que non participou) na primeira exposici\u00f3n impresionista de 1874.\nA gran cantidade de cartos que herdou trala morte do seu pai en 1874 e da s\u00faa nai en 1878 permit\u00edronlle pintar sen a preocupaci\u00f3n de ter que vende-los seus traballos. Tam\u00e9n lle permitiron financiar as exhibici\u00f3ns impresionistas e axudar economicamente aos seus amigos pintores e a outros artistas (inclu\u00edndo Claude Monet, Pierre-Auguste Renoir, e Camille Pissarro entre outros) mercando os seus traballos, e, no caso de Monet, pagando o alugamento do seu estudio. \nA s\u00faa boa situaci\u00f3n financeira tam\u00e9n lle permitiu financiar unha serie de hobbies polos que ti\u00f1a paix\u00f3n, entre os cales se inclu\u00edan a filatelia (na actualidade a s\u00faa colecci\u00f3n at\u00f3pase no Museo Brit\u00e1nico), o coleccionismo de orqu\u00eddeas, a construci\u00f3n de embarcaci\u00f3ns, e incluso o dese\u00f1o t\u00e9xtil (as mulleres dos seus cadros Madame Boissi\u00e8re facendo punto, 1877, e Retrato de Madame Caillebotte, 1877, semellan levar dese\u00f1os feitos por Caillebotte).\nO estilo de Gustave Caillebotte pertence ao Realismo. Como fixeran os seus predecesores Jean-Francois Millet e Gustave Courbet, xunto ao seu contempor\u00e1neo Degas, Caillebotte prop\u00faxose pintar a realidade tal e como el a v\u00eda, co fin de reducir a teatralidade inherente da pintura. Quizais debido \u00e1 s\u00faa forte amizade cos impresionistas, o seu estilo e t\u00e9cnica var\u00eda moito segundo o traballo, experimentando e collendo t\u00e9cnicas \"emprestadas\" sen centrarse nun estilo s\u00f3. \u00c1s veces, os seus traballos asem\u00e9llanse \u00e1s ricas e coloridas teas realistas de Degas (especialmente nas s\u00faas escenas interiores), mais outras veces, Caillebotte comparte o compromiso dos impresionistas de representar a \"verdade \u00f3ptica\" empregando ent\u00f3n a suavidade do pastel impresionista e lixeiros trazos semellantes aos de Renoir e Pissarro, a\u00ednda que empregando unha paleta menos vibrante.\nCaillebotte pintou moitas escenas familiares, da vida coti\u00e1, interiores, e figuras nas paisaxes de Yerres. A pesar disto os seus traballos m\u00e1is famosos son aqueles nos que amosa a vida urbana de Par\u00eds, como \"Os rabu\u00f1adores do parquet\" (\"Les raboteurs de parquet\", 1875), \"A ponte de Europa\" (\"Le pont de l'Europe\", 1876), e \"A praza de Europa con tempo de chuvia\" (\"La Place de l'Europe, temps de pluie\", 1877). \nEstes cadros foron bastante controvertidos debido aos seus suxeitos banais e de clase baixa e pola s\u00faa perspectiva baixa e esaxerada. O plano inclinado \u00e9 un motivo com\u00fan nos cadros de Caillebotte, que est\u00e1 influenciado pola arte xaponesa e polas novas t\u00e9cnicas fotogr\u00e1ficas. Acheg\u00e1ndose m\u00e1is ao detalle, as t\u00e9cnicas que se atopan normalmente na obra de Caillebotte tam\u00e9n poden ser o resultado do seu interese na fotograf\u00eda. Un gran n\u00famero dos seus traballos tam\u00e9n emprega unha posici\u00f3n alta e avantaxada, inclu\u00edndo moitos dos seus cadros dende balc\u00f3ns como \"Vue des toits, effet de neige\" (1878) e \"Boulevard vu d'en haut\", 1880. A produci\u00f3n art\u00edstica de Caillebotte comezou a minguar a partir da d\u00e9cada de 1890, cando deixou de traballar acot\u00edo. En 1881 adquiriu unha propiedade en Petit Gennevilliers, nas beiras do r\u00edo Sena preto de Argenteuil, mud\u00e1ndose de xeito definitivo en 1888.\nNo seu novo fogar adicouse principalmente \u00e1 xardiner\u00eda e \u00e1s carreiras e construci\u00f3ns de embarcaci\u00f3ns. Tam\u00e9n comezou a pasar moito tempo co seu irm\u00e1n m\u00e1is novo, Martial, e co seu amigo Renoir, quen pasaban longas tempadas en Petit Gennevilliers.\nDiversas fontes din que antes da s\u00faa morte tivo unha relaci\u00f3n cunha muller m\u00e1is nova ca el chamada Emilie Schlauch, mais non pode ser nin afirmado nin desmentido xa que non hai bases hist\u00f3ricas que o evidencien.\nO 21 de febreiro de 1894 Gustave Caillebotte morreu mentres traballaba no seu xard\u00edn de Petit Gennevilliers debido a unha conxesti\u00f3n pulmonar, sendo soterrado no cemiterio do P\u00e8re-Lachaise de Par\u00eds.\nA colecci\u00f3n de Gustave Caillebotte.\nTrala s\u00faa morte, Caillebotte doou ao estado franc\u00e9s unha grande colecci\u00f3n de obras que ti\u00f1a na s\u00faa posesi\u00f3n. A s\u00faa colecci\u00f3n est\u00e1 formada por sesenta e oito cadros de diversos artistas entre os que se atopan Camille Pissarro (dezanove), Claude Monet (catorce), Pierre-Auguste Renoir (dez), Alfred Sisley (nove), Edgar Degas (sete), Paul C\u00e9zanne (cinco), e \u00c9douard Manet (catro).\nNo tempo da morte de Caillebotte, os impresionistas segu\u00edan censurados e condenados pola Academia de arte francesa e especialmente pola Acad\u00e9mie des beaux-arts. Debido a isto, Caillebotte decatouse de que as s\u00faas obras acabar\u00edan en \"faiados\" e \"museos provincianos\", estipulando no seu testamento que deb\u00edan ser expostas no Pazo de Luxemburgo (leal aos traballos dos artistas vivos), e no Louvre.\nDesafortunadamente, o goberno franc\u00e9s non concordar\u00eda cos termos da s\u00faa vontade. No mes de febreiro de 1896, negociaron con Renoir, quen era o executor da vontade do finado pintor, pasando ao Pazo de Luxembourg trinta e oito pinturas. As trinta e nove pinturas restantes (unha delas levada por Renoir como pagamento aos seus servizos) foron ofertadas d\u00faas veces ao goberno franc\u00e9s, no ano 1904 e en 1908, sendo as d\u00faas veces rexeitadas. Cando o goberno franc\u00e9s decidiu reclamalas en 1928, a oferta foi rexeitada pola vi\u00fava do fillo de Caillebotte. A maior\u00eda das obras restantes foron adquiridas por Albert C. Barnes, formando parte na actualidade da Fundaci\u00f3n Barnes.\nCorenta dos traballos de Caillebotte at\u00f3panse na actualidade no Museo de Orsay. O seu \"L'Homme au balcon, boulevard Haussmann\" (Home no balc\u00f3n, boulevard Haussmann), pintado en 1880, foi vendido por 14.3 mill\u00f3ns de d\u00f3lares no ano 2000."}
{"id": "50038", "revid": "23204", "url": "https://gl.wikipedia.org/wiki?curid=50038", "title": "Pancorbo", "text": "Pancorbo \u00e9 un concello espa\u00f1ol, no nordeste da provincia de Burgos, na comunidade aut\u00f3noma de Castela e Le\u00f3n. Ocupa unha superficie de 58,45\u00a0km\u00b2, cunha poboaci\u00f3n de 493 habitantes (2013). Dista 63\u00a0km da capital provincial, e s\u00f3 17\u00a0km de Miranda de Ebro. O xentilicio que designa aos seus poboadores \u00e9 \"pancorbino\".\nTradicionalmente formou parte da comarca da Bureba, pero as reorganizaci\u00f3ns recentes as\u00edgnano \u00e1 comarca do Ebro.\nEtimolox\u00eda.\nO nome de Pancorbo procede do lat\u00edn \"ponte curvu\": \"ponte curva\".\nHistoria.\nNo ano 883 a cr\u00f3nica de Albelda indica que o conde alav\u00e9s Vela Xim\u00e9nez tomou o castro \"cui Pontecorbum nomen est\" (que ten por nome Pontecorbum), pasando a formar parte das terras castel\u00e1s. Durante parte do s\u00e9culo XI formou parte do reino de Navarra, pasando a Castela de xeito definitivo en 1076, so o rei Afonso VI. En 1147, Pancorbo recibiu carta foral do rei Afonso VII. Posteriormente outorg\u00f3uselle a capitalidade da merindade da Bureba, dada a s\u00faa prosperidade. Tivo barrio xudeu e foi un dos lugares de paso do Cami\u00f1o de Santiago.\nAo pasar a ser Briviesca a capital da Bureba, Pancorbo perdeu a s\u00faa importancia, entrando en decadencia.\nA finais do XVIII contaba cunha fortaleza, que ser\u00eda ocupada polas tropas napole\u00f3nicas ata 1813. O Ex\u00e9rcito de Galicia, ao mando do xeneral Blake, enfrontar\u00edase na batalla de Pancorbo aos franceses.\nEn 1862 chegou o ferrocarril Madrid-Ir\u00fan a Pancorbo, pero non significou ning\u00fan pulo para a poboaci\u00f3n, dada a proximidade do n\u00f3 ferroviario de Miranda de Ebro."}
{"id": "50040", "revid": "23204", "url": "https://gl.wikipedia.org/wiki?curid=50040", "title": "Miranda de Ebro", "text": "Miranda de Ebro \u00e9 un concello espa\u00f1ol da provincia de Burgos (Castela e Le\u00f3n). \u00c9 a capital da comarca do Ebro. Sit\u00faase no nordeste da provincia, moi pr\u00f3xima \u00e1s lindes con \u00c1lava e A Rioxa. Ten unha extensi\u00f3n de 101,39\u00a0km\u00b2 e unha poboaci\u00f3n de 37.648 habitantes (INE 2013).\n\u00c9 a segunda localidade m\u00e1is poboada da provincia tras a capital. Goza de not\u00e1bel car\u00e1cter industrial, sendo un importante n\u00f3 de comunicaci\u00f3ns, especialmente ferroviario. Nun raio de tan s\u00f3 80\u00a0km de Miranda atopamos as cidades de Bilbao, Burgos, Logro\u00f1o e Vitoria.\nXeograf\u00eda.\nMiranda de Ebro est\u00e1 situada na submeseta castel\u00e1 norte, a 471 m de altitude sobre o nivel do mar, e nas coordenadas seguintes: 42\u00ba 41' 6\" N, e 2\u00ba 55' 60\" W. A chaira onde se asenta a cidade est\u00e1 cercada por unha serie de alturas que pertencen aos Montes Obarenes, con sa\u00edda no Oeste a trav\u00e9s do \"Paso de Pancorbo\"; o paso de \"Conchas de Haro\" ao Sueste en direcci\u00f3n \u00e1 Rioxa; e o desfiladeiro de La Puebla de Arganz\u00f3n no Nordeste en direcci\u00f3n ao Pa\u00eds Vasco.\nEconom\u00eda.\nMiranda destaca polo seu sector secundario. A revoluci\u00f3n industrial comezou a s\u00faa expansi\u00f3n coa chegada do ferrocarril en 1862. Durante a primeira metade do s\u00e9culo XX asent\u00e1ronse na cidade unha industria azucreira (1925) e anos m\u00e1is tarde FEFASA (1948), dedicada a produci\u00f3n de fibra artificial, e posteriormente a papeleira ENCE. A mediados do s\u00e9culo proliferaron as industrias qu\u00edmicas como Montefibre, ELF-Atochen, Rests etc.\nEn 1981 creouse o parque industrial. Na zona de influencia mirandesa instal\u00e1ronse compa\u00f1\u00edas agro-alimentarias, aeron\u00e1uticas, metal\u00farxicas etc. Tam\u00e9n industrias da enerx\u00eda como a central nuclear de Santa Mar\u00eda de Garo\u00f1a, pechada en 2012.\nDeporte.\nO Club Deportivo Mirand\u00e9s \u00e9 un club de f\u00fatbol con sede na cidade de Miranda de Ebro. Foi fundado o 3 de maio de 1927 e desde 2012 compite na Segunda Divisi\u00f3n. O club exerce de local no Estadio Municipal de Anduva, que conta cunha capacidade aproximada de 6.000 espectadores."}
{"id": "50042", "revid": "65337", "url": "https://gl.wikipedia.org/wiki?curid=50042", "title": "Olga Viza", "text": "Olga Viza, nada en Barcelona o 18 de agosto de 1958, \u00e9 unha xornalista espa\u00f1ola.\nTraxectoria.\nDebutou en Televisi\u00f3n Espa\u00f1ola en xaneiro de 1978, cando a\u00ednda non finalizara os seus estudos de xornalismo, concretamente no espazo \"Polideportivo\". Nos seguintes anos, alternar\u00eda a informaci\u00f3n deportiva con incursi\u00f3ns espor\u00e1dicas noutros x\u00e9neros televisivos, coma o programa musical \"Exterior d\u00eda\" (1981).\nDesde o programa deportivo \"Estadio 2\", durante a segunda metade dos anos oitenta e principios dos noventa, tivo ocasi\u00f3n de narrar os acontecementos deportivos m\u00e1is importantes, desde o Mundial de F\u00fatbol de Espa\u00f1a ata os Xogos Ol\u00edmpicos de Barcelona. Todo isto compatibilizado coa informaci\u00f3n deportiva en \"Telediario\" entre 1987 e 1992.\nEn setembro deste \u00faltimo ano, fichou por Antena 3. Ata 2003 presentou os informativos de mediod\u00eda e de tarde (\"Antena 3 Noticias\"), ademais dun magaz\u00edn de actualidade para Antena 3 Televisi\u00f3n Internacional. Nese ano foi despedida pola canle nun proceso de reestruturaci\u00f3n de persoal.\nTras un breve paso por Telecinco no programa semanal \"No es lo mismo\" (2004), recalou en La Sexta, que lle asignou a presentaci\u00f3n do programa de entrevistas \"Habitaci\u00f3n 623\" a principios de 2006.\nEntre 2004 e 2006 presentou \"El Tranv\u00eda\", magaz\u00edn vespertino de RNE. Desde 2006 est\u00e1 \u00e1 fronte de \"Las Ma\u00f1anas de Radio 1\" de RNE.\nNa s\u00faa carreira destaca a especialidade en deportes: seis Xogos Ol\u00edmpicos, tres Mundiais, probas do Campionato Mundial de Motociclismo e do Campionato Mundial de F\u00f3rmula 1, e tam\u00e9n torneos de ximnasia, tenis e golf.\nReco\u00f1ecementos.\nRecibiu polo seu traballo en \"Antena 3 Noticias\" o Premio ATV 2002 \u00e1 \"Mellor Comunicadora de Programas Informativos\", ademais dun Ondas en 1995. Tam\u00e9n estivo nomeada en 1993 e 1995 como \"Mellor presentadora\" \u00f3 TP de Ouro."}
{"id": "50043", "revid": "98629", "url": "https://gl.wikipedia.org/wiki?curid=50043", "title": "\u00c1lex Angulo", "text": "Alejandro Angulo Le\u00f3n, m\u00e1is co\u00f1ecido como \u00c1lex Angulo, nado o 12 de abril de 1953 en Erandio (Biscaia) e finado en Fuenmayor (A Rioxa) o 20 de xullo de 2014 foi un actor vasco.\nTraxectoria.\n\u00d3s 18 anos decide perseguir o so\u00f1o de ser actor e pres\u00e9ntase \u00f3 \"casting\" dun grupo teatral independente bilba\u00edno que dirix\u00eda Ram\u00f3n Barea (con que traballou en varios proxectos posteriores durante a s\u00faa carreira). Tras ser aceptado nesta compa\u00f1\u00eda, Angulo ve como a seguinte d\u00e9cada da s\u00faa vida transcorre sobre os escenarios teatrais.\nEn 1981 o actor recibir\u00e1 a s\u00faa primeira oportunidade cinematogr\u00e1fica da man do seu paisano Imanol Uribe, quen dirixe \"La fuga de Segovia\", onde Angulo daba vida a Anot. Tras este papel, \u00c1lex comezar\u00eda a traballar, sen esquece as t\u00e1boas, en diversos programas da televisi\u00f3n p\u00fablica vasca coma o magazine \"Con los pies en el agua\", a comedia \"Bertan Zoro\" ou o programa de Antx\u00f3n Urrusolo, \"Detr\u00e1s del sirimiri\".\n\u00c1lex Angulo non volver\u00eda por\u00e9n \u00e1s pantallas cinematogr\u00e1ficas ata 1987, ano no que se fixo con dous pequenos papeis en \"El amor de ahora\" de Ernesto del R\u00edo e \"Tu novia est\u00e1 loca\" de Enrique Urbizu.\nTras outros tres anos sen rodar ning\u00fan filme, \u00c1lex participar\u00eda en \"El an\u00f3nimo\" (1990) de Alfonso Arandia, antes de que Enrique Urbizu se volvese lembrar del \u00e1 hora de conformar o elenco de actores da s\u00faa nova pel\u00edcula, \"Todo por la pasta\" (1990), onde Angulo coincidir\u00eda con Antonio Resines, Kiti Manver ou Mar\u00eda Barranco, entre outros. A direcci\u00f3n art\u00edstica de \"Todo por la pasta\" corr\u00eda a cargo dun mozo vasco chamado \u00c1lex de la Iglesia, quen pronto convenceu a \u00c1lex Angulo para que protagonizase a s\u00faa primeira curtametraxe, \"Mirindas asesinas\" (1991).\nAngulo e De la Iglesia volver\u00edan traballar xuntos posteriormente en varias ocasi\u00f3ns, destacando pel\u00edculas coma \"El d\u00eda de la bestia\" (1995) e \"Muertos de risa\" (1999).\nTraballou ademais, con papeis de maior ou menor relevancia, en pel\u00edculas de grandes directores espa\u00f1ois coma Pedro Almod\u00f3var, Ic\u00edar Bolla\u00edn, Emilio Mart\u00ednez L\u00e1zaro, Fernando Colomo, Chus Guti\u00e9rrez ou Jos\u00e9 Luis Cuerda entre outros.\nA finais dos 90 empezar\u00eda a interpretar o personaxe de Blas Castellote na serie \"Periodistas\", na que traballar\u00eda durante catro anos gravando m\u00e1is de cen cap\u00edtulos e compartindo protagonismo con Jos\u00e9 Coronado, Amparo Larra\u00f1aga ou Mar\u00eda Pujalte, e que lle deu unha gran popularidade. \u00c9 o seu papel m\u00e1is rechamante en televisi\u00f3n ata o momento.\nNa \u00e9poca da serie (1998-2002), non deixou de lado o cine, participando en pel\u00edculas como \"A mi madre le gustan las mujeres\" (2002) de Daniela Fejerman e In\u00e9s Par\u00eds ou \"No somos nadie\" (2002) de Jordi Moll\u00e0.\nPosteriormente destacan traballos como \"El coche de pedales\" (2004) de Ram\u00f3n Barea ou a m\u00e1is recente e exitosa \"El laberinto del fauno\" (2006) de Guillermo del Toro.\nEn 2006 volveu \u00e1 televisi\u00f3n cunha colaboraci\u00f3n en \"Aqu\u00ed no hay quien viva\" e un papel fixo en \"Tirando a dar\", serie de Telecinco retirada \u00f3s poucos cap\u00edtulos.\nEntre 2007 e 2008 ten un papel fixo interpretando ao comisario Manuel Serrano na versi\u00f3n espa\u00f1ola da serie \"Hermanos y detectives\", emitida en Telecinco. Ademais, aparece no \u00faltimo cap\u00edtulo da d\u00e9cima tempada da serie \"Cu\u00e9ntame c\u00f3mo pas\u00f3\", en TVE, o d\u00eda de Nadal de 2008, facendo de Florencio e facendo unha chiscadela \u00e1 novela de Charles Dickens, \"Cuento de Navidad\".\nEn 2009 o director Armand Rovira resucita cinematograficamente a Grace Kelly e d\u00e1 a oportunidade a Angulo de namorarse dela na curtametraxe \"\u00bfQu\u00e9 ser\u00e1 de baby Grace?\"."}
{"id": "50044", "revid": "1131", "url": "https://gl.wikipedia.org/wiki?curid=50044", "title": "Ic\u00edar Bolla\u00edn", "text": "Ic\u00edar Bolla\u00edn P\u00e9rez-M\u00ednguez, nada en Madrid o 12 de xu\u00f1o de 1967, \u00e9 unha directora e actriz espa\u00f1ola.\nTraxectoria.\nFilla dun enxe\u00f1eiro aeron\u00e1utico e unha profesora de m\u00fasica, debutou como actriz \u00f3s 15 anos. Foi elixida Mellor Actriz Espa\u00f1ola de 1992 pola revista \"Cartelera Turia\" e recibiu o Premio Ollo Cr\u00edtico II Milenio de Radio Nacional de Espa\u00f1a en 1993.\n\u00c9 membro da Academia Espa\u00f1ola de Cinematograf\u00eda."}
{"id": "50046", "revid": "98629", "url": "https://gl.wikipedia.org/wiki?curid=50046", "title": "Man\u00e1", "text": "Man\u00e1 \u00e9 unha banda mexicana de Rock fundada en 1987 de grande \u00e9xito.\nA banda ten ga\u00f1ado catro premios Grammy, sete Premios Grammy Latinos, cinco MTV Video Music Awards Latinoam\u00e9rica, cinco Premios Juventud, quince Premios Billboard de la M\u00fasica Latina e quince dos Premios Lo Nuestro. Ademais obtivo m\u00faltiples premios polo seu labor a favor do ecoloxismo En 2012 formaron parte do paseo do rock en Hollywood, Estados Unidos.\nO son da banda bas\u00e9ase no rock latino, ritmos latinos, pop latino e o rock en espa\u00f1ol. Nun principio recibiron o \u00e9xito comercial internacional en M\u00e9xico, Australia e Espa\u00f1a, e dende aquela te\u00f1en ga\u00f1ado popularidade e a exposici\u00f3n en toda Am\u00e9rica Latina, Estados Unidos, Europa Occidental, Asia e Oriente Medio. Man\u00e1 ten vendido m\u00e1is de 40 mill\u00f3ns de discos en todo o mundo, sendo unha das bandas de rock en castel\u00e1n con maior rexistro de vendas.\nFormaci\u00f3n.\nIntegrantes.\nMan\u00e1 (empezou en 1987)\nMan\u00e1 en Galicia.\nMan\u00e1 visitou Galicia en varias ocasi\u00f3ns a nivel profesional actuando por exemplo en Cambados en 2003 durante a s\u00faa xira \"Revoluci\u00f3n de Amor\". Tam\u00e9n visitaron varias veces a cidade da Coru\u00f1a (a \u00faltima vez o 26 de agosto de 2015 durante a s\u00faa xira \"Cama incendiada\").\nFundaci\u00f3n Selva Negra.\nMan\u00e1 constitu\u00edu a Fundaci\u00f3n Selva Negra en 1995 coa direcci\u00f3n de Mari Gonz\u00e1lez e Augusto Benavides para financiar e apoiar importantes proxectos destinados a protexer o medio ambiente. Tam\u00e9n co apoio do goberno de M\u00e9xico nos esforzos para salvar a tartaruga mari\u00f1a mediante o aumento de 140.000 ovos de tartaruga para a liberaci\u00f3n na costa pac\u00edfica do pa\u00eds. O 7 de abril de 2008 Man\u00e1 e a Fundaci\u00f3n Selva Negra foron nomeados \"Campi\u00f3n de Sa\u00fade\" pola Organizaci\u00f3n Panamericana de la Salud durante a celebraci\u00f3n do D\u00eda Mundial da Sa\u00fade 2008 na sede da OPS en Washington"}
{"id": "50049", "revid": "98629", "url": "https://gl.wikipedia.org/wiki?curid=50049", "title": "Prebi\u00f3tico", "text": "Ch\u00e1manse prebi\u00f3ticos os elementos non dixeribles achegados cos alimentos, pero que pos\u00faen algunha propiedade beneficiosa para a sa\u00fade \u00f3 estimular selectivamente o crecemento ou a actividade de determinados microorganismos que forman a flora intestinal normal.\nPor extensi\u00f3n, os alimentos que achegan estas substancias denom\u00ednanse \"alimentos prebi\u00f3ticos\".\nA presenza de substancias probi\u00f3ticas e prebi\u00f3ticas nun mesmo alimento d\u00e1 lugar a un grupo de alimentos denominados \"simbi\u00f3ticos\". Estes alimentos melloran a supervivencia de microorganismos probi\u00f3ticos, axudando \u00e1 s\u00faa implantaci\u00f3n no intestino e estimulando o seu crecemento e actividade metab\u00f3lica (\u00e1 vez que act\u00faan do mesmo modo sobre os microorganismos beneficiosos presentes naturalmente).\nPara ser considerados como prebi\u00f3ticas, as substancias referidas deber\u00edan cumprir tres condici\u00f3ns:\nEntre as substancias prebi\u00f3ticas m\u00e1is co\u00f1ecidas t\u00e9mo-las seguintes:\nPropiedades dos alimentos prebi\u00f3ticos.\nAs principais propiedades beneficiosas que se atrib\u00faen \u00f3s prebi\u00f3ticos son as seguintes:\nA flora intestinal normal est\u00e1 constitu\u00edda por m\u00e1is de 500 especies diferentes de microorganismos. Boa parte deles son sacarol\u00edticos (\u00e9 dicir, utilizan estes hidratos de carbono como fonte de enerx\u00eda). Entre eles destacan claramente os lactobacilos e as bifidobacterias, \u00f3s que se atrib\u00fae a capacidade de estimula-lo sistema inmunol\u00f3xico do noso organismo, o que mellora a protecci\u00f3n natural fronte \u00e1s infecci\u00f3ns e, en consecuencia, axuda a preservar e manter un bo estado de sa\u00fade.\nTam\u00e9n se lles atrib\u00fae a capacidade de inactivar determinados compostos t\u00f3xicos que se producen ou liberan no intestino, as\u00ed como certas substancias potencialmente cancer\u00edxenas.\nAlimentos prebi\u00f3ticos e alimentos probi\u00f3ticos.\nOs alimentos prebi\u00f3ticos difer\u00e9ncianse dos probi\u00f3ticos en que estes achegan \u00e1 dieta microorganismos vivos, mentres que aqueles proporcionan certas mol\u00e9culas que favorecen o crecemento deses microorganismos beneficiosos. Por dicilo dunha forma gr\u00e1fica, os prebi\u00f3ticos achegan o \"alimento\" para os microorganismos probi\u00f3ticos xa existentes, en particular no colon.\n\u00d3 favorece-lo crecemento destes microorganismos beneficiosos cons\u00e9guese potencia-las s\u00faas propiedades saudables. No caso concreto dos prebi\u00f3ticos engadidos \u00f3 iogur, este obxectivo indirecto \u00e9 o que se v\u00e9n denominando \u201cefecto b\u00edfidus\u201d.\nOligosac\u00e1ridos.\nOs oligosac\u00e1ridos (ou fruto-oligosac\u00e1ridos, FOS), son un tipo especial de fibra soluble que cont\u00e9n frutosa, presentes de forma natural nunha gran variedade de plantas e froitas como a soia, o allo porro, a cebola, o esp\u00e1rrago, o allo, a alcachofa ou o tomate, entre outros.\nEsta fibra con frutosa \u00e9 fermentada polas bacterias intestinais beneficiosas (as bifidobacterias) e, como consecuencia, red\u00facese a acidez do l\u00edquido intestinal, o que mant\u00e9n controlado o crecemento das bacterias pat\u00f3xenas (\"E. coli\", \"Shigella\" ou \"Salmonella\") e a produci\u00f3n de substancias t\u00f3xicas.\nNormalmente, a concentraci\u00f3n natural de oligosac\u00e1ridos nos alimentos \u00e9 reducida. Ademais, o consumo normal deste tipo de alimentos tam\u00e9n \u00e9 baixo, polo que a inxesta diaria estimada rolda os 800\u00a0mg/d\u00eda, aproximadamente. \u00c9 por iso polo que se recomenda aumenta-lo seu consumo, suplementando con fibra outro tipo de alimentos.\nA industria alimentaria que desenvolve este tipo de alimentos prebi\u00f3ticos suplementa con estas substancias os alimentos que comercializa con este fin, como bebidas, produtos l\u00e1cteos ou de reposter\u00eda, maionesas, queixos etc. Tam\u00e9n existen alimentos infant\u00eds enriquecidos e complementos diet\u00e9ticos espec\u00edficos.\nNa elecci\u00f3n dos alimentos para seren enriquecidos con oligosac\u00e1ridos interve\u00f1en certas propiedades tecnol\u00f3xicas que estas substancias pos\u00faen, como \u00e9 a posibilidade de reduci\u00f3n das graxas por substituci\u00f3n, por exemplo en produtos coma maionesas e queixos baixos en calor\u00edas, ou suced\u00e1neos de chocolate. Tam\u00e9n pos\u00faen unha alta capacidade de retenci\u00f3n de auga, o que permite o seu uso na elaboraci\u00f3n de produtos de pasteler\u00eda, panarios ou embutidos; evitan a formaci\u00f3n de cristais (nos produtos de xeader\u00eda). Tam\u00e9n pos\u00faen propiedades edulcorantes, que dan un sabor m\u00e1is agradable \u00f3s alimentos, e modifican a textura ou cremosidade dalg\u00fans alimentos."}
{"id": "50050", "revid": "736", "url": "https://gl.wikipedia.org/wiki?curid=50050", "title": "F\u00e9lix Nadar", "text": ""}
{"id": "50053", "revid": "1131", "url": "https://gl.wikipedia.org/wiki?curid=50053", "title": "Lynyrd Skynyrd", "text": "Lynyrd Skynyrd \u00e9 un grupo estadounidense de rock sure\u00f1o formado en 1964 en Jacksonville, Florida, co\u00f1ecido por popularizar o x\u00e9nero rock sure\u00f1o durante a d\u00e9cada de 1970. A banda usou varios nomes como \"The Noble Five\" e \"One Percent\", antes de chegar a Lynyrd Skynyrd en 1969. A banda logrou reco\u00f1ecemento en todo o mundo sobre a base das s\u00faas actuaci\u00f3ns en directo e sinton\u00edas como \"Sweet Home Alabama\" e \"Free Bird\". En 1977 desf\u00edxose trala morte de tres dos seus membros (Ronnie Van Zant, Steve Gaines e Cassie Gaines) nun accidente de avi\u00f3n, pero reapareceu en 1987 para facer unha xira de reuni\u00f3n co irm\u00e1n m\u00e1is novo de Ronnie Van Zant, Johnny, como vocalista e l\u00edder do grupo. Dende ent\u00f3n continuaron tocando e gravando discos, e na actualidade s\u00f3 o guitarrista Gary Rossington permanece da formaci\u00f3n orixinal.\nLynyrd Skynyrd entrou no \"Rock and Roll Hall of Fame\" o 13 de marzo de 2006. Foi un dos grupos de rock sure\u00f1o dos 70 con maior \u00e9xito comercial e aclamaci\u00f3n por parte da cr\u00edtica. O seu son distintivo, con tres guitarras principais, converteu as s\u00faas canci\u00f3ns \"Freebird\" e \"Sweet Home Alabama\" en himnos estadounidenses e estampas habituais da radio FM. Os artistas optaron \u00f3 premio 25 anos despois da publicaci\u00f3n do seu primeiro \u00e1lbum. Os membros galardoados foron: Ronnie Van Zant, Gary Rossington, Allen Collins, Leon Wilkeson, Bob Burns, Billy Powell, Ed King, Artimus Pyle e Steve Gaines.\nHistoria.\nInicios.\nA banda, nun principio chamada \"My Backyard\", form\u00e1rono en Jacksonville no ver\u00e1n de 1964 un grupo de amigos adolescentes: Ronnie Van Zant (voz), Allen Collins (guitarra) e Gary Rossington (guitarra). Logo a banda cambiou o seu nome polo de \"The Noble Five\". Despois usaron diferentes nomes antes de usar \"One Percent\" durante 1968.\nEn 1968 ga\u00f1aron un concurso local de Batallas de Bandas, e usaron os cartos do premio para gravar as canci\u00f3ns \"Need All My Friends\" e \"Michelle\", e as\u00ed lanzar seu primeiro sinxelo. Tam\u00e9n lograron ser os abreconcertos de varios concertos da banda californiana de rock psicod\u00e9lico Strawberry Alarm Clock.\nEn 1969 Van Zant buscou un novo nome para a banda. O grupo decidiuse por \"Leonard Skinnerd\", como \"homenaxe a un mestre de ximnasia do instituto. Skinner reforzou o regulamento da escola refer\u00edndose \u00e1 forma de vestir dos homes, prohibindo que tivesen cabelo e patillas longas. Alg\u00fans dos integrantes do grupo foran expulsados da escola por ter o cabelo demasiado longo\".\nA pesar da s\u00faa mala relaci\u00f3n no instituto, a banda chegar\u00eda a establecer unha relaci\u00f3n de amizade con Skinner en anos posteriores, convid\u00e1rono a presentar un concerto seu no Jacksonville Memorial Coliseum e incluso permitiulles usar unha foto do sinal da s\u00faa inmobiliaria para o seu terceiro \u00e1lbum. Skinner morreu o 20 de setembro de 2010 aos 77 anos, despois de loitar contra o Alzheimer.\nEn 1970 Alan Walden realizar\u00eda unha audici\u00f3n, e converter\u00edase no representante do grupo ata 1974, cando se encargar\u00eda dese traballo Pete Rudge. A banda continuou actuando polo sur durante os primeiros anos dos 70, desenvolvendo o seu son e a s\u00faa imaxe e realizando algunhas gravaci\u00f3ns de estudio.\nDurante ese tempo o grupo experimentou alg\u00fans cambios na s\u00faa formaci\u00f3n. Junstrom abandonou e foi substitu\u00eddo por Greg T. Walker no baixo. No mesmo tempo Ricky Medlocke unir\u00edase como segundo bater\u00eda. En 1971 fixeron algunhas gravaci\u00f3ns no famoso Muscle Shoals Sound Studio con Walker e Medlocke como secci\u00f3n r\u00edtmica, sen a participaci\u00f3n de Bob Burns na bater\u00eda. Cando foron por segunda vez a gravar a Muscle Shoals en 1972, Medlocke e Walker marcharan para tocar coa banda de rock sure\u00f1o Blackfoot, e as gravaci\u00f3ns foron realizadas por Burns na bater\u00eda e Leon Wilkeson como substituto permanente de Larry Junstrom no baixo. Tam\u00e9n nese ano, o \"roadie\" Billy Powell converter\u00edase no teclista de Lynyrd Skynyrd.\nAnos dourados, 1973-1977.\nEn 1972 a banda foi descuberta polo m\u00fasico, compositor e produtor Al Kooper de Blood, Sweat, and Tears, que asistira a un dos seus concertos nun club de Atlanta. Kooper asinou un contrato coa banda co seu selo Sounds of the South, que era distribu\u00eddo a trav\u00e9s de MCA Records, producindo o seu primeiro \u00e1lbum (\"Pronounced 'L\u0115h-'n\u00e9rd 'Skin-'n\u00e9rd\"). Leon Wilkeson deixou temporalmente o grupo durante as primeiras gravaci\u00f3ns, tocando s\u00f3 en dous temas. Regresar\u00eda pouco despois do lanzamento do \u00e1lbum por invitaci\u00f3n de Van Zant, e aparece debuxado na portada do \u00e1lbum. O guitarrista Ed King, de Strawberry Alarm Clock, uniuse \u00e1 banda e tocou as partes de baixo de Wilkeson no resto do disco, que xa estaban compostas por Wilkeson, ademais de gravar algunha guitarra. King quedou en Lynyrd Skynyrd e pasouse \u00e1 guitarra despois da publicaci\u00f3n do \u00e1lbum, permit\u00edndolle ao grupo reproducir o son de tres guitarras usado no estudio nas s\u00faas actuaci\u00f3ns ao vivo. Editado o 13 de agosto de 1973, o seu \u00e1lbum de estrea contaba co \u00e9xito \"Free Bird\", que foi emitido nas radios de todo o pa\u00eds, e chegando ao n\u00famero 19 da lista \"Billboard Hot 100\".\nA s\u00faa base de seareiros continuou medrando rapidamente durante o ano 1973, en gran parte debido \u00e1 s\u00faa actuaci\u00f3n como abreconcertos da xira Quadrophenia de The Who nos Estados Unidos. Co seu segundo traballo, \"Second Helping\", lanzado en 1974, a banda acadou definitivamente o \u00e9xito, axudada pola s\u00faa canci\u00f3n m\u00e1is popular, \"Sweet Home Alabama\", unha resposta \u00e1s canci\u00f3ns de Neil Young \"Alabama\" e \"Southern Man\". O disco acadou o n\u00famero 12 ese ano, e finalmente converteuse en multi-platino. No mes de xullo, Lynyrd Skynyrd foi unha das cabezas de cartel do The Ozark Music Festival en Sedalia, Missouri.\nEn xaneiro de 1975 Burns deixou a banda e foi substitu\u00eddo por Artimus Pyle na bater\u00eda. O terceiro \u00e1lbum de Lynyrd Skynyrd, \"Nuthin' Fancy\", ser\u00eda editado ese mesmo ano. O disco tivo menos vendas que o seu predecesor. No medio da xira de promoci\u00f3n Ed King deixou o grupo, e en xaneiro de 1976 os coristas Leslie Hawkins, Cassie Gaines e JoJo Billingsley (co\u00f1ecidos colectivamente como The Honkettes) entraron na banda, a\u00ednda que non eran considerados membros oficiais. O cuarto traballo de Lynyrd Skynyrd, \"Gimme Back My Bullets\", publicouse nese ano, pero sen acadar o mesmo \u00e9xito que os dous discos anteriores. Tanto Van Zant como Collins coincidiron en que a banda notaba a falta dun terceiro guitarrista, xa que o seu son con tres guitarras fora un dos seus principais sinais de identidade. A\u00ednda que a banda realizou varias audici\u00f3ns, a soluci\u00f3n estaba m\u00e1is preto do que pensaban.\nPouco despois de unirse a eles, a corista Cassie Gaines comezou a tocar a guitarra e a compo\u00f1er co seu irm\u00e1n m\u00e1is novo, Steve. O menor dos Gaines, que ti\u00f1a a s\u00faa propia banda, foi convidado a tocar co grupo nun concerto en Kansas City o 11 de maio de 1976. Despois de gustarlle a s\u00faa actuaci\u00f3n convid\u00e1rono novamente varias veces m\u00e1is, e finalmente pasar\u00eda a formar parte da banda no mes de xu\u00f1o. Con Gaines xa na formaci\u00f3n, Lynyrd Skynyrd gravou o dobre \u00e1lbum ao vivo \"One More From the Road\" no Fox Theatre de Atlanta, e actuaron no festival Knebworth, que tam\u00e9n contaba con The Rolling Stones.\nTanto Collins como Rossington tiveron graves accidentes de coche na fin de semana do \"Labor Day\" de 1976, atrasando a gravaci\u00f3n do seguinte traballo e forzando \u00e1 banda a cancelar alg\u00fans concertos. O accidente de Rossington inspirou o tema \"That Smell\", un conto con ensinanza sobre o abuso das drogas dirixido claramente cara el e polo menos cara outro membro m\u00e1is do grupo. Rossington admitiu repetidas veces que el era o \"Prince Charming\" da canci\u00f3n que chocou co seu coche co carballo mentres estaba b\u00e9bedo e drogado con metacualona.\nAccidente a\u00e9reo.\nO grupo separouse logo dun accidente de avi\u00f3n no que morreron o cantante, Ronnie Van Zant, o guitarrista, Steve Gaines, a s\u00faa irm\u00e1 e tam\u00e9n corista da banda, Cassie Gaines, e o representante da banda Dan Kilpatrick."}
{"id": "50055", "revid": "57812", "url": "https://gl.wikipedia.org/wiki?curid=50055", "title": "Nadar", "text": "Gaspard-F\u00e9lix Tournachon, m\u00e1is co\u00f1ecido polo pseud\u00f3nimo Nadar, nado o 6 de abril 1820 en Par\u00eds e finado o 21 de marzo 1910 na mesma cidade, foi un xornalista, ilustrador, caricaturista e tam\u00e9n condutor de aer\u00f3stato pero sobre todo fot\u00f3grafo franc\u00e9s.\nTraxectoria.\nPublicou a partir do ano 1854 unha serie de retratos fotogr\u00e1ficos das celebridades contempor\u00e1neas, como Franz Liszt, Charles Baudelaire, Hector Berlioz, Gioachino Rossini, Jacques Offenbach, George Sand, G\u00e9rard de Nerval, \u00c9douard Manet, Gustave Dor\u00e9, Gustave Courbet, Jean-Baptiste Camille Corot e alg\u00fan m\u00e1is.\nMoi curioso das novidades t\u00e9cnicas do seu tempo, lanzouse con paix\u00f3n no mundo dos primeiros globos dirixibles. No ano 1858, realiza a primeira fotograf\u00eda a\u00e9rea de Par\u00eds, desde un globo a 80 metros de altitude. As aventuras de Nadar inspirar\u00e1n a Jules Verne en \"Cinco semanas en globo\" escrita polo ano 1862. Un dos heroes de d\u00faas novelas de Jules Verne, Michel Ardan, \u00e9 o anagrama de Nadar."}
{"id": "50060", "revid": "56817", "url": "https://gl.wikipedia.org/wiki?curid=50060", "title": "Conxunto", "text": "O concepto de conxunto na Matem\u00e1tica \u00e9 intuitivo e poderiamos definilo como unha colecci\u00f3n de varios obxectos ou elementos, sen importar a s\u00faa orde e feita con calquera criterio. Un conxunto est\u00e1 ben definido se \u00e9 sabido se un determinado elemento pertence ou non ao conxunto.\nOs conxuntos repres\u00e9ntanse cunha letra mai\u00fascula.\nDous conxuntos \"A\" e \"B\" son iguais cando pos\u00faen precisamente os mesmos elementos, isto \u00e9, se cada elemento de \"A\" \u00e9 un elemento de \"B\" e cada elemento de \"B\" \u00e9 un elemento de \"A\".\nNotaci\u00f3n.\nNormalmente, \u00fasanse letras ma\u00edusculas para representar os conxuntos e letras min\u00fasculas para representar os elementos dun conxunto dado. Se formula_1 \u00e9 un conxunto e formula_2 todos os seus elementos, \u00e9 frecuente escribir:\npara definir tal conxunto formula_1. A notaci\u00f3n empregada en (1) para definir o conxunto formula_5 ch\u00e1mase \"notaci\u00f3n por extensi\u00f3n\".\nPara representar que un elemento formula_6 pertence a un conxunto formula_1, escr\u00edbese formula_8 (l\u00e9ase ben formula_6 no formula_1, ben formula_6 pertence ao formula_1). A negaci\u00f3n de formula_8 escr\u00edbese formula_14 (l\u00e9ase formula_6 non pertence ao formula_1).\nSe todos os elementos formula_6 dun conxunto formula_1 satisfan algunha propiedade \u2014que pode representarse como unha proposici\u00f3n formula_19 coa indeterminada formula_6\u2014, usamos a \"notaci\u00f3n por comprensi\u00f3n\", e pode definirse:\nPor exemplo, o conxunto formula_23 pode definirse por:\nO s\u00edmbolo formula_25 representa o conxunto dos n\u00fameros naturais.\nSubconxuntos e superconxuntos.\nUn conxunto formula_1 dise \"subconxunto\" doutro formula_27, se todos os elementos do formula_1 son tam\u00e9n elementos do formula_27; matematicamente:\nsexa cal for o elemento formula_6. As\u00ed, escr\u00edbese formula_32.\nDeber\u00e1 ser sinalado que, por definici\u00f3n, non se excl\u00fae a posibilidade de se formula_33, cumprirse formula_34. Se o formula_27 ten ao menos un elemento que non pertenza ao conxunto formula_1, mais se todos os elementos do formula_1 son elementos do formula_27, ent\u00f3n dicimos que formula_1 \u00e9 un subconxunto propio do formula_27, o que se representa como formula_41.\nSe o formula_1 \u00e9 un subconxunto do formula_27, dicimos tam\u00e9n que o formula_27 \u00e9 un \"superconxunto\" do formula_1, o que se escribe formula_46. Logo\nformula_47,\ne tam\u00e9n:\nformula_48,\nsignificando formula_49 que o formula_27 \u00e9 \"superconxunto propio\" do formula_1.\nPolo principio de indentidade, \u00e9 sempre certo formula_52, para todos os elementos formula_6, polo que todo conxunto \u00e9 subconxunto (e tam\u00e9n superconxunto) de si mesmo.\nVemos que formula_54 \u00e9 unha relaci\u00f3n de orde sobre un conxunto formula_55 de conxuntos, pois\nConxunto baleiro.\nO conxunto baleiro ou conxunto vac\u00edo \u00e9 un conxunto que non pos\u00fae elementos. Repres\u00e9ntase por formula_56 ou formula_57\nTodo conxunto pos\u00fae como subconxunto o conxunto baleiro. Podemos mostrar isto supondo que se o conxunto baleiro non pertence ao conxunto en cuesti\u00f3n, ent\u00f3n o conxunto baleiro debe posu\u00edr un elemento ao menos que non pertenza a este conxunto. Como o conxunto baleiro non pos\u00fae elementos, isto non \u00e9 pos\u00edbel. Como todos os conxuntos baleiros son iguais uns aos outros, \u00e9 permis\u00edbel falar dun \u00fanico conxunto sen elementos.\nOperaci\u00f3ns cos conxuntos.\nSexan formula_1 e formula_27 dous conxuntos.\nUni\u00f3n.\nOs elementos que pertencen ao formula_1 ou ao formula_27 ou a ambos os dous formula_1 e formula_27, forman outro conxunto, chamado uni\u00f3n de formula_1 e formula_27, escrito formula_66. Matematicamente:\nIntersecci\u00f3n.\nOs elementos com\u00fans de formula_1 e mais de formula_27 forman un conxunto denominado intersecci\u00f3n de formula_1 e formula_27, representado por formula_72:\nSe dous conxuntos formula_1 e formula_27 son tales que formula_76, ent\u00f3n formula_1 e formula_27 dinse conxuntos \"disxuntos\".\nDiferenza.\nOs elementos dun conxunto formula_1 que non se atopan noutro conxunto formula_27, forman outro conxunto chamado \"diferenza de\" formula_1 e formula_27, representado por, formula_83:\n\u00c1lxebra de conxuntos.\nSexan \"A\", \"B\", e \"C\" conxuntos calquera, logo:\nSexa U un conxunto tal que \"A\", \"B\", e \"C\" son subconxuntos do U (util\u00edzase a notaci\u00f3n A' := U - A). Ent\u00f3n:"}
{"id": "50061", "revid": "2363", "url": "https://gl.wikipedia.org/wiki?curid=50061", "title": "Linguaxe de m\u00e1quinas", "text": ""}
{"id": "50063", "revid": "23204", "url": "https://gl.wikipedia.org/wiki?curid=50063", "title": "Provincia de Tarragona", "text": "A provincia de Tarragona \u00e9 a provincia m\u00e1is meridional das catro con que conta a Comunidade Aut\u00f3noma de Catalu\u00f1a. A s\u00faa capital \u00e9 a cidade hom\u00f3nima de Tarragona. Ten unha superficie de 6.283,8\u00a0km\u00b2 e a s\u00faa poboaci\u00f3n era de 704.907 habitantes (2005), dos cales case o 20 % viv\u00edan na capital provincial.\nAs cidades de Tarragona (121.076 habs.), e Reus (94.407 habs.), son as \u00fanicas da provincia que superan os 50.000 habitantes.\nDivisi\u00f3n comarcal.\nEst\u00e1 composta polas comarcas seguintes:"}
{"id": "50064", "revid": "23204", "url": "https://gl.wikipedia.org/wiki?curid=50064", "title": "Provincia de Lleida", "text": "A provincia de Lleida (en aran\u00e9s: \"Lh\u00e8ida\"; en castel\u00e1n: \"L\u00e9rida\") \u00e9 unha das catro provincias de Catalu\u00f1a. A a s\u00faa capital \u00e9 a cidade hom\u00f3nima de Lleida.\nA provincia ten 399.439 habitantes, dos que aproximadamente un 30% vive na capital provincial. A superficie da provincia acada 12.150\u00a0km2.\nComarcas de Lleida.\nTam\u00e9n incl\u00fae G\u00f3sol, municipio da comarca do Bergued\u00e0 (o resto da comarca \u00e9 da provincia de Barcelona).\nLocalidades importantes.\n\"Datos de 2004.\""}
{"id": "50065", "revid": "23204", "url": "https://gl.wikipedia.org/wiki?curid=50065", "title": "La Seu d'Urgell", "text": "La Seu d'Urgell (antigamente \"Urgell\" ou \"Ciutat d'Urgell\") \u00e9 unha cidade e concello da provincia de Lleida, situado nos Pireneos catal\u00e1ns, capital da comarca do Alt Urgell e cabeza do partido xudicial de La Seu d'Urgell. \u00c9 a sede do bispado de Urgell (o catal\u00e1n \"seu\" \u00e9 o equivalente do galego \"s\u00e9\", \"catedral\") e foino tam\u00e9n do antigo Condado de Urgell.\nAt\u00f3pase preto da confluencia dos r\u00edos Segre e Valira, nunha terraza fluvial. Forma parte do Urgellet, comarca natural pirenaica formada por 16 concellos do Alt Urgell e que xuntamente con Andorra correspond\u00edase co territorio orixinario do Condado de Urgell, con capital en La Seu ata a expansi\u00f3n cara ao sur. A proximidade con Andorra est\u00e1 a repercutir no seu desenvolvemento demogr\u00e1fico e econ\u00f3mico. En 2016 ti\u00f1a unha poboaci\u00f3n de 12.185 habitantes.\nXeograf\u00eda.\nA localidade est\u00e1 situada a 690 m sobre o nivel do mar, nos contrafortes dos Pireneos, a tan s\u00f3 10\u00a0km de Andorra, e no punto onde confl\u00faen o r\u00edo Segre e o m\u00e1is pequeno Valira.\nLimita ao norte co municipio de les Valls de Valira, con Montferrer i Castellb\u00f2 ao oeste, con Ribera d'Urgellet ao suroeste, Al\u00e0s i Cerc ao sueste e Estamariu ao nord\u00e9s.\nO municipio est\u00e1 formado pola cidade de La Seu d'Urgell, a vila de Castellciutat, os arrabaldes de Sant Pere e El Poble-sec, a urbanizaci\u00f3n de Sant Antoni, as veci\u00f1anzas de Les Torres i Bell-lloc e os barrios de Santa Magdalena e Serrat de la Capella.\nClima.\nO clima de La Seu \u00e9 de tipo mediterr\u00e1neo, transformado pola monta\u00f1a, por iso a maior parte da poboaci\u00f3n da comarca do Alt Urgell conc\u00e9ntrase nas ribeiras.\nAs precipitaci\u00f3ns son escasas, arredor dos 700\u00a0mm anuais, a\u00ednda que aumentan considerablemente coa altitude. No ver\u00e1n, o m\u00e1ximo de chuvias corresponde \u00e1s monta\u00f1as. No inverno, as precipitaci\u00f3ns son m\u00ednimas en toda a comarca. \u00c9, polo tanto, un clima seco e fr\u00edo no inverno, fresco e chuvioso na primavera e comezo de ver\u00e1n, caloroso e seco o resto do ver\u00e1n e principios de outono, e fresco e h\u00famido no outono.\nA vexetaci\u00f3n \u00e9 continental, en gran parte submediterr\u00e1nea.\nHistoria.\nDas orixes \u00e1 consolidaci\u00f3n do bispado.\nSegundo a tradici\u00f3n, la Seu d'Urgell foi fundada por H\u00e9rcules o Exipcio no 1699 aC, cando pasaba unhas vacaci\u00f3ns nos Pireneos. Descubriuse unha necr\u00f3pole paleocristi\u00e1 onde hoxe est\u00e1 o claustro da catedral e potentes muros que poder\u00edan formar parte do recinto urbano primitivo, as\u00ed como un altar de tradici\u00f3n paleocristi\u00e1.\nSegundo Plinio o Vello e Estrab\u00f3n, a primitiva cidade romana \"Orgellia\", ocupada anteriormente polo poboado prehist\u00f3rico de \"Arse-durgui\", atop\u00e1base no outeiro de Castellciutat, cami\u00f1o obrigado de Julia Lybica (Ll\u00edvia) a Ilerda (Lleida), e polo tanto de grande importancia estrat\u00e9xica. A cidade romana foi a capital dos ceret\u00e1ns ou, segundo Ptolomeo, dos ilerxetes.\nNon hai documentaci\u00f3n sobre a s\u00faa cristianizaci\u00f3n, atribu\u00edda a un disc\u00edpulo de Santiago o Maior, nin da erecci\u00f3n do bispado de Urgell. Parece ser que este foi creado entre 516, data do concilio de Tarragona, no que non consta ning\u00fan bispo de Urgell, e 521, cando xa aparece mencionado. O primeiro bispo, venerado despois como santo, foi Xusto, que asistiu aos concilios da Espa\u00f1a visig\u00f3tica nos anos 527 e 546. Nesas datas xa aparece a caracter\u00edstica esencial da cidade medieval e que dar\u00e1 nome \u00e1 cidade: a s\u00e9 episcopal (en catal\u00e1n \"seu\").\nPouco despois de ser liberada polos francos do dominio musulm\u00e1n, a cidade de Urgell foi destru\u00edda polos sarracenos e entrou en crise pola represi\u00f3n do bispo F\u00e9lix. Por eses dous motivos, a s\u00e9 episcopal foi trasladada a unha nova localizaci\u00f3n. Do outeiro baixou ao val, onde naceu o \"vicus Sedis Urgelli\", un barrio da cidade nunha terraza do r\u00edo Segre, facilitando a s\u00faa defensa e o seu abastecemento de auga. A antiga cidade, despois de ser reconstru\u00edda, converteuse nunha fortaleza, residencia dos condes de Urgell ata a conquista de Agramunt e Balaguer (1105).\nO poder do bispado, baseado nunha permuta de b\u00e9ns co conde Borrell II de Barcelona-Urgell (988), foi en aumento e manifestouse no ambicioso plan de construci\u00f3ns e infraestruturas do bispo Ermengol (1010-1035): a nova catedral na localizaci\u00f3n actual, a igrexa de Sant Pere e Sant Andreu, a de Sant Miquel e as pontes de pedra sobre o Segre e a Valira, todo financiado co ouro musulm\u00e1n conseguido na conquista do Baix Urgell. A cidade estendeuse ao longo do r\u00edo, con forma triangular limitada polo Segre, o rego de Santa Mar\u00eda e o cami\u00f1o de Cerdanya, entre hortas, campos e vi\u00f1as.\nNo s\u00e9culo X, xa chamada \"Seu\" polos eclesi\u00e1sticos, celebraba un mercado semanal, xa mentado en 1029, e unha feira co\u00f1ecida en 1048, que manifestan a importancia do n\u00facleo na comarca e nas rutas internacionais do comercio. Froito desta prosperidade \u00e9 a construci\u00f3n dunha nova catedral, a actual, iniciada polo bispo San Ot (1095-1122) e inacabada polas loitas entre o bispado, o vizconde de Castellb\u00f2 e o conde de Foix. A vila sufriu un asedio e un posterior saqueo (1195), e quedou liberada despois de pagar un elevado rescate. Nesas circunstancias, a catedral rom\u00e1nica foi a gran defensa da vila, sen recinto amurallado pero con portas ben fortificadas e coa protecci\u00f3n do r\u00edo e do torrente. No s\u00e9culo XI, iniciouse a obra de fortificaci\u00f3n destinada a rodear os barrios de recente formaci\u00f3n con muros novos, a\u00ednda que conservando tam\u00e9n os vellos.\nMalia os conflitos b\u00e9licos na vila nova, \"vicus Sedis Urgelli\", acentuouse o desenvolvemento da poboaci\u00f3n durante o s\u00e9culo XII. A\u00ednda que a palabra \"civitas\" quedara reservada para a antiga cidade do outeiro (Castellciutat), nos primeiros anos do s\u00e9culo XIII xa hai unha distinci\u00f3n clara entre a vila vella e a nova. Esta \u00faltima converteuse en pouco tempo nun centro dedicado \u00e1 produci\u00f3n menestral e ao comercio.\nO crecemento da cidade e as ocupaci\u00f3ns.\nNa segunda metade do s\u00e9culo XIII xa aparece a denominaci\u00f3n de cidade, como \"civitas Sedis Urgellensis\", na titulaci\u00f3n do notario p\u00fablico que exerc\u00eda na localidade, d\u00e1ndolle \u00e1 Seu unha categor\u00eda m\u00e1is elevada, a correspondente a unha s\u00e9 episcopal. A construci\u00f3n de muros arredor da cidade foi costeada polo pobo, que tivo que encargarse da distribuci\u00f3n equitativa das cargas fiscais entre todos os veci\u00f3s, de vixiar os pesos e medidas utilizados no mercado e de regular os prezos e outros aspectos do traballo de varios oficios. Malia os conflitos entre o bispado e os condes de Foix, que acabaron cos condominios (1278), a cidade viviu unha \u00e9poca de desenvolvemento ata 1348, data da terrible epidemia da peste negra, tan mort\u00edfera na Seu como no resto de Catalu\u00f1a.\nA muralla ti\u00f1a un percorrido bastante amplo con varias torres, doce a mediados do s\u00e9culo XV, que rodeaba a gran s\u00e9, cunhas 200 casas e cuns l\u00edmites que non ultrapasou ata o s\u00e9culo XIX. En 1466 produciuse unha reduci\u00f3n do per\u00edmetro do recinto amurallado como consecuencia da loita contra o rei Xo\u00e1n II de Arag\u00f3n que empobreceu e prexudicou \u00e1 cidade.\nAdemais, seguiron as incursi\u00f3ns dos hugonotes dende o outro lado dos Pireneos, introducindo o calvinismo no Principado de Catalu\u00f1a. O ambiente volveuse hostil aos eclesi\u00e1sticos de Urgell, que eran atacados con frecuencia. A inseguridade agudizouse co bandoleirismo, mal end\u00e9mico durante os s\u00e9culos XVI e XVII, pero especialmente graves foron as loitas entre nyerros e cadells, se\u00f1ores de Nyer e de Ars\u00e8guel, respectivamente.\nProducironse tam\u00e9n na \u00e9poca ocupaci\u00f3ns francesas, a primeira durante a Guerra dos Segadores, na que destacou o c\u00f3engo de Urgell Pau Claris, mentre o bispo Duran era partidario do rei Filipe I de Castela. Posteriormente, en 1691, o duque de Noailles conquistou o norte do Principado, onde actuou como lugartenente do rei franc\u00e9s. Na Guerra de Sucesi\u00f3n, a Seu foi partidaria do arquiduque Carlos de Austria, mentres que o bispo Juli\u00e1n Cano, partidario de Filipe V, tivo que fuxir a \u00c1vila en 1714.\nO 31 de agosto de 1719, durante a Guerra da Cu\u00e1drupla Alianza, a cidade caeu en mans de James Fitz-James Stuart, que continuou cara \u00e1 cidadela de Roses, que aguantou o asedio. Verboom asediou tam\u00e9n \u00e1 Seu o 22 de xaneiro de 1720, rend\u00e9ndose o 29 de xaneiro, poucos d\u00edas antes do fin da guerra.\nNa chamada Guerra do Franc\u00e9s, logo de ser Catalu\u00f1a incorporada ao imperio napole\u00f3nico, a comarca de la Seu foi inclu\u00edda no departamento franc\u00e9s do Segre (1812-1814). Despois da liberaci\u00f3n, a cidade manifestou signos evidentes dun predominio absolutista, como outras vilas da monta\u00f1a, a diferenza do liberalismo predominante na franxa costeira catal\u00e1. Durante o Trienio liberal, no ver\u00e1n de 1822, caeu en mans das partidas absolutistas de Joan Romagosa e Antonio Mara\u00f1\u00f3n, dando paso \u00e1 Rexencia de Urgell.\nDa Rexencia \u00e1 actualidade.\nA Xunta Suprema Provincial de Catalu\u00f1a, co apoio do bispo Bernardo Franc\u00e9s, do concello e da maior parte dos veci\u00f1os, preparou o establecemento da Rexencia de Urgell o 15 de agosto de 1822. Este goberno paralelo ao de Madrid foi constitu\u00eddo por tres persoas: Bernardo Mozo de Rosales, marqu\u00e9s de Mataflorida, Jaume Creus i Mart\u00ed, bispo de Tarragona, e o bar\u00f3n de Eroles, que era do Pallars. Este \u00faltimo recibiu o mando supremo das forzas realistas e publicou un manifesto co programa pol\u00edtico da rexencia. O ex\u00e9rcito do bar\u00f3n foi derrotado e os seus colegas fuxiron a Puigcerd\u00e0 e Francia, mentres a cidade era recuperada polo brigadier Zarroquin.\nLa Seu foi un dos centros carlistas. En abril de 1837, o pretendente Carlos preparou a entrada \u00e1 cidade, que foi abortada, e resultaron detidos alg\u00fans veci\u00f1os. Durante a terceira guerra, caeron en mans de Rafael Tristany en 1874, pola divisi\u00f3n interna da poboaci\u00f3n, en gran parte carlista e en parte liberal. Os primeiros ti\u00f1an o apoio do bispo Josep Caixal i Estrad\u00e9, vigairo xeral castrense do ex\u00e9rcito de Carlos. O asedio do Capit\u00e1n xeneral de Catalu\u00f1a, Arsenio Mart\u00ednez Campos, durou ata a rendici\u00f3n do 26 de agosto de 1875. As\u00ed caeu un dos \u00faltimos reductos carlistas do Principado, e o fillo do xeral victorioso foi recompensado co t\u00edtulo de duque de La Seu d'Urgell.\nA principios do s\u00e9culo XX, despois de superar a filoxera que acabou con todas as vi\u00f1as en 1893, La Seu viviu uns anos de prosperidade e expansi\u00f3n, cambiando a base agr\u00edcola pola gander\u00eda. O art\u00edfice foi Josep Zulueta, que importou vacas su\u00edzas para a elaboraci\u00f3n de leite e queixos e creou a Cooperativa Leiteira do Cad\u00ed en 1915. A paisaxe modificouse coa introduci\u00f3n de prados artificiais, rodeados de maceiras e pereiras, que ocuparon todos os regad\u00edos onde pac\u00edan as vacas. Nesa \u00e9poca constru\u00eduse tam\u00e9n a estrada comarcal do Urgell, ampliada cara a Andorra e a Cerdanya por obra do bispo Joan Benlloch (1907-1919), favorecendo a funci\u00f3n comercial da cidade.\nPascual Sanz Barrera e Josep Puig i Cadafalch comezaron a estudar a catedral para realizar as primeiras restauraci\u00f3ns. En 1923, o concello encargou ao arquitecto Joan Berg\u00f3s a redacci\u00f3n dun plan de ordenaci\u00f3n urbana, que propiciou o crecemento da cidade cara ao oeste, establecendo unha malla ortogonal a\u00ednda vixente hoxe en d\u00eda.\nDurante a rep\u00fablica, a vitalidade cultural p\u00faxose de manifesto coa existencia dos semanarios \"El Cad\u00ed\" e \"L'Alt Urgell\". Despois da guerra civil, en cambio, viviu un per\u00edodo de recesi\u00f3n econ\u00f3mica e moral. Na d\u00e9cada de 1960, La Seu comezou a experimentar un certo crecemento econ\u00f3mico, grazas en parte ao impulso comercial de Andorra. \u00c9 a \u00e9poca da urbanizaci\u00f3n do ensanche e da creaci\u00f3n de barrios perif\u00e9ricos, ademais de intervenci\u00f3ns culturais, como a maior parte das restauraci\u00f3ns da catedral e a s\u00faa contorna urbana, e a posta en escena do Retablo de Sant Ermengol nos claustros.\nO plan xeral de ordenaci\u00f3n urbana de 1979 retomou a tradici\u00f3n de Berg\u00f3s para racionalizar o crecemento da cidade e prever as expansi\u00f3ns futuras. As riadas de novembro de 1982, que produciron varias v\u00edtimas mortais, propiciaron a canalizaci\u00f3n do Segre, unha aspiraci\u00f3n centenaria, e un dos fitos de La Seu contempor\u00e1nea: a construci\u00f3n do parque do Segre e a participaci\u00f3n nos Xogos Ol\u00edmpicos de Barcelona 1992, como subsede da especialidade de pirag\u00fcismo en augas bravas.\nDemograf\u00eda.\nLa Seu d'Urgell ti\u00f1a en 2016 unha poboaci\u00f3n de 12.185 habitantes, cunha densidade de 791,23 hab/km\u00b2. \u00c9 o concello m\u00e1is poboado da comarca do Alt Urgell e tam\u00e9n do \u00e1mbito funcional do Alt Pirineu i Aran, concentrando o 17,4% da poboaci\u00f3n deste \u00faltimo. Xunto con Puigcerd\u00e0, re\u00fane o 30% da poboaci\u00f3n do \u00e1mbito.\nO n\u00facleo de La Seu d'Urgell concentra a maior parte da poboaci\u00f3n. Outros n\u00facleos de poboaci\u00f3n do concello son, de maior a menor poboaci\u00f3n, Castellciutat (antes independente, anexionado en 1975), Santa Magdalena, Sant Antoni, el Poble-sec, Serrat de la Capella e Sant Pere.\nEconom\u00eda.\nTradicionalmente La Seu foi unha rexi\u00f3n agr\u00edcola de subsistencia familiar. A introduci\u00f3n do regad\u00edo no s\u00e9culo XVIII revolucionou a econom\u00eda. Entre os seus cultivos, destacaban cebada, avea, millo, e dende o s\u00e9culo XVII, legumes como faball\u00f3ns e feix\u00f3ns, froitas, hortalizas, aceite e tam\u00e9n vi\u00f1o, que se exportaba a Andorra e outros lugares de monta\u00f1a. Unha praga de filoxera en 1893 acabou coas vi\u00f1as da zona e Josep Zulueta impulsou a transformaci\u00f3n das terras de regad\u00edo en prados artificiais para o mantemento de vacas leiteiras que importou de Su\u00edza. Creouse ent\u00f3n a Cooperativa Leiteira do Cad\u00ed. Actualmente prod\u00facense queixos e manteiga con denominaci\u00f3n de orixe protexida.\nNo sector secundario, malia que a zona nunca se caracterizou pola s\u00faa industrializaci\u00f3n, no s\u00e9culo XIX hab\u00eda industria t\u00e9xtil e tam\u00e9n derivada do ferro. Actualmente, a industria m\u00e1is importante \u00e9 a do leite, xunto cos sectores da madeira, metal, energ\u00eda e materiais da construci\u00f3n. A Cooperativa Leiteira do Cad\u00ed, con 375 socios, elabora uns 65 mill\u00f3ns de litros de leite anualmente.\nFinalmente, o comercio sempre foi un selo caracter\u00edstico da cidade. Do s\u00e9culo XI data a feira de La Seu, que favoreceu os intercambios entre as terras de ambos os dous lados do Pireneo. No s\u00e9culo XIII cre\u00e1ronse as medidas oficiais para todo tipo de cereais, que a\u00ednda se poden ver no Carrer Major.\nTransporte e comunicaci\u00f3ns.\nO transporte de La Seu, as\u00ed como o do resto dos Pireneos, sempre se viu dificultado pola orograf\u00eda. O eixo principal de comunicaci\u00f3ns sempre foi o val do Segre. A inexistencia de ferrocarril foi un freo para o desenvolvemento da comarca, que tampouco ten ningunha autoestrada.\nAs estradas m\u00e1is importantes son a C-14, que une o Camp de Tarragona con La Seu, a N-260 que enlaza Figueres, Olot, Ripoll, Puigcerd\u00e0, la Seu, Sort, la Pobla de Segur e el Pont de Suert, e mais a ruta europea E09, coa construci\u00f3n do T\u00fanel do Cad\u00ed. O ferrocarril nunca chegou \u00e1 comarca, a\u00ednda que a li\u00f1a Barcelona-Andorra \u00e9 unha antiga reivindicaci\u00f3n.\nO aeroporto de Andorra-La Seu d'Urgell at\u00f3pase a 5\u00a0km da cidade, no concello de Montferrer i Castellb\u00f2. Esta instalaci\u00f3n, que deixou de operar en 1984, reabriu as s\u00faas portas en 2010. En decembro de 2021 estableceuse unha conexi\u00f3n regular directa co aeroporto Adolfo Su\u00e1rez Madrid Barajas operada por Iberia a trav\u00e9s da s\u00faa filial rexional Air Nostrum, empregando aeronaves turboh\u00e9lice ATR.\nNo transporte p\u00fablico, hai que destacar que na estaci\u00f3n de autobuses de La Seu paran diariamente servizos con orixe e destino Andorra, Barcelona, Lleida e Tarragona. Ademais, dende 2008, hai unha li\u00f1a de autob\u00fas interurbano chamado Seub\u00fas que une as localidades do Alt Urgell. Tam\u00e9n hai unha importante frota de taxis.\nLugares de interese.\nNa cidade, sede do bispado de Urgell e con gran tradici\u00f3n eclesi\u00e1stica, destacan varios monumentos relixiosos:\nDestaca tam\u00e9n o s\u00faa zona vella, con r\u00faas como o Carrer dels Canonges ou o Carrer Major, de alto valor arquitect\u00f3nico, ademais do patio de Palau e a Pla\u00e7a dels Oms, onde est\u00e1 a Casa da Cidade. O paseo de Joan Brudieu, no centro da localidade, \u00e9 unha das r\u00faas m\u00e1is importantes e divisoria do centro hist\u00f3rico e o ensanche.\nNo n\u00facleo de Castellciutat, ademais do centro hist\u00f3rico, destacan a Torre de Solsona, o Castelo de Ciutat e a Cidadela."}
{"id": "50066", "revid": "854", "url": "https://gl.wikipedia.org/wiki?curid=50066", "title": "CC", "text": ""}
{"id": "50067", "revid": "1131", "url": "https://gl.wikipedia.org/wiki?curid=50067", "title": "Rodrigo de Triana", "text": "Rodrigo de Triana, nado en Sevilla en 1469, foi un mari\u00f1eiro andaluz de finais do s\u00e9culo XV, acompa\u00f1ante de Cristovo Col\u00f3n na s\u00faa primeira viaxe do descubrimento de Am\u00e9rica. Segundo a historiograf\u00eda, gritou \u00a1\u00a1terra!! cando avistou o que logo ser\u00eda o Novo Mundo.\nTraxectoria.\nExisten d\u00fabidas acerca do seu lugar de nacemento, a\u00ednda que si hai consenso acerca de que, durante a s\u00faa vida, estivese vinculado ao sevillano barrio de Triana. Dependendo da hip\u00f3tese, tam\u00e9n var\u00eda a crenza do seu verdadeiro nome. Crese que puido nacer en Los Molinos (Sevilla) e residise no barrio de Triana. Tam\u00e9n se baralla que nacese en Coria del R\u00edo ou na localidade onubense de Lepe como apuntan outras versi\u00f3ns (sendo esta a opci\u00f3n m\u00e1is aceptada). A\u00ednda que o \u00fanico documento hist\u00f3rico do que se ten constancia \u00e9 o diario de a bordo de Cristovo Col\u00f3n (at\u00f3pase no Arquivo de Indias, Sevilla).\nUnha das hip\u00f3teses afirma que o seu nome era Juan Rodr\u00edguez Bermejo, fillo de Vicente Bermejo, un fidalgo (musulm\u00e1n convertido o cristianismo) dedicado o comercio da oler\u00eda, e de Sereni Betancour. Seu pai foi morto na fogueira por comerciar con xudeus namentres el fac\u00eda a viaxe do descubrimento do Novo Mundo. Tam\u00e9n foi martirizado e m\u00e1is tarde morto o moro Mudarra (previamente instru\u00edra na s\u00faa lingua \u00e1rabe a Rodrigo de Triana), por intimar coa familia do navegante, a pesar de se converter xa ao cristianismo como mandaban as normas da \u00e9poca.\nOutra das hip\u00f3teses \u00e9 que se chamase Rodrigo P\u00e9rez de Acevedo. Os que soste\u00f1en que este foi o seu nome, apoian a teor\u00eda de que naceu na localidade onubense de Lepe.\nO autor Gonzalo Fern\u00e1ndez de Oviedo, na s\u00faa obra \"Historia general y natural de las Indias, islas y tierra-firme del mar oc\u00e9ano\", afirma que este mari\u00f1eiro era natural de Lepe, a\u00ednda que residiu gran parte da s\u00faa vida en Triana, (Sevilla).\nFoi o primeiro espa\u00f1ol que avistou o novo continente dende o seu posto de vix\u00eda na carabela \"La Pinta\" (barco que a volta, 1 de marzo 1493, far\u00eda a primeira arribada en Baiona, Pontevedra, despois da primeira viaxe a o Novo Mundo ). Este primeiro avistamento e narrado polo propio Almirante no diario da s\u00faa primeira viaxe recollido por frei Bartolom\u00e9 de las Casas. As\u00ed, o relatar os feitos ocorridos durante a madrugada do 12 de outubro de 1492, as 2:00 para ser mais preciso, escribiu Cristovo Col\u00f3n:\nRodrigo divisou unha pequena illa do arquip\u00e9lago das Lucayas (Bahamas), co\u00f1ecida polos ind\u00edxenas como Guanahan\u00ed, e Col\u00f3n a rebautizou como San Salvador.\nDise que Cristovo Col\u00f3n (outras fontes nomean aos Reis Cat\u00f3licos) prometeu unha recompensa dalg\u00fans miles de marabed\u00eds ao primeiro que avistara terra (o seu af\u00e1n era Cipango, actual Xap\u00f3n), pero Rodrigo de Triana non percibiu nada, ou o percibido non se acercaba \u00e1 recompensa prometida , debido a que Col\u00f3n dixo vela el antes.\nRodrigo participou en outra expedici\u00f3n \u00e1s Molucas en 1525 xunto a Garc\u00eda Jofre de Loaisa.\nUn monumento levantado no barrio sevillano de Triana recorda e honra a s\u00faa figura. Tam\u00e9n se honra a s\u00faa figura na cidade de Lepe, onde unha urbanizaci\u00f3n, un colexio e unha das principais r\u00faas do centro hist\u00f3rico da cidade homenaxean ao mari\u00f1eiro, ademais de aparecer no escudo da cidade no momento de divisar o novo mundo.\nHomenaxes.\nNa Exposici\u00f3n Iberoamericana de 1929 creouse un monumento a Rodrigo de Triana para ser colocado na Praza dos Conquistadores da mostra. Na Espa\u00f1a de principios do s\u00e9culo XX exist\u00eda un intenso movemento revolucionario, sobre todo anarquista, e a estatua de Rodrigo era dun home con boina levantando o pu\u00f1o esquerdo. No ano 1948, en pleno franquismo, a estatua foi colocada na Praza Chapina e o brazo \u00e9ralle a mi\u00fado arrincado. Na d\u00e9cada de 1970 encargouse outra estatua de Rodrigo, que foi colocada a comezos dos anos 1980 ao final da r\u00faa de \"Puente y Pell\u00f3n\", do barrio de Triana.\nO monumento levantado no barrio sevillano de Triana recorda e honra a figura de Rodrigo de Triana. O monumento \u00e9 unha estatua onde se lle mostra sinalando terra sobre un pedestal onde lemos \"\u00a1Terra!\".\nEn Lepe h\u00f3nrase a figura do lepero que segundo a historiograf\u00eda avistou Am\u00e9rica e que na localidade \u00e9 co\u00f1ecido por Rodrigo P\u00e9rez de Acevedo. Desta forma, en Lepe unha urbanizaci\u00f3n, un colexio e unha das principais r\u00faas do centro hist\u00f3rico ch\u00e1manse Rodrigo P\u00e9rez de Acevedo, ademais de aparecer no escudo da cidade no momento de divisar o Novo Mundo.\nJuan Rodr\u00edguez Bermejo pos\u00fae unha r\u00faa en Dos Hermanas, municipio da Provincia de Sevilla. Na cidade de Sevilla ten unha r\u00faa chamada Rodrigo de Triana, no barrio sevillano de Triana, e \u00e9 mencionado nun monumento na Praza de Chapina, colocado en 1992, dedicado aos trianeros que contribu\u00edron ao descubrimento e exploraci\u00f3n de Am\u00e9rica."}
{"id": "50069", "revid": "55340", "url": "https://gl.wikipedia.org/wiki?curid=50069", "title": "Pseud\u00f3nimo", "text": "Un pseud\u00f3nimo (do grego \"seudonemos\", falso nome; de \"seudos\", mentira, falsidade e \"onoma\", nome ) \u00e9 un nome que algu\u00e9n escolle para substitu\u00edr o seu propio. \u00c9 moi com\u00fan entre escritores, e mais tam\u00e9n entre outros artistas."}
{"id": "50070", "revid": "23204", "url": "https://gl.wikipedia.org/wiki?curid=50070", "title": "Provincia de Le\u00f3n", "text": "Le\u00f3n (en leon\u00e9s: \"Lli\u00f3n\") \u00e9 unha provincia espa\u00f1ola pertencente \u00e1 comunidade aut\u00f3noma de Castela e Le\u00f3n. Est\u00e1 situada no Noroeste da Pen\u00ednsula Ib\u00e9rica e a s\u00faa capital \u00e9 a cidade hom\u00f3nima de Le\u00f3n. Limita ao norte co Principado de Asturias e Cantabria, ao oeste con Galiza (coas provincias de Ourense e de Lugo), ao sur coas provincias de Zamora e de Valladolid, e ao leste coa provincia de Palencia.\nTen unha superficie de 15.581\u00a0km\u00b2. Posu\u00eda unha poboaci\u00f3n de 495.902 habitantes (INE 2005). A s\u00faa densidade era de 31,82 hab/km\u00b2.\nLugar de paso entre importantes zonas da Pen\u00ednsula Ib\u00e9rica, percorren a provincia leonesa d\u00faas grandes rutas hist\u00f3ricas: de Sur a Norte a V\u00eda da Prata, e de Leste a Oeste o Cami\u00f1o de Santiago.\nAdemais do espa\u00f1ol, nalgunhas zonas de Le\u00f3n f\u00e1lanse outras linguas:\nMonumentos e lugares de interese.\nLe\u00f3n\nAstorga\nPonferrada\nSahag\u00fan\nVilafranca do Bierzo\nOutras localidades:"}
{"id": "50072", "revid": "736", "url": "https://gl.wikipedia.org/wiki?curid=50072", "title": "Revoluci\u00f3n industrial", "text": ""}
{"id": "50074", "revid": "25871", "url": "https://gl.wikipedia.org/wiki?curid=50074", "title": "Juan Salcedo y Mantilla", "text": "Juan Salcedo y Mantilla de los R\u00edos, nado en Madrid en 1834 e finado en A Coru\u00f1a en 1907, foi militar espa\u00f1ol que desempe\u00f1ou o cargo de Capit\u00e1n Xeneral de Galicia.\nTraxectoria.\nSalcedo participou co ex\u00e9rcito espa\u00f1ol na Guerra de Independencia de Cuba, ostentando a graduaci\u00f3n de tenente xeneral con mando na zona de Camag\u00fcey e Oriente.\nAo regreso a Espa\u00f1a ser\u00eda nomeado Capit\u00e1n Xeneral de Galicia, carga que desempe\u00f1ou entre o 29 de setembro de 1906 e 31 de xaneiro de 1907, falecendo mentres estaba en funci\u00f3ns na Coru\u00f1a. Ao final do seu mandato por Decreto de 17 de xaneiro de 1907 a Capitan\u00eda Xeneral de Galicia pasou a constitu\u00edr a VIII\u00aa Rexi\u00f3n militar de Espa\u00f1a."}
{"id": "50076", "revid": "98629", "url": "https://gl.wikipedia.org/wiki?curid=50076", "title": "Cabilia", "text": "A Cabilia \u00e9 unha \u00e1rea monta\u00f1osa no norte de Alxeria. Os seus habitantes (os cabilas) ch\u00e1mana en cabila \"Tamurt Idurar\" (\"Terra de Monta\u00f1as\") ou \"Tamurt Leqvayel\" (\"Terra dos Cabila\"s). Forma parte do Cordal do Atlas e est\u00e1 localizada \u00e1 beira do Mar Mediterr\u00e1neo. Cabilia cobre varias vilaias de Alxeria: a totalidade de Tizi Ouzou e Bux\u00eda, a maior\u00eda de Bouira e parte das vilaias de Bordj Bou Arreridj, Jijel, Boumerdes, e Setif.\nA colonizaci\u00f3n francesa.\nA \u00e1rea foi pasando gradualmente a control franc\u00e9s dende 1857, espertando unha vigorosa resistencia levada a cabo pola poboaci\u00f3n local dirixida por l\u00edderes como Lalla Fatma n Soumer, continuando m\u00e1is tarde coa rebeli\u00f3n de Cheikh Mokrani en 1871. Moitas terras foron confiscadas neste per\u00edodo \u00e1s tribos m\u00e1is recalcitrantes e dadas \u00f3s pied-noirs franceses. Foron levados a cabo moitos arrestos e deportaci\u00f3ns polos franceses, principalmente a Nova Caledonia. A colonizaci\u00f3n tam\u00e9n acelerou a chegada de emigrantes tanto de dentro do pa\u00eds como de f\u00f3ra del.\nOs traballadores alxerinos en Francia organizaron o primeiro partido que promoveu a independencia nos anos 20. Messali Hadj, Imache Amar, Si Djilani, e Belkacem Radjef ga\u00f1aron rapidamente un grande seguimento tanto en Francia como en Alxeria nos anos trinta e desenvolveron activamente militantes que volv\u00e9ronse vitais nun futuro para constru\u00edr unha Alxeria independente e loitadora.\nDurante a guerra de independencia (1954-1962), a Cabilia foi unha das \u00e1reas que foi m\u00e1is afectada, debido \u00e1 importancia do maquis (axudados polo terreo monta\u00f1oso) e \u00e1 represi\u00f3n francesa. A FLN recrutou a varios dos seus l\u00edderes hist\u00f3ricos al\u00ed, entre eles Hocine A\u00eft Ahmed, Abane Ramdane, e Krim Belkacem."}
{"id": "50077", "revid": "23204", "url": "https://gl.wikipedia.org/wiki?curid=50077", "title": "Xogos Ol\u00edmpicos de 1992", "text": "Os XXV Xogos Ol\u00edmpicos foron realizados en Barcelona, Catalu\u00f1a, terra natal do presidente do Comit\u00e9 Ol\u00edmpico Internacional, Juan Antonio Samaranch, entre o 25 de xullo e o 9 de agosto de 1992 coa participaci\u00f3n de todos os pa\u00edses filiados ao COI, 169 estados, por primeira vez dende os Xogos de M\u00fanic en 1972.\nDende os Xogos anteriores, en 1988, o mundo testemu\u00f1ou importantes mudanzas pol\u00edticas. O Apartheid foi abolido en Sur\u00e1frica, o que permitiu o retorno deste pa\u00eds aos Xogos, despois de 32 anos de ausencia. Coa ca\u00edda do Muro de Berl\u00edn en 1989, Alema\u00f1a volveu a participar como un s\u00f3 estado, as\u00ed como Iemen. A URSS foi dividida en quince pa\u00edses independentes ap\u00f3s o colapso do comunismo que participaron baixo unha soa bandeira, a CEI, Comunidade dos Estados Independentes. As rep\u00fablicas b\u00e1lticas de Estonia, Letonia e Lituania, so dominio sovi\u00e9tico dende a segunda guerra mundial, participaron baixo a s\u00faa propia bandeira como naci\u00f3ns independentes, a primeira vez dende 1936.\nO desmembramento de Iugoslavia levou a Croacia, Bosnia e Hercegovina e Eslovenia a participaren cos seus propios equipos nacionais. A Iugoslavia remanescente non foi aceptada nos Xogos, por causa da s\u00faa agresi\u00f3n militar aos pobos veci\u00f1os, mais atletas iugoslavos participaron individualmente, baixo bandeira ol\u00edmpica.\nA cerimonia de apertura dos Xogos, feita polo Rei Xo\u00e1n Carlos I, contou coa entrada da delegaci\u00f3n espa\u00f1ola levando \u00e1 cabeza o propio Pr\u00edncipe de Asturias, herdeiro do trono espa\u00f1ol, Filipe de Borb\u00f3n, integrante do equipo espa\u00f1ol de Vela, 32 anos ap\u00f3s a participaci\u00f3n de s\u00faa nai, a Ra\u00ed\u00f1a Sof\u00eda, grega de nacemento, no equipo de Vela de Grecia nos Xogos de Roma en 1960. A pira ol\u00edmpica, nun efecto visual espectacular, foi acesa por unha frecha en fogo disparada polo arqueiro parapl\u00e9xico Antonio Rebollo.\nDesenvolvemento.\nCerimonia de inauguraci\u00f3n.\nA cerimonia inaugural, no Estadio Ol\u00edmpico de Montju\u00efc, tivo lugar o d\u00eda 25 de xullo de 1992 e contou coa presenza dos reis de Espa\u00f1a, Xo\u00e1n Carlos I e Sof\u00eda. Durante a mesma representouse a escena mitol\u00f3xica de H\u00e9rcules separando os continentes de Europa e \u00c1frica creando o mar Mediterr\u00e1neo, as\u00ed como o nacemento da cidade de Barcelona. As impo\u00f1entes voces da soprano Montserrat Caball\u00e9 (que gravara unha canci\u00f3n para o evento xunto co ent\u00f3n xa falecido Freddie Mercury), da mezzo Teresa Berganza e das sopranos Victoria de los \u00c1ngeles e Ana Vila. Tam\u00e9n formaron parte do espect\u00e1culo a impo\u00f1ente Sarah Brightman, Amigos para siempre, o tenor Jos\u00e9 Carreras ademais dos tenores Pl\u00e1cido Domingo, Jaume Aragall, Alfredo Kraus e o bar\u00edtono Joan Pons. Cun repique de tambores un porteiro, o atleta Antonio Rebollo, lanzou desde o campo do estadio unha frecha en cuxa punta reluc\u00eda o lume ol\u00edmpico que, ao alcanzar a s\u00faa meta, acendeu o pebetero Ol\u00edmpico. Calc\u00falase que uns 2.000 mill\u00f3ns de persoas en todo o mundo seguiron por televisi\u00f3n a cerimonia de apertura dos Xogos.\nM\u00e1is tarde, o alcalde de Barcelona Pasqual Maragall pronunciou no seu discurso varias frases a favor da paz na antiga Iugoslavia. O alcalde iniciou o seu discurso nomeando a Olimp\u00edada Popular de 1936, que se abortou a consecuencia da Guerra Civil. Todo o discurso foi narrado en catro linguas oficiais dos Xogos Ol\u00edmpicos. Na cerimonia pod\u00edanse ler a traduci\u00f3n escenogr\u00e1fica da mellor pintura espa\u00f1ola e particularmente catal\u00e1. Por exemplo varias imaxes de arquitectura de Gaud\u00ed e cadros de Dal\u00ed, de Mir\u00f3 e de Goya. Para finalizar esta breve informaci\u00f3n sobre a inauguraci\u00f3n, p\u00f3dese dicir que a cerimonia de apertura foi un magn\u00edfico acto, moi elegante, o cal estaba cheo de cores puras e aromas populares.\nCerimonia de clausura.\nNa cerimonia de clausura, celebrada o 9 de agosto no Estadio Ol\u00edmpico, o ent\u00f3n presidente do Comit\u00e9 Ol\u00edmpico Internacional (COI), Juan Antonio Samaranch, declarou que os de Barcelona foran os mellores Xogos Ol\u00edmpicos da Historia. A afirmaci\u00f3n foi corroborada por todos os medios de comunicaci\u00f3n internacionais e atletas de todos os pa\u00edses, que tiveron en conta a mod\u00e9lica organizaci\u00f3n, a ausencia de incidentes, a masiva participaci\u00f3n de cidad\u00e1ns voluntarios, a comodidade e beleza das instalaci\u00f3ns e, sobre todo, o grande apoio popular dos cidad\u00e1ns barceloneses, que recibiron os xogos cun entusiasmo que propiciou que a cidade vivise un grande ambiente festivo durante todo o evento.\nUnha vez apagada a chama ol\u00edmpica, no medio dunha choiva de fogos artificiais, Cobi, a mascota espa\u00f1ola, desapareceu ceo arriba, navegando polo aire nun barco de papel.\nTras un espect\u00e1culo piroart\u00edstico, realizouse unha presentaci\u00f3n musical na cal participaron Los Amaya, Peret e Los Manolos.\nEfecto dos Xogos.\nOs Xogos de Barcelona convert\u00e9ronse de feito na carta de presentaci\u00f3n internacional da Espa\u00f1a democr\u00e1tica. O pa\u00eds transmitiu unha imaxe de dinamismo e modernidade que foi decisiva \u00e1 hora de romper vellos estereotipos e de presentar a Espa\u00f1a como un pa\u00eds europeo avanzado ante a sociedade internacional. As celebraci\u00f3ns durante o mesmo ano do quinto centenario do Descubrimento de Am\u00e9rica, a Exposici\u00f3n Universal de Sevilla e a capitalidade europea da cultura de Madrid completaron o ano do per\u00edodo democr\u00e1tico con maior resonancia internacional de Espa\u00f1a que, paradoxalmente, viv\u00eda sumida nunha grave crise pol\u00edtica que se agudizar\u00eda a partir de 1993. Cos Xogos Ol\u00edmpicos aumentou significativamente o turismo, o cal supuxo un aumento de ingresos.\nMelloras na cidade de Barcelona.\nPara as olimp\u00edadas da cidade de Barcelona tiv\u00e9ronse que realizar numerosos cambios para que fose elixida. Moitos deses cambios contribu\u00edron \u00e1 mellora da cidade de Barcelona en todos os aspectos como, por exemplo, as infraestruturas ou as prazas hostaleiras. Eses cambios e melloras foron: \nImaxe e identidade corporativa.\nOs xogos de Barcelona tam\u00e9n significaron unha renovaci\u00f3n no que se referiu ao tratamento da imaxe e a identidade corporativa. As\u00ed se puido comprobar na edici\u00f3n de carteis, nas emisi\u00f3ns de moedas conmemorativas e selos que realizou a FNMT en Madrid e tam\u00e9n na Colecci\u00f3n de 16 Medallas oficiais conmemorativas dos Xogos Ol\u00edmpicos de Barcelona 1992 que se realizou en Barcelona."}
{"id": "50079", "revid": "1980", "url": "https://gl.wikipedia.org/wiki?curid=50079", "title": "Implementaci\u00f3ns de TCP", "text": ""}
{"id": "50080", "revid": "1980", "url": "https://gl.wikipedia.org/wiki?curid=50080", "title": "Teor\u00eda dos conxuntos", "text": ""}
{"id": "50081", "revid": "98629", "url": "https://gl.wikipedia.org/wiki?curid=50081", "title": "Teor\u00eda de conxuntos", "text": "A teor\u00eda de conxuntos \u00e9 a rama da l\u00f3xica matem\u00e1tica que estuda os conxuntos, que son colecci\u00f3ns de obxectos. A\u00ednda que calquera tipo de obxecto pode coleccionarse nun conxunto, a teor\u00eda de conxuntos ad\u00f3itase aplicar aos obxectos relevantes para as matem\u00e1ticas. A linguaxe da teor\u00eda de conxuntos pode usarse nas definici\u00f3ns de practicamente todos os obxectos matem\u00e1ticos.\nO estudo moderno da teor\u00eda de conxuntos foi iniciado por Georg Cantor e Richard Dedekind na d\u00e9cada de 1870. Logo do descubrimento de paradoxos na teor\u00eda de conxuntos simplista, propux\u00e9ronse numerosos sistemas axiom\u00e1ticos a principios do s\u00e9culo XX, dos cales o de Zermelo-Fraenkel, co axioma da escolla, \u00e9 o m\u00e1is co\u00f1ecido.\nA teor\u00eda de conxuntos \u00fasase comunmente como un sistema de fundamentos para as matem\u00e1ticas, en particular na forma da Teor\u00eda de conxuntos de Zermelo\u2013Fraenkel co axioma da escolla. Al\u00e9n do seu rol como sistema de fundamentos, a teor\u00eda de conxuntos \u00e9 unha rama das matem\u00e1ticas por dereito propio, cunha activa comunidade de investigadores. A investigaci\u00f3n contempor\u00e1nea dentro da teor\u00eda de conxuntos incl\u00fae un conxunto diverso de temas que van desde a estrutura da recta real ao estudo da consistencia dos grandes cardinais.\nHistoria.\nOs t\u00f3picos matem\u00e1ticos xorden e desenv\u00f3lvense frecuentemente pola interacci\u00f3n de moitos investigadores. Por\u00e9n, a \"teor\u00eda de conxuntos\" fundouna un \u00fanico matem\u00e1tico, Georg Cantor, cando, en 1874 publicou o artigo \"Ueber eine Eigenschaft des Inbegriffes aller reellen algebraischen Zahlen\" (\"Sobre unha propiedade caracter\u00edstica de todos os n\u00fameros reais alx\u00e9bricos\").\nO concepto de infinito foi obxecto de estudo dos matem\u00e1ticos desde polo menos o s\u00e9culo V a.C., cando os matem\u00e1ticos indios en Oriente, e Zen\u00f3n de Elea en Grecia se esforzaban no seu estudo. Xa na primeira metade do s\u00e9culo XIX, destaca o traballo de Bernard Bolzano. A comprensi\u00f3n moderna do infinito comezou en 1867\u201371 co traballo de Cantor en teor\u00eda de n\u00fameros. Un encontro en 1872 entre Cantor e Richard Dedekind influenciou nas ideas de Cantor e culminou coa publicaci\u00f3n en 1874 do artigo mencionado.\nO traballo inicial de Cantor polarizou aos matem\u00e1ticos da \u00e9poca. Mentres Karl Weierstrass e Dedekin apoiaban a Cantor, outros o criticaban como Leopold Kronecker, considerado hoxe un dos fundadores do construtivismo matem\u00e1tico. A teor\u00eda de conxuntos de Cantor espallouse eventualmente, debido \u00e1 utilidade dos conceptos cantorianos como o da correspondencia bixectiva entre conxuntos, a s\u00faa demostraci\u00f3n de que hai m\u00e1is n\u00fameros reais que enteiros, e o \"infinito de infinitos\" (para\u00edso de Cantor) resultado da introduci\u00f3n do concepto do conxunto das partes dun conxunto. Estas utilidades da teor\u00eda de conxuntos guiaron o artigo de 1898 \"Mengenlehre\", contribuci\u00f3n de Arthur Schoenflies \u00e1 enciclopedia de Klein.\nO seguinte pulo \u00e1 teor\u00eda de conxuntos veu arredor de 1900, cando se descubriu que a teor\u00eda cantoriana de conxuntos daba lugar a algunhas contradici\u00f3ns como as antinomias e os paradoxos. Dun xeito independente, Ernst Zermelo e Bertrand Russell acharon o m\u00e1is simple e m\u00e1is co\u00f1ecido destes paradoxos, hoxe co\u00f1ecido como paradoxo de Russell: Sexa \"A\" o \"conxunto de todos os conxuntos que non se conte\u00f1en a si mesmos\". Esta definici\u00f3n leva a unha contradici\u00f3n pois \"A\" non pode ser un elemento de si mesmo (non pode conterse a si mesmo), mais A debe ser un elemento de si mesmo (se non, non estar\u00edan en \"A\" todos os conxuntos con esa propiedade). En 1899 o mesmo Cantor lanzou a pregunta: \"Cal \u00e9 o cardinal do conxunto de todos os conxuntos?\", e obtivo o paradoxo mencionado. Russell usou este paradoxo na revisi\u00f3n que fixo en 1903 das matem\u00e1ticas continentais na s\u00faa obra \"Os principios das matem\u00e1ticas\".\nO debate sobre os paradoxos que produc\u00eda a teor\u00eda de conxuntos non fixo m\u00e1is que incrementar o seu estudo. O traballo de Zermelo en 1908 e Abraham Fraenkel en 1922 tivo como resultado a axiom\u00e1tica de Zermelo-Fraenkel (ZF), que chegou a consolidarse como a m\u00e1is comumente usada das axiom\u00e1ticas da teor\u00eda de conxuntos. Os traballos de analistas como Henri Lebesgue demostraron a grande utilidade matem\u00e1tica da teor\u00eda de conxuntos, sendo desde ent\u00f3n unha parte fundamental na construci\u00f3n das matem\u00e1ticas modernas. A teor\u00eda de conxuntos \u00fasase comunmente como un sistema de fundamentos das matem\u00e1ticas, a\u00ednda que algunhas \u00e1reas prefiren para tal fin a teor\u00eda de categor\u00edas.\nConceptos b\u00e1sicos e notaci\u00f3n.\nA teor\u00eda de conxuntos comeza cunha relaci\u00f3n binaria fundamental entre un obxecto \"a\" e un conxunto \"A\". Se \"a\" \u00e9 un elemento de \"A\" escr\u00edbese formula_1, se \"a\" non \u00e9 un elemento de \"A\" ser\u00e1 formula_2. Como os conxuntos son tam\u00e9n obxectos, a relaci\u00f3n anterior pode establecerse tam\u00e9n entre conxuntos.\nUnha relaci\u00f3n binaria derivada \u00e9 a \"relaci\u00f3n de inclusi\u00f3n\" entre dous conxuntos. Se todos os elementos dun conxunto \"A\" son tam\u00e9n elementos doutro conxunto \"B\", dise que \"A est\u00e1 contido en B\" ou tam\u00e9n que \"A \u00e9 un subconxunto de B\", e escribiremos formula_3. Por exemplo, {1,2} \u00e9 un subconxunto de {1,2,3}, pero {1,4} non. Obviamente todo conxunto \u00e9 subconxunto de si mesmo. Dise que \"A \u00e9 un subconxunto propio de B\" cando todos os elementos de A son tam\u00e9n elementos de \"B\" e ademais hai elementos de \"B\" que non o son de \"A\", denotar\u00e9molo por formula_4.\nDun xeito similar \u00e1s operaci\u00f3ns aritm\u00e9ticas binarias entre n\u00fameros, na teor\u00eda de conxuntos def\u00ednense as seguintes operaci\u00f3ns binarias entre conxuntos:\nUn pouco de ontolox\u00eda.\nUn conxunto \u00e9 puro se todos os seus elemetos son conxuntos, todos os elementos dos seus elementos son conxuntos, e as\u00ed sucesivamente. Por exemplo, o conxunto {\u00d8} contendo apenas o conxunto baleiro \u00e9 un conxunto non baleiro puro. Na teor\u00eda de conxuntos moderna \u00e9 com\u00fan restrinxir a atenci\u00f3n ao \"universo de von Neumann\" de conxuntos puros, e moitos sistemas da teor\u00eda axiom\u00e1tica dos conxuntos son proxectados para axiomatizar apenas os conxuntos puros. Hai moitas vantaxes t\u00e9cnicas con esta restrici\u00f3n unha vez que, esencialmente, todos os conceptos matem\u00e1ticos poden ser modelados por conxuntos puros, sendo pequena a perda de xeneralidade. Os conxuntos no universo de von Neumann organ\u00edzanse nunha xerarqu\u00eda acumulativa, baseada en canto profundamente os seus elementos, os elementos de elementos etc, est\u00e1n encaixados. A cada conxunto nesta xerarqu\u00eda asignaselle (por recursi\u00f3n transfinita) un n\u00famero ordinal \"\u03b1\", co\u00f1ecido como o seu \"rango\". O rango dun conxunto puro \"X\" def\u00ednese como o supremo dos ordinais sucesores dos rangos dos elementos de \"X\". Por exemplo, ao conxunto baleiro atrib\u00faeselle o rango 0, mentres que ao conjunto {\u00d8} contendo s\u00f3 ao conxunto baleiro atrib\u00faeselle o rango 1. Para cada \"\u03b1\", o conxunto \"V\u03b1\" def\u00ednese como o formado por todos os conxuntos puros con rango menor que \"\u03b1\". A totalidade do universo de von Neumann den\u00f3tase por \"V\".\nAxiom\u00e1tica da teor\u00eda de conxuntos.\nA teor\u00eda elemental de conxuntos pode ser estudade de maneira informal e intuitiva, raz\u00f3n pola cal pode ser ensinado nas escolas primarias usando, por exemplo, diagramas de Venn. O achegamento intuitivo presup\u00f3n que un conxunto pode formarse a partir da clase de todos os obxecto que satisf\u00e1n unha condici\u00f3n particular de definici\u00f3n. Esta hip\u00f3tese da orixe a paradoxos, dos cales os m\u00e1is simples e co\u00f1ecidos son o paradoxo de Russell e o paradoxo de Burali-Forti. A axiom\u00e1tica da teor\u00eda de conxuntos foi inicialmente concibida para librar \u00e1 teor\u00eda de conxuntos de tales paradoxos.\nOs sistemas axiom\u00e1ticos da teor\u00eda de conxuntos m\u00e1is amplamente estudados implican que todos os conxuntos forman unha xerarqu\u00eda acumulativa. Tales sistemas poden clasificarse en dous tipos, segundo a s\u00faa ontolox\u00eda:\nOs sistemas anteriores poden modificarse para permitiren \"urelementos\", obxectos que poden ser membros de conxuntos, mais eles mesmos non son conxuntos e non te\u00f1en ning\u00fan elemento.\nOs sistemas de \"Novos Fundamentos NFU\" (permitindo urelementos) e NF (faltando eles) non est\u00e1n baseados nunha xerarqu\u00eda acumulativa. NF e NFU incl\u00faen un \"conxunto de todo\", relativo a que cada conxunto ten un complementario. Nestes sistemas os urelementos son importantes, porque NF, mais non NFU, produce conxuntos para os cales o axioma da escolha non se verifica.\nSistemas de teor\u00eda de conxuntos construtiva, como CST, CZF e IZF, integran a s\u00faa axiom\u00e1tica na l\u00f3xica intuicionista no canto da l\u00f3xica de primeira orde. A\u00ednda, outros sistemas toman como padr\u00f3n a l\u00f3xica de primeira orde est\u00e1ndar, mais presentan unha relaci\u00f3n non est\u00e1ndar entre os seus elementos. Estes incl\u00faen a teor\u00eda de conxuntos basta e a teor\u00eda de conxuntos difusa, onde o valor dunha f\u00f3rmula at\u00f3mica que incorpora a relaci\u00f3n entre os elementos non \u00e9 simplemente \"verdadeiro\" ou \"falso\". Unha disciplina relacionada \u00e9 a dos modelos de valores booleanos de ZFC.\nUn enriquecemento de ZFC chamado \"teor\u00eda de conxuntos interna\" foi proposto por Edward Nelson en 1977.\nAplicaci\u00f3ns.\nMoitos conceptos matem\u00e1ticos poden definirse dun xeito preciso usando unicamente conceptos da teor\u00eda de conxuntos. Por exemplo, estruturas matem\u00e1ticas tan diversas como os grafos, as variedades, os aneis, e os espazos vectoriais poden ser definidas como conxuntos satisfacendo varias propiedades (axiom\u00e1ticas). As relaci\u00f3ns de equivalencia e de orde son ub\u00edcuas en matem\u00e1ticas, e a teor\u00eda das relaci\u00f3ns matem\u00e1ticas pode describirse dentro da teor\u00eda de conxuntos.\nA teor\u00eda de conxuntos \u00e9 tam\u00e9n un prometedor sistema de fundamentos para moitas ramas das matem\u00e1ticas. Desde a publicaci\u00f3n en 1910 do primeiro volume da obra \"Principia Mathematica\" de Russell e Whitehead, tense afirmado que moitos ou mesmo todos os teoremas matem\u00e1ticos poden obterse como resultado usando unha axeitada axiom\u00e1tica da teor\u00eda de conxuntos, ampliada con definici\u00f3ns, e usando l\u00f3xicas de primeira e segunda orde. Por exemplo, as propiedades dos n\u00fameros naturais e dos reais poden deducirse dentro da propia teor\u00eda de conxuntos, pois cada sistema num\u00e9rico pode identificarse cun conxunto de clases de equivalencia baixo unha adecuada relaci\u00f3n de equivalencia cuxo campo \u00e9 alg\u00fan conxunto infinito.\nO papel da teor\u00eda de conxuntos como teor\u00eda de fundamentos da an\u00e1lise matem\u00e1tica, da topolox\u00eda, da \u00e1lxebra abstracta, e das matem\u00e1ticas discretas \u00e9 igualmente indiscut\u00edbel. Os matem\u00e1ticos aceptan (en principio) que os teoremas desas \u00e1reas poden obterse como resultado das definici\u00f3ns relevantes e dos axiomas da teor\u00eda de conxuntos. T\u00e9\u00f1ense verificado formalmente poucas deduci\u00f3ns completas de teoremas de matem\u00e1tica complexa desde a teor\u00eda de conxuntos, por\u00e9n, tales deduci\u00f3ns formais son acot\u00edo moito m\u00e1is longas que as demostraci\u00f3ns, presentadas comunmente nunha linguaxe natural. Un proxecto de verificaci\u00f3n, Metamath, incl\u00fae deduci\u00f3ns de m\u00e1is de 10.000 teoremas a partir dos axiomas de ZFC e usando l\u00f3xica de primeira orde.\n\u00c1reas de estudo.\nA teor\u00eda de conxuntos \u00e9 unha das \u00e1reas principais de investigaci\u00f3n en matem\u00e1ticas, con moitas sub\u00e1reas interrelacionadas.\nTeor\u00eda de conxuntos combinatoria.\nA \"teor\u00eda de conxuntos combinatoria\" atangue \u00e1s extensi\u00f3ns da combinatoria finita a conxuntos infinitos. Isto incl\u00fae o estudo da aritm\u00e9tica cardinal e o estudo das extensi\u00f3ns do teorema de Ramsey, como o teorema de Erd\u0151s\u2013Rado.\nTeor\u00eda de conxuntos descritiva.\nA \"teor\u00eda de conxuntos descritiva\" \u00e9 o estudo de subconxuntos da recta real e, m\u00e1is xeralmente, subconxuntos de espazos polacos. Comeza co estudo das clases de puntos na xerarqu\u00eda de Borel e est\u00e9ndese ao estudo de m\u00e1is xerarqu\u00edas complexas, como a xerarqu\u00eda proxectiva e a xerarqu\u00eda de Wadge. Moitas das propiedades dos conxuntos de Borel poden establecerse na axiom\u00e1tica ZFC, pero demostrando que estas propiedades se verifican para conxuntos m\u00e1is complicados que requiren axiomas adicionais relacionados coa determinaci\u00f3n e os cardinais grandes.\nO campo da teor\u00eda de conxuntos descritiva efectiva \u00e1chase entre a teor\u00eda de conxuntos e a teor\u00eda da recursi\u00f3n. Incl\u00fae o estudo de clases de puntos \"lightface\", e est\u00e1 intimamente relacionada coa teor\u00eda hiperaritm\u00e9tica. En moitos casos, os resultados da teor\u00eda de conxuntos descritiva cl\u00e1sica te\u00f1en versi\u00f3ns efectivas; nalg\u00fans casos, obt\u00e9\u00f1ense novos resultados demostrando primeiro a versi\u00f3n efectiva e estend\u00e9ndoos despois (\"relativiz\u00e1ndoos\") para facelos m\u00e1is amplamente aplic\u00e1beis.\nUnha recente \u00e1rea de investigaci\u00f3n concirne \u00e1s relaci\u00f3ns de equivalencia de Borel e a relaci\u00f3ns de equivalencia defin\u00edbeis m\u00e1is complicadas. Isto ten importantes aplicaci\u00f3ns no estudo dos invariantes en moitos campos das matem\u00e1ticas.\nTeor\u00eda de conxuntos difusa.\nNa teor\u00eda de conxuntos tal como Cantor definiu e Zermelo e Fraenkel axiomatizaron, un obxecto ou ben \u00e9 un elemento dun conxunto ou non. Na teor\u00eda de conxuntos difusa esta condici\u00f3n foi amortiguada por Lotfi A. Zadeh de tal xeito que un obxecto ten un certo \"grao de pertenza\" a un conxunto, valorado por un n\u00famero entre 0 e 1. Por exemplo, o grao de pertenza dunha persoa ao conxunto da \"xente alta\" \u00e9 m\u00e1is flex\u00edbel cunha simple resposta de si ou non, e pode ser un n\u00famero real tal como 0,75.\nTeor\u00eda do modelo interno.\nUn \"modelo interno\" da teor\u00eda de conxuntos de Zermelo-Fraenkel (ZF) \u00e9 unha clase transitiva que incl\u00fae a todos os ordinais e satisfai todos os axiomas de ZF. O exemplo can\u00f3nico \u00e9 o do universo constru\u00edbel \"L\", desenvolvido por G\u00f6del. Unha raz\u00f3n pola cal o estudo dos modelos internos \u00e9 de interese \u00e9 a de que poden ser usados para demostrar resultados de consistencia. Por exemplo, pode mostrarse que, sen reparar en se un modelo \"V\" de ZF satisfai a hip\u00f3tese do continuo ou o axioma da escolla, o modelo interno \"L\" constru\u00eddo dentro do modelo orixinal verificar\u00e1 tanto a hip\u00f3tese do continuo xeneralizada como o axioma da escolla. Deste modo a asunci\u00f3n de que ZF \u00e9 consistente (tendo polo menos un modelo) implica que ZF xunto con estes dous principios \u00e9 consistente.\nO estudo dos modelos internos \u00e9 com\u00fan no estudo do determinismo e dos grandes cardinais, especialmente cando se consideran axiomas, como o axioma do determinismo, que contrad\u00edn o axioma da escolla. Mesmo se un modelo fixado da teor\u00eda de conxuntos satisfai o axioma da escolla, \u00e9 pos\u00edbel que un modelo interno falle en satisfacer o axioma da escolla. Por exemplo, a existencia dun n\u00famero suficiente de grandes cardinais implica que hai un modelo interno que satisfai o axioma do determinismo (e, xa que logo, non satisfacendo o axioma da escolla).\nGrandes cardinais.\nUn \"gran cardinal\" \u00e9 un n\u00famero cardinal cuxo car\u00e1cter de \"moi grande\" v\u00e9n dado por unha propiedade extra denominada propiedade de gran cardinal. Moitas de tales propiedades foron estudadas, inclu\u00edndo cardinais inaces\u00edbeis, cardinais mensur\u00e1beis ou cardinais compactos e moitas m\u00e1is. Estas propiedades tipicamente implican que o n\u00famero cardinal debe ser moi grande, sendo impos\u00edbel de probar a existencia dos cardinais coas propiedades especificadas dentro da teor\u00eda de Zermelo-Fraenkel.\nDeterminismo.\nO determinismo ref\u00edrese ao feito de que, baixo uns presupostos axeitados, certos xogos de informaci\u00f3n perfecta para dous xogadores est\u00e1n determinados desde o comezo do xogo no sentido de que un xogador debe ter unha estratexia ga\u00f1adora. A existencia destas estratexias ten consecuencias importantes na teor\u00eda de conxuntos descritiva, como a asunci\u00f3n de que determinar unha clase de xogos m\u00e1is ampla, frecuentemente implica que unha clase de conxuntos m\u00e1is ampla ter\u00e1 unha propiedade topol\u00f3xica. O axiomma do determinismo (AD) \u00e9 un importante obxecto de estudo; se ben incompat\u00edbel co axioma da escolla, AD implica que todos os subconxuntos da recta real te\u00f1en bo comportamento (en particular, son med\u00edbeis e coa propiedade de conxunto perfecto). AD pode usarse para demostrar que os graos de Wadge te\u00f1en unha estrutura ali\u00f1ada.\nForzamento.\nPaul Cohen inventou o m\u00e9todo de forzamento mentres buscaba un modelo de ZFC no que fallaran o axioma da escolla ou a hip\u00f3tese do continuo. Forzando a incorporaci\u00f3n nalg\u00fans modelos dados de teor\u00eda de conxuntos, de conxuntos adicionais para crear un modelo m\u00e1is grande cunhas propiedades determinadas (\u00e9 dicir, \"forzadas\") mediante a construci\u00f3n a partir do modelo orixinal. O forzamento \u00e9 un dos dous m\u00e9todos de demostraci\u00f3n da consistencia relativa mediante m\u00e9todos finit\u00edsticos, o outro m\u00e9todo \u00e9 o dos modelos de valores booleanos.\nInvariantes cardinais.\nUn invariante cardinal \u00e9 unha propiedade da recta real medida por un n\u00famero cardinal. Por exemplo, un invariante ben estudado \u00e9 a cardinalidade m\u00e1is pequena dunha colecci\u00f3n de conxuntos magros de reais cuxa uni\u00f3n \u00e9 toda a recta real. Estes son invariantes no sentido de que dados dous modelos isomorfos calesquera da teor\u00eda de conxuntos, deben dar o mesmo cardinal para cada invariante. Moitos invariantes cardinais t\u00e9\u00f1ense estudado, e as relaci\u00f3ns entre eles con frecuencia son complexas e est\u00e1n relacionadas con axiomas da teor\u00eda de conxuntos.\nTopolox\u00eda conxuntista.\nA topolox\u00eda conxuntista estuda cuesti\u00f3ns de topolox\u00eda xeral que son de natureza conxuntista, ou que requiren m\u00e9todos avanzados da teor\u00eda de conxuntos para a s\u00faa soluci\u00f3n. Moitos deste teoremas son independentes de ZFC, necesitando axiomas m\u00e1is fortes para a s\u00faa demostraci\u00f3n. Un problema famoso \u00e9 o do espazo normal de Moore, unha cuesti\u00f3n de topolox\u00eda xeral que foi obxecto dunha busca intensa. A resposta \u00e1 cuesti\u00f3n do espazo normal de Moore foi eventualmente demostrada ser independente de ZFC.\nObxeci\u00f3ns \u00e1 teor\u00eda de conxuntos como fundamento das matem\u00e1ticas.\nDesde o inicio da teor\u00eda de conxuntos, alg\u00fans matem\u00e1ticos opux\u00e9ronse a tratala como un fundamento das matem\u00e1ticas. A obxeci\u00f3n m\u00e1is com\u00fan, voceada por Kronecker nos primeiros d\u00edas da teor\u00eda de conxuntos, comezou desde unha visi\u00f3n construtivista de que as matem\u00e1ticas est\u00e1n vagamente relacionadas coa computaci\u00f3n. Se se garantiza este punto de vista, ent\u00f3n o tratamento dos conxuntos infinitos, tanto na teor\u00eda informal de conxuntos como na axiom\u00e1tica, introduce m\u00e9todos matem\u00e1ticos e obxectos que non son comput\u00e1beis, mesmo ao principio. Ludwig Wittgenstein cuestionaba a maneira en que a teor\u00eda de conxuntos de Zermelo\u2013Fraenkel manexaba os infinitos. Os puntos de vista de Wittgenstein sobre os fundamentos das matem\u00e1ticas foron m\u00e1is tarde criticados por Georg Kreisel e Paul Bernays, e investigados por Crispin Wright, entre outros.\nTe\u00f3ricos das categor\u00edas te\u00f1en proposto a teor\u00eda de topos como unha alternativa \u00e1 tradicional teor\u00eda axiom\u00e1tica de conxuntos. A teor\u00eda de topos pode interpretar varias alternativas para aquela teor\u00eda, tales como o construtivismo, a teor\u00eda dos conxuntos finitos, e a teor\u00eda de conxuntos comput\u00e1bel. A teor\u00eda de topos tam\u00e9n d\u00e1 un marco natural para forzar e discutir a independencia do axioma da escolla de ZF, as\u00ed como proporciona unha estrutura para a topolox\u00eda sen puntos e os espazos de Stone.\nUnha \u00e1rea activa de investigaci\u00f3n \u00e9 a dos fundamentos univalentes xurdidos desde a teor\u00eda tipo homotop\u00eda. Aqu\u00ed, os conxuntos def\u00ednense como clases de tipos, con propiedades universais de conxuntos resultantes dos tipos indutivos superiores. Principios como o axioma da escolla e a lei do terzo excluso aparecen nun espectro de diferentes formas, algunhas das cales poden ser demostradas, e outras corresponden a noci\u00f3ns cl\u00e1sicas; isto permite unha detallada discusi\u00f3n dos efectos destes axiomas nas matem\u00e1ticas."}
{"id": "50085", "revid": "89787", "url": "https://gl.wikipedia.org/wiki?curid=50085", "title": "Consuelo Rodr\u00edguez L\u00f3pez", "text": "Consuelo Rodr\u00edguez L\u00f3pez, co\u00f1ecida na guerrilla como Chelo, nada en Soulec\u00edn (Santigoso, O Barco de Valdeorras) o 19 de outubro de 1919 e finada na Illa de R\u00e9 o 18 de xullo de 2019, foi unha guerrilleira antifranquista galega.\nTraxectoria.\nNada no seo dunha familia acomodada grazas aos recursos que lograra o pai en Cuba. Por\u00e9n, a guerra civil espa\u00f1ola deulle un xiro \u00e1 s\u00faa vida a causa da cruel represi\u00f3n que se desatou en contra da s\u00faa familia; foi por isto polo que se uniu aos do monte e se converteu na guerrilleira Chelo; ti\u00f1a 17 anos, e a s\u00faa mentalidade de esquerdas nacera das manifestaci\u00f3ns da Rep\u00fablica. O seu pai, Domingo Rodr\u00edguez, e s\u00faa nai, Alicia L\u00f3pez, foron fusilados en outubro de 1939 e perdeu catro irm\u00e1ns (entre eles Alfonso Rodr\u00edguez L\u00f3pez) na guerrilla.\nCoa s\u00faa irm\u00e1 Antonia Rodr\u00edguez L\u00f3pez actuaron como axentes do Servizo de Informaci\u00f3n Republicana (SIR), como enlaces da Federaci\u00f3n de Guerrillas de Le\u00f3n-Galicia. Pasason varias veces polo c\u00e1rcere, no Barco, Ponferrada e Le\u00f3n. Ao comprobar que perigaba a s\u00faa vida, escaparon para o monte, \u00e1 denominada Cidade da Selva, situada nos montes da Serra do Eixo (Carballeda de Valdeorras), onde se encontraba o campamento base dos guerrilleiros. Al\u00ed continuou a s\u00faa relaci\u00f3n co guerrilleiro asturiano Arcadio R\u00edos Rodr\u00edguez. O seu compa\u00f1eiro Arcadio morreu a mans da Garda Civil o 26 de xullo de 1946 durante a celebraci\u00f3n do Congreso de Reunificaci\u00f3n de Casaio con Francisco Elvira Cuadrado.\nLogrou pasar a Francia en 1949 onde residiu.\nReco\u00f1ecemento.\nEn 2004 o Concello do Barco de Valdeorras colocou unha placa en Soulec\u00edn en memoria de seus pais. En 2019 foi reco\u00f1ecido o seu labor co Premio M\u00e1rtires da Liberdade, convocado pola Asociaci\u00f3n Cultural e Teatral Abril de Lume e Ferro en Carral."}
{"id": "50087", "revid": "34681", "url": "https://gl.wikipedia.org/wiki?curid=50087", "title": "Maria Gripe", "text": "Maria Gripe, nada como Maja Stina Walter en Vaxholm o 25 de xullo de 1923 e finada en R\u00f6nninge o 5 de abril de 2007, foi unha escritora sueca de literatura infantil e xuvenil.\nTraxectoria.\nFilla dun escritor, casou co pintor e ilustrador Harald Gripe, que a animou a escribir e m\u00e1is tarde hab\u00eda de ilustrar moitos dos seus contos, foi autora de preto de 40 libros, traducidos a 29 idiomas; conced\u00e9ronlle a medalla Andersen no 1974, considerada o equivalente do Premio Nobel para escritores de literatura infantil. A propia Mar\u00eda Gripe contaba que comezou escribir aos 12 anos en que redactou unha novela de cabaler\u00edas. Con todo, non o fixo de xeito profesional ata que a s\u00faa filla tivo sete anos. Para ela escribira o relato \"I var lilla stad\" (Na nosa pequena cidade), que foi a s\u00faa primeira obra, publicada en 1954.\nAcadou o seu primeiro grande \u00e9xito con \"Hugo och Josefin\" pero, sen d\u00fabida, o que lle deu definitivamente sona internacional foi a serie protagonizada polo mozo Elvis Karlsson, un dos grandes retratos de neno (e mozo, porque a serie acompa\u00f1a ao pequeno Elvis ata a adolescencia) da historia da literatura universal. A s\u00faa novela de misterio \"Os escaravellos voan \u00e1 tardi\u00f1a\" foi traducida ao galego polo escritor Carlos Casares."}
{"id": "50088", "revid": "1131", "url": "https://gl.wikipedia.org/wiki?curid=50088", "title": "Lingua minorizada", "text": "Lingua minorizada \u00e9 un concepto da socioling\u00fc\u00edstica que fai referencia a calquera lingua que, compartindo espazo xeogr\u00e1fico con outra ou outras, ten usos restrinxidos. \u00c9 aquela que, sendo historicamente propia dun pobo, ve restrinxidas as s\u00faas funci\u00f3ns de uso. Unha das raz\u00f3ns que poden levar a unha situaci\u00f3n de minorizaci\u00f3n \u00e9 un proceso de substituci\u00f3n ling\u00fc\u00edstica, pero na maior parte dos casos as linguas minorizadas nunca chegaron historicamente a desenvolver eses rexistros e usos. A competencia desigual con outra lingua de maior prestixio constit\u00fae o factor causante desta situaci\u00f3n.\nTradicionalmente denomin\u00f3uselles a estas linguas \"minoritarias\", pero ese \u00e9 un valor err\u00f3neo, posto que a minorizaci\u00f3n non depende do n\u00famero de falantes, sen\u00f3n do status do que goce a lingua.\nHistoria e caracter\u00edsticas.\nA minorizaci\u00f3n ling\u00fc\u00edstica pode ter causas predominantemente pol\u00edticas, que se expresan nas normas de uso ling\u00fc\u00edstico expl\u00edcitas (por exemplo os decretos de Nova Planta nos Pa\u00edses Catal\u00e1ns que crearon as circunstancias que permitiron a prohibici\u00f3n do uso do catal\u00e1n nos \u00e1mbitos oficiais), ou sociais, expresadas na conciencia ou representaci\u00f3n social, que pode impedir a normativizaci\u00f3n ou a codificaci\u00f3n e o cultivo da lingua (por exemplo, a clase alta prefire e impulsa o franc\u00e9s en Luxemburgo e acaba impedindo o desenvolvemento do idioma luxemburgu\u00e9s).\nDo mesmo xeito, a situaci\u00f3n de minorizaci\u00f3n pode ser revers\u00edbel como consecuencia da vontade firme dun pobo e das pol\u00edticas dos seus gobernos (\u00e9 o caso do fin\u00e9s, h\u00fangaro, island\u00e9s, noruegu\u00e9s, polaco e checo, no s\u00e9culo XX). Hai a\u00ednda casos de resurrecci\u00f3n de linguas, como a recuperaci\u00f3n da lingua hebrea como veh\u00edculo de comunicaci\u00f3n, dado que quedara reducida aos usos lit\u00farxicos xa en tempos de Xesucristo.\nLingua minoritaria.\nO concepto de lingua minoritaria ref\u00edrese \u00e1 demograf\u00eda relativa dun idioma, \u00e1s dimensi\u00f3ns dunha comunidade ling\u00fc\u00edstica. Apl\u00edcase, pois, \u00e1 lingua dunha comunidade ling\u00fc\u00edstica pequena, en termos xerais ou rexionalmente. Pode haber, pois, linguas minoritarias en situaci\u00f3n de oficialidade plena (a danesa) e linguas minoritarias minorizadas (o galego ou o catal\u00e1n). Se se toman como referencia para estas d\u00faas \u00faltimas o \u00e1mbito da Comunidade Aut\u00f3noma, en vez do estatal, non son linguas minoritarias minorizadas sen\u00f3n maioritarias minorizadas, pois son usadas pola maior\u00eda das respectivas poboaci\u00f3ns. Tam\u00e9n, dentro dun \u00e1mbito estatal, unha lingua pode estar en situaci\u00f3n de minorizaci\u00f3n, e seguramente en minor\u00eda ante o grupo dominante, e, pola contra, \u00e1 outra banda da fronteira estar en situaci\u00f3n de oficialidade plena (\u00e9 o caso do grupo alem\u00e1n de Alsacia e Lorena, dentro do Estado franc\u00e9s)."}
{"id": "50089", "revid": "89787", "url": "https://gl.wikipedia.org/wiki?curid=50089", "title": "Irlanda nos Xogos Ol\u00edmpicos", "text": "Irlanda participou por vez primeira nos Xogos Ol\u00edmpicos en 1924, na edici\u00f3n de Ver\u00e1n, e participa nos Xogos Ol\u00edmpicos de Inverno dende 1992. Est\u00e1 representada pola Federaci\u00f3n Ol\u00edmpica de Irlanda que foi formada en 1922, durante a administraci\u00f3n provisional antes do estabelecemento formal do Estado Libre Irland\u00e9s. A Federaci\u00f3n Ol\u00edmpica de Irlanda afiliouse ao Comit\u00e9 Ol\u00edmpico Internacional (COI) xusto a tempo para os xogos de Par\u00eds de 1924. Existe certa controversia sobre se o equipo nacional representa \u00e1 Rep\u00fablica de Irlanda ou a toda a illa de Irlanda, que abrangue tanto \u00e1 Rep\u00fablica como a Irlanda do Norte, xa que os atletas norteirlandeses poden escoller se representar \u00e1 Rep\u00fablica ou ao Reino Unido."}
{"id": "50090", "revid": "85894", "url": "https://gl.wikipedia.org/wiki?curid=50090", "title": "Vilar, Pousada, Baleira", "text": "Vilar \u00e9 a aldea con maior n\u00famero de habitantes dos 8 n\u00facleos de poboaci\u00f3n da parroquia de San Lourenzo de Pousada, sendo tam\u00e9n a segunda maior aldea de todo o concello de Baleira. Dista uns 3,5 quil\u00f3metros da cabeceira do concello, O C\u00e1davo.\nXeograf\u00eda.\nA actividade da poboaci\u00f3n \u00e9 maiormente gandeira e agr\u00edcola. Situada na parte superior do chamado Val do Pedroso, entre as serras da Leg\u00faa (960 m.) e Vilar-Quint\u00e1 (650 m.), est\u00e1 vetada polos arroios de P\u00e1cios e o da Esperela, tendo unha orograf\u00eda case ch\u00e1. No tocante \u00e1s comunicaci\u00f3ns terrestres, a aldea est\u00e1 atravesada pola estrada LU-710, que a comunica a 11\u00a0km. coa A-6 (no quil\u00f3metro 465) e coa cabeza do Concello a 3,5\u00a0km.\nPatrimonio.\nO edificio m\u00e1is destacado \u00e9 o antigo colexio p\u00fablico, de planta rectangular de d\u00faas plantas (80 m\u00b2 por planta), constru\u00eddo en granito e pedra a d\u00faas augas e artesoados en madeira. A fachada principal presenta na segunda planta unha galer\u00eda de madeira sustentada por catro columnas hexagonais de granito. Recentemente foi restaurada."}
{"id": "50091", "revid": "1131", "url": "https://gl.wikipedia.org/wiki?curid=50091", "title": "IES Afonso X O Sabio", "text": "O Instituto de Educaci\u00f3n Secundaria Afonso X O Sabio \u00e9 un centro p\u00fablico de ensino secundario no municipio de Cambre. Foi creado no curso 1998-99, e desde o curso seguinte xa conta con instalaci\u00f3ns de seu, ampliadas en 2006.\nCaracter\u00edsticas.\nNo IES imp\u00e1rtense clases da Educaci\u00f3n Secundaria Obrigatoria, Bacharelato, Ciclos Formativos da familia profesional de Administraci\u00f3n e Xesti\u00f3n e FP B\u00e1sica. A s\u00faa misi\u00f3n \u00e9 a da formaci\u00f3n de persoas nos \u00e1mbitos educativo, acad\u00e9mico, profesional e cultural, nun clima de convivencia e respecto mutuo, que atenda \u00e1 diversidade de capacidades e expectativas. Actualmente, en 2021, o centro conta cuns 800 estudantes.\nDurante anos, o centro fixo un impulso forte para mellorar as instalaci\u00f3ns, as\u00ed como a s\u00faa biblioteca. Pero en li\u00f1as xerais este instituto destaca polo seu forte compromiso co desenvolvemento de proxectos de centro: proxectos de innovaci\u00f3n educativa, convivencia, artes, deportes, secci\u00f3ns biling\u00fces e novas tecnolox\u00edas (e-Dixgal e Abalar), entre outros.\nPremios e proxectos.\nNo ano 2008 recibe o \"3\u00ba Premio de Bibliotecas Escolares\" no \"Concurso Nacional de Buenas Pr\u00e1cticas para la Dinamizaci\u00f3n e Innovaci\u00f3n de las Bibliotecas de los Centros Educativos\" do Ministerio de Educaci\u00f3n de Espa\u00f1a. O premio foi o reco\u00f1ecemento do labor desenvolvido nos sete cursos anteriores. \nNo ano 2013, o centro recibe o 1\u00ba premio \u00e1s boas pr\u00e1cticas de innovaci\u00f3n educativa co proxecto \"Un modelo de convivencia\", no que se resumen as pr\u00e1cticas de convivencia realizadas no centro desde 10 anos antes, que se seguen a desenvolver, contando cun programa de mediaci\u00f3n entre iguais, alumnado axudante, aula de reflexi\u00f3n e aula de convivencia.\nO centro tam\u00e9n \u00e9 co\u00f1ecido, desde as s\u00faas orixes, polo desenvolvemento de proxectos internacionais, sendo un centro pioneiro neste tipo de programas cos que est\u00e1n realizando programas de intercambio subvencionados polo SEPIE (Axencia Nacional en Espa\u00f1a da Comisi\u00f3n Europea). A partir do curso 2016-17, os programas europeos ampli\u00e1ronse \u00e1 Formaci\u00f3n Profesional permitindo que alumnado de Ciclo Medio realizase as s\u00faas pr\u00e1cticas profesionais en Italia. Esta actividade est\u00e1 sufragada na s\u00faa totalidade por medio dos programas KA1. Desde o curso 2021-22 o centro est\u00e1 acreditado para desenvolver proxectos internacionais nas modalidades de Educaci\u00f3n Escolar (sendo seleccionados solo sete instituci\u00f3ns desta modalidade en toda Galicia) e nas de FP (sendo seleccionados 18 centros de toda Galicia). A trav\u00e9s destas acreditaci\u00f3ns o centro pode desprazar unha porcentaxe moi elevada dos estudantes do centro para realizar actividades de formaci\u00f3n no estranxeiro.\nDesde o curso escolar 2012-2013 desenv\u00f3lvense no centro diversos Plans de Formaci\u00f3n en Centros para o profesorado pertencente ao claustro. As tem\u00e1ticas desenvolvidas int\u00e9ntanse relacionar directamente cos proxectos de centro, as\u00ed pois t\u00e9\u00f1ense realizado actividades formativas en novas tecnolox\u00edas, desenvolvemento de proxectos internacionais, mellora da convivencia, clubs de ciencia ou bibliotecas escolares.\nEn 2021 o Instituto foi galardoado nos premios Innovagal 2020-2021co 2\u00ba premio na modalidade Centro Educativo e o 1\u00ba premio na modalidade Docente. Tam\u00e9n a docente Isabel Gonz\u00e1lez acadou o segundo premio no certame \u201cXente que fai Historia: Como ensinas Xeograf\u00eda e Historia?\u201d, da Facultade de Historia do campus de Ourense, da Universidade de Vigo e as alumnas Sara Ramos L\u00f3pez e Ux\u00eda Varela Castro, baixo a coordinaci\u00f3n da profesora Mar\u00eda Varela, ga\u00f1aron o certame \"Expl\u00edcoche matem\u00e1ticas 2.0\" co seu v\u00eddeo \"A primeira programadora\" dedicado a Ada Lovelace, cuxas achegas a levaron a formar parte da historia da computaci\u00f3n.\nEn novembro de 2021 a profesora Isabel Gonz\u00e1lez foi reco\u00f1ecida co terceiro premio na XIII Edici\u00f3n dos Premios Educacompostela de recursos did\u00e1cticos en prol da innovaci\u00f3n, da calidade educativa e da renovaci\u00f3n pedag\u00f3xica polo seu traballo \"Afonso reporteiros\" presentado a finais do curso 2020-21 sobre Afonso X.\nNo ano 2022, o proxecto \"Simulaci\u00f3n de empresas en el aula Vs trabajo real en empresas\" (2018-21) foi nomeado entre os seis mellores de Espa\u00f1a na s\u00faa categor\u00eda como candidato por Espa\u00f1a para os premios EITA por parte do SEPIE.\nEn novembro de 2022 a profesora de Xeograf\u00eda e Historia, Isabel Gonz\u00e1lez, recibiu o terceiro premio de EducaCompostela na s\u00faa edici\u00f3n XIV, co proxecto \"Xogamos? Unha porta \u00e1 imaxinaci\u00f3n\". O xurado valorou o feito de que \"se implique directamente na elaboraci\u00f3n de materiais did\u00e1cticos que ter\u00e1n proxecci\u00f3n ao seren empregados por outros compa\u00f1eiros e compa\u00f1eiras do centro educativo\". Este proxecto traballa os contidos de Xeograf\u00eda e Historia (2\u00ba ESO) dunha maneira l\u00fadica, personalizando unha colecci\u00f3n de xogos de mesa."}
{"id": "50100", "revid": "22570", "url": "https://gl.wikipedia.org/wiki?curid=50100", "title": "Xeograf\u00eda de Rusia", "text": "O relevo de Rusia \u00e9 variado: dominan chairas e vales (3/4 do territorio). As chairas Leste-Europea e Oeste-Siberiana, divididas polos montes Urais, son as maiores do planeta. O punto m\u00e1is elevado \u00e9 o monte Elbrus (5 642 m.).\nCatro zonas clim\u00e1ticas -\u00e1rtica, sub\u00e1rtica, temperada e subtropical- determinan o clima da Rusia con 4 seguintes estaci\u00f3ns no ano: inverno longo e nevoso, primavera temperada, ver\u00e1n curto e quente e outono chuvioso. As temperaturas medias var\u00edan en todo o territorio: en xaneiro - de -1\u00a0\u00b0C a -50\u00a0\u00b0C, en xullo - de 1\u00a0\u00b0C a 25\u00a0\u00b0C. Preto do 14 % do territorio (Siberia Norte e Norte do Oriente Extremo) fican al\u00e9n do c\u00edrculo polar co chan perennemente conxelado. A noite al\u00e1 \u00e9 de 60 d\u00edas. As paisaxes severas dos desertos \u00e1rticos do Norte suc\u00e9deas a tundra con mofo e lique. O inverno na tundra conta con 8-9 meses por ano. M\u00e1is para o Sur est\u00e1n espalladas as famosas forestas rusas que ocupan por volta de 43% do territorio do pa\u00eds. Os bosques densos de con\u00edferas de dif\u00edcil acceso ch\u00e1manse \"taiga\".\nNa zona central da Rusia at\u00f3panse as fragas m\u00e1is claras, mistas, dominadas por bidueiros, ameneiros, carballos. As fragas das zonas centrais est\u00e1n divididas por estepas. A maior parte de estepas \u00e9 labrada e sementada con trigo, centeo, millo, xirasois etc. No Sur do pa\u00eds, principalmente na costa do Mar Negro, o clima \u00e9 subtropical co inverno curto e h\u00famido e ver\u00e1n longo e quente. Praias bonitas, sol e augas cristalinas atraen aos turistas de todo o pa\u00eds.\nNa Rusia hai preto de 120 000 r\u00edos. A maior\u00eda est\u00e1n conxelados no inverno."}
{"id": "50101", "revid": "51526", "url": "https://gl.wikipedia.org/wiki?curid=50101", "title": "Subdivisi\u00f3ns de Rusia", "text": "Rusia est\u00e1 dividida en 49 provincias (\"\u00f3blasts\"), 21 rep\u00fablicas, 16 distritos aut\u00f3nomos (\"okrugs\"), 8 territorios (\"krais\"), 2 cidades aut\u00f3nomas e unha provincia aut\u00f3noma.\nCada distrito aut\u00f3nomo fai parte dun territorio ou unha provincia, do que parcialmente depende. Os outros tipos de subdivisi\u00f3ns son independentes.\nNos \u00faltimos anos comezou o proceso de agregaci\u00f3n das subdivisi\u00f3ns."}
{"id": "50103", "revid": "56817", "url": "https://gl.wikipedia.org/wiki?curid=50103", "title": "163", "text": ""}
{"id": "50104", "revid": "56817", "url": "https://gl.wikipedia.org/wiki?curid=50104", "title": "164", "text": ""}
{"id": "50105", "revid": "1987", "url": "https://gl.wikipedia.org/wiki?curid=50105", "title": "165", "text": ""}
{"id": "50109", "revid": "5863", "url": "https://gl.wikipedia.org/wiki?curid=50109", "title": "Nicomedes Pastor D\u00edaz", "text": "Nicomedes Pastor D\u00edaz Corbelle, nado en Viveiro o 15 de setembro de 1811 e finado en Madrid o 22 de marzo de 1863, foi un escritor, xornalista e pol\u00edtico galego do Romanticismo. Foi ministro plenipotenciario en Lisboa e ministro de Graza e Xustiza con Leopoldo O'Donnel.\nTraxectoria.\nPrimeiros anos.\nCreceu no seo dunha familia numerosa. Foi o terceiro de dez irm\u00e1ns, oito mulleres e dous homes, e pux\u00e9ronlle de nome o do santo do d\u00eda, San Nicomedes, ao que lle engadiron o equivalente masculino do nome da s\u00faa madri\u00f1a, Pastora. O seu pai, Antonio D\u00edaz, desempe\u00f1aba un posto de oficial administrativo da Armada, e co tempo chegou a ser titular da contador\u00eda de correos de Lugo. A nai era Mar\u00eda Corbelle natural da parroquia de San Xo\u00e1n de Covas, en fronte dos Castelos, \u00e1 beira do Pazo e da praia de Grallal. A\u00ednda que era pouco habitual para a \u00e9poca, todos os irm\u00e1ns sobreviviron a infancia. O seu \u00fanico irm\u00e1n home, Felipe Benicio, foi interventor de pagos no Ministerio da Gobernaci\u00f3n e Deputado a Cortes.\nAos sete anos comezou os estudos no Colexio Insigne da Natividade da Nosa Se\u00f1ora, instituci\u00f3n educativa que fundara Mar\u00eda Sarmiento de Ribadeneira nun testamento datado en 1563. Nicomedes estudou no Seminario conciliar de Viveiro e despois cursou estudos de Filosof\u00eda no Seminario de Mondo\u00f1edo (1823). \nPode que o seu interese no emprego do galego como lingua literaria estivese influ\u00edda por don Antonio Mar\u00eda de Castro e Neira, o crego de Argomoso, profesor de filosof\u00eda do Real Seminario, autor das panxoli\u00f1as que musicou o mestre Pacheco. Na Universidade de Santiago de Compostela comezou xurisprudencia, pero viuse afectado polo peche das universidades decretado por Fernando VII e o seu ministro Francisco Tadeo Calomarde, e trasladouse \u00e1 Universidade de Alcal\u00e1, onde se titulou avogado en 1833. \nCarreira pol\u00edtica e cargos en Madrid.\nVarios valedores facilitaron o seu ingreso na sociedade madrile\u00f1a. Por un lado, Manuel Fern\u00e1ndez Varela, Comisario Apost\u00f3lico Xeral de Cruzada, cargo eclesi\u00e1stico de importancia desde o que favorece o desenvolvemento do Reino de Galicia. Por outro, o xeneral Manuel Latre, militar liberal destacado nas guerras carlistas, que se fixou nel para recomendar postos importantes, como o de oficial na delegaci\u00f3n de Fomento de C\u00e1ceres. \nConservador e mon\u00e1rquico; leal a Mar\u00eda Cristina, inimiga de Baldomero Espartero, a quen atacou dende o semanario \"El Conservador\" (1841), xornal fundado por Antonio de los R\u00edos Rosas, Joaqu\u00edn Francisco Pacheco e Francisco de C\u00e1rdenas Espejo. Karl Marx, refer\u00edndose \u00e1 s\u00faa etapa consular en Tur\u00edn, chamoulle \"moderado de moi dubidosa capacidade\".\nEn 1835 colaborou na refundaci\u00f3n do Ateneo e neste mesmo ano o ministro Javier de Burgos, nomeou a D\u00edaz, pola mediaci\u00f3n do xeneral Latre, oficial do ministerio de Gobernaci\u00f3n en C\u00e1ceres, empezando as\u00ed unha carreira pol\u00edtica imparable. En 1836 nom\u00e9ano Secretario de Goberno pol\u00edtico de Santander e posteriormente xefe pol\u00edtico de Segovia. En 1843 foi deputado pola Coru\u00f1a e un ano despois foi elixido por C\u00e1ceres e m\u00e1is tarde por Navalmoral de la Mata. Tam\u00e9n foi nomeado Secretario do Banco de Isabel II.\nO 9 de setembro do ano 1847 foi nomeado reitor da Universidade de Madrid e no mesmo ano aparece \u00e1 fronte do Real Consello de Agricultura, Industria e Comercio. Foi Secretario da Gobernaci\u00f3n e numerario da RAE. Durante cinco meses foi Ministro de Comercio, Industria e Obras P\u00fablicas.\nLiteratura.\nOutro dos seus valedores en Madrid, xa no mundo das letras, foi o acad\u00e9mico Manuel Jos\u00e9 Quintana. Por mediaci\u00f3n deste co\u00f1eceu a Juan Donoso Cort\u00e9s, Juan Nicasio Gallego, Ventura de la Vega, Jos\u00e9 de Espronceda, Mariano Jos\u00e9 de Larra e Seraf\u00edn Est\u00e9banez Calder\u00f3n e outros, entre os que se atopaba o que anos m\u00e1is tarde ser\u00eda o seu gran amigo e protexido: Jos\u00e9 Zorrilla. Esta boa relaci\u00f3n chega ao punto de que o pr\u00f3logo da primeira edici\u00f3n de \"Don\" \"Juan Tenorio\", a obra m\u00e1is famosa de Zorrilla, est\u00e1 asinado por Nicomedes Pastor D\u00edaz. Daquela frecuentaba o faladoiro de El Parnasillo e publicaba en diversas revistas madrile\u00f1as, como \"El Artista\", \"La Abeja\" e \"El Siglo\" (hom\u00f3nima da publicaci\u00f3n coru\u00f1esa), onde estivo na redacci\u00f3n con Antonio Ros de Olano e Jos\u00e9 de Espronceda. \nNicomedes Pastor \u00eda ser o prologuista de \"Cantares gallegos\" de Rosal\u00eda de Castro, mais faleceu antes de o facer.\nFoi un poeta rom\u00e1ntico cl\u00e1sico. O contido da s\u00faa obra era a negrura, o pasamento e a morte. Expresou o desexo de que os seus restos repousasen na veiga do r\u00edo Landro, auga nutricia da r\u00eda de Viveiro.\nTivo un grande agarimo \u00e1 s\u00faa terra natal e as\u00ed o daba a entender nunha das s\u00faas cartas, escrita o 23 de marzo de 1851 a Antonio Neira de Mosquera, xornalista galego en Madrid. A carta di textualmente:\nEscribiu dous poemas en lingua galega, a \"Alborada\" \u00e9 un deles, datado en 1823. O 11 de marzo de 1828 publicou no \"Museo Art\u00edstico Literario\" unha alborada de car\u00e1cter neocl\u00e1sica, de liras e estancias de seis versos. En 1951 \u00c1lvarez Bl\u00e1zquez descubriu unha \u00e9gloga s\u00faa (\"\u00c9gloga de Belmiro e Benigno\"), posiblemente escrita antes c\u00e1 alborada e de car\u00e1cter m\u00e1is ben rom\u00e1ntico.\nEscribiu obras de poes\u00eda e novelas como \"Una cita\" (novela curta ambientada en Galicia) ou \"De Villahermosa a la China. Coloquios de la vida \u00edntima\" (1855), amais de artigos sobre xurisprudencia e pol\u00edtica."}
{"id": "50110", "revid": "1224", "url": "https://gl.wikipedia.org/wiki?curid=50110", "title": "Nacionalidade Hist\u00f3rica", "text": ""}
{"id": "50119", "revid": "736", "url": "https://gl.wikipedia.org/wiki?curid=50119", "title": "As Horas", "text": ""}
{"id": "50122", "revid": "23204", "url": "https://gl.wikipedia.org/wiki?curid=50122", "title": "Hungr\u00eda nos Xogos Ol\u00edmpicos", "text": "Hungr\u00eda participou por vez primeira nos Xogos Ol\u00edmpicos na edici\u00f3n inaugural de 1896 e dende ent\u00f3n enviou atletas para competir en case cada edici\u00f3n dos Xogos Ol\u00edmpicos de Ver\u00e1n e de Inverno. A naci\u00f3n non foi convidada a participar nos Xogos de 1920 despois da primeira guerra mundial, e tampouco participou na edici\u00f3n de 1984 como parte do boicot liderado pola Uni\u00f3n Sovi\u00e9tica.\nOs atletas h\u00fangaros ga\u00f1aron un total de 511 medallas nos Xogos de Ver\u00e1n e 7 medallas nos Xogos de Inverno, sendo a esgrima o deporte que m\u00e1is medallas lles reportou. Hungr\u00eda ga\u00f1ou m\u00e1is medallas ol\u00edmpicas ca ningunha outra naci\u00f3n que nunca acollese a sede dos Xogos, e ten o segundo \u00edndice m\u00e1is alto de medallas per capita do mundo, s\u00f3 detr\u00e1s de Finlandia.\nO Comit\u00e9 Ol\u00edmpico Nacional de Hungr\u00eda \u00e9 o Comit\u00e9 Ol\u00edmpico H\u00fangaro, que foi creado e reco\u00f1ecido oficialmente en 1895."}
{"id": "50123", "revid": "1131", "url": "https://gl.wikipedia.org/wiki?curid=50123", "title": "Galer\u00eda de imaxes de Vila de Cruces", "text": "Galer\u00eda de imaxes do concello de Vila de Cruces na provincia de Pontevedra."}
{"id": "50124", "revid": "1980", "url": "https://gl.wikipedia.org/wiki?curid=50124", "title": "Sistema binario", "text": ""}
{"id": "50127", "revid": "1961", "url": "https://gl.wikipedia.org/wiki?curid=50127", "title": "Dereito sucesorio", "text": ""}
{"id": "50128", "revid": "89787", "url": "https://gl.wikipedia.org/wiki?curid=50128", "title": "Francisco Mar\u00eda de la Iglesia", "text": "Francisco Mar\u00eda de la Iglesia Gonz\u00e1lez, nado en Santiago de Compostela o 2 de febreiro de 1827 e finado na Coru\u00f1a o 5 de abril de 1897, foi un rexionalista galego, mestre, xornalista, poeta e dramaturgo.\nTraxectoria.\nFrancisco Mar\u00eda de la Iglesia cursou na s\u00faa cidade natal os estudos de Maxisterio, traslad\u00e1ndose \u00e1 Coru\u00f1a para exercer de mestre municipal. Nesa cidade entrar\u00e1 en contacto con Emilia Pardo-Baz\u00e1n e rexionalistas como Ux\u00edo Carr\u00e9 Aldao ou os irm\u00e1ns Gil-Taboada, cos que colaborar\u00e1 en diversos proxectos.\nObra.\nNa Coru\u00f1a exercer\u00e1 o seu labor editorial e literario. En 1856 fundou e dirixiu \"El Diario de Galicia\", colaborou en \"El Defensor de Galicia\" e \"El Fomento de Galicia\". Dende 1868 dirixiu o \"Diario de La Coru\u00f1a\" e en 1863 a revista \"Galicia. Revista Universal de este Reino\", que publicar\u00eda ata 1865 xunto co seu irm\u00e1n Antonio, coa colaboraci\u00f3n frecuente dun terceiro irm\u00e1n, Benigno, tam\u00e9n poeta. Tam\u00e9n colaborou en \"El Anunciador\".\nPublicou varios poemas no \"Mosaico po\u00e9tico de nuestros vates gallegos contempor\u00e1neos\", editado polo seu irm\u00e1n Antonio e que pasou a formar parte do \"\u00c1lbum de la Caridad\" (1862), publicado tras celebrarse os Xogos Florais da Coru\u00f1a en 1861.\nComo escritor dram\u00e1tico \u00e9 o pai do teatro galego non popular, ao estrear \"con ruidento aprauso\" a s\u00faa peza \"A fonte do xuramento\" o 13 de agosto de 1882 no Liceo Brigantino da Coru\u00f1a, \"e con millor trunfo\" no Teatro Principal o 22 de outubro. De feito, foi Francisco Mar\u00eda de la Iglesia o primeiro autor que viu a necesidade de crear un teatro galego. Tanto era as\u00ed que os seus correlixionarios (que non v\u00edan tal necesidade) rebautiz\u00e1rono co alcume de \"Capit\u00e1n Ara\u00f1a\" (parafuseiro, enguedellante, embrullador...), acus\u00e1ndoo de querer falar no gabinete como se fai na aldea.\nVida persoal.\nFoi pai de Santiago, m\u00e9dico, \u00c1lvaro e Alfredo de la Iglesia, escritores. "}
{"id": "50144", "revid": "123801", "url": "https://gl.wikipedia.org/wiki?curid=50144", "title": "Tour de Flandres", "text": "O Tour de Flandres (\"De Ronde van Vlaanderen\") \u00e9 unha cl\u00e1sica ciclista disputada en B\u00e9lxica durante a primavera, o primeiro domingo de abril. A s\u00faa primeira edici\u00f3n tivo lugar no ano 1913 e s\u00f3 se veu interrompida dende 1915 ata 1918 debido a primeira guerra mundial.\nO seu percorrido \u00e9 un dos mais espectaculares que existen no ciclismo en ruta, cun gran n\u00famero de curtas e duras subidas (os denominados muros), sendo alg\u00fans destes tramos enlastrados, como o famoso Koppenberg.\nDende 1989 estivo inclu\u00edda no calendario da extinta Copa do Mundo de ciclismo. Na actualidade forma parte do UCI ProTour. \u00c9 unha das cinco cl\u00e1sicas que se catalogan como Monumentos do ciclismo.\nNo ano 2004 comezou a disputarse a modalidade feminina da mesma."}
{"id": "50150", "revid": "98293", "url": "https://gl.wikipedia.org/wiki?curid=50150", "title": "Liexa-Bastogne-Liexa", "text": "A Liexa-Bastogne-Liexa \u00e9 a m\u00e1is antiga das cl\u00e1sicas. A s\u00faa primeira edici\u00f3n tivo lugar en 1894. Tr\u00e1tase dunha carreira dun d\u00eda considerada como un dos Monumentos do ciclismo que forma parte do UCI WorldTour e das tres Cl\u00e1sicas das Ardenas.\nDisp\u00fatase o cuarto domingo do mes de abril nun percorrido que sae e remata en Liexa pasando durante el por Basto\u00f1a.\nO corredor belga Eddy Merckx ostenta o r\u00e9cord de vitorias, cun total de cinco entre os anos 1969 e 1975. O actual campi\u00f3n \u00e9 o espa\u00f1ol Alejandro Valverde que pos\u00fae catro vitorias.\nDende o ano 2017 disputase tam\u00e9n a versi\u00f3n feminina na que Anna van der Breggen \u00e9 a ciclista con m\u00e1is vitorias o conseguir d\u00faas."}
{"id": "50151", "revid": "1131", "url": "https://gl.wikipedia.org/wiki?curid=50151", "title": "Monte Ventoux", "text": "O Mont Ventoux (en franc\u00e9s) ou Ventor en (occitano), \u00e9 unha monta\u00f1a de 1,912 metros de altitude situada na Provenza. Como indica o seu nome, o vento pode soprar moi forte no cumio, especialmente o co\u00f1ecido vento Mistral: as correntes producidas poden superar os 160\u00a0km/h. Por\u00e9n o seu nome orixinario non ten que ver cos ventos. Esta monta\u00f1a non forma parte nin dos Alpes nin dos Pireneos, sen\u00f3n que est\u00e1 soa, entre os dous sistemas monta\u00f1osos.\nSona.\nO monte \u00e9 moi co\u00f1ecido porque o 26 de abril de 1336 ascendeu at\u00e9 a s\u00faa cima o grande poeta italiano Francesco Petrarca, quen realizou a subida polo puro pracer de experimentar as sensaci\u00f3ns que lle poder\u00edan deparar a contemplaci\u00f3n da paisaxe desde o cume do monte. Foi sen d\u00fabida a primeira vez, polo menos con conciencia, na que un occidental probaba a escalar unha monta\u00f1a por gozo e non con fins utilitarios.\n\u00c9 tam\u00e9n co\u00f1ecido porque o Tour de Francia pasou pola s\u00faa cima doce veces dende 1951.\nProtecci\u00f3n ambiental.\nDesde 1990, o territorio do Mont Ventoux est\u00e1 clasificado pola UNESCO como unha reserva da biosfera. Delimit\u00e1ronse seis zonas centrais a fin de protexer as paisaxes, os ecosistemas e as especies que conviven na zona, cunha superficie total de 2.126 hect\u00e1reas. A cima do Ventoux (963 hect\u00e1reas, por enriba dos 1.000 metros), \u00e9 unha paraxe calc\u00e1rea que pos\u00fae unha rara flora."}
{"id": "50152", "revid": "23204", "url": "https://gl.wikipedia.org/wiki?curid=50152", "title": "Provincia de Salamanca", "text": "Salamanca \u00e9 unha provincia espa\u00f1ola, situada no suroeste da Comunidade Aut\u00f3noma de Castela e Le\u00f3n. \nA s\u00faa capital \u00e9 a cidade de Salamanca. Limita ao norte coa provincia de Zamora, ao nordeste coa de Valladolid, ao leste coa provincia de \u00c1vila, ao sur coa de C\u00e1ceres e polo oeste confina con Portugal.\nA s\u00faa supeficie \u00e9 de 12.336 km\u00b2, o que a converte na terceira provincia de Castela e Le\u00f3n, despois de Le\u00f3n e Burgos. \nConsonte con datos do (INE 2005), a provincia conta con 352.414 habitantes, dos cales 160.331 (un 45%) vive na capital.\nDivisi\u00f3n administrativa.\nA provincia est\u00e1 dividida en 362 municipios, dos que m\u00e1is da metade te\u00f1en unha poboaci\u00f3n inferior a trescentos habitantes (\u00e9 a segunda provincia espa\u00f1ola a respecto do n\u00famero de municipios, por detr\u00e1s de Burgos). Os municipios m\u00e1is poboados da provincia son, \u00e1 parte da capital, B\u00e9jar, Ciudad Rodrigo, Santa Marta de Tormes, Pe\u00f1aranda de Bracamonte, Guijuelo, Alba de Tormes e mais Vitigudino.\nEst\u00e1 organizada en cinco partidos xudiciais: B\u00e9jar, Ciudad Rodrigo, Pe\u00f1aranda, Salamanca e Vitigudino, cos escudos dos cales se comp\u00f3n o escudo provincial.\nXeograf\u00eda f\u00edsica.\nA altitude media da provincia \u00e9 de 830 m sobre o nivel do mar. \nClima.\nO clima \u00e9 de tipo continental, con invernos fr\u00edos e secos e ver\u00e1ns calorosos. A temperatura media \u00e9 de 3'7\u00a0\u00b0C en xaneiro (podendo baixar, en d\u00edas de fortes nevadas, a varios graos baixo cero). En ver\u00e1n a temperatura media \u00e9 de 24'2\u00a0\u00b0C, a\u00ednda que pode atinxir ata os 35\u00b0 ou 40\u00a0\u00b0C.\nGastronom\u00eda.\nDa s\u00faa gastronom\u00eda, cabe destacar, entre outros, o pernil de Guijuelo, con \"Denominaci\u00f3n de Origen Protegida\", e m\u00e1is unha empanada t\u00edpica denominada \"hornazo\". Menos co\u00f1ecidos, f\u00f3ra da rexi\u00f3n, son o \"lechazo\", \"cochinillo\" ou \"tost\u00f3n asado\", o \"farinato\" (procedente de Ciudad Rodrigo), o \"bollo maim\u00f3n\" e mais os \"chochos de yema\". En Salamanca \u00e9 t\u00edpica a sopa de allo."}
{"id": "50153", "revid": "605", "url": "https://gl.wikipedia.org/wiki?curid=50153", "title": "Idade moderna de Galicia", "text": ""}
{"id": "50155", "revid": "1131", "url": "https://gl.wikipedia.org/wiki?curid=50155", "title": "Vitigudino", "text": "Vitigudino \u00e9 un municipio da provincia de Salamanca, Castela e Le\u00f3n, situado a 67\u00a0km da capital provincial, Salamanca. En 2003 ti\u00f1a 3.016 habitantes (1.498 homes e 1518 mulleres), nunha superficie de 52,33\u00a0km\u00b2.\nSit\u00faase a 769 m sobre o nivel do mar. \u00c9 cabeza dun dos cinco partidos xudiciais nos que se divide a provincia."}
{"id": "50156", "revid": "1131", "url": "https://gl.wikipedia.org/wiki?curid=50156", "title": "Guijuelo", "text": "Guijuelo \u00e9 un municipio da provincia de Salamanca, na comunidade aut\u00f3noma de Castela e Le\u00f3n, Espa\u00f1a. Dista 48\u00a0km de Salamanca, a capital provincial. O xentilicio que designa os seus habitantes \u00e9 \"guijuelense\".\nNo 2005 contaba cunha poboaci\u00f3n de 5.368 habitantes, dos cales 2.712 homes e 2.656 mulleres, sobre unha superficie de 63,23\u00a0km\u00b2. Posu\u00eda polo tanto unha densidade de 84,48 hab./km\u00b2.\nAdemais de Guijuelo abrangue os n\u00facleos de Cabezuela de Salvatierra (57 hab.), Campillo de Salvatierra (331 hab.) e Palacios de Salvatierra (39 hab.). Todos eles un\u00edronse na d\u00e9cada de 1970 xunto coas localidades de Aldeavieja de Tormes, Nava de B\u00e9jar e Fuentes de B\u00e9jar, a\u00ednda que se independizaron outra vez nos anos 80.\nEconom\u00eda.\nGrazas \u00e1 denominaci\u00f3n de orixe Guijuelo, a industria de produtos c\u00e1rnicos \u00e9 das m\u00e1is importantes de Espa\u00f1a, dedic\u00e1ndose gran parte da poboaci\u00f3n a esta actividade. Son famosos e de gran calidade os xam\u00f3ns ib\u00e9ricos que, a\u00ednda que vindos en boa parte das devesas estreme\u00f1as, achan aqu\u00ed o lugar adecuado para a s\u00faa curaci\u00f3n."}
{"id": "50157", "revid": "88628", "url": "https://gl.wikipedia.org/wiki?curid=50157", "title": "R\u00edo Teira", "text": "O r\u00edo Teira (en castel\u00e1n r\u00edo Tera) \u00e9 un afluente do r\u00edo Esla pola beira dereita e, polo tanto, subafluente r\u00edo Douro .\nO seu percorrido de 153\u00a0km transcorre enteiramente na provincia de Zamora; a superfice da s\u00faa cunca hidrogr\u00e1fica abrangue un total de 2.415\u00a0km\u00b2.\nO Teira nace nos contrafortes orientais de Pena Trevinca, na paraxe denominada \"Veiga de Teira\", un antigo circo glaciar. O curso alto do r\u00edo ba\u00f1a a comarca de Seabra, onde atravesa a lag\u00faa glaciar de Seabra e a cabeza comarcal, Pobra de Seabra. Logo de discorrer en sentido norte-sur, pouco despois desta localidade xira e segue en sentido oeste-leste at\u00e9 unirse ao r\u00edo Esla a unha ducia de quil\u00f3metros ao sur de Benavente.\nO afluente m\u00e1is importante \u00e9 o r\u00edo Negro, que lle amece as s\u00faas augas pola marxe esquerda. O r\u00edo Castro \u00e9 o m\u00e1is importante pola dereita."}
{"id": "50158", "revid": "85894", "url": "https://gl.wikipedia.org/wiki?curid=50158", "title": "Pilar Hidalgo", "text": "Pilar Hidalgo Iglesias, nada en Cee o 3 de maio de 1979, \u00e9 unha ex-triatleta galega.\nTraxectoria.\nEn 2000 conseguiu os seus primeiros podios na Copa do Mundo de Tr\u00edatlon, con dous bronces en Toquio e en Canc\u00fan. Na cidade mexicana proclamouse, amais, campioa do mundo de \u00e1cuatlon Ese mesmo ano quedou segunda no campionato de Europa sub-23 en Irlanda e subcampioa de Espa\u00f1a. Dous anos despois, converteuse en campioa do Mundial sub-23 de tr\u00edatlon. \nEn 2003 conseguiu o bronce no Campionato Europeo de Tr\u00edatlon de Valencia e proclamouse campioa de Espa\u00f1a de tr\u00edatlon. Sumou, ademais, dous novos bronces nos Mundiais de Madrid e de Atenas. O ano seguinte revalidou o t\u00edtulo do campionato de Espa\u00f1a e logrou a prata na proba da Copa do Mundo de Tr\u00edatlon en Hungr\u00eda. \nParticipou nos Xogos Ol\u00edmpicos de 2004 en Atenas e chegou \u00e1 meta na posici\u00f3n 13\u00aa, cun tempo final de 2:07'37\"34, lonxe das s\u00faas propias expectativas. Despois de Atenas obtivo outra prata na Copa do Mundo en Hamburgo. Logo entrou nunha forte crise deportiva, acompa\u00f1ada dunha lesi\u00f3n que a mantivo case totalmente afastada da competici\u00f3n durante tres anos. \nO 25 de marzo de 2007 regresou \u00e1 alta competici\u00f3n na Copa do Mundo de Tr\u00edatlon de Mooloolaba (Australia), mais non conseguiu chegar \u00e1 meta. O 6 de setembro de 2009, durante o Tr\u00edatlon de Puigcerd\u00e0, sufriu unha arritmia e o coraz\u00f3n p\u00faxoselle a 280 pulsaci\u00f3ns por minuto. Tivo que ser evacuada en helic\u00f3ptero e ingresada na UCI. Foille diagnosticada unha hipertrofia ventricular que a obrigou a deixar o deporte de maneira definitiva.\nEn 2011 declarou que sufr\u00eda bulimia nerviosa dende os 15 anos."}
{"id": "50159", "revid": "96271", "url": "https://gl.wikipedia.org/wiki?curid=50159", "title": "Seabra", "text": "Seabra (na variante galega das Portelas: Xabra, en castel\u00e1n: \"Sanabria\", en leon\u00e9s: \"Senabria\") \u00e9 o nome dunha comarca natural situada no noroeste da provincia de Zamora. O seu xentilicio \u00e9 \u00ab\u00bb.\nLocal\u00edzase entre as serras de La Culebra, Segundeira e da Cabreira (Cabreira Baixa). Linda polo oeste coa provincia de Ourense (Galicia), polo norte coa comarca leonesa de Cabreira, polo leste coa comarca zamorana de La Carballeda e polo sur co distrito portugu\u00e9s de Braganza.\nNa maior parte do territorio falouse leon\u00e9s, malia que na actualidade a lingua ten pouca vitalidade na \u00e1rea. Na zona occidental, chamada As Portelas, comprendida entre a Portela da Canda e a Portela do Padornelo, f\u00e1lase galego con bastante vitalidade, pero cunha poboaci\u00f3n vella e en franca diminuci\u00f3n. Tam\u00e9n se fala galego nos concellos de Lubi\u00e1n, P\u00edas e Porto, as\u00ed como na vila de Calabor, no concello de Pedralba de la Prader\u00eda.\nHistoria.\nSeabra estivo habitada por tribos \u00e1stures, do que perduran a\u00ednda castros. O nome, \"Senabriga\", xa est\u00e1 rexistrado en documentaci\u00f3n da Alta Idade Media, do cal deriva o actual \"Seabra\". Amosa o elemento c\u00e9ltigo -\"briga\" \"fortificaci\u00f3n\", que debeu designar alg\u00fan castro concreto.\nEn 921 constru\u00eduse o mosteiro de San Mart\u00edn de Casta\u00f1eda, ou Casta\u00f1eira, como se denominou na s\u00faa orixe, talvez por monxes moz\u00e1rabes. En 952 o rei Ordo\u00f1o III deulles os dereitos de pesca sobre o lago de Seabra. En 1103 o rei Afonso IX concedeu o Foro da Seabra. O dominio de dito mosteiro foi moi relevante na comarca ata inicios do s\u00e9culo XIX.\nPertenceu ao Reino de Galicia polo menos ata o s\u00e9culo XVI, cando formaba parte do ducado de Benavente.\nLogo da Guerra de Independencia de Portugal, no s\u00e9culo XVII, ficou incorporada \u00e1 comarca a localidade de Hermisende, anteriormente portuguesa, onde se fala galego.."}
{"id": "50160", "revid": "10599", "url": "https://gl.wikipedia.org/wiki?curid=50160", "title": "Sanabria", "text": ""}
{"id": "50165", "revid": "89787", "url": "https://gl.wikipedia.org/wiki?curid=50165", "title": "Lingua minoritaria", "text": "O concepto de lingua minoritaria \u00e9 un termo da socioling\u00fc\u00edstica tradicional para referirse a linguas que presentaban distintos graos de precariedade.\nConcepto segundo CELRM.\nEn base \u00e1 Carta Europea das Linguas Rexionais ou Minoritarias, unha lingua minoritaria ou rexional ref\u00edrese a linguas que son:\nLingua minoritaria e lingua minorizada.\nC\u00f3mpre distinguir entre \"lingua minoritaria\" e \"lingua minorizada\". As\u00ed, na actualidade \u00e9 com\u00fan o uso do concepto lingua minorizada aplicado a aqueles c\u00f3digos ling\u00fc\u00edsticos que, compartindo un espazo con outro ou outros, non chegan a desenvolver todos os rexistros e usos que lle son propios, mentres que o temo de \"lingua minoritaria\" se emprega unicamente para referirse a estat\u00edsticas poboacionais.\nUnha lingua ser\u00e1 minoritaria entre unha poboaci\u00f3n determinada cando os seus falantes representan unha pequena porci\u00f3n, pero pode ser maioritaria con outra perspectiva xeogr\u00e1fica. As\u00ed, o galego \u00e9 maioritario, por exemplo, no concello de Ba\u00f1os de Molgas, pero \u00e9 minoritario en Europa ou o turco \u00e9 maioritario en Turqu\u00eda pero minoritario en Alema\u00f1a. E de igual maneira falamos de dinamarqu\u00e9s ou galego como linguas minoritarios a escala global, pero soamente falamos de lingua galega como lingua minorizada, pois o dinamarqu\u00e9s est\u00e1 plenamente integrado nos usos e rexitros coti\u00e1ns, cousa que non sucede coa lingua propia de Galiza."}
{"id": "50166", "revid": "114", "url": "https://gl.wikipedia.org/wiki?curid=50166", "title": "Nota (m\u00fasica)", "text": ""}
{"id": "50169", "revid": "98629", "url": "https://gl.wikipedia.org/wiki?curid=50169", "title": "Curuxa das xunqueiras", "text": "A curuxa das xunqueiras (\"Asio flammeus\") \u00e9 unha ave rapaz da familia das estrixiformes (\"Strigidae\")\nAspecto.\nA curuxa das xunqueiras e aproximadamente do tama\u00f1o do bufo pequeno: a lonxitude do seu corpo \u00e9 de 35 a 40\u00a0cm. A caracter\u00edstica que os diferenza m\u00e1is claramente \u00e9 o tama\u00f1o dos penachos de plumas situados na cabeza, as cales recordan unhas orellas. No caso da curuxa das xunqueiras, estas plumas son moita m\u00e1is curtas que as do bufo pequeno, e non son visibles m\u00e1is que cando a ave est\u00e1 excitada. Coma no caso dos outros bufos, estas plumas non te\u00f1en ningunha funci\u00f3n relacionada co o\u00eddo, sen\u00f3n funci\u00f3ns fan\u00e9ricas. Os ollos da curuxa das xunqueiras son amarelos co iris. A plumaxe desta especie \u00e9 casta\u00f1a escura manchada na parte superior, a parte inferior \u00e9 de fondo m\u00e1is p\u00e1lido e con faixas escuras. As femias son en xeral de cores m\u00e1is escuras c\u00f3s machos.\nA envergadura das \u00e1s da curuxa das xunqueiras \u00e9 duns 105\u00a0cm. Os machos pesan uns 350 gramos, as femias uns 450.\nDistribuci\u00f3n xeogr\u00e1fica.\n\u00c9 unha ave de zonas h\u00famidas. O seu h\u00e1bitat esp\u00e1llase en Europa dende Rusia e Escandinavia \u00e1 Gran Breta\u00f1a e Islandia e ata a zona mediterr\u00e1nea. En Europa central \u00e9 rara, a\u00ednda que aparece con certa frecuencia nos Pa\u00edses Baixos. Vive tam\u00e9n en case toda a parte asi\u00e1tica de Rusia. En Am\u00e9rica aparece no Canad\u00e1, no norte dos Estados Unidos, na zona dos Andes e na parte sur de Suram\u00e9rica, nas illas dos Gal\u00e1pagos. Vive tam\u00e9n en Hawai.\nA curuxa das xunqueiras \u00e9 un migrador parcial. Os exemplares que viven m\u00e1is \u00f3 norte m\u00f3vense cara \u00f3 sur en inverno.\nEtolox\u00eda.\nReproduci\u00f3n.\nA curuxa das xunqueiras fai o ni\u00f1o no cha en zonas abertas (prados, tundra, sabana) agachados entre a herba, \u00e1s veces, delimitados por unha pequena cantidade de herbas ou plumas. Habitualmente po\u00f1en entre 4 e 8 ovos, pero en anos de comida abundante as ni\u00f1adas poden chegar os doce polos. Fan unha posta \u00f3 ano \u00e9 os ovos son incubados de 21 a 37 d\u00edas, case exclusivamente pola femia. Coma algunhas outras aves, utiliza a t\u00e9cnica de facerse pasar por ferida para afastar do ni\u00f1o \u00f3s predadores.\nMaduran sexualmente cando te\u00f1en un ano. A estaci\u00f3n reprodutora no hemisferio norte vai de marzo a xu\u00f1o, sendo abril o mes de m\u00e1is actividade. Durante esta \u00e9poca poden formar bandos. Os machos fan exhibici\u00f3ns de voo para atraer \u00e1s femias. Son, en xeral, mon\u00f3gamas.\nAlimentaci\u00f3n e presas.\nCazan en xeral pola noite, pero est\u00e1n tam\u00e9n activas polo d\u00eda e entre lusco e fusco. Decot\u00edo voan a poucos cent\u00edmetros do chan en campo aberto ata que atopan unha presa, sobre a que se lanzan coas poutas por diante. Comen roedores pequenos, basicamente ratos, e alg\u00fans insectos grandes e, en ocasi\u00f3ns, paxaros pequenos.\nO seu voo recorda o das bolboretas nocturnas pola maneira irregular de bate-las \u00e1s.\nReclamos sonoros.\nSilenciosos na \u00e9poca invernal, durante outras \u00e9pocas emiten diferentes sons que, na \u00e9poca reprodutora, son m\u00e1is perceptibles."}
{"id": "50172", "revid": "89787", "url": "https://gl.wikipedia.org/wiki?curid=50172", "title": "Tatuaxe", "text": "Unha tatuaxe \u00e9 unha modificaci\u00f3n da cor da pel, creando un debuxo, figura ou texto realizados con tinta ou alg\u00fan outro pigmento baixo a epiderme dun humano ou animal.\nHistoria.\nAs tatuaxes foron unha pr\u00e1ctica eurasi\u00e1tica en tempos neol\u00edticos, encontr\u00e1ndose incluso nalgunhas momias cunha antig\u00fcidade de ata 7.000 anos.\nAlgunhas culturas tribais creaban as tatuaxes cortando a pel e untando a ferida con tinta, cinza ou outro material, ou ben punzando a pel con \u00f3sos de animais.\nOs europeos redescubriron a tatuaxe durante a exploraci\u00f3n do Pac\u00edfico meridional nos anos 1770. Os mari\u00f1eiros tom\u00e1ronos coma un s\u00edmbolo identificativo na cultura europea tras a primeira guerra mundial.\nDende hai varias d\u00e9cadas a tatuaxe ga\u00f1ou sona como forma art\u00edstica. Moitas galer\u00edas da arte contempor\u00e1nea expo\u00f1en fotos e dese\u00f1os de tatuaxes. Son moitas as competici\u00f3ns e exposici\u00f3ns a nivel mundial que se desenvolven todos os anos, como a convenci\u00f3n internacional da tatuaxe de Londres.\nOs dese\u00f1os da tatuaxe producidos en masa que se venden aos tatuadores e estudios de tatuaxe co\u00f1\u00e9cense co termo ingl\u00e9s \"flash\".\nTermo.\nA palabra tatuaxe \u00e9 orixinaria da palabra inglesa \"tattoo\", que a s\u00faa vez prov\u00e9n do termo samoano \"t\u00e1tau\", que siginifica \"marcar\" ou \"golpear d\u00faas veces\" (refer\u00edndose este \u00faltimo ao m\u00e9todo tradicional de aplicar os dese\u00f1os ou modelos). Os mari\u00f1eiros que viaxando polo Pac\u00edfico encontraron aos samoanos, e os que quedaron fascinados polas s\u00faas tatuaxes, equivocamente traduciron a palabra \"tatau\" coma tatuaxe. En xapon\u00e9s a palabra usada para os dese\u00f1os tradicionais ou aqueles dese\u00f1os que son aplicados usando m\u00e9todos tradicionais \u00e9 \"irezumi\" (\"inxecci\u00f3n de tinta\"), mentres que \"tattoo\" se usa para dese\u00f1os de orixe no xapon\u00e9s. \nEn galego, os entusiastas da tatuaxe poden referirse a estes como \"tattoos\", ou o termo castelanizado de \"tatu\", a\u00ednda que ning\u00fan destes dous termos est\u00e1n recollidos no Dicionario da Real Academia Galega.\nUtilidade.\nA utilidade das tatuaxes \u00e9 diversa: identificaci\u00f3n, cosm\u00e9tica, relixi\u00f3n e feiticer\u00eda son os exemplos m\u00e1is com\u00fans. En ocasi\u00f3ns, f\u00edxose un mal uso da tatuaxe, como no caso do sistema de identificaci\u00f3n dos xudeus nos campos de concentraci\u00f3n durante a segunda guerra mundial.\nAlg\u00fans animais tam\u00e9n son tatuados en ocasi\u00f3ns, normalmente por raz\u00f3ns identificativas. No caso dos animais dom\u00e9sticos, pode ser unha marca de propiedade. No caso dos animais para carne de consumo, acostuma ser por raz\u00f3ns sanitarias, ademais de identificativas.\nPerdurabilidade.\nActualmente, hai tatuaxes que desaparecen \u00f3 pouco tempo de debuxalos; non obstante, outros permanecen durante toda a vida salvo no caso de que sexan eliminados con l\u00e1ser. A raz\u00f3n de que estes \u00faltimos permanezcan inmutables \u00e9 que a tinta as\u00e9ntase na capa da derme, situada baixo a epiderme. A epiderme \u00e9 a capa externa da pel que renova constantemente as s\u00faas c\u00e9lulas. Emporiso, o metabolismo da derme non implica este tipo de recambio e, polo tanto, a tinta non se elimina.\nTatuaxes naturais.\nSegundo George Orwell, os mineiros que traballan o carb\u00f3n presentaban tatuaxes caracter\u00edsticas debidos ao po de carb\u00f3n que penetraba nas feridas. De forma semellante, unha tatuaxe traum\u00e1tica prod\u00facese cando unha substancia, como o asfalto, p\u00f3lvora, am\u00e1lgama de prata...etc, se introduce baixo a pel e esta cicatriza deixando estas substancias dentro dela. Estas son particularmente dif\u00edciles de eliminar debido a que tenden a afondar polas diferentes capas da pel.\nTatuaxes de henna.\nEstas tatuaxes son orixinarias de pa\u00edses como a India e pa\u00edses \u00e1rabes, onde a tradici\u00f3n di que unhas noitas antes da voda, a noiva e as s\u00faas amigas re\u00fanense para facerse estas tatuaxes nas mans e nos p\u00e9s. A s\u00faa durabilidade depende da calidade da henna, sendo normalmente de d\u00faas semanas, con perda de cor progresiva."}
{"id": "50173", "revid": "1576", "url": "https://gl.wikipedia.org/wiki?curid=50173", "title": "Patinaje", "text": ""}
{"id": "50174", "revid": "1505", "url": "https://gl.wikipedia.org/wiki?curid=50174", "title": "Repolo", "text": "O repolo (Brassica oleraceae\" var. \"capitata) \u00e9 unha variedade de col, planta comestible da familia das brasic\u00e1ceas. \u00c9 unha herb\u00e1cea bienal, cultivada como anual, cuxas follas poden ser ovais, oblongas ou lisas e forman unha cabeza moi caracter\u00edstica.\nAs diferentes variedades foron obtidas a partir da especie brava, co\u00f1ecida xa desde hai s\u00e9culos, a trav\u00e9s dos cruzamentos e da selecci\u00f3n para as adaptar a condici\u00f3ns clim\u00e1ticas diferentes.\nEmpr\u00e9gase moito na gastronom\u00eda galega, especialmente polo inverno, en caldos e cocidos.\nCultivo.\nO seu cultivo como verdura destinada \u00e1 alimentaci\u00f3n humana e animal rem\u00f3ntase \u00e1 antig\u00fcidade e estendeuse a partir de formas salvaxes orixinarias da Europa meridional. \nO repolo ou \"col\" pode sementarse nun primeiro momento en interiores (en sementeiro ou alcouve) ou directamente no exterior. Como todos os membros da familia das \"Brassicaceae\", ten a s\u00faa colleita nas \u00e9pocas m\u00e1is frescas do ano, a\u00ednda que preferentemente en outono.\nO control dos parasitos dos cultivos \u00e9 de grande importancia, en particular en relaci\u00f3n \u00f3s ataques das eirugas de moitas bolboretas da familia das \"Pieridae\".\nVariedades.\nExisten d\u00faas variedades principais de repolos: as de cedo (temper\u00e1s) e as serodias. \nConsumo.\nCons\u00f3mese tanto coci\u00f1ado como en ensalada e p\u00f3dese conservar cocido, conxelarse tras escaldar primeiro e incluso preparalo como \"chucrut\" (col fermentada que se utiliza como condimento ou acompa\u00f1amento).\nComposici\u00f3n e propiedades.\nO repolo \u00e9 rico en vitaminas C e A, calcio e \u03b2-caroteno, ademais de ter un alto contido de fibra."}
{"id": "50175", "revid": "98629", "url": "https://gl.wikipedia.org/wiki?curid=50175", "title": "Santiago Ca\u00f1izares", "text": "Jos\u00e9 Santiago Ca\u00f1izares Ruiz, nado en Puertollano (Cidade Real) o 18 de decembro de 1969, \u00e9 un exfutbolista espa\u00f1ol. Xogaba de porteiro e foi internacional coa selecci\u00f3n espa\u00f1ola.\nTraxectoria.\nMoita xente cre que naceu en Madrid, a\u00ednda que dende pequeno viviu na localidade manchega de Puertollano, o cal non \u00e9 exacto. Dende ben pequeno comezou xogando no \"Severo Ochoa\", pero a\u00ednda que o fac\u00eda en todas as posici\u00f3ns, onde mellor se sent\u00eda era baixo os paus. O seu adestrador Eduardo Caturla foi o que o animou para que ingresara nas categor\u00edas inferiores do Real Madrid con s\u00f3 16 anos.\nM\u00e1is tarde foi pasando por diversos equipos: Elche CF (1990), CP M\u00e9rida (1991) e Celta de Vigo (1992); este \u00faltimo foi o equipo que o impulsou na s\u00faa carreira profesional. O 6 de setembro de 1992 debutou na Primeira Divisi\u00f3n.\nNa tempada 1994\u201395 tivo que volver ao equipo merengue, onde primeiro foi suplente de Paco Buyo e despois na temporada 1996\u201397 trala chegada de Fabio Capello, Illgner pechoulle a porta \u00e1 titularidade. A\u00ednda as\u00ed logrou a Liga de Campi\u00f3ns no ano 1998. Cando chegou a oferta do Valencia CF no ver\u00e1n do mesmo ano 1998, non soubo rexeitala. Co equipo \"ch\u00e9\" ga\u00f1ou a liga na tempada 2003\u201304, ga\u00f1ando nesa mesma tempada unha Supercopa de Espa\u00f1a, unha Copa da UEFA e unha Supercopa de Europa.\nSelecci\u00f3n de f\u00fatbol.\nFoi internacional coa selecci\u00f3n espa\u00f1ola nun total de 44 ocasi\u00f3ns. O seu debut produciuse o 17 de novembro de 1993 nun decisivo partido en Sevilla ante a selecci\u00f3n de Dinamarca na cal Espa\u00f1a xogaba a s\u00faa clasificaci\u00f3n para o mundial de Estados Unidos 1994. O porteiro titular foi Andoni Zubizarreta pero debido a s\u00faa expulsi\u00f3n, Ca\u00f1izares tivo que entrar no campo, sendo un dos xogadores determinantes do partido parando un penalti, conseguindo as\u00ed a clasificaci\u00f3n de Espa\u00f1a para o Mundial dos Estados Unidos.\nFoi convocado para os mundiais de 1994, 1998 (nos que s\u00f3 disputou o primeiro partido do mundial de 1994 debido a sanci\u00f3n de Zubizarreta) e para o de 2002 no que se perfilaba como titular pero do que o apartou un curioso accidente dom\u00e9stico cun frasco de colonia.\nPosteriormente foi convocado tam\u00e9n para as Eurocopas de 1996, 2000 e 2004.\nTam\u00e9n foi convocado para o Mundial de Alema\u00f1a 2006.\nGardameta.\nA nivel individual ga\u00f1ou 4 trofeos Zamoras, o que o coloca como segundo mellor porteiro da historia da liga espa\u00f1ola s\u00f3 por detr\u00e1s de Ramallets, \u00f3 que estivo a punto de igualar na tempada 2005\u201306, pero perdeu o Zamora no \u00faltimo partido.\nSantiago Ca\u00f1izares ademais de ser o autor dalgunhas das paradas m\u00e1is expectaculares da historia do f\u00fatbol, dest\u00e1case por unha especialidade moi particular, parar penaltis. Parou 14 penaltis en partidos oficiais, todo un r\u00e9cord.\nRally.\nEn 2010 competiu por primeira vez nunha proba puntuable para o Campionato de Espa\u00f1a de Rallys, no Rally Sierra Morena, cun Suzuki Swift e levando de copiloto a Dani Cu\u00e9. En 2011 formou parte do equipo Suzuki Ib\u00e9rica Motor Sport co que segue pilotando un Suzuki Swift co mesmo copiloto. Ademais, tam\u00e9n participa en probas de rally cl\u00e1sicos.\nVida privada.\nNo ver\u00e1n de 1992 casou coa s\u00faa primeira muller Marina Conchello Est\u00e9banez, coa que tivo tres fillos (Carlota, Lucas e Olivia) e estivo casado 15 anos. No ver\u00e1n de 2008 casou con Mayte Garc\u00eda, coa que tivo a Sof\u00eda e aos trixemelgos India, Martina e Santi.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Futbolistas de Castela-A Mancha]]\n[[Categor\u00eda:Gardametas de f\u00fatbol]]\n[[Categor\u00eda:Xogadores do Real Madrid Castilla]]\n[[Categor\u00eda:Xogadores do Real Madrid CF]]\n[[Categor\u00eda:Xogadores do Elche CF]]\n[[Categor\u00eda:Xogadores do CP M\u00e9rida]]\n[[Categor\u00eda:Xogadores do Celta de Vigo]]\n[[Categor\u00eda:Xogadores do Valencia CF]]\n[[Categor\u00eda:Xogadores da selecci\u00f3n de f\u00fatbol de Espa\u00f1a]]\n[[Categor\u00eda:Xogadores da selecci\u00f3n de f\u00fatbol de Espa\u00f1a sub-21]]\n[[Categor\u00eda:Xogadores do Celta de Vigo internacionais coa selecci\u00f3n de f\u00fatbol de Espa\u00f1a]]\n[[Categor\u00eda:Nados en 1969]]\n[[Categor\u00eda:Nados en Puertollano]]\n[[Categor\u00eda:Xogadores da selecci\u00f3n de f\u00fatbol de Espa\u00f1a sub-19]]\n[[Categor\u00eda:Xogadores da selecci\u00f3n de f\u00fatbol de Espa\u00f1a sub-17]]\n[[Categor\u00eda:Medallistas nos Xogos Ol\u00edmpicos de 1992]]\n[[Categor\u00eda:Medallistas ol\u00edmpicos en f\u00fatbol]]\n[[Categor\u00eda:Medallistas ol\u00edmpicos de ouro por Espa\u00f1a]]\n[[Categor\u00eda:Futbolistas ga\u00f1adores da Liga de Campi\u00f3ns da UEFA]]\n[[Categor\u00eda:Futbolistas ol\u00edmpicos de Espa\u00f1a]]\n[[Categor\u00eda:Futbolistas nos Xogos Ol\u00edmpicos de 1992]]\n[[Categor\u00eda:Ga\u00f1adores do Trofeo Zamora]]\n[[Categor\u00eda:Xogadores do Mundial de F\u00fatbol de 1994]]\n[[Categor\u00eda:Xogadores do Mundial de F\u00fatbol de 1998]]\n[[Categor\u00eda:Xogadores do Mundial de F\u00fatbol de 2002]]\n[[Categor\u00eda:Xogadores do Mundial de F\u00fatbol de 2006]]"}
{"id": "50176", "revid": "98629", "url": "https://gl.wikipedia.org/wiki?curid=50176", "title": "Patinaxe", "text": "A patinaxe \u00e9 unha actividade recreativa e deportiva consistente en deslizarse sobre unha superficie regular mediante uns pat\u00edns colocados nos p\u00e9s. Como deporte p\u00f3dese dividir, atendendo \u00e1 superficie utilizada para patinar, en d\u00faas grandes categor\u00edas:\nPatinaxe sobre xeo.\nL\u00e9vase a cabo sobre unha superficie de xeo, ben sexa natural ou artificial. No caso da superficie artificial, util\u00edzanse recintos pechados chamados pavill\u00f3ns ou palacios de xeo que poden contar con bancadas para acoller competici\u00f3ns deportivas das diversas especialidades de patinaxe sobre xeo.\nNos \u00faltimos tempos estanse popularizando as chamadas pistas de \"xeo sint\u00e9tico\" (que consiste nunha superficie de polietileno que permite patinar con pat\u00edns de coitelas, independentemente do clima ou da \u00e9poca do ano). Non \u00e9 o mesmo, pero par\u00e9cese moito.\nPatinaxe sobre rodas.\nPract\u00edcase sobre superficies distintas do xeo, polo xeral de asfalto, formig\u00f3n, terrazo ou parqu\u00e9 que, \u00e1 s\u00faa vez, pode ter unha capa de rodadura en material pl\u00e1stico (poliuretano, resina sint\u00e9tica etc.). O deporte da patinaxe sobre rodas p\u00f3dese desenvolver en lugares espec\u00edficos, como pistas ou circu\u00edtos; ou ben en lugares non espec\u00edficos habilitados para a ocasi\u00f3n (como acontece nas r\u00faas ou estradas nas probas de larga distancia).\nOs pat\u00edns de rodas poden ser de dos tipos: o cl\u00e1sico, co\u00f1ecido tam\u00e9n como \"quad\", que ten catro rodas colocadas por parellas en dous eixes;e o pat\u00edn en li\u00f1a, que ten unha disposici\u00f3n similar a dos pat\u00edns de xeo; substitu\u00edndo a coitela por unha prancha que sost\u00e9n un n\u00famero variable de rodas (entre tres e cinco) situadas unha a continuaci\u00f3n doutra. Estas rodas te\u00f1en un di\u00e1metro variable entre 76 e 100 mil\u00edmetros, e pode darse o caso de pranchas dese\u00f1adas para aloxar rodas de varios tama\u00f1os. A comezos do ano 2000 utilizouse unha variante dos pat\u00edns \"clap\" que actualmente est\u00e1n en desuso.\nEspecialidades deportivas da patinaxe.\nPatinaxe sobre xeo\nPatinaxe sobre rodas\nSkate.\nO \"Skate\" ou \"skateboarding\" \u00e9 unha modalidade de patinaxe inventada en California (Estados Unidos) e que consiste en deslizarse en riba dun monopat\u00edn (tam\u00e9n co\u00f1ecido como \"skateboard\" ou \"skate\") sobre calquera superficie que se encontre pola r\u00faa pola cal sexa pos\u00edbel facelo, ou tam\u00e9n sobre pistas especialmente dese\u00f1adas para facelo, os \"skateparks\" ou pistas de skate.\nAs persoas que practican este deporte son chamadas \"skaters\" e os obxectivos desta pr\u00e1ctica son variados: o simple lecer, a arte e beleza pl\u00e1stica, a profesional, ou simplemente como medio de transporte. Nas interpretaci\u00f3ns do skate como actividade recreativa, art\u00edstica e profesional, o obxectivo non \u00e9 outro que o de procurar a beleza no manexo do monopat\u00edn executando manobras de diferente grao de dificultade. O seu car\u00e1cter en principio non competitivo fai que sexa catalogado moitas veces como deporte libre.\nO skate \u00e9 unha pr\u00e1ctica sobre todo urbana, raz\u00f3n pola cal se relacionou moi estreitamente coa cultura de r\u00faa e urbana e, dado que os seus practicantes adoitan ser de idade moi nova, coa cultura xuvenil. \u00c9 especialmente intensa a relaci\u00f3n co mundo do punk, cheg\u00e1ndose mesmo a desenvolver o denominado \"skate punk\". Segundo un informe da American Sports, en 2002 exist\u00edan 18,5 mill\u00f3ns de skaters, dos cales o 85% eran menores de 18 anos e o 74% de x\u00e9nero masculino."}
{"id": "50177", "revid": "89787", "url": "https://gl.wikipedia.org/wiki?curid=50177", "title": "Tenis", "text": "O tenis \u00e9 un deporte que disputado entre dous xogadores (individuais) ou entre dous equipos formados por dous xogadores cada un (dobres). Cada xogador usa unha raqueta para golpear unha pelota de goma oca cuberta de feltro por riba dunha rede cara \u00e1 cancha do opo\u00f1ente.\nO tenis moderno orixinouse no Reino Unido a finais do s\u00e9culo XIX como \"tenis de c\u00e9spede\", que ti\u00f1a moitas similitudes con varios xogos de herba, as\u00ed como co xogo antigo do \"tenis real\". O tenis \u00e9 un deporte ol\u00edmpico, ademais de ser xogado por persoas de distintos niveis sociais de t\u00f3dalas idades. O deporte p\u00f3dese xogar por calquera que poida agarrar unha raqueta, o que incl\u00fae as persoas en cadeira de rodas.\nAs regras do tenis cambiaron moi pouco desde a d\u00e9cada de 1890. D\u00faas excepci\u00f3ns son que desde 1908 ata 1960 o xogador que sacaba deb\u00eda ter un p\u00e9 no chan todo o tempo e a adopci\u00f3n do \"tie-break\" nos anos 70. Ademais, recentemente produciuse a inclusi\u00f3n no tenis profesional dunha tecnolox\u00eda electr\u00f3nica de revisi\u00f3n xunto a un sistema de impugnaci\u00f3n de puntos que permite a un xogador rebater a decisi\u00f3n dun xu\u00edz (de li\u00f1a ou cadeira) de se a pelota entrou ou non.\nO tenis \u00e9 moi popular en todo o mundo grazas aos catro torneos Grand Slam: o Aberto de Australia, Roland Garros, Wimbledon e o Aberto dos Estados Unidos.\nHistoria.\nO tenis moderno naceu no Reino Unido a finais do s\u00e9culo XIX.\nEquipamento.\nRaquetas.\nA raqueta de tenis est\u00e1 formada por unha empu\u00f1adura ou mango que une cun marco m\u00e1is ou menos circular que cont\u00e9n un conxunto de cordas fortemente tensadas e entrelazadas as unhas coas outras de xeito vertical e horizontal. Durante o primeiro s\u00e9culo do xogo moderno, as raquetas eran de madeira e de tama\u00f1o est\u00e1ndar, e as cordas estaban feitas de intestinos de animal. A construci\u00f3n de raquetas de madeira laminada proporcionou m\u00e1is forza durante gran parte do s\u00e9culo XX ata a primeira de metal e, m\u00e1is tarde, a introduci\u00f3n das compostas de grafito, cer\u00e1mica e metais pouco pesados como o titanio. Estes materiais m\u00e1is fortes permitiron a produci\u00f3n de raquetas de m\u00e1is tama\u00f1o que ti\u00f1an un rendemento a\u00ednda maior. Entrementres, a tecnolox\u00eda conduciu ao uso de cordas sint\u00e9ticas que dan a mesma sensaci\u00f3n que os intestinos, pero con maior durabilidade.\nOs xogadores avanzados melloran o seu rendemento cunha serie de trebellos postos na raqueta. Existen os amortecedores de vibraci\u00f3n que se colocan na zona das cordas m\u00e1is preto do mango. Tam\u00e9n hai recubrimentos absorbentes para os mangos, chamados grips.\nPelotas.\nAs pelotas de tenis est\u00e1n feitas de goma oca cun revestimento de feltro. Malia seren orixinalmente de cor branca, a cor predominante foi cambiando gradualmente ata un amarelo \u00f3ptico durante a \u00faltima parte do s\u00e9culo XX para permitir unha mellor visibilidade. A pelota debe ter un di\u00e1metro comprendido entre 6,350 e 6,668\u00a0cm e a s\u00faa masa pode variar desde os 56,7 ata os 58,5 gramos. Lanzada desde 254 cent\u00edmetros de altura sobre unha base de formig\u00f3n, unha pelota debe rebotar entre 134,62 e 147,32\u00a0cm.\nVestimenta.\nA vestimenta non cesou de evolucionar desde o inicio dos anos 80, fac\u00e9ndose m\u00e1is lixeira e c\u00f3moda; pantal\u00f3ns curtos e camisas para os homes e faldras para as mulleres. A chegada de novos tecidos e teas de poli\u00e9ster a finais dos anos 90 permitiron a mellora da transpiraci\u00f3n, e polo tanto da comodidade. As roupas m\u00e1is frecuentes actualmente son a camiseta e os pantal\u00f3ns curtos nos homes e a camiseta sen mangas e os pantal\u00f3ns curtos nas mulleres.\nAdemais, os xogadores usan a mi\u00fado cintas nos seus pulsos para limp\u00e1rense a suor da fronte e manteren as s\u00faas mans tam\u00e9n secas. Por \u00faltimo, a\u00ednda que os partidos se poden xogar cunha gran variedade de zapatos, o calzado especializado ten solas anchas e ch\u00e1s que achegan estabilidade e estruturas frontais para evitar un desgaste excesivo.\nCancha.\nA pista de xogo \u00e9 un rect\u00e1ngulo de superficie ch\u00e1, adoito de herba, arxila, cemento ou asfalto (pistas duras) ou moqueta para pistas en interior. A pista ten 23,77 metros de longo e 8,23m de largo, para individuais, e 10,97m, para dobres. De todos os xeito, existe un espazo adicional en torno \u00e1 cancha, necesario para que os xogadores poidan atinxir as pelotas que exceden as li\u00f1as ao botaren. Como divisi\u00f3n equitativa dos campos de cada xogador, hai unha rede separadora do largo da pista e paralela \u00e1s li\u00f1as de fondo. Esta rede ten unha altura de 1,07m na zona dos postes que a suxeitan e 91,4\u00a0cm na parte central.\nA cancha de tenis moderno debe o seu dese\u00f1o a Walter Clopton Wingfield que, en 1873, patentou unha pista moi semellante \u00e1 actual para o tenis stick\u00e9 (sphairistike), un deporte inventado por el. Este modelo foi modificado en 1875 ata o actual que existe hoxe, con marcas similares \u00e1s da versi\u00f3n de Wingfield, mais coa s\u00faa forma de reloxo de area convertida nun rect\u00e1ngulo.\nLi\u00f1as.\nAs li\u00f1as de delinean o largo da cancha ch\u00e1manse li\u00f1a de fondo e li\u00f1a de saque. As li\u00f1as m\u00e1is exteriores que marcan o longo ch\u00e1manse as li\u00f1as de dobres; \u00fasanse ao xogar de dobres. As li\u00f1as que se atopan dentro das de dobres (paralelas a estas) son as de individuais; son o l\u00edmite do campo en modalidade individual. A \u00e1rea que se atopa entre a li\u00f1a de dobres e a li\u00f1a de individuais denom\u00ednase canella de dobres, e forma parte da pista durante os partidos de dobres. Por outra banda, a li\u00f1a que atravesa o centro do campo dun xogador \u00e9 a li\u00f1a de servizo, que coa li\u00f1a que divide a li\u00f1a de servizo en dous, a li\u00f1a central ou li\u00f1a central de saque, forma as \u00e1reas, denominadas cadros de saque, onde debe botar a pelota ao efectuar o saque. Dependendo da puntuaci\u00f3n actual (que infl\u00fae na posici\u00f3n dos xogadores) a pelota deber\u00e1 botar nun ou no outro cadro. Consid\u00e9rase que unha pelota sae f\u00f3ra cando ningunha parte dela d\u00e1 na li\u00f1a ou na \u00e1rea contida nas li\u00f1as no seu primeiro bote. \u00c9 obrigatorio que todas as li\u00f1as midan entre 25 e 51mm de largo; a\u00ednda que as li\u00f1as de fondo poden ser de ata 100mm se se quixese.\nRegras de xogo.\nOs xogadores (ou tenistas) golpean a pelota alternativamente cunha raqueta, fac\u00e9ndoa pasar por enriba dunha rede que divide o campo de xogo en d\u00faas metades, de forma que a pelota caia no campo do contrincante. A pelota non debe botar m\u00e1is dunha vez. Se un xogador non consegue ambas as d\u00faas cousas cun s\u00f3 golpe, o rival ga\u00f1a o punto. Ao mesmo tempo, hai que intentar que o adversario non consiga devolver facilmente a pelota ata a outra metade do campo correspondente ao seu rival. Vence o que obt\u00e9n a maior puntuaci\u00f3n. Os partidos x\u00f3ganse en pistas (ou canchas) que poden ser cubertas ou descubertas (ao aire libre), podendo ser de distintos tipos de superficie (de terra batida, c\u00e9spede...).\nR\u00e1nking.\nNa actualidade os xogadores est\u00e1n ordenados nunha clasificaci\u00f3n chamada \"sistema de entradas\" (Entry Ranking), no cal se suman os puntos obtidos polos xogadores nas \u00faltimas 52 semanas, \u00e9 dicir, nun ano. Polo tanto, ao finalizar cada semana, r\u00e9stanse a cada xogador os puntos obtidos nesa mesma semana do ano anterior, e s\u00famanse os ga\u00f1ados na semana actual. O actual n\u00famero un do r\u00e1nking \u00e9 o espa\u00f1ol Rafael Nadal en categor\u00eda masculina e a dinamarquesa Caroline Wozniacki en categor\u00eda feminina.\nO tenis en Galicia.\nO tenis debeu entrar en Galicia a comezos do s\u00e9culo XX. Existe unha fotograf\u00eda dun grupo de mozas practicando tenis na Guarda en 1909, e neses anos \u00e9 tam\u00e9n cando se comezan a organizar as primeiras competici\u00f3ns entre as familias da burgues\u00eda de Vigo e da Coru\u00f1a. En concreto, na cidade ol\u00edvica un centro difusor do tenis foi a empresa co\u00f1ecida como o Cable Ingl\u00e9s, que cubr\u00eda a li\u00f1a de transporte mar\u00edtimo con Gran Breta\u00f1a. Os nomes dos primeiros xogadores galegos, de feito, alternaban apelidos brit\u00e1nicos con nomes ligados \u00e1 industria da conserva, como Antonio e Jacobo Conde, Ventura Lago, Juan e Mim\u00ed del R\u00edo, Joaqu\u00edn Y\u00e1\u00f1ez, Javier Sensat, Manuel e Antonio Cominges, Guillermo de Oya ou Luis Pita. Nestes primeiros anos do s\u00e9culo XX tam\u00e9n se constr\u00faen os primeiros campos de xogo, no Balneario da Toxa, na propiedade do indiano pontevedr\u00e9s Casimiro G\u00f3mez en Monte Porreiro, ou nunha propiedade da familia Del R\u00edo no centro de Vigo.\nEn 1921 o Casino de Vigo inaugura o seu campo e al\u00ed xorde o primeiro trofeo estable de tenis en Galicia, a Copa de Vigo. Tam\u00e9n dese ano data a constituci\u00f3n da primeira Federaci\u00f3n Galega de Tenis, que encabeza o rexistrador da propiedade vigu\u00e9s Desiderio Mart\u00ednez e que estaba formada sobre todo por persoas de clase elevada de Vigo e da Coru\u00f1a. Entre esa d\u00e9cada e a seguinte comezaron a abrollar por toda a costa recintos onde xogar ao tenis, en especial en propiedades ou clubs da alta sociedade: Vigo, Redondela, Poio, Padr\u00f3n... Ao pouco Julio Curbera releva a Desiderio Mart\u00ednez e a Federaci\u00f3n organiza os primeiros torneos de car\u00e1cter internacional, con presenza tanto de brit\u00e1nicos como de portugueses e de xogadores vidos do resto de Espa\u00f1a.\n\u00c9 importante destacar que neste momento as mulleres participan do deporte tanto coma os homes, e nesas d\u00e9cadas destacan xogadoras como Lu\u00edsa e Maruxa Puente, Elena Viturro, Isabel Bendamio, as irm\u00e1s Vasco Guimeraens, Herminia Borrel e Carmelina Garc\u00eda Barros. Os clubs m\u00e1is importantes foron o Club de Campo de Vigo e o Sporting Club da Coru\u00f1a."}
{"id": "50180", "revid": "23204", "url": "https://gl.wikipedia.org/wiki?curid=50180", "title": "Wikipedia en siciliano", "text": "A Wikipedia en siciliano \u00e9 a versi\u00f3n da Wikipedia en lingua siciliana. Botou a andar en outubro de 2004 e ti\u00f1a, en outubro de 2017, m\u00e1is de 25.000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "50181", "revid": "23204", "url": "https://gl.wikipedia.org/wiki?curid=50181", "title": "Ram\u00f3n Pi\u00f1eiro", "text": "Ram\u00f3n Pi\u00f1eiro L\u00f3pez, nado en Armea de Abaixo (Lama, L\u00e1ncara) o 31 de maio de 1915 e finado en Santiago de Compostela o 27 de agosto de 1990, foi un fil\u00f3sofo, ensa\u00edsta e pol\u00edtico galego, un dos principais art\u00edfices da reconstruci\u00f3n cultural galega na posguerra. Pi\u00f1eiro v\u00eda ut\u00f3pica a formaci\u00f3n dun partido pol\u00edtico galeguista na situaci\u00f3n pol\u00edtica e social de ent\u00f3n. Se xa fora un partido minoritario cando as circunstancias eran favorables, e nin sequera conseguira manter a unidade interna, ao seu ver, moitas menos posibilidades \u00eda ter baixo a ditadura. Loitar nesta direcci\u00f3n parec\u00edalle un fracaso seguro. As\u00ed foi xurdindo a idea da autodisoluci\u00f3n do Partido Galeguista e, por outra banda, en 1950, a fundaci\u00f3n da Editorial Galaxia.\nDedic\u00f3uselle o D\u00eda das Letras Galegas do ano 2009.\nTraxectoria.\nInfancia.\nFoi o terceiro fillo de Vicenta L\u00f3pez Fern\u00e1ndez e Salvador Pi\u00f1eiro Garc\u00eda, empregado municipal de L\u00e1ncara. Con seis anos acode \u00e1 escola e bate co castel\u00e1n empregado polo seu mestre. Lembr\u00e1bao as\u00ed nas s\u00faas memorias:\nCon nove anos foi vivir a Lugo, onde estudou o bacharelato para regresar despois a Armea e m\u00e1is tarde instalarse en Sarria, en 1931, onde traballou como contable na ferraxer\u00eda dun amigo do pai, Pedro Corti\u00f1as. Ao pouco proclamouse a Rep\u00fablica e, no decurso da campa\u00f1a electoral, Pi\u00f1eiro asistiu nesta localidade a un mitin que deron Xulio Sig\u00fcenza, Lois Pe\u00f1a Novo e \u00c1nxel Fole, e o que al\u00ed escoitou acordou o seu sentimento galeguista e o seu interese pola cultura e a pol\u00edtica galegas.\nIncursi\u00f3n no movemento galeguista.\nEn 1932, de novo en Lugo para estudar o bacharelato superior, asistiu a un mitin no que escoita a Paz Andrade, Su\u00e1rez Picallo e Castelao, cos que se identifica plenamente e decide integrarse no movemento galeguista. Participou na fundaci\u00f3n das Mocidades do Partido Galeguista xunto a outros compa\u00f1eiros de instituto, e axi\u00f1a foi nomeado Secretario de Cultura. Al\u00ed co\u00f1eceu a Ram\u00f3n Otero Pedrayo, a ra\u00edz dunha conferencia organizada polos alumnos do instituto, e, en 1933, con ocasi\u00f3n dunha asemblea do Partido Galeguista, a outros persoeiros do galeguismo pol\u00edtico (Castelao, B\u00f3veda, Fole, Pimentel e outros).\nDende os seus primeiros momentos nas mocidades galeguistas destacou o seu intenso labor pol\u00edtico, e en outubro de 1933, con 18 anos, participou nunhas xuntanzas en Santiago de Compostela como representante dos galeguistas lucenses. Pouco despois enferma de tuberculose e vese obrigado a abandonar os estudos, o que lle permitiu dedicar todo o seu tempo \u00e1 lectura e \u00e1 actividade pol\u00edtica. En 1934 participou no mitin das Arengas, celebrado na praza da Quintana (Santiago de Compostela) o 25 de xullo, con Castelao, B\u00f3veda, Otero Pedrayo, Paz Andrade e Su\u00e1rez Picallo, entre outros; en 1935 participou de novo no mitin das Arengas.\nEn 1936, con 21 anos, resulta elixido secretario do comit\u00e9 provincial para o plebiscito do Estatuto de Autonom\u00eda de Galicia, organizado polo Partido Galeguista, se ben a s\u00faa opini\u00f3n persoal era pesimista ao considerar que non chegara o momento oportuno para o Estatuto, dada a febleza e escasa implantaci\u00f3n do partido.\nAnte o Golpe de Estado do 18 de xullo, o Gobernador Civil de Lugo, Ram\u00f3n Garc\u00eda N\u00fa\u00f1ez, organizou unha comisi\u00f3n asesora cos partidos pol\u00edticos na defensa da Rep\u00fablica, comisi\u00f3n na que Pi\u00f1eiro e \u00c1nxel Fole representaban o Partido Galeguista. A Garda Civil non tardou en ocupar o edificio, o 20 de xullo, para arrestar o Gobernador e mailos seus acompa\u00f1antes. Pi\u00f1eiro logrou fuxir, simulando ser un simple funcionario, e acudiu \u00e1 sede do partido, onde repartiu con outros compa\u00f1eiros que al\u00ed estaban as fichas e libros de actas para agochalos nas s\u00faas casas. En agosto, avis\u00e1ronlle de que fora denunciado pola s\u00faa militancia pol\u00edtica e por posu\u00edr armas, raz\u00f3n pola que foxe en busca de refuxio a Armea. Cando ao cabo de pouco tempo volveu a Lugo comprobou que se manti\u00f1an as denuncias contra el e decidiu seguir o consello dos amigos e incorporarse ao ex\u00e9rcito para loitar na guerra civil no bando nacional, na fronte de Arag\u00f3n.\nDurante a s\u00faa estad\u00eda na fronte a\u00ednda tivo que soportar novas denuncias contra el. Por\u00e9n, o m\u00e1is doloroso foi comprobar a progresiva insensibilizaci\u00f3n dos seus compa\u00f1eiros perante a morte e o sufrimento, o que lle provocou unha depresi\u00f3n que requiriu de tratamento m\u00e9dico. Semella que desta experiencia naceu o seu interese pola filosof\u00eda, na busca dunha resposta \u00e1 deshumanizaci\u00f3n que observara.\nNa clandestinidade.\nUnha vez conclu\u00edda a guerra civil, Pi\u00f1eiro regresou a Galicia e entrou en contacto, xa no ver\u00e1n de 1939, cos antigos compa\u00f1eiros do partido que a\u00ednda quedaban vivos ou non fuxiran ao exilio, como Xaime Illa Couto ou Marino D\u00f3nega, cos que comeza a estudar a reorganizaci\u00f3n do Partido Galeguista na clandestinidade, proxecto que Illa Couto quer\u00eda afrontar decontado, namentres que Pi\u00f1eiro defend\u00eda a tese de agardar acontecementos. M\u00e1is adiante, por encarga de Fern\u00e1ndez del Riego, falou tam\u00e9n con Servando G\u00f3mez-Aller de la Vallina, Manuel G\u00f3mez Rom\u00e1n -daquela secretario xeral do Partido Galeguista-, Ram\u00f3n de Valenzuela e outros, para valorar as forzas coas que se pod\u00eda contar nunha hipot\u00e9tica reconstituci\u00f3n do partido, comprobando que cadaqu\u00e9n ti\u00f1a cadans\u00faa forma de entender tal reorganizaci\u00f3n. Seis anos despois, o 22 de xullo de 1945, o froito destes contactos foi a reconstruci\u00f3n en Vigo do Partido Galeguista na clandestinidade, cun Comit\u00e9 Executivo no que se integraron G\u00f3mez Rom\u00e1n (como Secretario Xeral), Pepe Meixide, Ces\u00e1reo Saco, Xaime Illa, Francisco del Riego e o propio Ram\u00f3n Pi\u00f1eiro, ocupando o posto de Secretario Pol\u00edtico.\nEntrementres, Pi\u00f1eiro comezara a estudar Filosof\u00eda e Letras na Universidade de Santiago, na que se matriculara en agosto de 1940, e, tras cursar dous anos com\u00fans, solicitou en 1942 o traslado da matr\u00edcula \u00e1 Universidade de Madrid, para estudar al\u00ed a especialidade de Filosof\u00eda pura. En calquera caso, nunca deu rematado a carreira; non obstante, a nova situaci\u00f3n permitiulle contactar con outros galeguistas que vi\u00f1an traballando dende Madrid: Ferm\u00edn Penzol, Xos\u00e9 Ram\u00f3n Fern\u00e1ndez-Oxea, Evaristo Mosquera Mart\u00ednez e outros, as\u00ed como con nacionalistas vascos e catal\u00e1ns.\nComo representante do Partido Galeguista no interior, reuniuse e negociou con outros partidos e cos galeguistas da di\u00e1spora, entrando en contacto co resto da oposici\u00f3n ao franquismo en Galicia e cos nacionalistas catal\u00e1ns e vascos (especialmente con Koldo Mitxelena, compa\u00f1eiro de cuarto en Madrid, na pensi\u00f3n localizada no n\u00famero 10 da r\u00faa Longoria, no distrito de Chamber\u00ed) para asegurar a presenza galega en todos os foros pensando nunha vindeira ca\u00edda do r\u00e9xime franquista tras a vitoria aliada na segunda guerra mundial, esperanza fanada polo apoio internacional a unha restauraci\u00f3n mon\u00e1rquica.\nFoi o representante do galeguismo nas negociaci\u00f3ns co goberno republicano de Giral no exilio, en Par\u00eds, en marzo de 1946. A tese que defendeu Pi\u00f1eiro ante Giral era que, se neste Goberno estaban representados os catal\u00e1ns, con Nicolau D'Olwer, e os vascos, con Manuel de Irujo, os galeguistas deb\u00edan ter tam\u00e9n o seu representante, cargo para o que propuxeron a Castelao, a\u00ednda que Portela Valladares contase con m\u00e1is apoios, entre eles cos do propio Giral e o do presidente vasco, Jos\u00e9 Antonio Aguirre. Castelao escribiulle o seguinte a Portela Valladares:\nA\u00ednda que finalmente se conseguiu o nomeamento de Castelao como Ministro, o rexeitamento inicial de Giral e, sobre todo, o proxecto que presentara este para a restauraci\u00f3n da Rep\u00fablica, fixeron que decidise regresar inmediatamente a Espa\u00f1a, completamente decepcionado, e buscar outras v\u00edas para a reconstruci\u00f3n democr\u00e1tica. Pi\u00f1eiro consideraba que a visi\u00f3n que ti\u00f1a o goberno no exilio era totalmente allea \u00e1 realidade pol\u00edtica nese intre no interior do pa\u00eds, e que a v\u00eda que propu\u00f1an era inxenua e estaba fracasada de antem\u00e1n. Esta decisi\u00f3n de abandonar Par\u00eds para regresar a Espa\u00f1a contrariou a Castelao, quen defend\u00eda a opci\u00f3n da restauraci\u00f3n republicana, e sinalou o comezo do seu distanciamento.\nAo regreso de Par\u00eds, o 9 de abril de 1946, Pi\u00f1eiro foi arrestado en Madrid durante a celebraci\u00f3n dunha reuni\u00f3n clandestina nunha cafetar\u00eda madrile\u00f1a (o Caf\u00e9 Pidoux, na Gran V\u00eda), con representantes da Alianza Nacional de Forzas Democr\u00e1ticas. Como consecuencia desta detenci\u00f3n, tam\u00e9n foron detidos os irm\u00e1ns Ces\u00e1reo e Camilo Saco, as\u00ed como Koldo Mitxelena, do PNV. Un consello de guerra condenouno a seis anos de c\u00e1rcere, a\u00ednda que na realidade haber\u00eda quedar rebaixado a tres, nas cadeas de Alcal\u00e1 de Henares, Oca\u00f1a e Yeser\u00edas. Durante a estad\u00eda na cadea, Pi\u00f1eiro mantivo numerosos contactos con militantes de diversos partidos antifranquistas, ademais de impartir clases aos outros presos, tarefa na que tam\u00e9n destacou Ces\u00e1reo Saco: Pi\u00f1eiro de filosof\u00eda e Saco de gram\u00e1tica galega e castel\u00e1.\nEn decembro de 1946, Giral foi substitu\u00eddo por Rodolfo Llopis, quen propuxo a restauraci\u00f3n mon\u00e1rquica baixo unha forma democr\u00e1tica, pero Castelao rexeitou esta opci\u00f3n e ficou exclu\u00eddo do goberno no exilio. A\u00ednda que os galeguistas, a trav\u00e9s dun informe atribu\u00eddo \u00e1 man de Pi\u00f1eiro, advert\u00edronlle dos inconvenientes que representaba esa actitude ao defenderen a busca dun r\u00e9xime democr\u00e1tico, a\u00ednda que fose baixo a forma dunha monarqu\u00eda, Castelao tampouco o aceptou, nin conseguiu ningunha v\u00eda intermedia tras unha reuni\u00f3n con Pi\u00f1eiro na cadea, facilitada por Rodolfo Prada.\nAs distancias entre os galeguistas do interior, encabezados por Pi\u00f1eiro, e do exterior, encabezados por Castelao, f\u00f3ronse agudizando progresivamente, entre outras cousas pola intenci\u00f3n de constitu\u00edr unha delegaci\u00f3n do partido en Par\u00eds para dirixir a pol\u00edtica galeguista do exilio, ou pola de facer a Xo\u00e1n Xos\u00e9 Pl\u00e1 parceiro del para \"servir as consignas do Comit\u00e9\". As desavinzas continuaron mesmo tras a morte de Castelao en 1950.\nMesmo as\u00ed, Pi\u00f1eiro insistiu numerosas veces na defensa da figura hist\u00f3rica de Castelao, por quen sempre manifestou un profundo respecto:\nEn resumo, nestas datas Pi\u00f1eiro, con outros galeguistas do interior, asumiu definitivamente que o feito de que se perdese a Rep\u00fablica, e con ela o Estatuto de Autonom\u00eda, era un feito inamovible, un feito hist\u00f3rico, e que se impu\u00f1an outras soluci\u00f3ns alternativas.\nSa\u00edu do c\u00e1rcere en marzo de 1949 e en 1952 casou con Isabel L\u00f3pez Garc\u00eda, en Xix\u00f3n, establec\u00e9ndose en Santiago. Isabel L\u00f3pez vi\u00f1era traballar como enfermeira nun sanatorio de tuberculosos e viv\u00eda na casa dunha irm\u00e1 de Pi\u00f1eiro, onde se co\u00f1eceron. Pouco despois, fixou a s\u00faa residencia nun piso da r\u00faa de Xelm\u00edrez que lle cedera o seu amigo o doutor Garc\u00eda Sabell, onde viviu at\u00e9 a s\u00faa morte. C\u00f3mpre salientar que Garc\u00eda Sabell sempre manifestara un fondo respecto intelectual por Ram\u00f3n Pi\u00f1eiro.\nO Pi\u00f1eirismo.\nNaqueles anos a situaci\u00f3n de Franco e o seu goberno fronte a Francia, Inglaterra ou os Estados Unidos mudara sensiblemente, canto ao progresivo reco\u00f1ecemento internacional do r\u00e9xime franquista. A restauraci\u00f3n da rep\u00fablica era xa impensable e Franco deixara ben claro que tampouco admitir\u00eda a restauraci\u00f3n mon\u00e1rquica. Unha vez que lle quedara patente que os pa\u00edses aliados non \u00edan axudar \u00e1 oposici\u00f3n espa\u00f1ola nos seus intentos de derrocar o r\u00e9xime franquista, Pi\u00f1eiro optou pola actividade cultural fronte \u00e1 loita armada e pol\u00edtica, li\u00f1a esta que defend\u00edan os galeguistas do exilio (partidarios da guerrilla), radicados sobre todo na Arxentina, antifranquistas e republicanos, as\u00ed como moitos galeguistas do interior. O obxectivo que buscaba era m\u00e1is a galeguizaci\u00f3n da sociedade, fornecer as xeraci\u00f3ns novas do apego \u00e1 cultura galega para preparalos con vistas \u00e1 transici\u00f3n democr\u00e1tica, traballar para que os novos universitarios se imbu\u00edsen do galeguismo independentemente da s\u00faa ideolox\u00eda pol\u00edtica ou postura art\u00edstica. Nas s\u00faas propias palabras, trat\u00e1base de \"crear unha conciencia de Galicia\"\".\nEsta opci\u00f3n non foi comprendida por boa parte dos galeguistas e nacionalistas. Durante o tardofranquismo determinados ide\u00f3logos do galeguismo foron especialmente cr\u00edticos con Ram\u00f3n Pi\u00f1eiro e co grupo representado por Galaxia, cualific\u00e1ndoos de \"conservadores\". Exemplo disto foi Xos\u00e9 Lu\u00eds M\u00e9ndez Ferr\u00edn, quen na novela \"Retorno a Tagen Ata\" (1971) mesmo chega a matar a \"Ulm Roan\", o ide\u00f3logo do nacionalismo cl\u00e1sico e non revolucionario, que os seus lectores ben poder\u00edan identificar con Ram\u00f3n Pi\u00f1eiro (quen, pola s\u00faa parte, non ti\u00f1a reparos en permitir a recensi\u00f3n de tal novela na revista \"Grial\"). Ferr\u00edn, non obstante, desbancouse desta interpretaci\u00f3n, negando que Ulm Roam fose unha s\u00e1tira de Ram\u00f3n Pi\u00f1eiro, e mencion\u00e1ndoo coma un simple personaxe de ficci\u00f3n.\nOutro exemplo da inimizade de numerosos galeguistas con Pi\u00f1eiro foi a falacia que se fixo circular sobre a suposta pertenza de Pi\u00f1eiro \u00e1 CIA norteamericana.\nFronte \u00e1 nova actitude adoptada por Ram\u00f3n Pi\u00f1eiro e outros galeguistas do interior, xurdiron tam\u00e9n duras cr\u00edticas dos galeguistas no exilio, representados por Castelao como presidente do Consello de Galiza. Mentres aqueles (xunto os nacionalistas vascos e catal\u00e1ns e mailos socialistas) arg\u00fc\u00edan que a forma concreta do futuro r\u00e9xime importaba moito menos que a recuperaci\u00f3n democr\u00e1tica, os galeguistas de Castelao defend\u00edan a tese da rep\u00fablica e a aceptaci\u00f3n do Estatuto de 1936 como \u00fanica sa\u00edda pol\u00edtica. A maiores, tampouco aceptaban unha direcci\u00f3n no exilio e buscaban, en troques, que a toma de decisi\u00f3ns se orixinase no interior de Galicia.\nNacemento de Galaxia.\nO 25 de xullo de 1950, Francisco Fern\u00e1ndez del Riego e Xaime Illa Couto acordan en Santiago crear a Editorial Galaxia, con outros moitos galeguistas. Pi\u00f1eiro estaba nese intre en Santander, oper\u00e1ndose de cataratas; as\u00ed e todo, foi nomeado director literario da editorial. Tam\u00e9n neste novo proxecto, Pi\u00f1eiro manifestou ter d\u00fabidas da viabilidade econ\u00f3mica da empresa e da consecuci\u00f3n dos necesarios permisos administrativos.\nCoa editorial Galaxia buscaban un cami\u00f1o para dar cobertura legal ao galeguismo e aos galeguistas e, en pleno franquismo, comezou a publicar libros en galego e sobre asuntos relacionados con Galicia, asemade que serv\u00eda de modo de participaci\u00f3n a moitos galegos que, sen quereren \"meterse en pol\u00edtica\", pod\u00edan as\u00ed axudar \u00e1 expansi\u00f3n da lingua e cultura galegas, baixo a forma de accionistas desta empresa.\nForon aparecendo, deste xeito, textos b\u00e1sicos como a \"Historia da literatura galega\", de Fern\u00e1ndez del Riego; \"Historia de Galicia\", de Risco ou a \"Gram\u00e1tica elemental del gallego com\u00fan\", de Carvalho Calero. E non s\u00f3 foron textos literarios sen\u00f3n que tam\u00e9n abriron as portas a outras \u00e1reas, de tal xeito que un par de anos m\u00e1is tarde Galaxia publicou a \"Revista de Econom\u00eda de Galicia\", dirixida por Illa Couto e onde comeza a ser analizado o desenvolvemento econ\u00f3mico de Galicia. Seguindo a mesma li\u00f1a, co obxecto de atraer as novas xeraci\u00f3ns, Galaxia tam\u00e9n creou a colecci\u00f3n \"Illa Nova\" destinada \u00e1 edici\u00f3n de obras dos escritores nacidos despois da guerra, non vencellados ao galeguismo hist\u00f3rico.\nParalelamente \u00e1s publicaci\u00f3ns editadas por Galaxia e \u00e1 falta do permiso para editar unha revista peri\u00f3dica, comezaron a editar tam\u00e9n unha serie de traballos monogr\u00e1ficos, baixo o t\u00edtulo colectivo de \"Colecci\u00f3n Grial\". Foi nesta colecci\u00f3n onde Pi\u00f1eiro publicou o seu primeiro ensaio filos\u00f3fico \"\"Si\u00f1ificado metaf\u00edsico da saudade\", no primeiro n\u00famero, titulado \"Presencia de Galicia\" (abril de 1951). A colecci\u00f3n s\u00f3 puido publicar catro n\u00fameros ata que a censura ordenou a s\u00faa suspensi\u00f3n. Pi\u00f1eiro dirixiu a editorial Galaxia e traballou nela ata o ano 1966.\nEn 1954 redactou un documento rexeitando a represi\u00f3n \u00e1 que se v\u00eda sometida a lingua e a cultura galegas baixo o r\u00e9xime de Franco. Este documento, asinado por outros intelectuais e diversos centros galegos de Am\u00e9rica, foi presentado na VIII Asemblea Xeral da UNESCO, provocando un serio enfrontamento cos representantes oficiais de Espa\u00f1a, no que Alonso Montero denominou a \"batalla de Montevideo\".\nNo transcurso do seu labor de promoci\u00f3n e difusi\u00f3n culturais participou en diferentes faladoiros con persoeiros do talle de Otero Pedrayo, M\u00e9ndez Ferr\u00edn, Franco Grande, Bouza Brey, Del Riego e tantos outros. Por\u00e9n, moito m\u00e1is co\u00f1ecida \u00e9 a s\u00faa atenci\u00f3n case diaria a mozos e estudantes que acud\u00edan ao seu domicilio, e a quen Pi\u00f1eiro dirix\u00eda e estimulaba nas que deviron c\u00e9lebres conversas ao redor da s\u00faa mesa de braseiro (denominada coloquialmente como \"mesa camilla\" e hoxe conservada na Fundaci\u00f3n Penzol). Moitos dos que hoxe conforman as elites culturais e pol\u00edticas da Galicia do s\u00e9culo XXI foron escoitados e aconsellados al\u00ed e lembran como Pi\u00f1eiro sab\u00eda escoitar en silencio para, logo, facer ver ao interlocutor as fendas dos seus argumentos e abrirlles novas v\u00edas de actuaci\u00f3n.\nO 5 de maio de 1963, e coa intervenci\u00f3n de Pi\u00f1eiro, nace en Vigo a Fundaci\u00f3n Penzol. O 23 de agosto, no despacho de Sebasti\u00e1n Mart\u00ednez Risco, participou na fundaci\u00f3n do Partido Socialista Galego, xunto a persoeiros como Salvador Garc\u00eda Boda\u00f1o, Xos\u00e9 Lu\u00eds Rodr\u00edguez Pardo, Ces\u00e1reo Saco e Manuel Caama\u00f1o. Como era de esperar, non todos os galeguistas estiveron de acordo con isto e xorden, sobre todo nos sectores m\u00e1is novos, discrepancias fronte ao que dan en chamar \"pi\u00f1eirismo\". As\u00ed naceu, por exemplo, a Uni\u00f3n do Pobo Galego, en 1964.\nTam\u00e9n apareceu neste tempo a revista \"Grial\", que dirixe xunto a Francisco Fern\u00e1ndez del Riego. Esta revista foi un dos primeiros obxectivos de Galaxia, pero a censura imperante nese momento non lle concedeu os permisos que ent\u00f3n precisaba. Pi\u00f1eiro e \"Don Paco\" dirixiron, na pr\u00e1ctica, a revista desde o seu nacemento ata que cumpriu os 25 anos.\nEn 1966 trasladouse aos Estados Unidos, como profesor convidado da Universidade de Middlebury, en Vermont, onde impartiu cursos de ver\u00e1n sobre o pensamento espa\u00f1ol, entre esa data e 1970.\nReco\u00f1ecemento.\nO 25 de novembro de 1967 ingresou na Real Academia Galega, co discurso \"A lingoaxe i as l\u00edngoas\", que foi respondido por Garc\u00eda-Sabell, membro tam\u00e9n da Xeraci\u00f3n Galaxia. O seu discurso base\u00e1base no car\u00e1cter da lingua galega como signo de identidade do pobo. A proposta de nomealo acad\u00e9mico xa fora presentada por Ricardo Carvalho Calero, Domingo Garc\u00eda-Sabell e Xulio Rodr\u00edguez Yordi en xullo de 1963, informada favorablemente por Ant\u00f3n Fraguas, del Riego e Otero Pedrayo, e aprobada por unanimidade o 29 de decembro dese mesmo ano, se ben a recepci\u00f3n e lectura do discurso atrasouse case 4 anos.\nEn 1998 Ant\u00f3n Santamarina leu o seu discurso de ingreso na Real Academia Galega co discurso \"A linguaxe e as linguas: Ram\u00f3n Pi\u00f1eiro revisitado \u00f3s 30 anos do seu ingreso na Real Academia Galega\".\nPi\u00f1eiro na transici\u00f3n democr\u00e1tica.\nAnte as primeiras elecci\u00f3ns democr\u00e1ticas de xu\u00f1o de 1977, Pi\u00f1eiro foi un dos asinantes do \"Manifesto dos 29\"\", ademais do seu verdadeiro xestor, manifesto no que intelectuais galegos solicitaban aos partidos pol\u00edticos que concorr\u00edan \u00e1s elecci\u00f3ns que, fose cal for o resultado e a representaci\u00f3n acadada, loitasen pola defensa dos intereses de Galicia.\nTam\u00e9n coordina e publica, en 1979, o chamado \"Manifesto da aldraxe\", no que 27 intelectuais e pol\u00edticos galegos protestaban ante a rebaixa de competencias que se pretend\u00eda para Galicia. O goberno de UCD, xunto co PSOE, propu\u00f1an introducir unha reduci\u00f3n de competencias para as autonom\u00edas que carec\u00edan dun Estatuto reco\u00f1ecido, como o ti\u00f1an Catalu\u00f1a e o Pa\u00eds Vasco, as chamadas \"nacionalidades hist\u00f3ricas\". O argumento que enfrontaba Pi\u00f1eiro ante esa reduci\u00f3n de competencias era o \"\"principio de igualdade de trato\", esixindo para Galicia un tratamento \u00e1 par do recibido por vascos e catal\u00e1ns. Esta reacci\u00f3n logra rectificar a proposta e mellorar a redacci\u00f3n do Estatuto de Galicia.\nAs pretensi\u00f3ns pol\u00edticas de Pi\u00f1eiro ti\u00f1an como obxectivo que todos os l\u00edderes pol\u00edticos galegos asumisen o galeguismo entre os seus obxectivos fundacionais. Baixo o grupo denominado \"Realidade Galega\", fundado en abril de 1980 coa participaci\u00f3n de 77 intelectuais e profesionais, publicou un manifesto titulado \"Diante do referendum\"\", no que se esix\u00eda que \"o erro cometido nas Cortes, reco\u00f1ecido oficialmente, deber\u00e1 ser rectificado antes do referendo mediante negociaci\u00f3n cos partidos interesados na autonom\u00eda\". Pi\u00f1eiro pretend\u00eda que en Galicia se creasen partidos homologables aos europeos (un de corte socialdem\u00f3crata e outro dem\u00f3crata conservador). Con \"Realidade Galega\", Pi\u00f1eiro buscaba crear un interlocutor v\u00e1lido fronte \u00e1 UCD, o partido maioritario, baseado nunha estrutura absolutamente plural, unha plataforma transversal -nunca un partido pol\u00edtico- \"que aglutinara a Galicia mellor\"\". Proba desta postura pol\u00edtica, foron os seus constantes contactos epistolares cos l\u00edderes culturais e pol\u00edticos de t\u00f3dolos partidos que exist\u00edan na clandestinidade galega, e aqueles que agromaban a comezos da democracia; l\u00edderes tales como Xos\u00e9 Manuel Beiras, Xaime Illa Couto ou Xerardo Fern\u00e1ndez Albor, e que non deixaron de pasar pola famosa mesa de braseiro.\nPi\u00f1eiro nunca deixou de defender a postura do \"galeguismo difuso\", \u00e9 dicir: \"tinguir todos os partidos de galeguismo no canto de ter un \u00fanico partido galeguista\", ou expresado doutro xeito:\nCando chega a democracia, deu exemplo desta postura e presentouse como candidato ao Senado por Lugo, pola \"Candidatura Democr\u00e1tica Galega\", sen acadar o escano. Esta coalici\u00f3n estaba apoiada polo Partido Popular Galego (liderado por Xaime Illa Couto), o Partido Socialista Galego, o Partido Comunista e o Movemento Comunista de Galicia. S\u00f3 Valent\u00edn Paz-Andrade consegue escano, pola provincia de Pontevedra.\nSi que formou parte do primeiro Parlamento Auton\u00f3mico, entre 1981 e 1985, como independente dentro das listas do PSdeG (Partido Socialista de Galicia-PSOE Partido Socialista Obrero Espa\u00f1ol), xunto con outras destacadas figuras da cultura galega, como Alfredo Conde, Carlos Casares e Benxam\u00edn Casal, sendo elixido deputado pola provincia da Coru\u00f1a; nesta mesma li\u00f1a, Xerardo Fern\u00e1ndez Albor presentouse como independente dentro das listas de Alianza Popular e Marino D\u00f3nega nas de UCD. Esta decisi\u00f3n de presentarse nas listas do PSOE foi obxecto de numerosas cr\u00edticas polos nacionalistas.\nDa s\u00faa carreira pol\u00edtica c\u00f3mpre salientar o seu labor de relator da primeira Lei de Normalizaci\u00f3n Ling\u00fc\u00edstica de Galicia, da que foi un dos seus promotores m\u00e1is destacados. Xa en 1971 presentara na Real Academia unha proposta de unificaci\u00f3n morfol\u00f3xica da lingua galega, necesidade que xa adiantara no seu discurso de ingreso.\nEn 1983 foi elixido primeiro presidente do Consello da Cultura Galega, e reelixido en 1989, cargo que desempe\u00f1ou ata o seu pasamento, sendo o seu sucesor no cargo Xos\u00e9 Filgueira Valverde.\nFinalmente, en xaneiro de 1990 morre a s\u00faa dona, Isabel L\u00f3pez, e a sa\u00fade de Pi\u00f1eiro, xa de seu mala, foise deteriorando, de tal xeito que en cuesti\u00f3n de meses, en agosto, estando en Castropol na casa da vi\u00fava de Penzol, presentaba uns niveis cr\u00edticos que motivaron o seu traslado a Santiago de Compostela, onde morre o 27 de agosto a consecuencia dun cancro de p\u00e1ncreas.\nObra.\nA obra escrita por Ram\u00f3n Pi\u00f1eiro non \u00e9 abundante e estivo centrada polo xeral na filosof\u00eda da saudade. En calquera caso, publicou numerosos artigos en diferentes revistas e peri\u00f3dicos, especialmente en \"Grial\" (onde asinou \u00e1s veces baixo o pseud\u00f3nimo de \"Lu\u00eds Veiga do Campo\") e tam\u00e9n nos bolet\u00edns da Editorial Galaxia e da Real Academia Galega, nas revistas \"Galicia\" (de Bos Aires e Caracas) e \"Galicia Emigrante\", \"Yunque\", \"Faro de Vigo\", \"La Voz de Galicia\" etc. Finalmente, publicou numerosas colaboraci\u00f3ns en obras colectivas e proemios de diferentes libros (de Novoneyra, Masside, M\u00e9ndez Ferr\u00edn, Lugr\u00eds etc).\nAdemais, fixo, xunto a Celestino Fern\u00e1ndez de la Vega, tarefas de tradutor, vertendo ao galego obras como \"Cancioeiro da poes\u00eda c\u00e9ltica\" (\"Alt-keltische Dichtunguen\", de Julius Pokorny, en 1952) -traduci\u00f3n premiada pola Editorial Bibli\u00f3filos Gallegos- e \"Da esencia da verdade\" (\"Von Wessen der Wahrkeit\") (de Heidegger, traducido en 1952 pero que non se puido publicar ata 1956 por acci\u00f3n da censura, desbloqueado pola chamada \"batalla de Montevideo\", a acci\u00f3n de protesta da emigraci\u00f3n galega no congreso da UNESCO -e polo tanto libre de represalias- onde se admitir\u00eda a Espa\u00f1a na organizaci\u00f3n).\nFinalmente, Pi\u00f1eiro impulsou e preparou persoalmente a edici\u00f3n en 1958 do \"Diccionario enciclop\u00e9dico gallego-castellano\" de Eladio Rodr\u00edguez, in\u00e9dito desde a morte deste, en 1949. A obra publicouse por Galaxia en tres tomos, nos anos 1958, 1960 e 1961, respectivamente, inclu\u00edndo no terceiro un ap\u00e9ndice con voces achegadas por outros colectores, entre eles o propio Pi\u00f1eiro. Xa en 1956 ti\u00f1a o proxecto de publicar un \"Gran Diccionario da Lingua Galega\", que incluir\u00eda tanto o l\u00e9xico utilizado na literatura cl\u00e1sica galega como o l\u00e9xico vivo na fala, pero o proxecto nunca callou.\nC\u00f3mpre salientar tam\u00e9n a s\u00faa ampl\u00edsima correspondencia con practicamente todos os persoeiros da cultura galega. En maio de 2009, o Consello da Cultura Galega e maila Fundaci\u00f3n Penzol asinaron un convenio de colaboraci\u00f3n para dixitalizar toda a correspondencia de Ram\u00f3n Pi\u00f1eiro, estimada en m\u00e1is de 8000 cartas. A s\u00faa correspondencia foise publicando parcialmente en \"Olladas no futuro\" (1974), \"Cartas para os amigos\" (1992), \"Un epistolario de Ram\u00f3n Pi\u00f1eiro\" (Del Riego, Galaxia 2000) ou un conxunto de 49 cartas que levou por t\u00edtulo \"Cartas de Ram\u00f3n Pi\u00f1eiro a Ricardo Carballo Calero\" (2004), ademais das colecci\u00f3ns parciais que se publicaron en diferentes entregas dos \"Cadernos Ram\u00f3n Pi\u00f1eiro\"."}
{"id": "50182", "revid": "785", "url": "https://gl.wikipedia.org/wiki?curid=50182", "title": "Condado da Limia", "text": "O condado da Limia \u00e9 a denominaci\u00f3n dunha antiga rexi\u00f3n medieval (do s\u00e9culo X ao s\u00e9culo XII) situada ao correr do r\u00edo Limia, entre a actual provincia de Ourense e o norte de Portugal.\nA extensi\u00f3n da Limia hist\u00f3rica compr\u00f3base na denominaci\u00f3n tradicional da vila de Maceda, co\u00f1ecida como Maceda da Limia antes da deturpaci\u00f3n do top\u00f3nimo Maceda de Trives, substitu\u00eddo pola forma castelanizada actual de Manzaneda, que fixo innecesaria a distinci\u00f3n.\nEsta Limia medieval ocupaba na parte galega case que toda a provincia de Ourense, aga as concas do Ribeiro, do Sil e do Bibei. \u00c9 dicir, \u00e1 actual comarca da Limia sum\u00e1baselle a contorna de Celanova, Allariz, Maceda, e tam\u00e9n a Limia portuguesa (seguindo o curso do r\u00edo Limia ata Viana do Castelo), xa que daquela non exist\u00eda Portugal, condado que se independizar\u00eda no s\u00e9culo XII.\nA Limia medieval tivo un gran peso no reino de Galicia neses s\u00e9culos, con Allariz como capital. Sendo cidade do rei, os notarios do rei asinaron dende o s\u00e9culo XII ata fins da Idade Media como notarios de Allariz e da Terra da Limia. No condado da Limia gozou de grande importancia o mosteiro de Celanova, que funcionou como un centro se\u00f1orial e repoboador, e que tivo un protagonismo paralelo ao de Allariz pola relaci\u00f3n da familia de san Rosendo coa monarqu\u00eda galaica."}
{"id": "50185", "revid": "1576", "url": "https://gl.wikipedia.org/wiki?curid=50185", "title": "Praia de orz\u00e1n", "text": ""}
{"id": "50189", "revid": "31997", "url": "https://gl.wikipedia.org/wiki?curid=50189", "title": "Concelleiro, concelleira", "text": "O concelleiro ou concelleira, ou edil, \u00e9 cada unha das persoas membros do pleno dun concello, elixida democraticamente cada catro anos nas elecci\u00f3ns municipais, dentro das listas electorais de cada partido ou coalici\u00f3n pol\u00edtica que se presenta \u00e1s elecci\u00f3ns. \nFunci\u00f3ns.\nOs candidatos escollidos para a corporaci\u00f3n local son os concelleiros, a eles corresp\u00f3ndelle fiscalizar ao executivo local, aprobar as regulaci\u00f3ns municiapais e os orzamentos. Os concelleiros poden formar parte do grupo de goberno municipal, se soste\u00f1en ao alcade, ou poden formar parte do grupo ou grupos da oposici\u00f3n, se non apoian ao alcalde. \nEn Espa\u00f1a, os concelleiros deben escoller entre eles ao alcalde no primeiro pleno logo das elecci\u00f3ns locais e poden cesalo mediante unha moci\u00f3n de censura. Noutros estados, a elecci\u00f3n dos alcaldes \u00e9 feita directamente pola cidadan\u00eda, polo que a tarefa dos concelleiros pasa por controlar a acci\u00f3n deste. Os concelleiros que forman parte do grupo de goberno poden ter unha ou m\u00e1is materias dedicadas (facenda, seguridade cidad\u00e1, deporte, turismo ...) segundo a conceller\u00eda que se lles atrib\u00faa. No caso espa\u00f1ol, estas a delegaci\u00f3n de competencias est\u00e1n reguladas pola Lei 7/1985, de 2 de abril, reguladora das Bases do R\u00e9xime Local, as\u00ed como a 39/2015, do Procedemento Administrativo Com\u00fan das Administraci\u00f3ns P\u00fablicas e a 40/2015, de 2 de ocutubro, do r\u00e9xime Xur\u00eddico do Sector P\u00fablico. Nomeadamente, en Galicia, tam\u00e9n se aplica a Lei 5/1997, do 22 de xullo, de Administraci\u00f3n local de Galicia.\nO cargo de concelleiro pode ser remunerado, o que acostuma ocorrer nos municipios grandes. Os concelleiros do grupo de goberno poden formar parte da comisi\u00f3n de goberno do municipio.\nO n\u00famero de concelleiros de cada municipio var\u00eda segundo a s\u00faa poboaci\u00f3n de dereito, \u00e9 dicir, a censada no padr\u00f3n municipal. \nO seu estatuto e a s\u00faa funci\u00f3n est\u00e1n regulados por disposici\u00f3ns de dereito pol\u00edtico e dereito administrativo. No caso de pasamento ou renuncia dun concelleiro, en Espa\u00f1a, ocupa o cargo o seguinte membro da candidatura por orde de colocaci\u00f3n da lista electoral presentada."}
{"id": "50190", "revid": "5863", "url": "https://gl.wikipedia.org/wiki?curid=50190", "title": "Elecci\u00f3ns", "text": "En pol\u00edtica unha elecci\u00f3n \u00e9 o proceso democr\u00e1tico de car\u00e1cter peri\u00f3dico no que a cidadan\u00eda designa os seus representantes nos \u00f3rganos pol\u00edticos ou de goberno. O per\u00edodo temporal entre elecci\u00f3ns denom\u00ednase lexislatura.\nElecci\u00f3ns en Espa\u00f1a.\nEn Espa\u00f1a os \u00f3rganos pol\u00edticos ou de goberno son a administraci\u00f3n estatal, a auton\u00f3mica e a local. As elecci\u00f3ns te\u00f1en lugar mediante o sufraxio universal, e por medio de votaci\u00f3n libre e secreta.\nDesde a Constituci\u00f3n espa\u00f1ola de 1978, e por virtude das s\u00faas leis de desenvolvemento, te\u00f1en dereito de voto (sufraxio activo) as persoas maiores de 18 anos e nacionalidade espa\u00f1ola. Non obstante, nas elecci\u00f3ns municipais poden votar os veci\u00f1os maiores de idade orixinarios de calquera estado da Uni\u00f3n Europea, previamente censados.\nTipos de elecci\u00f3ns pol\u00edticas.\nSegundo o \u00e1mbito territorial e funcional do \u00f3rgano cuxos membros hanse elixir, e sempre falando do Estado espa\u00f1ol, hai dous tipos de elecci\u00f3ns:\nElecci\u00f3ns lexislativas: Son as destinadas a designar \u00f3s representantes nas c\u00e1maras lexislativas do Estado (Cortes xerais) ou da Comunidade Aut\u00f3noma.\nNo que atinxe \u00e1s elecci\u00f3ns lexislativas estatais, poden ser elecci\u00f3ns ao Congreso dos deputados (os electos toman posesi\u00f3n da s\u00faa acta de deputado) ou elecci\u00f3ns ao Senado (designaci\u00f3n de senadores).\nNas elecci\u00f3ns auton\u00f3micas s\u00f3 se designan deputados para o parlamento, pois nas comunidades aut\u00f3nomas non hai sistema de representaci\u00f3n bicameral.\nElecci\u00f3ns locais: Son as destinadas a designar os representantes dos cidad\u00e1ns en cada municipio. Os electos toman posesi\u00f3n do seu cargo de concelleiros.\nOutras elecci\u00f3ns.\nEn Espa\u00f1a, desde a entrada en vigor da constituci\u00f3n espa\u00f1ola, todos os \u00f3rganos sociais de base colectiva, e car\u00e1cter p\u00fablico, est\u00e1n sometidas a unhas normas para a designaci\u00f3n dos seus \u00f3rganos representativos. A regra \u00e9 que o seu funcionamento ha ser democr\u00e1tico, polo que aqueles actos dos organismos sometidos a dereito p\u00fablico coma os colexios profesionais, que incumpran dita regra, poder\u00e1n ser revisados en v\u00eda xurisdicional contencioso-administrativa.\nNas entidades do eido privado, civil ou mercantil, a cuesti\u00f3n non \u00e9 de orde p\u00fablica, a\u00ednda que xa por influencia do dereito romano, o seu funcionamento debe ser democr\u00e1tico, rex\u00e9ndose pola vontade da maior\u00eda dos part\u00edcipes. As\u00ed, nas comunidades de propietarios, asociaci\u00f3ns, sociedades etc. a designaci\u00f3n dos representantes hase levar a efecto mediante regras contidas supletoriamente no c\u00f3digo civil, rexendo sempre a regra da maior\u00eda. O incumprimento desa norma \u00e9 revisable na xurisdici\u00f3n civil ordinaria."}
{"id": "50193", "revid": "89787", "url": "https://gl.wikipedia.org/wiki?curid=50193", "title": "Ferreiri\u00f1o abelleiro", "text": "O ferreiri\u00f1o abelleiro ou sachat\u00edn (\"Parus major\") \u00e9 un paxaro da familia dos p\u00e1ridos (\"Paridae\"), o membro de maior tama\u00f1o da s\u00faa familia dos que habitan en Europa.\nDescrici\u00f3n.\nO ferreiri\u00f1o abelleiro mide uns 14\u00a0cm \u00e9 ten unha envergadura de \u00e1 entre 22,5\u201325,5\u00a0cm. Pesa uns 20 gramos. A cabeza e o colo son negros, as meixelas son brancas. Unha faixa de cor tam\u00e9n negra, m\u00e1is ancha no macho, atrav\u00e9salle o peito, que, coma o ventre, \u00e9 amarelo. Nas femias a cor amarela da parte inferior \u00e9 m\u00e1is mate.\nO canto \u00e9 moi variado e emprega formas que se atopan tam\u00e9n noutros \"p\u00e1ridos\". \u00c9, por\u00e9n, m\u00e1is alto e potente.\nAlimentaci\u00f3n.\nAlim\u00e9ntase principalmente de insectos, pero come tam\u00e9n sementes de plantas, bagas, bot\u00f3ns de flores e froitos secos. Prefire comer desde a p\u00f3las m\u00e1is baixas das \u00e1rbores, preto do tronco, pero \u00e9 frecuente que procure a comida polo chan.\nNo inverno conc\u00e9ntranse facilmente en comedeiros artificiais, onde prefiren os cacahuetes crus e as pipas de xirasol. Poden chegar a facerse bastante confiados.\nH\u00e1bitat.\nO Ferreiri\u00f1o abelleiro \u00e9 unha ave pale\u00e1rtica. En Europa \u00e9 principalmente sedentario, ag\u00e1s en Islandia e no norte da Escandinavia e na antiga URSS. Na Pen\u00ednsula Ib\u00e9rica e abondoso. Na Galiza tam\u00e9n \u00e9 com\u00fan e sedentario en todo o territorio. Distrib\u00faese ata os 800 m de altitude.\nVive en zonas de bosque. En xeral prefire os bosques vellos caducifolios ou mixtos, pero \u00e9 moi adaptable e afaise a vivir en xard\u00edns, parques e plantaci\u00f3n de \u00e1rbores.\nEtolox\u00eda.\nO ferreiri\u00f1o abelleiro ten dous ciclos de actividade diarios: un pola ma\u00f1\u00e1 cedo e outro m\u00e1is curto polo ser\u00e1n. Este \u00faltimo prod\u00facese s\u00f3 f\u00f3ra da estaci\u00f3n de cr\u00eda. M\u00f3vese con pequenos pulos coma outros p\u00e1ridos pero non \u00e9 tan frecuente velo pendurado das p\u00f3las como no caso doutros membros da familia.\nDefende o mesmo territorio durante todo o ano e toda a vida contra os seus conx\u00e9neres. \u00c9 mon\u00f3gamo, a parella f\u00f3rmase \u00f3 inicio da estaci\u00f3n de reproduci\u00f3n e mantense xunta durante toda a \u00e9poca de cr\u00eda.\nFan o ni\u00f1o de musgo, liques, garabulli\u00f1os e ra\u00edces en \u00e1rbores, ocos en paredes, ou caixas artificiais para facer ni\u00f1os a unha altura de entre 3 e 5 metros. A femia pon ovos d\u00faas veces \u00f3 ano (pode facer unha nova posta se a primeira \u00e9 destru\u00edda) entre marzo e xu\u00f1o. Pon de 7 a 12 ovos, en raras ocasi\u00f3ns menos. Os ovos son brancos con pencas vermellas. A incubaci\u00f3n dura de 12 a 15 d\u00edas. Os polos permanecen no ni\u00f1o de 16 a 21 d\u00edas, e son alimentados polos dous proxenitores.\nAlcanzan unha idade media de 1,7 anos. Alg\u00fans exemplares chegan a vivir 11 ou 12 anos e o m\u00e1is vello co\u00f1ecido ti\u00f1a polo menos 15."}
{"id": "50197", "revid": "98629", "url": "https://gl.wikipedia.org/wiki?curid=50197", "title": "Rampo Edogawa", "text": "Rampo Edogawa (\u6c5f\u6238\u5ddd \u4e71\u6b69, \u3048\u3069\u304c\u308f \u3089\u3093\u307d, \"Edogawa Rampo\"), naceu en Hirai Tar\u014d (Xap\u00f3n), o 21 de outubro de 1894. Morreu o 28 de xullo de 1965. Foi o autor e cr\u00edtico. Escribiu moitas novelas sobre detectives. Kogoro Akechi foi o primeiro detective das s\u00faas novelas.\nRampo foi un grande admirador dos escritores de misterio do oeste, especialmente do c\u00e9lebre Edgar Allan Poe. O seu pseud\u00f3nimo \"Edogawa Rampo\" \u00e9 unha homenaxe xaponesa ao nome de Poe. Outros autores que tiveron grande influencia nel foron Maurice Leblanc e Arthur Conan Doyle.\nRampo aparece como protagonista na pel\u00edcula de 1994 \"The Mystery of Rampo\".\nEn 2005 rodouse \"Rampo Jigoku\", coa estrela Tadanobu Asano, creando catro historias curtas nesta pel\u00edcula."}
{"id": "50212", "revid": "17467", "url": "https://gl.wikipedia.org/wiki?curid=50212", "title": "Froila II de Asturias", "text": ""}
{"id": "50214", "revid": "5863", "url": "https://gl.wikipedia.org/wiki?curid=50214", "title": "Formaci\u00f3n e evoluci\u00f3n do sistema solar", "text": "As teor\u00edas sobre a formaci\u00f3n e evoluci\u00f3n do Sistema Solar son complexas e variadas, interrelacionando varias disciplinas cient\u00edficas, dende a astronom\u00eda e a f\u00edsica at\u00e9 a xeolox\u00eda e a ciencia planetaria. A trav\u00e9s dos s\u00e9culos, moitas teor\u00edas sobre a s\u00faa formaci\u00f3n foron propostas, pero non foi at\u00e9 o s\u00e9culo XVII cando tivo lugar o desenvolvemento da teor\u00eda moderna.\nCo amencer da era espacial, as imaxes e estruturas doutros mundos no Sistema Solar refinaron a nosa comprensi\u00f3n, mentres que os avances en f\u00edsica nuclear d\u00e9ronnos a nosa primeira visi\u00f3n dos procesos que afrontaron a estrelas, e conduc\u00edronnos \u00e1s primeiras teor\u00edas da s\u00faa formaci\u00f3n e destruci\u00f3n final.\nFormaci\u00f3n inicial.\nNebulosa solar.\nA hip\u00f3tese actual da formaci\u00f3n do sistema solar \u00e9 a hip\u00f3tese nebular, proposta por primeira vez en 1734 por Emanuel Swedenborg. En 1755, Immanuel Kant, que estaba familiarizado cos traballos de Swedenborg, desenvolveu esa teor\u00eda m\u00e1is fondamente. Unha teor\u00eda similar foi formulada por Pierre Simon Laplace en 1796. A teor\u00eda nebular mant\u00e9n que fai 4600 mill\u00f3ns da anos o Sistema Solar se formou a partir do derrubamento gravitacional dunha nube molecular xigante. Esta nube inicial foi probabelmente de varios anos-luz de largo e xogou o papel de anfitrioa no nacemento de varias estrelas. A\u00ednda que o proceso foi visto cunha relativa calma, estudos recentes de meteoritos antigos revelan rastros de elementos s\u00f3 formados no coraz\u00f3n de explosi\u00f3ns moi grandes de estrelas, indicando que o contorno no que o Sol foi formado estaba dentro do rango de bastantes supernovas pr\u00f3ximas. A onda expansiva destas supernovas poder\u00eda se-la causante da formaci\u00f3n do Sol, creando rexi\u00f3ns de sobredensidade na nebulosa circundante, provocando o seu colapso.\nUnha destas rexi\u00f3ns de gas explosivo (co\u00f1ecida como nebulosa presolar) formar\u00eda o que logo se converter\u00eda no Sol. Esta rexi\u00f3n ti\u00f1a un di\u00e1metro de entre 7000 e 20000 UA e unha masa moi semellante \u00e1 do Sol (entre 1,001 e 1,1 masas solares). Crese que a s\u00faa composici\u00f3n era m\u00e1is ou menos a mesma que a do Sol hoxe: un 98% de hidr\u00f3xeno e helio presente dende o Big Bang e un 2% de elementos m\u00e1is pesados creados por anteriores xeraci\u00f3ns de estrelas que morreron e lanz\u00e1ronos de novo \u00f3 espazo interestelar (ver nucleos\u00edntese).\nMentres se colapsaba a nebulosa, a conservaci\u00f3n do momento angular fixo que xirara m\u00e1is rapidamente, e os \u00e1tomos comezaron a chocar cunha frecuencia que se incrementaba, facendo que soltaran enerx\u00eda en forma de calor. O centro, que era onde a maior parte da masa estaba a chocar, quent\u00e1base cada vez m\u00e1is que o disco circundante. Pola acci\u00f3n das forzas competentes asociadas coa gravidade, a presi\u00f3n dos gases, os campos magn\u00e9ticos e a rotaci\u00f3n, a nebulosa en proceso de contracci\u00f3n comezou a se aplanar nun disco protoplanetario cun di\u00e1metro de preto de 200 UA e unha quente e densa protoestrela no centro.\nOs estudos das estrelas T Tauris, polos que se cre que as estrelas mozas son semellantes \u00f3 Sol neste punto da s\u00faa evoluci\u00f3n, amosan que a mi\u00fado est\u00e1n acompa\u00f1adas por discos de tipo preplanetario. Estes discos se estenden \u00f3 longo de centos de UA e son bastante fr\u00edos, atinxindo s\u00f3 cen kelvin no seu punto m\u00e1is quente. Despois de 100 mill\u00f3ns de anos, a temperatura e a presi\u00f3n no centro do Sol volv\u00e9ronse tan altas que o seu hidr\u00f3xeno comezou a fundirse, creando unha fonte interna de enerx\u00eda que contrarrestou a forza da contracci\u00f3n gravitacional at\u00e9 que o equilibrio hidrost\u00e1tico foi acadado. Neste momento, o Sol converteuse nunha estrela completamente desenvolvida.\nSe pensa que os planetas naceron desta nube e do seu po e gases (a nebulosa solar). O m\u00e9todo actualmente aceptado polo que se formaron os planetas \u00e9 co\u00f1ecido como acreci\u00f3n, pola cal os planetas comezaron como grans de po en \u00f3rbita \u00f3 redor da protoestrela, atraendo outros grans e entrando e contacto directo at\u00e9 formar grupos de entre un e dez quil\u00f3metros de di\u00e1metro, que \u00e1 s\u00faa vez foron chocando entre eles para formar corpos m\u00e1is grandes chamados planetesimais, de aproximadamente 5 quil\u00f3metros de tama\u00f1o, e increment\u00e1ndose gradualmente uns 15\u00a0cm \u00f3 ano durante os seguintes mill\u00f3ns de anos.\nO Sistema Solar interno era demasiado quente como para que as mol\u00e9culas vol\u00e1tiles como a auga ou o metano se condensaran, as\u00ed que os planetesimais que se formaron foron relativamente pequenos (abarcando s\u00f3 un 0.6% da masa do disco) e compostos principalmente por elementos cun punto moi elevado de fusi\u00f3n, como silicatos ou metais. Estes corpos rochosos chegar\u00edan a converterse nos planetas terrestres. A\u00ednda m\u00e1is, os efectos gravitacionais de X\u00fapiter fixeron que fora impos\u00edbel que os obxectos protoplanetarios se xuntaran, deixando detr\u00e1s o cinto de asteroides.\nE a\u00ednda por riba, al\u00e9n da li\u00f1a de conxelaci\u00f3n, onde os compo\u00f1entes de xeo m\u00e1is vol\u00e1tiles ficaban en estado s\u00f3lido, X\u00fapiter e Saturno foron quen de atrapar m\u00e1is material que os planetas terrestres, xa que eses materiais eran m\u00e1is com\u00fans. Convert\u00e9ronse en xigantes gasosas, mentres que Urano e Neptuno capturaron moito menos material e son co\u00f1ecidas como xigantes xeadas, xa que se cre que os seus n\u00facleos est\u00e1n feitos na s\u00faa meirande parte de hidr\u00f3xeno xeado.\nEnt\u00f3n, o primeiro vento solar limpou todo o po e o gas no disco protoplanetario, lev\u00e1ndoo \u00f3 espazo interestelar, rematando as\u00ed o crecemento dos planetas. As estrelas T Tauri provocan un vento estelar m\u00e1is forte que outras estrelas m\u00e1is antigas e est\u00e1beis.\nProblemas co modelo da nebulosa solar.\nUn problema con esta hip\u00f3tese e o do momento angular. Coa ampla maior\u00eda da masa do sistema acumul\u00e1ndose no centro da nube rotatoria, a hip\u00f3tese pred\u00ed que a ampla maior\u00eda do momento angular do sistema debe acumularse tam\u00e9n al\u00ed. Por\u00e9n, a rotaci\u00f3n do Sol \u00e9 bastante m\u00e1is lenta do previsto, e os planetas, a pesar de contar con menos dun 1% da masa do sistema, acumulan m\u00e1is do 90% do seu momento angular. Unha soluci\u00f3n deste problema \u00e9 que os grans de po do disco orixinal crearon unha fricci\u00f3n que aminorou a rotaci\u00f3n no centro.\nOs planetas en \"lugar equivocado\" son un problema para o modelo da nebulosa solar. Urano e Neptuno existen nunha rexi\u00f3n onde a s\u00faa formaci\u00f3n \u00e9 altamente inveros\u00edmil por mor da reducida densidade da nebulosa solar e dos per\u00edodos orbitais m\u00e1is longos nesa rexi\u00f3n. A\u00ednda m\u00e1is, os X\u00fapiteres quentes agora observados \u00f3 redor doutras estrelas non se poder\u00edan formar nas s\u00faas posici\u00f3ns actuais se o fixeran tam\u00e9n a partir dunha \"nebulosa solar\". Estes asuntos tr\u00e1tanse asumindo que as interacci\u00f3ns coa mesma nebulosa e os restantes planetesimais poden resultar en migraci\u00f3ns planetarias.\nAs caracter\u00edsticas detalladas dos planetas son outro problema. A hip\u00f3tese da nebulosa solar pred\u00ed que t\u00f3dolos planetas formaranse exactamente no mesmo plano el\u00edptico. En lugar diso, as \u00f3rbitas dos planetas cl\u00e1sicos te\u00f1en varias (a\u00ednda que pequenas) inclinaci\u00f3ns con respecto \u00e1 elipse. Ademais, pred\u00edse que as rotaci\u00f3ns e os sistemas lunares das xigantes gasosas tampouco estar\u00e1n inclinadas con respecto \u00f3 plano el\u00edptico. Por\u00e9n, a maior\u00eda das xigantes gasosas te\u00f1en pronunciadas variaci\u00f3ns axiais con respecto \u00e1 elipse, teno Urano unha variaci\u00f3n de 98\u00ba. A L\u00faa sendo relativamente grande con respecto \u00e1 Terra e outras l\u00faas que est\u00e1n en \u00f3rbitas irregulares con respecto \u00f3 seu planeta e tam\u00e9n outro problema. Actualmente crese que esas observaci\u00f3ns expl\u00edcanse por eventos que sucederon despois da formaci\u00f3n inicial do Sistema Solar.\nEstimaci\u00f3n da idade.\nUsando dataci\u00f3n radiom\u00e9trica, os cient\u00edficos poden estimar que a idade do Sistema Solar \u00e9 de 4600 mill\u00f3ns de anos. As rochas m\u00e1is vellas da Terra datan duns 3900 mill\u00f3ns de anos, aproximadamente. As rochas desta idade son escasas, xa que a superficie da Terra \u00e9 constantemente modificada pola erosi\u00f3n, a actividade volc\u00e1nica e as placas tect\u00f3nicas. Para estima-la idade do Sistema Solar os cient\u00edficos deben usar meteoritos, que foron formados durante a fase temper\u00e1 da condensaci\u00f3n da nebulosa solar. S\u00e1bese que os meteoritos m\u00e1is vellos (como o meteorito de Canyon Diablo) te\u00f1en unha idade de 4600 mill\u00f3ns de anos, polo tanto, o Sistema Solar debe ter polo menos esa idade.\nEvoluci\u00f3n posterior.\nOrixinalmente creuse que os planetas se formaron na \u00f3rbita na que agora est\u00e1n, ou polo menos preto dela. Por\u00e9n, esta visi\u00f3n estivo experimentado cambios radicais durante a derradeira parte do s\u00e9culo XX e no principio do XXI. Actualmente crese que o Sistema Solar era moi diferente \u00f3 actual despois da s\u00faa formaci\u00f3n inicial, con polo menos cinco obxectos tan grandes como Mercurio no Sistema Solar interior polos catro actuais, e sendo o Sistema Solar exterior moito m\u00e1is compacto do que \u00e9 agora, e estando o Cinto de Kuiper moito m\u00e1is lonxe do que est\u00e1 agora.\nCrese que os impactos son unha parte regular a\u00ednda que infrecuente do desenvolvemento e evoluci\u00f3n do Sistema Solar. Ademais do impacto que formou a L\u00faa, crese que o sistema Plut\u00f3n-Caronte \u00e9 o resultado da colisi\u00f3n entre obxectos do Cinto de Kuiper. Crese tam\u00e9n que outros casos de l\u00faas \u00f3 redor de asteroides e doutros obxectos do Cinto de Kuiper son resultado de colisi\u00f3ns. A proba de que eses impactos seguen a suceder \u00e9 a colisi\u00f3n entre o Cometa Shoemaker-Levy 9 con X\u00fapiter en 1994, e o impacto que deu lugar \u00f3 Meteor Crater no estado norteamericano de Arizona.\nSistema Solar interior.\nDe acordo co punto de vista imperante na actualidade, o Sistema Solar interior completouse cun impacto xigante no que unha Terra de pouca idade chocou cun obxecto do tama\u00f1o de Marte (o \"quinto\" obxecto do Sistema Solar interior o que se alud\u00eda arriba). Este impacto resultou na formaci\u00f3n da L\u00faa. A especulaci\u00f3n m\u00e1is plaus\u00edbel na actualidade \u00e9 que este obxecto do tama\u00f1o de Marte formouse nun dos Puntos de Lagrange est\u00e1beis entre a Terra e o Sol (en L4 ou L5) e despois escapouse desa posici\u00f3n.\nCinto de asteroides.\nBaixo a hip\u00f3tese da nebulosa solar, o cinto de asteroides inicialmente conti\u00f1a m\u00e1is materia dabondo para formar un planeta, e, por suposto, un longo n\u00famero de planetesimais formados. Por\u00e9n, X\u00fapiter formouse antes de que un planeta puidera xurdir deses planetesimais. Por mor da grande masa de X\u00fapiter, hai resonancias orbitais xirando baixo o goberno de X\u00fapiter no cinto de asteroides Estas resonancias dispersaron \u00f3s planetesimais do cinto de asteroides ou os mantiveron en franxas orbitais reducidas, e evitou que se consolidaran. O que agora quedan son os derradeiros planetesimais creados inicialmente durante a formaci\u00f3n do sistema solar.\nOs efectos de X\u00fapiter dispersaron a meirande parte do contido do cinto de asteroides, deixando menos do equivalente \u00f3 10% da masa da Terra. A perda de masa \u00e9 o principal factor que prev\u00e9n \u00f3 cinto de asteroides de consolidarse nun planeta. Os obxectos con moita masa te\u00f1en un campo gravitacional o grande dabondo como para previr a perda de moita cantidade de materia como resultado dunha colisi\u00f3n violenta. Por\u00e9n, non \u00e9 o caso habitual no cinto de asteroides, e moitos obxectos grandes que esnaquizaron non se mantiveron, e \u00e1s veces obxectos m\u00e1is novos foron forzados a sa\u00edr en choques menos violentos. A proba destas colisi\u00f3ns pode ser atopada nas l\u00faas sitas \u00f3 redor dos asteroides, que actualmente s\u00f3 poden ser explicadas como materia consolidada que foi botada do obxecto pai pero que non ten enerx\u00eda dabondo para escapar del.\nPlanetas exteriores.\nOs protoplanetas m\u00e1is grandes ti\u00f1an a masa dabondo para atrae-lo gas do disco protoplanetario, e se cre que a s\u00faa distribuci\u00f3n de masa pode ser entendido dende as s\u00faas posici\u00f3ns no disco, a\u00ednda que unha explicaci\u00f3n as\u00ed \u00e9 demasiado simple para seren aplicada a outros sistemas planetarios. En esencia, o primeiro planetesimal xoviano en atinxi-la masa cr\u00edtica para capturar helio e polo tanto hidr\u00f3xeno en forma gasosa \u00e9 o m\u00e1is interior, porque -comparada coas \u00f3rbitas m\u00e1is distantes do Sol- aqu\u00ed as velocidades orbitais e a densidade no disco son m\u00e1is altas, e as colisi\u00f3ns suceden m\u00e1is frecuentemente. As\u00ed, X\u00fapiter \u00e9 o xoviano m\u00e1is grande porque atraeu m\u00e1is helio e hidr\u00f3xeno durante m\u00e1is tempo, e Saturno \u00e9 o seguinte. A composici\u00f3n destes dous, de feito, est\u00e1 dominada polo helio e polo hidr\u00f3xeno capturado (aproximadamente un 97% e un 90% da masa respectivamente).\nOs protoplaneteas que logo ser\u00edan Urano e Neptuno atinxiron a masa cr\u00edtica cunha tardanza significativa, e por mor diso capturaron menos hidr\u00f3xeno e helio, o que fai que actualmente sexan s\u00f3 1/3 da s\u00faa masa total.\nSeguindo \u00e1 captura dos gases, crese que o Sistema Solar exterior rematouse de configurar grazas \u00e1s migraci\u00f3ns planetarias. A gravidade dos planetas perturbou a \u00f3rbita dos obxectos do cinto de Kuiper, e moitos foron atra\u00eddos por Saturno, Urano e Neptuno, mentres que X\u00fapiter a mi\u00fado lanzaba eses obxectos f\u00f3ra do Sistema Solar. Como resultado disto, X\u00fapiter acercouse m\u00e1is \u00f3 Sol, mentres que Saturno, Urano e Neptuno afast\u00e1ronse. No ano 2004, acadouse un punto de inflexi\u00f3n no entendemento de como este proceso levou \u00e1 configuraci\u00f3n actual do Sistema Solar, xa que os novos modelos feitos por ordenador amosaron que se X\u00fapiter comezara a orbitar \u00f3 Sol menos de d\u00faas veces por cada unha de Saturno, o patr\u00f3n da migraci\u00f3n por\u00eda a X\u00fapiter e a Saturno nunha resonancia orbital de 2:1 cando o per\u00edodo de X\u00fapiter fora exactamente a metade do de Saturno, o que por\u00eda tam\u00e9n a Urano e a Neptuno en \u00f3rbitas pronunciadamente el\u00edpticas, existindo un 50% de posibilidades de que trocaran as s\u00faas posici\u00f3ns. O obxecto que finalizara m\u00e1is \u00f3 exterior, neste caso Neptuno, ser\u00eda forzado a entrar de novo no cinto de Kuiper do que xurdira.\nA interactuaci\u00f3n posterior entre os planetas e o cinto de Kuiper unha vez X\u00fapiter e Saturno pasaran pola resonancia 2:1 pode explica-las caracter\u00edsticas orbitais e as variaci\u00f3ns axiais dos planetas exteriores xigantes. Urano e Saturno remataron onde est\u00e1n por mor das interacci\u00f3n deles mesmos con X\u00fapiter, mentres que Neptuno rematou na s\u00faa posici\u00f3n actual porque \u00e9 o lugar onde remataba inicialmente o cinto de Kuiper. A atracci\u00f3n dos obxectos do cinto de Kuiper pode explica-lo Intenso Bombardeo Tard\u00edo que ocorreu fai 4000 mill\u00f3ns de anos.\nBombardeo intenso.\nMoitos planetesimais ficaban sen atraer nin formarse nun novo corpo planetario moito despois de que o vento solar limpara o disco de gases. Cr\u00edase que esta cantidade de planetesimais estaban sobre todo al\u00e9n dos planetas exteriores, onde os seus tempos de acreci\u00f3n era tan longos que era imposible formar un novo planeta antes da dispersi\u00f3n de gases. Os planetas xigantes exteriores interactuaron con este \"mar planetesimal\", atraendo estas pequenas rochas mentres os propios planetas mov\u00edanse cara a f\u00f3ra. Ent\u00f3n, os planetesimais dispers\u00e1banse cara o planeta seguinte actuando de xeito semellante, movendo as\u00ed as \u00f3rbitas dos planetas.\nEste movemento planetario resultou na resonancia 2:1 entre X\u00fapiter e Saturno descrita arriba, e (polo menos crese as\u00ed), que Neptuno e Urano foron acelerados cara a unha forte interactuaci\u00f3n co mar de planetesimais. A cantidade de planetesimais atra\u00eddos dentro do Sistema Solar incrementouse notabelmente, e d\u00e9ronse m\u00e1is impactos con t\u00f3dolos corpos planetarios e lunares observados. Este per\u00edodo co\u00f1\u00e9cese como Intenso Bombardeo Tard\u00edo.\nDeste xeito, os planetas xovianos (particularmente X\u00fapiter e Neptuno) gradualmente limparon o disco dos planetesimais restantes, \"limpando a veci\u00f1anza\" xa sexa lanz\u00e1ndoos cara a afastada Nube de Oort (a 50000 UA) ou provocando colisi\u00f3ns con outros planetas ou con outros obxectos m\u00e1is est\u00e1beis como o cinto de asteroides. Este per\u00edodo de bombardeo intenso dura varios mill\u00f3ns de anos, e pr\u00f3base cos cr\u00e1teres que a\u00ednda son vis\u00edbeis nos corpos xeoloxicamente mortos do Sistema Solar. Crese que os planetesimais que chocaron coa Terra trouxeron a auga e outros compostos do hidr\u00f3xeno. A pesar de non estaren completamente aceptado, alg\u00fans cren que neste momento a mesma vida tam\u00e9n puido ser depositada (hip\u00f3tese da panspermia). A posici\u00f3n e contidos actuais dos cintos de asteroides e de Kuiper pode ser por unha grande influencia do transporte de grandes cantidades de masa a trav\u00e9s do Sistema Solar no Intenso Bombardeo Tard\u00edo.\nO bombardeo e as colisi\u00f3ns dos planetesimais e os protoplanetas poden explicar as l\u00faas at\u00edpicas, as \u00f3rbitas lunares, as variaci\u00f3ns axiais e outras anomal\u00edas dos ordenados movementos orixinais. A excesiva cantidade de cr\u00e1teres na L\u00faa e outros grandes corpos datan desta \u00e9poca do Sistema Solar tam\u00e9n \u00e9 explicada por este proceso. Crese que o grande impacto dun protoplaneta do tama\u00f1o de Marte \u00e9 o respons\u00e1bel da at\u00edpica gran l\u00faa da Terra, cuxa composici\u00f3n e densidade \u00e9 similar \u00f3 manto da Terra, e pode haber alterado o eixo da rotaci\u00f3n da Terra at\u00e9 \u00f3s seus 23.5\u00ba actuais de diferenza co plano orbital.\nNo modelo da nebulosa solar, o outro \u00fanico xeito de que os planetas terrestres poidan ter l\u00faas \u00e9 captur\u00e1ndoas. As d\u00faas pequenas l\u00faas de Marte, sitas a baixa altitude, son claramente asteroides, e outros exemplos de sat\u00e9lites capturados abundan nos sistemas xovianos.\nAs interacci\u00f3ns gravitacionais regulares de X\u00fapiter (vexa resonancia orbital) son tam\u00e9n respons\u00e1beis de previr que a materia que unha vez habitou o cinto de asteroides de converterse noutro planeta que probabelmente ter\u00eda o tama\u00f1o da Terra. A meirande parte deste material lanzouse fai moito tempo a \u00f3rbitas exc\u00e9ntricas e chocou con outra cousa, sendo agora a masa total do cinto de asteroides menos da d\u00e9cima parte da masa da L\u00faa.\nCinto de Kuiper e Nube de Oort.\nInicialmente, o Cinto de Kuiper foi unha rexi\u00f3n exterior de corpos xeados que non ti\u00f1an unha densidade de masa dabondo para consolidarse. Orixinalmente, a s\u00faa cara interna poder\u00eda estar xusto a car\u00f3n de Urano e Neptuno cando estes se formaron, no rango de entre 15 e 20 UA. A cara externa estaba a uns 30 UA. Inicialmente, o Cinto de Kuiper lanzou obxectos \u00f3 Sistema Solar exterior, causando as primeiras migraci\u00f3ns planetarias.\nA resonancia orbital 2:1 de X\u00fapiter e Saturno provocou que Neptuno se acercara \u00f3 Cinto de Kuiper, dispersando a meirande parte dos obxectos. Alg\u00fans foron dispersados polo Sistema Solar at\u00e9 que interactuaron con X\u00fapiter, e a maior\u00eda foron colocados en \u00f3rbitas el\u00edpticas moi elevadas ou incluso lanzados f\u00f3ra do Sistema Solar. Os obxectos que remataron nunha \u00f3rbita el\u00edptica moi elevada formaron a Nube de Oort. A\u00ednda m\u00e1is, Neptuno dispersou alg\u00fans obxectos, que formaron o disco disperso, explicando as\u00ed a baixa cantidade de masa presente no cinto de Kuiper. Por\u00e9n, un gran n\u00famero de obxectos do cinto de Kuiper, inclu\u00edndo Plut\u00f3n, pasaron a estar gravitacionalmente atados \u00e1 \u00f3rbita de Neptuno, forz\u00e1ndoos a estar en \u00f3rbitas resoantes.\nSemella que a evoluci\u00f3n do Sistema Solar exterior estivo influenciada polas supernovas pr\u00f3ximas e posibelmente tam\u00e9n polo paso a trav\u00e9s de nubes interestelares. A superficie dos corpos do Sistema Solar exterior poder\u00eda ter experimentado desgaste espacial por mor do vento solar, dos micrometeoritos e tam\u00e9n dos compo\u00f1entes neutrais do medio interestelar, e m\u00e1is influencias puntuais como as das aparici\u00f3ns de supernovas e de magnetars (o que tam\u00e9n se chama terremoto estelar). Beth E. Clark est\u00e1 entre os investigadores da erosi\u00f3n e do desgaste espacial que pensan que as implicaci\u00f3ns espec\u00edficas disto no Sistema Solar exterior a\u00ednda non est\u00e1n cuantificadas.\nA mostra que a sonda Stardust trouxo do Cometa Wild 2 tam\u00e9n revelou probas de que tanto a materia producida nos primeiros momentos da formaci\u00f3n do Sistema Solar as\u00ed como unha cantidade de po existente antes da formaci\u00f3n do Sistema Solar migraron do c\u00e1lido Sistema Solar interior \u00e1 rexi\u00f3n do Cinto de Kuiper.\nL\u00faas.\nExisten l\u00faas \u00f3 redor da maior\u00eda dos planetas ou doutros moitos corpos do Sistema Solar. Estes sat\u00e9lites natur\u00e1is form\u00e1ronse por unha destas tres pos\u00edbeis causas:\nAs xigantes gasosas tenden a ter sistemas lunares internos orixinados no disco protoplanetario. Isto pr\u00f3base polos grandes tama\u00f1os das l\u00faas e a s\u00faa proximidade \u00f3s planetas e porque estes atributos son impos\u00edbeis de acadar pola v\u00eda da captura, mentres que a natureza gasosa dos planetas fan que a formaci\u00f3n v\u00eda residuo de impacto outra imposibilidade. As l\u00faas exteriores das xigantes gasosas tenden a ser pequenas e ter \u00f3rbitas el\u00edpticas e con inclinaci\u00f3ns arbitrarias. Estas caracter\u00edsticas son as t\u00edpicas dos corpos capturados.\nPara os planetas interiores e outros corpos s\u00f3lidos do Sistema Solar, as colisi\u00f3ns semellan se-las orixes principais das l\u00faas, cun porcentaxe de materia rebotada do impacto rematando en \u00f3rbita e un\u00edndose nun ou m\u00e1is sat\u00e9lites natur\u00e1is. Crese que a L\u00faa formouse deste xeito.\nAp\u00f3s a s\u00faa formaci\u00f3n, os sistemas lunares continuar\u00e1n a evolucionar. O efecto m\u00e1is com\u00fan e a modificaci\u00f3n orbital por mor das mareas. Isto ocorre por causa do impulso que unha l\u00faa crea na atmosfera e oc\u00e9anos dun planeta, e nun grao inferior en si mesma. Se o planeta rota a m\u00e1is velocidade do que a l\u00faa orbita, o impulso vir\u00e1 constantemente por diante do sat\u00e9lite. Neste caso, a gravidade causar\u00e1 que a aceleraci\u00f3n do sat\u00e9lite e o lento afastamento do planeta (como \u00e9 o caso da L\u00faa). Por outra parte, se a l\u00faa orbita m\u00e1is r\u00e1pido que o xiro do seu planeta (ou orbita na contra do xiro), o impulso vir\u00e1 por detr\u00e1s da l\u00faa, e a gravidade causar\u00e1 que a altitude da \u00f3rbita do sat\u00e9lite decaia. A l\u00faa marciana Fobos cae nun xiro espiral cara Marte por esta raz\u00f3n.\nUn planeta tam\u00e9n pode crear un impulso nunha l\u00faa, que frear\u00e1 o per\u00edodo de rotaci\u00f3n da l\u00faa at\u00e9 que se\niguale \u00f3 per\u00edodo de revoluci\u00f3n. As\u00ed, a l\u00faa manter\u00e1 unha das s\u00faas caras sempre mirando cara o planeta, como \u00e9 o caso da L\u00faa. Isto ch\u00e1mase rotaci\u00f3n s\u00edncrona e est\u00e1 presente en moitas outras l\u00faas no Sistema Solar, como por exemplo, o sat\u00e9lite de X\u00fapiter \u00cdo. No caso de Plut\u00f3n e Caronte est\u00e1n ambos en rotaci\u00f3n s\u00edncrona.\nFuturo.\nAg\u00e1s que suceda un accidente pouco previs\u00edbel, como a chegada dun buraco negro ou dunha estrela no seu territorio, os astr\u00f3nomos estiman que o Sistema Solar tal e como o co\u00f1ecemos hoxe durar\u00e1 m\u00e1is ou menos uns cantos centos de mill\u00f3ns de anos, data en que se agarda que sufra a s\u00faa primeira grande transformaci\u00f3n. Os aneis de Saturno son moi recentes, e non se agarda que sobrevivan al\u00e9n dos 300 mill\u00f3ns de anos. A gravidade das l\u00faas de Saturno gradualmente mover\u00e1 a cara externa dos aneis cara o planeta, e, finalmente, a abrasi\u00f3n provocada polos meteoritos e a gravidade de Saturno far\u00e1 o resto, eliminando os aneis.\nNalg\u00fan punto fai entre 1400 e 3500 mill\u00f3ns de anos, Trit\u00f3n, a l\u00faa de Neptuno, que est\u00e1 a caer lentamente en \u00f3rbita retr\u00f3grada, superar\u00e1 o l\u00edmite de Roche de Neptuno, e ap\u00f3s iso a forza de marea esnaquizar\u00e1 a l\u00faa, creando un potencial sistema de aneis similar \u00f3 de Saturno. Phobos, unha l\u00faa de Marte en forma de pataca tam\u00e9n \u00e9 detido pola desaceleraci\u00f3n das mareas. Est\u00e1 gradualmente diminu\u00edndo \u00f3rbita e pode chocar coa superficie de Marte e, finalmente, romper-se en anel nos pr\u00f3ximos 10 mill\u00f3ns de anos. Mesmo estimaci\u00f3ns recentes darlle menos de 7,6 mill\u00f3ns de anos.\nPor mor da fricci\u00f3n das mareas na codia oce\u00e1nica, a L\u00faa est\u00e1 ga\u00f1ando momento angular da Terra, o que causa o lento afastamento desta, que \u00e9 duns 38\u00a0mm \u00f3 ano. Pola conservaci\u00f3n do momento angular, isto causa que a rotaci\u00f3n da Terra se free, facendo os d\u00edas m\u00e1is longos a unha media dun segundo cada 60000 anos. En aproximadamente 2000 mill\u00f3ns de anos, a \u00f3rbita da L\u00faa acadar\u00e1 un punto chamado \"de resonancia xiro-\u00f3rbita\", e a Terra e a L\u00faa ficar\u00e1n nunha rotaci\u00f3n pechada, no que o per\u00edodo sideral do sat\u00e9lite coincidir\u00e1 co per\u00edodo rotacional do planeta, e unha determinada cara da Terra ser\u00e1 a que sempre mirar\u00e1 \u00e1 L\u00faa, igual que agora unha cara desta sempre mira \u00f3 noso planeta.\nEvoluci\u00f3n Solar.\nO Sol est\u00e1 a ga\u00f1ar brillo nunha media dun 10% cada 1000 mill\u00f3ns de anos. Nese tempo, mentres que a cantidade de radiaci\u00f3n provocada polo Sol se incremente, a s\u00faa zona de habitabilidade circunestelar afastar\u00e1se, chamuscando a superficie da Terra at\u00e9 que sexa inhabit\u00e1bel.Durante este tempo, \u00e9 posible que a temperatura de Marte superficie aumenta gradualmente, o di\u00f3xido de carbono e auga na actualidade conxeladas baixo a superficie do solo ser\u00e1 liberado \u00e1 atmosfera, creando un efecto invernadoiro que vai quentar o planeta ata alcanzar condici\u00f3ns paralelos aos da Terra hoxe, introducindo un enderezo potencial futuro para a vida. Nun prazo de 3500 mill\u00f3ns de anos, a condici\u00f3n da superficie da Terra ser\u00e1 similar \u00e1 de Venus na actualidade; os oc\u00e9anos ferver\u00e1n, e t\u00f3dolos tipos de vida co\u00f1ecidos ser\u00e1n impos\u00edbeis.\nDentro duns 5000 mill\u00f3ns de anos, as reservas de hidr\u00f3xeno presentes no n\u00facleo do Sol esgotaranse, e comezar\u00e1n a utilizarse as presentes nas capas superiores, menos densas. Isto provocar\u00e1 a expansi\u00f3n at\u00e9 130 veces o di\u00e1metro actual, e, sobre uns 7590 mill\u00f3ns de anos dende agora, convert\u00e9rase nunha xigante vermella, refrescada pola s\u00faa amplamente incrementada \u00e1rea. \nMentres esta expansi\u00f3n est\u00e1 a producirse, tragarase \u00f3 planeta Mercurio e Venus e posiblemente a Terra. Durante estes tempos, \u00e9 posible que Plut\u00f3n e o Cinto de Kuiper poder\u00eda alcanzar temperaturas de superficie necesaria para soportar a vida.\nO helio producido na codia caer\u00e1 \u00f3 n\u00facleo, incrementando a densidade at\u00e9 que atinxa os niveis necesarios para fusionarse convert\u00e9ndose en carb\u00f3n. Darase un flash de helio e o Sol encoller\u00e1 abruptamente a un radio lixeiramente maior \u00f3 orixinal, xa que a s\u00faa fonte de enerx\u00eda mudouse \u00f3 n\u00facleo. Por mor desta relativa escaseza de helio en comparaci\u00f3n \u00f3 hidr\u00f3xeno (prec\u00edsanse catro iones de hidr\u00f3xeno para crear un de helio), e a aumentada cantidade de reacci\u00f3ns provocadas polo aumento da temperatura e da presi\u00f3n no n\u00facleo solar, o proceso de fusi\u00f3n do helio s\u00f3 durar\u00e1 uns cen mill\u00f3ns de anos. Nun tempo, ter\u00e1 que recorrer de novo \u00e1s s\u00faas reservas externas, e volver\u00e1 \u00e1 s\u00faa forma de xigante vermella. Esta fase durar\u00e1 outros cen mill\u00f3ns de anos, ap\u00f3s eles no transcurso duns 100000 anos, as capas exteriores do Sol desprenderanse, lanzando \u00f3 espazo unha gran cantidade de materia que formar\u00e1 un halo co\u00f1ecido (incorrectamente) como nebulosa planetaria.\nEste \u00e9 un proceso relativamente tranquilo, nada comparado cunha supernova, xa que o Sol \u00e9 demasiado pequeno para converterse nela. \u00d3 final, todo o que quedar\u00e1 do Sol ser\u00e1 unha anana branca, un obxecto quente, d\u00e9bil e extraordinariamente denso, da metade da s\u00faa masa orixinal pero s\u00f3 dun tama\u00f1o aproximado \u00f3 da Terra. Visto dende a Marte, ser\u00e1 un punto de luz do tama\u00f1o de Venus pero con cen veces o brillo do Sol actual.\nMentres o Sol morre, a s\u00faa influencia gravitacional nos planetas, cometas e asteroides que o orbitan verase debilitada, expand\u00edndose estas. Cando o Sol acade o punto de anana branca, lograrase a configuraci\u00f3n final do Sistema Solar: Mercurio e Venus e Terra probablemente ter\u00e1 deixado de existir. Marte e o resto de planetas estar\u00e1n xeados e ser\u00e1n rochas escuras e sen vida. Continuar\u00e1n a orbitar \u00f3 Sol, pero a s\u00faa velocidade ser\u00e1 menor por mor do aumento da s\u00faa distancia do Sol, e a gravidade reducida deste.\n2000 mill\u00f3ns de anos m\u00e1is tarde, o carb\u00f3n presente no n\u00facleo do Sistema Solar cristalizar\u00e1, transform\u00e1ndoo nun diamante xigante. Miles de mill\u00f3ns de anos despois, esmorecerase e morrer\u00e1 deixando finalmente de brillar.\nHistoria das hip\u00f3teses da formaci\u00f3n do Sistema Solar.\nA finais do s\u00e9culo XIX, a hip\u00f3tese da nebulosa de Kant e Laplace foi criticada por James Clerk Maxwell, quen demostrou que se os planetas co\u00f1ecidos foran distribu\u00eddos \u00f3 redor do Sol nunha forma de disco, as forzas da rotaci\u00f3n diferencial impedir\u00edan a condensaci\u00f3n dos planetas. Outra obxecci\u00f3n foi que o Sol pos\u00fae menos momento angular do que o modelo Kant-Laplace postula. Durante varias d\u00e9cadas, a meirande parte dos astr\u00f3nomos prefer\u00edan a \"hip\u00f3tese da case colisi\u00f3n\", na cal consider\u00e1base que os planetas form\u00e1ronse por mor da aproximaci\u00f3n doutra estrela \u00f3 Sol, o que provocou unha extracci\u00f3n conxunta de materia entre elas debido \u00e1s s\u00faas forzas de marea, que se converteron en planetas.\nTam\u00e9n xurdiron cr\u00edticas \u00f3 modelo da case colisi\u00f3n e, durante a d\u00e9cada dos 40, o modelo da nebulosa mellorouse tanto que foi amplamente aceptado pola comunidade cient\u00edfica. Na versi\u00f3n modificada, asum\u00edase que a masa do protoplaneta orixinal era maior, e a discrepancia do momento angular atribu\u00edase \u00e1s forzas magn\u00e9ticas. \u00c9 dicir, que un Sol nun estado mozo transferiu momento angular \u00f3 disco protoplanetario e \u00f3s planetesimais a trav\u00e9s de ondas de Alv\u00e9n, como se entendeu que pasaba nas estrelas T Tauri.\nO modelo da nebulosa refinado foi desenvolvido base\u00e1ndose enteiramente en observaci\u00f3ns do nosos Sistema Solar, xa que era o \u00fanico co\u00f1ecido at\u00e9 mediados dos 90. Non se esperaba poder aplicalo a outros sistemas planetarios, a\u00ednda que os cient\u00edficos ansiaban proba-lo modelo da nebulosa atopando discos protoplanetarios ou incluso planetas en \u00f3rbita noutras estrelas, os chamados planetas extrasolares.\nOs astr\u00f3nomos observaron nebulosas estelares ou discos protoplanetarios na nebulosa de Ori\u00f3n, e noutras rexi\u00f3ns que est\u00e1n a formar estrelas usando o Telescopio Espacial Hubble. Algunhas te\u00f1en at\u00e9 1000 UA de di\u00e1metro.\nEn novembro de 2006, descubr\u00edranse xa m\u00e1is de 200 exoplanetas , e os descubrimentos que se fixeron con eles provocan que o modelo da nebulosa deba ser revisado para poderen explicar estes sistemas planetarios ou os que vaian xurdindo. Non hai consenso en como explicar os 'X\u00fapiteres quentes', pero unha das ideas m\u00e1is importantes \u00e9 a da migraci\u00f3n planetaria, que sost\u00e9n que os planetas son capaces de migrar da s\u00faa \u00f3rbita inicial a unha m\u00e1is preto da s\u00faa estrela por alg\u00fan proceso f\u00edsico dos varios pos\u00edbeis, como a fricci\u00f3n orbital cando o disco protoplanetario est\u00e1 a\u00ednda cheo de hidr\u00f3xeno e helio en forma de gas.\nRecentemente desenvolveuse un modelo alternativo para a formaci\u00f3n do Sistema Solar, a Teor\u00eda da Captura, que mant\u00e9n que a gravidade dun obxecto que est\u00e1 a pasar preto do Sol quitoulle materia que arrefriou e se condensou formando os planetas. Dise que este modelo explica caracter\u00edsticas do Sistema Solar que a Teor\u00eda da Nebulosa Solar non pode; por\u00e9n, a Teor\u00eda da Captura \u00e9 criticada porque pred\u00ed unha idade diferente do Sol que a dos planetas; mentres que as probas amosan que o Sol e o resto do Sistema Solar form\u00e1ronse aproximadamente \u00f3 mesmo tempo, en li\u00f1a co que din os modelos m\u00e1is aceptados."}
{"id": "50215", "revid": "98629", "url": "https://gl.wikipedia.org/wiki?curid=50215", "title": "Lista de monarcas de Le\u00f3n", "text": "Segundo a visi\u00f3n tradicional da historiograf\u00eda espa\u00f1ola, cuxos conceptos b\u00e1sicos foron introducidos no s\u00e9culo XIX por historiadores como Lafuente ou Simonet, o reino medieval de Le\u00f3n tivo a s\u00faa orixe na transferencia da capital do reino de Asturias de Oviedo para a cidade de Le\u00f3n en tempos do rei Afonso III. Segundo o relato dos historiadores decimon\u00f3nicos, ap\u00f3s a morte de Afonso o reino foi dividido entre os seus tres fillos: Froila II gobernou nas Asturias, Ordo\u00f1o II en Galicia, e Garc\u00eda I en Le\u00f3n; polas s\u00faas mortes sucesivas, todos vir\u00edan a reinar sobre o reino de Le\u00f3n, a entidade hexem\u00f3nica. Durante alg\u00fans per\u00edodos de tempo o reino de Le\u00f3n foi dividido (Castela, Galicia e Portugal), para despois se volver a se unificar (excepto Portugal, que non mais volveu \u00e1 s\u00faa \u00f3rbita); extingu\u00edndose definitivamente en 1230, cando foi absorbido por Castela.\nPor\u00e9n, este punto de vista, que xa fora posto en cuesti\u00f3n na s\u00faa orixe polos historiadores galegos, e hoxe discutido por unha parte da historiograf\u00eda moderna que considera que as denominaci\u00f3ns \"reino de Asturias\" e \"reino de Le\u00f3n\" suplantan \u00e1 de reino de Galicia, verdadeiro nome do reino, como amplamente demostran as fontes documentais\nA revisi\u00f3n da documentaci\u00f3n acredita a inexistencia dun reino chamado de Asturias e a err\u00f3nea suplantaci\u00f3n de Galicia por l\u00e9on. De feito, a primeira menci\u00f3n documental a un reino de tal nome non aparece at\u00e9 o s\u00e9culo XI, na cr\u00f3nica de Sampiro, recollida na \"Historia Legionense.\" Nun texto no que fica patente que \u00e9 Galicia o obxecto da narraci\u00f3n, pois as\u00ed \u00e9 denominado constantemente o reino, at\u00e9 en vinte e oito ocasi\u00f3ns. \nN\u00f3mina dos reis de Galicia con sede rexia na cidade de Le\u00f3n..\nA dinast\u00eda dos Ord\u00f3\u00f1ez (910-1037)\nA dinast\u00eda galaico-navarra (1037-1157)\nDespois de derrotar as tropas galegas e da morte do rei Bermudo III na batalla de Tamar\u00f3n, o navarro Fernando I accede ao trono polo casamento con Sancha, irm\u00e1 de Bermudo.\nA dinast\u00eda Borgo\u00f1a (1126-1369)\nAp\u00f3s a morte de Afonso VIII, o seu fillo Fernando, xa rei de Castela (herdanza materna), herdou tam\u00e9n a coroa galego-leonesa, a pesar do seu pai o ter desherdado en favor das fillas Sancha e Aldonza. Polo acordo de paz firmado por mediaci\u00f3n da s\u00faa nai, Teresa de Portugal, estas renunciaron ao trono en favor do medio-irm\u00e1n; foi ent\u00f3n que se deu a unificaci\u00f3n definitiva dos reinos de Galicia-Le\u00f3n e Castela-Toledo, mant\u00e9ndose embora* os privilexios, foros e costumes propios de cada reino en separado.\nDinast\u00eda da Borgo\u00f1a (restauraci\u00f3n: 1284-1285 e 1296-1301)\nXurdiron a\u00ednda novas tentativas de separar novamente os reinos. O sucesor de Fernando III, o c\u00e9lebre Afonso IX, o Sabio, desherdou en 1282 o seu segundo fillo (o futuro Sancho IV de Castela), con quen se puxera a mal, atribu\u00edndo ao neto que tivera do seu fillo mais vello, Fernando de Lacerda, a coroa de Castela, e ao seu fillo terceiro, Xo\u00e1n, a coroa dos reinos de Galicia e de Le\u00f3n. Por morte do rei, Sancho conseguiu coroarse, contra o estabelecido en testamento, rei de t\u00f3dolos reinos. Despois da s\u00faa morte, durante a menoridade de Fernando IV, Xo\u00e1n foi coroado en Le\u00f3n rei de Galicia, Le\u00f3n e Sevilla.\nDinast\u00eda de Lencastre (1371-)\nAp\u00f3s o asasinato do rei Pedro I de Castela, o \u00faltimo membro da dinast\u00eda da Borgo\u00f1a, e a subida ao trono do Trast\u00e1mara, Henrique II de Castela, o duque de Lancaster Xo\u00e1n de Gante casou cunha filla daquel, Constanza, e adoptou os t\u00edtulos reais lex\u00edtimos da s\u00faa muller (rei de Galiza, Le\u00f3n, Castela etc.) dispo\u00f1\u00e9ndose a facelos efectivos. Foi aclamado rei polos nobres galegos desembarcando na Coru\u00f1a no 1386. Por\u00e9n, a evoluci\u00f3n dos acontecementos militares xunto a epidemia de peste forzou a s\u00faa retirada no ano seguinte.\nA lista prosegue con Lista de monarcas de Castela."}
{"id": "50216", "revid": "745", "url": "https://gl.wikipedia.org/wiki?curid=50216", "title": "Afonso V de Le\u00f3n e Castela", "text": ""}
{"id": "50217", "revid": "5863", "url": "https://gl.wikipedia.org/wiki?curid=50217", "title": "Afonso VIII de Le\u00f3n", "text": ""}
{"id": "50218", "revid": "5863", "url": "https://gl.wikipedia.org/wiki?curid=50218", "title": "Afonso VIII", "text": "Afonso VIII p\u00f3dese referir a dous reis coet\u00e1neos:"}
{"id": "50219", "revid": "15490", "url": "https://gl.wikipedia.org/wiki?curid=50219", "title": "Quico Cadaval", "text": "Francisco Cadaval Ayaso, m\u00e1is co\u00f1ecido por Quico Cadaval, nado en Ribeira o 27 de marzo de 1960, \u00e9 un actor, director, adaptador teatral e o impulsor do movemento de contacontos xurdido en Galicia na d\u00e9cada dos noventa.\nTraxectoria.\nAprendeu a contar contos dende moi neno grazas a unhas vellas que se encargaron de transmitirlle historias, e tam\u00e9n grazas \u00e1s persoas, da m\u00e1is variada \u00edndole, que pasaban pola taberna de s\u00faa nai. Comezou na interpretaci\u00f3n teatral a finais dos setenta no Centro Dram\u00e1tico Galego, e xa nos oitenta fundou a s\u00faa propia compa\u00f1\u00eda: \"O Moucho Clerc\". Traballou en diferentes produci\u00f3ns da TVG, as\u00ed como en curtametraxes e longametraxes, e recibiu diferentes premios polo seu traballo no teatro. Foi profesor de interpretaci\u00f3n da \"Operaci\u00f3n Triunfo\" portuguesa no ano 2003.\nEn 2011 recibiu o Premio Cultura Galega das Artes Esc\u00e9nicas que outorga a Xunta de Galicia."}
{"id": "50223", "revid": "785", "url": "https://gl.wikipedia.org/wiki?curid=50223", "title": "Nekomajin", "text": ""}
{"id": "50224", "revid": "72012", "url": "https://gl.wikipedia.org/wiki?curid=50224", "title": "El Show de Joan Monleon", "text": "El Show de Joan Monleon foi un programa de variedades na Televisi\u00f3 Valenciana presentado por Joan Monleon (actor e cantante en grupos como Els Pavesos).\nCaracter\u00edsticas.\nComezou durante a primeira etapa de Canal 9-TVV e mant\u00edvose en antena ata 1992, logrando unha gran popularidade e convert\u00e9ndose nun mito da televisi\u00f3n no Pa\u00eds Valenciano.\nInclu\u00eda concursos como \"a guanyar diners\" (a ga\u00f1ar di\u00f1eiro), proba na que participaban persoas do p\u00fablico e que consist\u00eda en elixir unha serie de huchas con premios escondidos, \"on sonen hui les nostres campanes\" (onde tanxen hoxe as nosas camp\u00e1s), onde se ensinaba un campanario para que o concursante dixese a que vila pertenc\u00eda, ou \"la paella russsa\" (a paella rusa), onde o concursante ti\u00f1a que escoller desde a s\u00faa casa un elemento da paella-ruleta que hab\u00eda no plat\u00f3 para obte-lo premio correspondente.\nAcud\u00edan invitados coma p\u00fablico distintas persoas e asociaci\u00f3ns en representaci\u00f3n cada d\u00eda dun municipio do Pa\u00eds Valenciano."}
{"id": "50228", "revid": "6459163", "url": "https://gl.wikipedia.org/wiki?curid=50228", "title": "Ant\u00f3n Pati\u00f1o Regueira", "text": "Ant\u00f3n Pati\u00f1o Regueira, nado na Coru\u00f1a o 2 de agosto de 1919 e finado en Vigo o 6 de xullo de 2005, foi un intelectual e libreiro cunha importante influencia na vida cultural galega.\nA s\u00faa paix\u00f3n vital \u00e9 unha caracter\u00edstica central do seu itinerario biogr\u00e1fico, manifestada a trav\u00e9s dunha chea de actividades que abranguen diferentes eidos culturais na Galiza das \u00faltimas d\u00e9cadas. Foi activo promotor das asociaci\u00f3ns de libreiros e membro fundador de moitas das asociaci\u00f3ns micol\u00f3xicas galegas. O seu sentimento de fondo contacto coa natureza fixo que ese seu amor \u00e1 terra se expresara case de xeito literal. Xa non como met\u00e1fora de virtual identificaci\u00f3n coa natureza sen\u00f3n de fonda intimidade e intensa complicidade real. A paisaxe humanizada (da que tanto falou Ram\u00f3n Otero Pedrayo) e os froitos desa terra tiveron nel un entusiasta defensor.\nTraxectoria.\nOrixe.\nAo falar da s\u00faa orixe familiar dic\u00eda pertencer ao \"Clan dos Panforros da Grela e dos Pati\u00f1os da Fontenova\". Nese arrabalde da Coru\u00f1a hoxe semicuberto polo crecemento industrial da cidade viviu os seus primeiros anos. Compartiu os seus primeiros estudos cos traballos no campo para axudar a s\u00faa familia. Foron unha ducia de irm\u00e1ns. Lataba \u00e1s clases a mi\u00fado para sentir no ar libre o esp\u00edrito da liberdade ao se mergullar en exploraci\u00f3ns abertas do contorno rural. Moitos anos despois a\u00ednda lembraba a s\u00faa primeira descuberta dun ni\u00f1o de paxari\u00f1os: \"Fun criado no campo e, sendo moi neno, e nos brazos dun pintor chamado Isolino Seoane, un d\u00eda ensinoume o primeiro ni\u00f1o de paxaros e aos poucos d\u00edas aqueles ovos ti\u00f1an uns p\u00edas p\u00edas\".\nA treboada da guerra.\nTralo Alzamento Nacional, Ant\u00f3n Pati\u00f1o Regueira participou como correo nos intentos de fuga dos represaliados pol\u00edticos e persoas dos sectores progresistas da cidade.\nO contrasinal daquela dram\u00e1tica tentativa de fuxida \u00eda ser \"\u00c1nxel da Garda\" (o instituto que leva ese nome fora un dos lugares de cita). Moitos morreron e outros foron fusilados d\u00edas despois no Campo da Rata. Tam\u00e9n Lu\u00eds Huici e Francisco Miguel, os art\u00edfices da feitura gr\u00e1fica da cosmopolita revista \"Alfar\" (as\u00ed como de moitas cr\u00f3nicas de arte), foron paseados e asasinados. A pegada daqueles anos vai deixar un pouso permanente, deica \u00e1 fin dos seus d\u00edas. Nunha das s\u00faas \u00faltimas entrevistas, a Xan Carballa, d\u00b4\"A Nosa Terra\", contaba a s\u00faa detenci\u00f3n:\nAnt\u00f3n Pati\u00f1o Regueira loitou contra a imaxe dos libros acugulados a arder no lume totalitario, intentando reconstru\u00edr de xeito virtual as lendarias bibliotecas de El Resplandor en el Abismo e do m\u00edtico centro de estudos Xerminal.\nOs anos de Melilla.\nEntre 1940 e 1944 estivo en Melilla facendo o Servizo Militar Obrigatorio, un tempo nos servizos m\u00e9dicos e despois coci\u00f1ando na intendencia. Aproveitou esa \u00e9poca para visitar Nador e co\u00f1ecer outras culturas. Cons\u00e9rvanse fotos panor\u00e1micas da paisaxe africana, e moitas referencias \u00e1 vexetaci\u00f3n aut\u00f3ctona e as chumbeiras. Nas fotos daquela \u00e9poca aparece sempre fumando en pipa, se ben rematada a estancia en Melilla deixou para sempre de fumar por recomendaci\u00f3n m\u00e9dica.\nRegreso a Galiza.\nAo regresar a Galiza ten diversos traballos eventuais e precarios empregos, como cobrador do m\u00e9dico Jes\u00fas Presas \u00c1lvarez, na s\u00faa consulta no baixo da casa onde estivera El Resplandor del Abismo, no lugar de Fontenova. Noutro traballo, relacionado coa ferralla e a reciclaxe de pneum\u00e1ticos, estableceu relaci\u00f3n co empresario monfortino Manuel P\u00e9rez Moreiras, e nunha das viaxes a Monforte de Lemos co\u00f1eceu \u00e1 s\u00faa filla, Munda P\u00e9rez Sobreira, a que ser\u00e1 a s\u00faa compa\u00f1eira. Nesa \u00e9poca a s\u00faa maior afecci\u00f3n \u00e9 a fotograf\u00eda, e cunha c\u00e1mara de calidade realizou unha chea de instant\u00e1neas ambientadas no r\u00edo Cabe e na capital do Val de Lemos, de gran valor hist\u00f3rico e documental polos cambios na fisionom\u00eda urbana.\nViaxe \u00e1 Arxentina.\nDebido \u00e1 oposici\u00f3n dos pais dela a que casasen, Munda marchou cuns t\u00edos seus (Luis Sobreira e a s\u00faa muller e filla) a Arxentina, como turista por un ano. Embarcan en Barcelona o 14 de decembro de 1954 no barco italiano Julio C\u00e9sar, facendo escala en Copacabana. En Buenos Aires viv\u00eda con diferentes parentes: alternativamente na casa dos seus t\u00edos Luis e Manolo Sobreira Gonz\u00e1lez. Traballa como secretaria, lev\u00e1ndolle os papeis a un comerciante de orixe italiana. Antes de rematar o primeiro ano de estad\u00eda marcha a Montevideo, onde traballa como institutriz de dous netos pequenos do escritor Enrique Larreta. Ant\u00f3n Pati\u00f1o viaxa tempo despois \u00e1 Arxentina (dende Portugal) para casaren al\u00e1. A voda ten lugar o 7 de abril de 1956 na bas\u00edlica de Santa Rosa de Lima. Despois viviron na casa doutra t\u00eda, Pilar Sobreira (enfermeira do Hospital do Centro Galego da capital porte\u00f1a). Axi\u00f1a volven da Arxentina, facendo escala en R\u00edo de Xaneiro en maio e en Lisboa en xu\u00f1o. Ant\u00f3n Pati\u00f1o Regueira trae unha maleta chea de exemplares dos libros fundacionais do galeguismo, entre eles \"As cruces de pedra na Galiza\", \"Sempre en Galiza\", \"Alba de Groria\" e o n\u00famero especial d\u00b4\"A Nosa Terra\" dedicado \u00e1 morte de Castelao. Boa parte destes libros d\u00e9ixallos ao seu sobri\u00f1o Reimundo Pati\u00f1o Mancebo. Durante m\u00e1is dunha d\u00e9cada non se editou un s\u00f3 libro en galego e foron as editoriais do exilio galego al\u00e9n mar (esencialmente da Arxentina) as que mantiveron vivo o legado cultural.\nO 1 de xaneiro de 1957, ao pouco de regresaren, naceu o primeiro dos seus fillos, Ant\u00f3n Manuel, e o segundo, Xoh\u00e1n Ram\u00f3n, far\u00edao en setembro de 1958. Residir por tempadas entre Monforte e na casa dunha aldea pr\u00f3xima, Moreda en Vilaoscura (preto de Canabal e Rosende) en terras de Sober. Intenta traballar na empresa do seu sogro en Monforte, de curtidos e reciclaxe de pneum\u00e1ticos que abastec\u00eda \u00e1 industria local do calzado, pero non se levaban ben, polo que buscou outras posibilidades de traballo.\n\u00c9poca de peregrinaci\u00f3n.\nViaxou a Sevilla a traballar nun negocio que ti\u00f1an Manuel P\u00e9rez Moreiras, seu fillo Manuel P\u00e9rez Sobreira e m\u00e1is un socio local, nunha empresa de reciclaxe de pneum\u00e1ticos e vulcanizado. O 1 de xaneiro de 1962 nace a s\u00faa filla Nuncha, entanto a s\u00faa muller permanec\u00eda na aldea de Moreda (Sober) coidando dos fillos e dunha t\u00eda enferma chamada Carolina. Cara a 1963 toda a familia viaxa a Algorta, onde permanecen un ano. Cara a 1964 m\u00fadanse a Villafranca de los Barros (Badaxoz), onde Ant\u00f3n dirixe unha f\u00e1brica propiedade do seu sogro relacionada co proceso de vulcanizado para a reciclaxe de pneum\u00e1ticos e gomas vellas para a confecci\u00f3n de carpazos, recipientes de goma, envases e colectores de caucho escuro. Ao ano seguinte, un incendio acabou coa f\u00e1brica.\nLibrar\u00eda Librouro.\nA comezos de 1967 a parella funda en Vigo a librar\u00eda Librouro. Ao pouco, en febreiro de 1968, nace o seu fillo m\u00e1is novo, Xurxo. O nome da librar\u00eda pretend\u00eda ser en si un sinal de identidade. No reverso das tarxetas \u00eda o himno galego, e as bolsas da librar\u00eda levaban impresa a banda azul en diagonal da bandeira galega. Ti\u00f1a unha ampla secci\u00f3n de libros do pa\u00eds, inclu\u00eddas edici\u00f3ns (vendidas baixo corda) de exemplares a\u00ednda prohibidos en Espa\u00f1a, como \"Sempre en Galiza\", \"Milicianos\", \"Galicia m\u00e1rtir\" e m\u00e1is \"Atila en Galicia\" de Castelao, ou \"Pensamento e sementeira\" de Ant\u00f3n Villar Ponte e \"Vida, paix\u00f3n e morte de Alexandre B\u00f3veda\". Moitos deles proced\u00edan da Arxentina, das editoriais do exilio galego, moitas creadas polo seu amigo Lu\u00eds Seoane. Ademais de libros da resistencia galeguista, distribu\u00eda libros de tem\u00e1tica anarquista e marxista editados por Ruedo Ib\u00e9rico e libros sobre a guerra civil, como \"La contrarrevoluci\u00f3n falangista\" ou a biograf\u00eda dos d\u00edas da morte de Federico Garc\u00eda Lorca. Nesa \u00e9poca un dos seus mellores clientes era, curiosamente, o daquela ministro P\u00edo Cabanillas.\nTi\u00f1a contacto co Centro Gallego de Buenos Aires, en parte pola pertenza de dous t\u00edos pol\u00edticos seus na directiva da entidade: os irm\u00e1ns Manolo e Luis Sobreira. Amais, a\u00ednda conservaba amigos da s\u00faa estancia na Arxentina na d\u00e9cada dos 50.\nComo libreiro, promoveu feiras do libro. Na Feira do Libro da Coru\u00f1a de 1975 levou a Marcelino Camacho a asinar \"Cartas desde la prisi\u00f3n\", acadando un grande \u00e9xito de visitas de obreiros que foron saudar o l\u00edder sindical, que sa\u00edra hab\u00eda pouco do c\u00e1rcere.\nPromoci\u00f3n de escritores galegos.\nPara promocionar os escritores galegos recorreu a diversas iniciativas e a t\u00e9cnicas innovadoras. Solicitou aut\u00f3grafos a Xos\u00e9 Neira Vilas, que enviaba dende Cuba dedicatorias coa s\u00faa sinatura nunhas follas que se incorporaban aos seus libros. Nunha carta enviada o 26 de xullo de 1970 por Celso Emilio Ferreiro dende Caracas, com\u00e9ntalle que coida que coas 500 dedicatorias que ten enviadas xa chega dabondo para acompa\u00f1ar as vendas dos seus libros en Librouro. \u00c1lvaro Cunqueiro presentou na librer\u00eda o libro \"Un hombre que se parec\u00eda a Orestes\", co que acadara o premio Nadal. Eduardo Blanco-Amor achegou exemplares de vellos libros seus editados na Arxentina, como \"La catedral y el ni\u00f1o\", \"Cancioneiro\" e \"Las buenas maneras\", ademais de folletos a modo de op\u00fasculos de escolmas de artigos dedicados a Ortega y Gasset e a Castelao. Con aquelas cativas vendas o escritor ti\u00f1a unha axuda econ\u00f3mica para ir tirando para adiante despois da s\u00faa volta a Galiza.\nNa \u00e9poca da aparici\u00f3n de \"Xente ao lonxe\" e \"A esmorga\" a promoci\u00f3n de Pati\u00f1o axudou ao autor a ser apreciado entre as novas xeraci\u00f3ns, asinando nas casetas de Librouro nas feiras de Madrid, A Coru\u00f1a e Vigo. Ademais, Ant\u00f3n Pati\u00f1o Regueira foi o promotor da homenaxe que lle tributan nunha sala de exposici\u00f3ns da Caixa de Aforros de Vigo unha chea de artistas, como Laxeiro, Lodeiro, Ant\u00f3n Pati\u00f1o (fillo) ou Reimundo Pati\u00f1o.\nFoi editor de libros de homenaxe a Castelao (no seu 25 cabodano) e a Cabanillas. O co\u00f1ecido Castelao hoxe sempre coa graf\u00eda enguedellada de Ux\u00edo Novoneyra na portada. A xeito de cartafol literario-art\u00edstico con moitas colaboraci\u00f3ns de creadores galegos. Escribe no ep\u00edlogo: \u201cNon ter\u00eda eu m\u00e1is de catorce anos cando un d\u00eda escoitei a Castelao que daba un mitin dende o Palco da m\u00fasica \u2013hoxe desaparecido- d\u00b4A Coru\u00f1a, que estaba fronte do Obelisco, nos Xard\u00edns de M\u00e9ndez N\u00fa\u00f1ez. [...] Falaban tam\u00e9n outros que non lembro; mais cando Castelao empezou a s\u00faa fala, l\u00e9mbrome de que \u00f3 pouco dese intre, aparec\u00eda coma un mundo de fervenzas de augas de cores cambiantes, que aumentaban a s\u00faa ca\u00edda por veces a medida que as s\u00faas verbas baixaban ou sub\u00edan \u00f3 son da s\u00faa expresi\u00f3n. E \u00f3 longo da s\u00faa fala, a min e \u00f3s moitos que al\u00ed escoitabamos, lev\u00e1banos por mundos que bul\u00edan nas s\u00faas verbas sinxelas, nas s\u00faas palabras claras, palabras de todos co\u00f1ecidas, tan pretas de n\u00f3s. Si ben non quedaron gravadas as s\u00faas verbas en min, quedoume, iso si, rexistrado o seu xesto, que denantes de falar \u2013como un xeito de sa\u00fado previo-, ergu\u00eda os seus brazos coas mans abertas, por riba da testa, con serea maxestosidade, de todo o corpo teso, d\u00e1ndolle as\u00ed a todo o seu ser un sentido de longura e comunicaci\u00f3n co pobo que o v\u00eda e \u00eda escoitando, un sentido de gravidade e certeza, de persoa identificada cos seus, tal como lle ditaba o seu grandeiro sentir de artista e guieiro do pobo\u201d. Editou tam\u00e9n unha escolma dedicada a Ant\u00f3n Vilar Ponte e creou mesmo un premio de narrativa. Estivo ao coidado tam\u00e9n dun fermoso libro sobre Rosal\u00eda. Alg\u00fan d\u00eda haber\u00e1 que publicar as\u00ed mesmo a s\u00faa correspondencia. Van ser unhas estupendas \u201cCartas a/dun libreiro\u201d con interlocutores coma Ram\u00f3n Otero Pedrayo, Ux\u00edo Novoneyra (que lle enviaba tam\u00e9n sacos de noces e casta\u00f1as dende o Courel), Ant\u00f3n Avil\u00e9s de Taramancos, Reimundo Pati\u00f1o, Isaac D\u00edaz Pardo, Luis Seoane, Xos\u00e9 Neira Vilas, Xos\u00e9 Filgueira Valverde, Celso Emilio Ferreiro, Camilo Jos\u00e9 Cela, Luis Rivaya, Telesforo Fuentes, V\u00edtor Casas (fillo) e outros moitos. Foi asemade importante coleccionista de arte. Era constante a s\u00faa presenza nas diversas inauguraci\u00f3ns art\u00edsticas e tenaz o seu apoio aos artistas. Outra faceta que ocupou moito do seu tempo foi a de enmarcador de obras de amigos artistas no obradoiro que ti\u00f1a nun andar superior ao da librer\u00eda no mesmo edificio da r\u00faa Eduardo Iglesias de Vigo. Enmarcou moitas obras de Lodeiro, Laxeiro, Datas, Mercedes Ruibal, Guinovart, Pousa, Antonio Fern\u00e1ndez, P\u00e9rez Bellas, Sevillano, Lugr\u00eds. E obras de Arturo Souto, Colmeiro, Castelao para coleccionistas. Moitas veces con marcos inventados cunha innovadora t\u00e9cnica persoal feita de ensamblaxes. Tam\u00e9n as obras da homenaxe que se lle fixera a Carlos Oroza na Librar\u00eda-Galer\u00eda Curros Enr\u00edquez. C\u00f3mpre salientar tam\u00e9n que o seu car\u00e1cter af\u00e1bel e aberto o fixo contertulio coti\u00e1n da tasca Elixio na ruela da Aurora no cerne de Vigo. Os faladoiros do bar Elixio e m\u00e1is d\u00b4A Vi\u00fava (situados no vello coraz\u00f3n da cidade a car\u00f3n da Porta do Sol) onde se xuntaban escritores e artistas en animados faladoiros arredor das cuncas de ribeiro. Parladoiros e faladoiros nos que participaban Jos\u00e9 Mar\u00eda Castroviejo, Pedro D\u00edez, Alejandro, os \u00c1lvarez Bl\u00e1zquez, Urbano Lugr\u00eds, Luis Cuyala O M\u00e1quinas (o amigo que estivo logo con \u00edl deica o final), Laxeiro, Mario Granell, Ferr\u00edn, Coia, Carlos Oroza, A. Guerra, Mantec\u00f3n, Monroy, Cuco Cerecedo, X. Pousa, Montes, Mass\u00f3, Adriano Marques de Magallanes, Francisco Pablos, Xoh\u00e1n Rolo, Pi\u00f1eiro, R.Pereiro, P\u00e9rez Bellas, Eduardo Blanco-Amor, Lodeiro, \u00c1lvaro Cunqueiro, Mercedes Ruibal, Antonio e Lucrecia D\u00edaz Paz, Barreiro e outros moitos escritores, artistas, xornalistas, profesionais e xente da bohemia local.\nAmizade con Urbano Lugr\u00eds.\nCap\u00edtulo aparte dentro da s\u00faa relaci\u00f3n con artistas e a amizade con Urbano Lugr\u00eds. Ambos os dous coru\u00f1eses transterrados a Vigo. Repartiron a s\u00faa vida entre a capital das R\u00edas Altas e a das R\u00edas Baixas. Foron morrer os dous en Vigo. Unha afinidade se cadra que ti\u00f1a moitos puntos de contacto nunha formaci\u00f3n compartida na Coru\u00f1a da mocidade: o ideario liberal e humanista, dentro das premisas do librepensamento. Iso vai explicar se cadra que cando Lugr\u00eds foi perdendo aos amigos do seu contorno vital nos seus anos derradeiros, o amigo mais fiel foi Ant\u00f3n Pati\u00f1o Regueira. De feito chegou morrer mesmo nos seus brazos. O pintor Urbano Lugr\u00eds mantivo co libreiro Ant\u00f3n Pati\u00f1o Regueira unha amizade de lei. Foi durante os \u201canos vigueses\u201d o seu marchante. Axudoulle a mesmo a conseguir materiais gr\u00e1ficos para os \u201ccollages\u201d (os soados \u201cpegamentos\u201d) que fac\u00eda na \u00faltima \u00e9poca. Para o seu establecemento Librouro encargoulle unha pintura mural sobre t\u00e1boa de grandes dimensi\u00f3ns. Outro dos encargos que lle realizou foron unhas etiquetas para unha colleita de vi\u00f1o de Amandi (que mercou durante varios anos consecutivos para consumo propio e agasallo \u00f3s amigos). Lugr\u00eds bautizou o tinto como \u201cP\u00e9 de mouro\u201d e aparec\u00eda o p\u00e9 cortado dun escravo con argola \u00f3 lado dunha esquem\u00e1tica \u201ccunca\u201d, resolta en cores planas. Ao branco chamouno \u201cPenedo branco\u201d, al\u00ed aparec\u00eda sobre un fondo de paisaxe unha representaci\u00f3n de Erasmo de Rotterdam, como extra\u00eddo dun gravado en madeira e que levaba a seguinte sentenza na parte inferior: \u201cComo dixera en tempos Erasmo de Rotterdam, que viaxe o bebedor endexamais o vi\u00f1o\u201d. Existen moitos documentos desta amizade, como a dedicatoria que Lugr\u00eds estampou nun libro sobre o amor cortes\u00e1n na Francia do XVIII titulado \"Damas de calidad\" e que un d\u00eda levou \u00e1 librer\u00eda para regalarllo: \u201cPara el padre Pati\u00f1o, de su devoto Monse\u00f1or Urbano\u201d. Noutro texto manuscrito m\u00e1is historiado escribiu: \u201cAo se\u00f1or Don Antonio Pati\u00f1o do nobre clan dos libreiros, e dos vi\u00f1ateiros da fermosa terra de Amandi, onde papuxas e cregos viven na gloria do Se\u00f1or e das mozas lagarteiras de boa perna e p\u00e9, boas bailadoras namoradeiras, \u00a1E que a Santa Paz do Pent\u00e1gono sexa con n\u00f3s! Am\u00e9n Xes\u00fas\u201d. Noutra \u00faltima dedicatoria manuscrita datada en 1973 escribiu: \u201cUnha aperta / de hai moitos anos / ao meu vello e fraterno Don Estaban Paluzie, / hoxe Antonio Pati\u00f1o, do seu amigo e demente atemperado, Lugr\u00eds 1973\u201d.\nEcolox\u00eda e revoluci\u00f3n micol\u00f3xica.\nEn Galiza conseguiu facer unha revoluci\u00f3n no eido dos cogomelos. Nunha entrevista en novembro do 1996 lembra que as primeiras actividades micol\u00f3xicas van comezar no Centro Forestal de Louriz\u00e1n. Pronunciou conferencias sobre micolox\u00eda ou arredor da coci\u00f1a dos fungos. Fundou unha chea de asociaci\u00f3ns de afeccionados \u00f3s cogomelos por todo o territorio galego, desde Vigo, Vilagarc\u00eda, Monforte, A Coru\u00f1a ou Ferrol. Tam\u00e9n propiciou unha extensa rede de apoio con conexi\u00f3ns no exterior: en Italia, no Pa\u00eds Vasco e m\u00e1is Portugal. \"\u201cA micolox\u00eda foi derivaci\u00f3n da casa dos meus av\u00f3s n\u00b4A Coru\u00f1a, onde hab\u00eda afecci\u00f3n as plantas comestibles, como os berros, que daquela empreg\u00e1banse para combater a tuberculose. En micolox\u00eda o meu primeiro mestre foi Lino Irigoyen, e despois a familia \u00c1lvarez, de Olot, desterrados n\u00b4A Coru\u00f1a. Coido que a mi\u00f1a labor foi longa, porque son presidente, socio de honor ou fundador de d\u00faas ducias de sociedades micol\u00f3xicas\u201d\", dille a Francisco Pablos nunha conversa en Faro de Vigo contra o 1993.\nInteresoulle tam\u00e9n a gastronom\u00eda das r\u00e1s e dos caracois, dos brotes dos fentos tenros e m\u00e1is das algas mari\u00f1as.\nA pintura e a paisaxe.\nSe ben desde cativo lle interesara o debuxo, dende 1974 comeza a facer exposici\u00f3ns pict\u00f3ricas, e foina d\u00e9cada de 1980 cando a s\u00faa faceta de pintor se desenvolveu de xeito intenso. Co gallo dunha mostra feita en agosto de 1980 no C\u00edrculo Vitoria de Monforte, sinala a \"La Voz de Galicia\":\nEn 1993, nunha entrevista de Francisco Pablos, di:\nAs s\u00faas son obras de pequeno formato, sobre t\u00e1boas enteadas, nas que procura reflectir a natureza, con sinxelas composici\u00f3ns que dividen o cadro en diferentes eidos horizontais, case a xeito de varridos paralelos. Un ecoar crom\u00e1tico que relembra nalgunha ocasi\u00f3n aos seus amigos pintores Lugr\u00eds e Lodeiro. \"\u201cCando collo os pinceis e enriba da mi\u00f1a mesa p\u00f3\u00f1ome a mesturar as cores; cores vermellas, amarelos e azuis e, naturalmente, o branco, que \u00e9 un gris m\u00e1is. S\u00edrvome del para intensificar ou diminu\u00edr a gama destas cores, que son a natureza\u201d\", confesa noutra entrevista cun xornalista no ano 1993. Ten sa\u00eddo mesmo a facer apuntamentos \"plein air\". Exploraci\u00f3ns na natureza deica a alta monta\u00f1a luguesa. Nunha foto tirada no Courel contra o 1984 aparece coa fasqu\u00eda dun explorador naturista facendo traballos de campo: encol da mesa algunhas herbas e os recipientes das cores coas que esta a pintar. Falando da s\u00faa t\u00e9cnica di: \"\u201cNa pintura como arte, cantos menos cores, para meu entender, empregue o artista, mais ser\u00e1 o resultado na obra que remate. Pola mi\u00f1a banda, manexo s\u00f3 o vermello, o amarelo e o azul, tendo como complemento de gradaci\u00f3n o branco. A mi\u00f1a modesta opini\u00f3n de cara \u00f3s que se inician na pintura \u00e9 que manchen moitos papeis ensaiando con estes cores e neses intentos e pr\u00e1cticas chegaran a ir deletreando na gama de cores e as posibilidades infinitas que se acadan con eles. Eso sera o principio do coci\u00f1ar pict\u00f3rico de cadaqu\u00e9n. Esa ser\u00e1 a s\u00faa propia riqueza que emerxer\u00e1 dos seus cadros no ma\u00f1\u00e1n e tam\u00e9n o que sexa riqueza que emerxer\u00e1 polo p\u00fablico. Ese p\u00fablico que instintivamente recibe a mensaxe cando se atopa cunha obra de clase\u201d\", declaraci\u00f3ns que fai na mostra monfortina do 1980. Con obras que levan fermosos t\u00edtulos: \u201cAlba de esperanza en DO menor\u201d, \u201cAbrente en d\u00eda gris\u201d, \u201cPraia lembrada (Coido para un mari\u00f1eiro vello)\u201d, \u201cCaramuxo ingr\u00e1vido e viaxeiro\u201d, \u201cAlba de ledicia para corpos cansos\u201d, \u201cRibeira, mar e ceo enso\u00f1ado\u201d, \u201cAlba para un d\u00eda de flores e bolboretas\u201d. Outro ch\u00e1mase \u201cLembrando a Urbano Lugr\u00eds\u201d e tam\u00e9n incorporou unha homenaxe a Celso Emilio (moi recente a\u00ednda a s\u00faa morte).\nAchegas te\u00f3ricas.\nTraballou en moitas das \u201cSemanas micol\u00f3xicas\u201d que se fixeron en Galiza como promotor ou participante. Estes ciclos foron o m\u00e1is axeitado medio de promoci\u00f3n da cultura dos cogomelos. Fixo estudos arredor do xamanismo. Escribiu ensaios teimando sempre na relaci\u00f3n entre natureza e arte. Pronunciou conferencias en Italia, pa\u00eds no que colaborou en moitas revistas especializadas como \"Il Micologo\", onde apareceu o seu artigo \u201cPiante e funghi degli dei\u201d, no n\u00famero de xaneiro do 1996.\nA revista \"Microfisuras\" \u00eda editar un seu artigo arredor de \u201cA maior gargallada da historia da arte\u201d, no que relata a an\u00e9cdota do soberano do imperio austroh\u00fangaro Rodolfo II cando recibe un iconoclasta retrato que lle fai o seu protexido Giuseppe Arcimboldo. Arredor da obra do pintor Arcimboldo deu varias conferencias, unha delas nos sal\u00f3ns do concello de Boves (Cuneo) en Italia o 10 de setembro de 1991. Participou os d\u00edas 8 e 9 de novembro do 2002 cun relatorio nas Xornadas sobre Urbano Lugr\u00eds na Biblioteca Miguel Gonz\u00e1lez Garc\u00e9s da Coru\u00f1a. Sobre Lugr\u00eds ten participado en moitas conferencias e actos de divulgaci\u00f3n do seu traballo, como os que se organizaron en Bueu ou en Malpica de Berganti\u00f1os e deu recitais de homenaxe en institutos da Coru\u00f1a. A s\u00faa presenza foi tam\u00e9n significativa no seminario posterior dedicado ao polifac\u00e9tico creador Luis Seoane. Un longo traballo sobre do millo corvo \u00eda ser publicado en A Nosa Terra. Naceu dunha proposta de investigaci\u00f3n que lle fixeran dende o lugar de Meiro, concello de Bueu, onde adoitan utilizalo na alimentaci\u00f3n tanto en empanadas, papas, bolos e pan-millo, de grande aprecio.\nNos tempos \u00faltimos organizou t\u00f3dolos ver\u00e1ns uns soados Convivios Galaico-Portugueses dedicados \u00e1 medicina popular, nos que participaron membros da \u201cAventura da sa\u00fade\u201d do pa\u00eds veci\u00f1o, aos que se sumaron tam\u00e9n participantes dende Italia no encontro derradeiro que tivera lugar no ano 2004 en Monforte, e que contou cunha conferencia de Michela Zucca. Cada unha destas xuntanzas apareceu logo reflectida nun coidado libro cos relatorios e traballos dos distintos participantes: en total foron catro os libros dedicados a estas xornadas.\nEscritor, poeta, trobador.\n\"\u201cA min quixera que me vencera a tenrura\u201d\": con ese rechamante titular comeza a entrevista que lle fai M. J. Bruz\u00f3n para o \"Atl\u00e1ntico Diario\" de Vigo no ano 1996. Cando lle pregunta \"\u201cAos humanos v\u00e9ncelles o poder \u00bfa vostede?\u201d\". Vai responder: \"\u201c\u00a1Ai que lonxe estou desa pregunta, porque a min quixera que me vencera a tenrura!\u201d\". Tam\u00e9n aparece xa retratado de xeito nidio como poeta-trobador (a\u00ednda que gosta m\u00e1is da segunda acepci\u00f3n). A de trobador vai ser a meirande vocaci\u00f3n deste ciclo derradeiro da s\u00faa biograf\u00eda. Aparece tam\u00e9n noutra resposta un dos motivos m\u00e1is recorrentes dos seus prantos aos amigos mortos. \u201cDe t\u00f3dolos consellos que ten recibido \u00bfcal ten sido o m\u00e1is \u00fatil?\u201d vai dicir: \"\u201cSer peregrino a Santo Andr\u00e9 de Teixido e mirar a figueira chumba que representa aos nosos soldados mortos en \u00c1frica\u201d\". Tam\u00e9n \u00e9 significativa da s\u00faa personalidade a resposta que vai dar a outra das preguntas. \u201c\u00bfA s\u00faa biograf\u00eda caber\u00eda nunha enciclopedia?\u201d: -\"\u201cSi, e nunha soa li\u00f1a. Humanismo, ser\u00eda a li\u00f1a ou palabra.\u201d\" Ti\u00f1a unha grande sensibilidade e unha intuitiva forza de expresi\u00f3n.\nCultivou sempre unha xanela aberta a liberdade e a imaxinaci\u00f3n creadora. Apoiou sempre as m\u00e1is diversas manifestaci\u00f3ns culturais (ecol\u00f3xicas, literarias e m\u00e1is art\u00edsticas) e a reivindicaci\u00f3n da s\u00faa terra. \u201cViaxeiro infatig\u00e1bel\u201d como salienta o escritor X. L. M\u00e9ndez Ferr\u00edn. Fican tam\u00e9n as pegadas da s\u00faa presenza en terras monta\u00f1osas do norte de Italia, onde viaxou con moita frecuencia, e tam\u00e9n do norte de Portugal, onde \u00eda a mi\u00fado. As s\u00faas teimas derradeiras foron contra \u00e1 globalizaci\u00f3n.\n\"A Saiba de Torbeo\".\nVai reconstru\u00edr a vida de Filomena Arias Armesto, co\u00f1ecida como a Meiga de Torbeo. Foi seguindo os pasos e a pegada da s\u00faa vida no recordo da xente. Fixo achegas e minuciosas esculcas coa idea de editar un libri\u00f1o coa s\u00faa vida e o inventario das herbas medicinais que empregaba. Material que ti\u00f1a arquivado e que lle serviu para dar moitas conferencias en Galiza, Italia e m\u00e1is Portugal para reivindicar \u00e1 figura da co\u00f1ecida menci\u00f1eira. O grao persoal de identificaci\u00f3n coa personalidade da meiga chegou ser moi intenso. Falaba dela cun recendo cheo de intimidade e sincero agarimo. Coidaba que fora inxustamente tratada (salientado o episodio do desterro: pouco denantes de que acontecera a morte en Rairos). Tirou fotograf\u00edas da casa onde vivira en Torbeo e no seu desterro en Monforte, no barrio de Os Chaos. Falou cunha chea de veci\u00f1os. Chegou localizar mesmo a alg\u00fans dos que a axudaran no seu dram\u00e1tico final. Localizou partidas de nacemento e os datos do seu compa\u00f1eiro. O libro non chegou a rematar do xeito que quer\u00eda pero si recolleu moito material que chegado o caso pode ser un importante documento para o reco\u00f1ecemento do labor daquela muller que coas s\u00faas pr\u00e1cticas naturistas conseguiu acadar unha gran sona en Galiza e Portugal.\n\"Memoria de Ferro\".\nSon estes anos \u00faltimos nos que vai recoller tam\u00e9n as lembranzas da represi\u00f3n e morte do 36. Os \u201cretallos do medo\u201d coma el os chamaba. Con eses farrapos de resistencia e dor fixo a s\u00faa entrega persoal de reparaci\u00f3n moral fronte a inxustiza. Un aut\u00e9ntico \u201ctestamento literario\u201d como di Ferr\u00edn, formado por uns pequenos relatos, que levaba gardados na memoria como un tesouro: un segredo que ti\u00f1a que compartir na defensa da dignidade da condici\u00f3n humana.\n\"Memoria de Ferro\" foi publicado en formato de libro no ano 2005.\nDenantes xa foran sa\u00edndo por entregas os diferentes relatos no semanario \"A Nosa Terra\". Logo a mesma editorial vai editar o libro nunha das s\u00faas colecci\u00f3ns. Cando comezaron a editar por cap\u00edtulos aquelas narraci\u00f3ns dos seus anos de mozo na Coru\u00f1a espertaron un grande interese. O escritor Manuel Rivas, que logo far\u00eda o limiar de introduci\u00f3n ao libro, vai se desprazar daquela a Vigo para falar de vagar con Ant\u00f3n Pati\u00f1o Regueira das lembranzas daqueles seus anos coru\u00f1eses da mocidade. Xa enfermo o autor de moita gravidade, o libri\u00f1o \u00eda ser o n\u00famero un en vendas de libros galegos na provincia de Pontevedra perante os meses de xu\u00f1o e xullo.\nAs cr\u00edticas coincidiron no conmovedor daquel feixe de relatos que tivera agochados durante tantos anos na s\u00faa memoria. Son ao tempo un berro contra a inxustiza e o aldraxe duns crimes sen reparaci\u00f3n moral. Non tivo acougo deica deixar escritos estes \u201cretallos do medo\u201d, como el os chamaba. A foto de Manuel Seoane, que conservou coma ouro en pano ao longo da s\u00faa vida, \u00eda servir de portada para o libro. Un rostro an\u00f3nimo: a fisionom\u00eda luminosa dun rapaz que quixo ser violinista rescatada dende a n\u00e9boa da historia. Manuel Seoane era o irm\u00e1n do pintor Isolino Seoane (quen lle amosara de cativo aquel inesquec\u00edbel ni\u00f1o de merlos que \u00eda ficar gravado tam\u00e9n para sempre na memoria de Ant\u00f3n Pati\u00f1o Regueira). Un amor \u00e1s flores e os paxaros (cun simbolismo nidio de inocencia e so\u00f1o) que agroma tam\u00e9n en moitas partes deste libro e de xeito recorrente nos poemas da d\u00e9cada derradeira da s\u00faa vida.\nVai ir entregando aos poucos trobos e cativos relatos das dram\u00e1ticas lembranzas da mocidade cando a guerra, a Xos\u00e9 Enrique Acu\u00f1a para o semanario \"A Nosa Terra\". Co paso do tempo aquelas narraci\u00f3ns, que se foron publicando por entregas, \u00edan acadar unha extraordinaria repercusi\u00f3n. O escritor Manuel Rivas declara no programa de radio \u201cO ollo cr\u00edtico\u201d dedicado \u00e1 literatura galega: \"\u201cA cultura cont\u00e9n unha paisaxe, vai conter un universo: \u00e9 un cosmos. Ant\u00f3n Pati\u00f1o Regueira era en si mesmo unha cultura e unha paisaxe. O libro \"Memoria de Ferro\" \u00e9 un peto de \u00e1nimas, ten vida, treme nas mans. \u00c9 a m\u00e1is emocionante cr\u00f3nica dunha xeraci\u00f3n perdida (\u00e1 que fixeron desaparecer) a dos libertarios galegos dos tempos da Rep\u00fablica\u201d\". Como di Manuel Rivas, se cadra nunca o horror da nosa guerra tivo unha transcrici\u00f3n tan nidia e expresiva. X. L. M\u00e9ndez Ferr\u00edn, nunha descrici\u00f3n p\u00f3stuma que lle dedica, despois de cualificar ao libro de \u201cfermoso e terr\u00edbel\u201d di: \"\u201cNos pequenos cap\u00edtulos que integran as 169 p\u00e1xinas da obra, Pati\u00f1o vai evocando as p\u00e1lidas figuras do pasado republicano e os escenarios crueis da represi\u00f3n franquista na Coru\u00f1a e Monforte, cidade na que o autor casou, na que viviu e que moi ben co\u00f1ec\u00eda. Unha galer\u00eda de retratos populares, de rostros e condutas, de traxedias e sucesos situados entre o coti\u00e1n e o conmovente, ord\u00e9nanse diante dos ollos da nosa evocaci\u00f3n, dura e finamente reaxustados. Memoria de Ferro \u00e9 as\u00ed como o testamento literario de Ant\u00f3n Pati\u00f1o Regueira. Quen queira entrar no interior humano daquela \u00e9poca, quen desexe visualizar aqueles d\u00edas e po\u00f1erlle nomes e apelidos \u00e1s v\u00edtimas, e tam\u00e9n aos verdugos, vaia a este libro de pequeno formato que sen d\u00fabida ser\u00e1 consultado como fonte de co\u00f1ecemento hist\u00f3rico cando todos esteamos tan mortos como o seu autor\u201d\". Manuel Bragado escribe no artigo \u201cMemoria daqueles d\u00edas\u201d: \"\u201cAnt\u00f3n ofrece aos lectores un estremecedor monllo de trinta e oito relatos, outros tantos petos para que revivan as \u00e1nimas dos seus amigos fusilados, encarcerados ou sometidos a tortura durante os primeiros d\u00edas e anos da ditadura, Ant\u00f3n ofrece xenerosamente o seu testemu\u00f1o duns feitos que viviu en primeira persoa, cando contaba con apenas dezasete anos; e faino empregando unha mirada limpa, sen rancor, mais coa nitidez e a precisi\u00f3n que emana dos seus ollos azuis humedecidos por un longo silencio.\u201d\" A presentaci\u00f3n do libro na Coru\u00f1a o 1 de abril do 2005 foi un acontecemento extraordinario. Despois de facer unha rota organizada pola Asociaci\u00f3n de Escritores en Lingua Galega co apoio da Comisi\u00f3n pola recuperaci\u00f3n da Memoria Hist\u00f3rica da Coru\u00f1a que comezou no Campo da Rata (onde foran fusilados moitos) coa intervenci\u00f3n de Ces\u00e1reo S\u00e1nchez Iglesias e cunha homenaxe floral a Manuel Seoane D\u00edaz, proseguiu polos lugares onde apareceron os cad\u00e1veres de Lu\u00eds Huici (en Comeanda, Visma) e de Francisco Miguel (no Coto, Pastoriza) e visitar a casa da Fontenova onde estivera o \u201cResplandor en el Abismo\u201d tivo lugar a presentaci\u00f3n do libro no centro da cidade coincidindo cunha mostra dedicada \u00e1s Brigadas Internacionais. As palabras de presentaci\u00f3n de Xurxo Souto, de Xan Carballa e de Manuel Rivas.\n\"A Viaxe do Tempo\".\nO primeiro libro que recolle os seus poemas leva o t\u00edtulo de \"A Viaxe do Tempo\". Ten moito de simb\u00f3lica devoluci\u00f3n e vai testemu\u00f1ar un intenso e f\u00e9rtil di\u00e1logo coa vila de Monforte de Lemos. Coma libreiro, pintor, poeta, conferenciante, editor, animador cultural, artes\u00e1n e divulgador da micolox\u00eda, foi un incans\u00e1bel promotor de formas de expresi\u00f3n para mellorar o mundo. Plantou \u00e1rbores, mesmo bosques enteiros cando ti\u00f1a xa os oitenta anos cumpridos. O seu foi sempre o itinerario dun home libre. O pasamento aconteceu na madrugada do d\u00eda 6 de xullo do 2005. Unha grave enfermidade que se lle diagnosticou dous meses denantes estragou a s\u00faa sa\u00fade de xeito fulminante e irrevers\u00edbel. Un tumor cerebral foi minando o seu corpo deix\u00e1ndoo case tolleito e inm\u00f3bil. Daquela convocou aos fillos e expresou: \u201cEstou baixo a influencia do tangara\u00f1o\u201d (vocalizando as verbas con \u00e9nfase). Un xeito de definir o mal coa axuda da expresiva riqueza antropol\u00f3xica do seu pobo.\nEl, que chegara a facer preto de douscentos emocionados Prantos polos amigos que \u00edan desaparecendo, tivo tam\u00e9n daquela o acougo po\u00e9tico: nas s\u00faas necrol\u00f3xicas e recordatorios e no funeral na Igrexa de A Nosa Se\u00f1ora da R\u00e9goa e no enterro \u00edanse escoitar fermosos versos de Lois Pereiro, de Ux\u00edo Novoneyra e m\u00e1is Teixeira de Pascoaes. \"\u201cDin os sonos e os paxaros:/ a morte non \u00e9 certo\u201d\" ti\u00f1a escrito a xeito de l\u00edrico desmentido (coa concisi\u00f3n dun hai-ku) o poeta do Courel. \u201cE estou vivindo un so\u00f1o repetido/ nas noites dos que me seguen querendo\u201d (de Lois Pereiro) ou os versos coa expresiva s\u00edntese visual simbolista de Teixeira de Pascoaes da que gostaba Pessoa: \u201cA folha que tombava/ era alma que sub\u00eda\u201d. X. E. Acu\u00f1a en A Nosa Terra vai falar do seu exemplo e da fortaleza moral do seu legado. O escritor X. L. M\u00e9ndez Ferr\u00edn destaca as\u00ed mesmo a desaparici\u00f3n dun excelente amigo. Xos\u00e9 Manuel S. Pereiro vai facer un fermoso escrito para unha p\u00e1xina necrol\u00f3xica aparecida no xornal \u201cEl Pa\u00eds\u201d, cunha s\u00edntese biogr\u00e1fica e un perfil do noso home.\nHoxe fica enterrado en Monforte de Lemos xunto a unha bandeira galega e outra republicana, despois dunha fermosa despedida nun funeral coa presenza de catro cregos amigos: C\u00e9sar Carnero, Juan Marcial, Miguel de Torbeo e m\u00e1is Guillermo de Vilaoscura. Choveron as flores e as coroas. Alg\u00fan daqueles ramos levaba fermosas cores de simb\u00f3lica complicidade: elaborados con flores vermellas, amarelas e m\u00e1is moradas. Severino Rodr\u00edguez D\u00edaz, alcalde do BNG de Monforte, escribiu a seguinte dedicatoria no libro de honra: \"\u201cCo cari\u00f1o e respecto para as persoas que coma t\u00ed defenderon o m\u00e1is digno do ser humano: A LIBERDADE\u201d\". Os seus fillos pronunciaron unhas verbas: no funeral na igrexa da R\u00e9goa, Xoh\u00e1n Pati\u00f1o leu un agarimoso texto de sa\u00fado final da familia, o seu fillo m\u00e1is pequeno Xurxo recitou un poema ateigado de se\u00f1ardade dedicado ao pai, e o fillo m\u00e1is vello Ant\u00f3n pronunciou unhas palabras no cemiterio de Monforte de Lemos diante do pante\u00f3n familiar. Como escribiu nunha nota de p\u00e9same \u00c1nxel V\u00e1zquez de la Cruz: \"\u201cTantas cousas deixou que, cando menos simbolicamente, non nos sentimos tan orfos\u201d\"."}
{"id": "50229", "revid": "23204", "url": "https://gl.wikipedia.org/wiki?curid=50229", "title": "Provincia de Toledo", "text": "A provincia de Toledo \u00e9 unha provincia espa\u00f1ola, sita na parte occidental de Castela-A Mancha. A s\u00faa capital \u00e9 a cidade de Toledo. Limita coas provincias de Madrid, Cuenca, Cidade Real, Badaxoz, C\u00e1ceres, e \u00c1vila. O xentilicio que designa os seus habitantes \u00e9 \"toledano\".\nA provincia conta cunha poboaci\u00f3n de 615.618 habitantes (INE 2006), repartidos en 204 concellos, dos cales Talavera de la Reina \u00e9 o m\u00e1is poboado con 83.756 hab., o segundo municipio \u00e9 Toledo (77.601 hab.), mentres que o menos populoso \u00e9 Ill\u00e1n de Vacas, que, con 6 habitantes, tam\u00e9n \u00e9 o de menor poboaci\u00f3n de Espa\u00f1a. A superficie provincial atinxe 15.370\u00a0km\u00b2, sendo a 8\u00aa m\u00e1is extensa de Espa\u00f1a. A provincia comparte o Parque Nacional de Caba\u00f1eros coa de Cidade Real.\nO r\u00edo Texo \u00e9 o m\u00e1is importante da provincia e cr\u00fazaa de leste a oeste; pasa polas cidades de Talavera de la Reina e Toledo."}
{"id": "50232", "revid": "23204", "url": "https://gl.wikipedia.org/wiki?curid=50232", "title": "Provincia de Granada", "text": "A provincia de Granada \u00e9 unha provincia espa\u00f1ola que forma parte de Andaluc\u00eda, a s\u00faa capital \u00e9 a cidade hom\u00f3nima de Granada. O xentilicio que designa aos seus habitantes \u00e9 \"granadino\".\nLocalizaci\u00f3n e caracter\u00edsticas.\nLimita, polo oeste, coas provincias de M\u00e1laga e de C\u00f3rdoba; polo norte con Xa\u00e9n, polo nord\u00e9s con Albacete e m\u00e1is Murcia; polo leste con Almer\u00eda e polo sur linda co mar Mediterr\u00e1neo.\nOcupa unha superficie de 12.635\u00a0km\u00b2, cunha poboaci\u00f3n de 854.419 habitantes (2005), dos que aproximadamente un 30% viven na capital. A densidade poboacional \u00e9 de 68,18 hab/km\u00b2. Est\u00e1 dividida en 172 concellos.\nOs principais n\u00facleos de poboaci\u00f3n son Granada, a capital, e as localidades de Motril, Guadix, Baza e Loja.\nA provincia est\u00e1 cruzada pola serra Penib\u00e9tica, onde salienta a monta\u00f1a m\u00e1is alta da Pen\u00ednsula Ib\u00e9rica, o Mulhac\u00e9n, cunha altura de 3.482 metros sobre o nivel do mar. Comparte coa provincia de Almer\u00eda o Parque Nacional de Serra Nevada."}
{"id": "50234", "revid": "1131", "url": "https://gl.wikipedia.org/wiki?curid=50234", "title": "Nore\u00f1a", "text": "Nore\u00f1a \u00e9 un concello e unha parroquia de Asturias, cunha superficie de apenas 6\u00a0km\u00b2 (o de menor extensi\u00f3n no Principado) e unha poboaci\u00f3n de 4.600 habitantes (2004), soportando unha elevad\u00edsima densidade de m\u00e1is de 767 hab./km\u00b2.\nNore\u00f1a \u00e9 as\u00ed mesmo unha entidade de poboaci\u00f3n, ao tempo capital do concello, na que vive m\u00e1is do 90 % da poboaci\u00f3n do municipio.\nXeograf\u00eda.\nNore\u00f1a \u00e9 un enclave no concello de Siero. Linda en todas as direcci\u00f3ns con parroquias de Siero: ao norte coa de Anes; polo sur coa de Hevia; polo leste con La Carrera e polo oeste coa de Arg\u00fcelles.\nA s\u00faa situaci\u00f3n \u00e9 moi pr\u00f3xima aos n\u00facleos maiores do Principado.\nTen tres parroquias: Celles, Nore\u00f1a e Santamarina.\nHistoria.\nDesde finais do s\u00e9culo XIV, Nore\u00f1a foi unha xurisdici\u00f3n dos bispos de Oviedo, que ostentaban o t\u00edtulo de condes de Nore\u00f1a. Esta situaci\u00f3n mudou coa chegada do liberalismo, convert\u00e9ndose nun concello independente a partir de 1835.\nEconom\u00eda.\nNore\u00f1a desfruta da renda per c\u00e1pita m\u00e1is alta de Asturias. A econom\u00eda nore\u00f1ense ap\u00f3iase nunha importante industria de embutidos e no sector servizos. Nore\u00f1a v\u00e9ndese como capital gastron\u00f3mica do Principado."}
{"id": "50235", "revid": "114", "url": "https://gl.wikipedia.org/wiki?curid=50235", "title": "Reis de Galiza", "text": ""}
{"id": "50238", "revid": "1556", "url": "https://gl.wikipedia.org/wiki?curid=50238", "title": "Lista de monarcas de Galiza", "text": ""}
{"id": "50239", "revid": "98629", "url": "https://gl.wikipedia.org/wiki?curid=50239", "title": "G\u00f3mez P\u00e9rez das Mari\u00f1as e Ribadeneira", "text": "G\u00f3mez P\u00e9rez das Mari\u00f1as e Ribadeneira, nado en Viveiro en 1539 e finado no mar de C\u00e9lebes o 19 de outubro de 1593, foi un pol\u00edtico, diplom\u00e1tico e militar galego do s\u00e9culo XVI. Foi gobernador de Filipinas, onde fundou a cidade de Dasmari\u00f1as.\nTraxectoria.\nFillo de Fern\u00e1n D\u00edaz de Ribadeneira e de Berenguela das Mari\u00f1as, G\u00f3mez P\u00e9rez foi nomeado gobernador de Le\u00f3n o 30 de xaneiro de 1579. No seu recordo p\u00f3dese atopar unha inscrici\u00f3n na Casa das Carnicer\u00edas da capital leonesa, que reza: \"H\u00edzose este edificio, m\u00e1s las fuentes y calzadas de la ciudad, siendo Gobernador el muy ilustre G\u00f3mez P\u00e9rez das Mari\u00f1as. A\u00f1o de 1581, el cual gobern\u00f3 bien.\" O \u00e9xito no seu labor redunda no seu nomeamento, polo rei Filipe II, como correxedor das cidades de Cartagena, Lorca e Murcia, o 27 de setembro de 1584, cargo que ocupa ata o 1 de xaneiro de 1587.\nGobernador de Filipinas.\nNo ano 1589, e en compensaci\u00f3n aos seus servizos, recibe do Rei o h\u00e1bito da Orde de Santiago e o nomeamento como Capit\u00e1n xeneral das Illas Filipinas, a onde non chegar\u00e1 ata maio de 1590. \u00c1 s\u00faa xesti\u00f3n como Gobernador d\u00e9bense a construci\u00f3n das murallas de Manila, a reconstruci\u00f3n do Forte Santiago e o inicio das obras da catedral da cidade. Igualmente, fundou a poboaci\u00f3n de Dasmari\u00f1as, a 24 quil\u00f3metros da capital, na provincia de Cavite (Calabarz\u00f3n), e que na actualidade conta con preto de 400.000 habitantes.\nDestacou tam\u00e9n no seu labor diplom\u00e1tico, sendo o primeiro gobernador espa\u00f1ol en establecer contactos co Xap\u00f3n, e potenciando as relaci\u00f3ns comerciais coa China. No entanto, falecer\u00eda asasinado a bordo do nav\u00edo \"La Capitana\", ao mando do cal se dirix\u00eda cara \u00e1 conquista das illas Molucas. Suceder\u00edao no cargo o seu fillo Lu\u00eds."}
{"id": "50240", "revid": "27155", "url": "https://gl.wikipedia.org/wiki?curid=50240", "title": "L\u00edpido", "text": " \nOs l\u00edpidos son un amplo grupo de compostos qu\u00edmicos org\u00e1nicos naturais, que son uns dos principais compo\u00f1entes dos seres vivos, formados principalmente por carbono, hidr\u00f3xeno e os\u00edxeno, a\u00ednda que tam\u00e9n poden conter f\u00f3sforo, nitr\u00f3xeno e xofre, entre os que se incl\u00faen as graxas, ceras, esterois, vitaminas liposolubles (como as vitaminas A, D, E, e K), fosfol\u00edpidos e outros. Alg\u00fans l\u00edpidos son mol\u00e9culas li\u00f1ais ou curvadas e outros son compostos c\u00edclicos. Poden definirse a grandes trazos como mol\u00e9culas relativamente pequenas hidr\u00f3fobas ou anfip\u00e1ticas. As hidr\u00f3fobas poden disolverse en solventes apolares. As anfip\u00e1ticas te\u00f1en unha parte polar e outra non polar, e poden formar en disoluci\u00f3n en medio acuoso estruturas como ves\u00edculas, liposomas, ou membranas. \nEntre as principais funci\u00f3ns biol\u00f3xicas dos l\u00edpidos est\u00e1n o almacenamento de enerx\u00eda, ser mol\u00e9culas estruturais nas membranas e intervir na sinalizaci\u00f3n celular. Os l\u00edpidos te\u00f1en aplicaci\u00f3ns en cosm\u00e9tica e na industria alimentaria e a nanotecnolox\u00eda.\nOs l\u00edpidos biol\u00f3xicos orix\u00ednanse enteiramente ou en parte a partir de dous tipos de subunidades bioqu\u00edmicas, que son: grupos cetoacil e isopreno. Tendo en conta este enfoque, os l\u00edpidos poden dividirse en varios tipos: acilos graxos (\u00e1cidos graxos), glicerol\u00edpidos, fosfoglic\u00e9ridos (ou glicerofosfol\u00edpidos), esfingol\u00edpidos, sacarol\u00edpidos, e polic\u00e9tidos, derivados da condensaci\u00f3n de subunidades cetoacil; e l\u00edpidos esterois (esterois e esteroides) e l\u00edpidos pren\u00f3licos (isoprenoides), derivados da condensaci\u00f3n de subunidades de isopreno.\nA\u00ednda que o termo l\u00edpido se usa \u00e1s veces como sin\u00f3nimo de graxa, en realidade ten un significado m\u00e1is amplo, xa que, propiamente falando, as graxas ser\u00edan s\u00f3 os triglic\u00e9ridos. Moitos l\u00edpidos conte\u00f1en \u00e1cidos graxos como compo\u00f1ente principal (triglic\u00e9ridos, fosfol\u00edpidos). Os \u00e1cidos graxos presentan unha reacci\u00f3n caracter\u00edstica chamada saponificaci\u00f3n cando os facemos reaccionar quimicamente con \u00e1lcalis na que se orixinan xab\u00f3ns. Os l\u00edpidos con \u00e1cidos graxos que presentan esta reacci\u00f3n de saponificaci\u00f3n denom\u00ednanse saponificables.\nOs humanos e outros mam\u00edferos te\u00f1en diversas rutas metab\u00f3licas para sintetizar a maior\u00eda dos seus l\u00edpidos ou para degradalos, pero alg\u00fans l\u00edpidos chamados \u00e1cidos graxos esenciais non poden ser sintetizados a partir de precursores simples no organismo, polo que deben tomarse na dieta.\nTipos de l\u00edpidos.\nEn 2005 o Comit\u00e9 Internacional de Clasificaci\u00f3n e Nomenclatura dos L\u00edpidos (ILCNC) publicou un \u201cSistema de Clasificaci\u00f3n Comprensivo para os L\u00edpidos\u201d, que os divide en dous grandes grupos segundo as subunidades que os forman e en oito categor\u00edas, que son:\nA continuaci\u00f3n a clasificaci\u00f3n en detalle cos nomes entre par\u00e9nteses dos grupos principais que comprende ou sin\u00f3nimos tradicionalmente usados.\nAcilos graxos (\u00e1cidos graxos).\nOs \u00e1cidos graxos, ou os residuos de \u00e1cidos graxos que forman parte dos l\u00edpidos, son un grupo moi diverso de mol\u00e9culas sintetizadas a partir dunha mol\u00e9cula inicial de acetil-CoA, que se alonga con grupos de dous carbonos procedentes de mol\u00e9culas de malonil-CoA ou metilmalonil-CoA mediante un proceso chamado s\u00edntese de \u00e1cidos graxos. Est\u00e1n formados por unha cadea hidrocarbonada que termina nun grupo \u00e1cido carbox\u00edlico; esta disposici\u00f3n conf\u00edrelle \u00e1 mol\u00e9cula un car\u00e1cter anfip\u00e1tico, xa que ten un extremo polar ou hidr\u00f3filo e outro non polar ou hidr\u00f3fobo, que \u00e9 insoluble en auga. Os \u00e1cidos graxos son un dos constitu\u00edntes m\u00e1is importantes dos l\u00edpidos biol\u00f3xicos, e forman parte de moitos l\u00edpidos complexos. A cadea carbonada, que xeralmente ten entre 4 e 24 carbonos, pode ser saturada (todos os enlaces entre carbonos simples) ou insaturada (alg\u00fan enlace dobre ou triplo), e pode levar unidos grupos funcionais que conte\u00f1en ox\u00edxeno, nitr\u00f3xeno, xofre, e hal\u00f3xenos. Os enlaces dobres da cadea poden ser de tipo \"cis\" ou \"trans\", o que a fecta \u00e1 configuraci\u00f3n e propiedades da mol\u00e9cula. Os dobres enlaces \"cis\" fan que a cadea do \u00e1cido graxo se dobre acusadamente, o que xoga un importante papel na estrutura e funci\u00f3n das membranas da c\u00e9lula. A maior\u00eda dos \u00e1cidos graxos naturais est\u00e1n na configuraci\u00f3n \"cis\", a\u00ednda que as formas \"trans\" existen tam\u00e9n nalg\u00fans aceites e graxas naturais parcialmente hidroxenados.\nOs \u00e1cidos graxos m\u00e1is com\u00fans que forman parte de triglic\u00e9ridos e fosfol\u00edpidos son o \u00e1cido palm\u00edtico, o este\u00e1rico e o oleico. Outros exemplos de \u00e1cidos graxos bioloxicamente importantes son os eicosanoides, derivados do \u00e1cido araquid\u00f3nico e o \u00e1cido eicosapentaenoico, entre os que se incl\u00faen as prostaglandinas, leucotrienos, e tromboxanos. O \u00e1cido docosahexaenoico \u00e9 tam\u00e9n importante bioloxicamente, especialmente para a vista. Outros l\u00edpidos importantes do grupo dos \u00e1cidos graxos son os \u00e9steres de \u00e1cidos graxos e as amidas de \u00e1cidos graxos. Entre os \u00e9steres de \u00e1cidos graxos est\u00e1n importantes compostos e intermediarios como as ceras, os derivados tio\u00e9ster de \u00e1cidos graxos e coencima A, o tio\u00e9ster de \u00e1cidos graxos ACP e as \u00e1cido graxo carnitinas. Entre as amidas de \u00e1cidos graxos est\u00e1n as N-aciletanolaminas, como o neurotransmisor cannabinoide anandamida.\nCeras.\nO grupo tradicional das ceras estar\u00eda inclu\u00eddo nesta categor\u00eda dos acilos graxos como \u00e9steres de \u00e1cidos graxos. Son l\u00edpidos formados por un \u00e1cido graxo esterificado por un alcohol de cadea longa cun s\u00f3 OH. Son compostos moi hidr\u00f3fobos con funci\u00f3ns protectoras, que se encontran no recubrimento da epiderme de follas e froitos, ou son compo\u00f1entes da graxa dos pelos e plumas ou da cera dos o\u00eddos e a cera de abella.\nGlicerol\u00edpidos.\nOs glicerol\u00edpidos est\u00e1n compostos principalmente por glicerois mono-, di-, e tri-substitu\u00eddos, e os m\u00e1is importantes son os tri\u00e9steres de \u00e1cidos graxos e glicerol chamados triglic\u00e9ridos ou triacilglicerois, que xa non te\u00f1en ning\u00fan grupo OH libre do glicerol. Nestes compostos, os tres OH do glicerol est\u00e1n esterificados con \u00e1cidos graxos. A s\u00faa misi\u00f3n \u00e9 almacenar enerx\u00eda, polo que constit\u00faen a maior parte das graxas que se almacenan no organismo (as graxas do tecido adiposo). A hidr\u00f3lise dos enlaces \u00e9ster dos triglic\u00e9ridos e a conseguinte liberaci\u00f3n de glicerol e \u00e1cidos graxos no tecido adiposo son os pasos iniciais do metabolismo das graxas.\nOutras subclases de glicerol\u00edpidos son os glicosilglicerois, que presentan un ou m\u00e1is residuos de azucres unidos directamente ao glicerol por medio de enlace glicos\u00eddico. Exemplos deste tipo son os digalactosildiacilglicerois que se encontran nas membranas das plantas e o seminol\u00edpido dos espermatozoides de mam\u00edfero.\nGlicerofosfol\u00edpidos (fosfoglic\u00e9ridos).\nOs glicerofosfol\u00edpidos ou fosfoglic\u00e9ridos, son moi com\u00fans nos seres vivos e o compo\u00f1ente principal da bicapa lip\u00eddica das membranas celulares, e est\u00e1n implicados no metabolismo e sinalizaci\u00f3n celular. Os tecidos nerviosos como o do cerebro conte\u00f1en cantidades relativamente grandes de fosfoglic\u00e9ridos, e as alteraci\u00f3ns na s\u00faa composici\u00f3n foron relacionadas con varios trastornos neurol\u00f3xicos. Un fosfoglic\u00e9rido t\u00edpico est\u00e1 formado por un glicerol esterificado con dous \u00e1cidos graxos e unha mol\u00e9cula polar unida ao OH que queda libre do glicerol. Os fosfoglic\u00e9ridos poden subdividirse en distintos tipos, base\u00e1ndose na natureza do grupo polar de cabeza situado na posici\u00f3n \"sn\"-3 do glicerol nos eucariotas e bacterias, ou na posici\u00f3n \"sn\"-1 nas arqueas.\n Exemplos de fosfoglicerol\u00edpidos que se encontran nas membranas biol\u00f3xicas son a fosfatidilcolina, fosfatidiletanolamina e fosfatidilserina.\nAdemais de serviren como compo\u00f1entes principais das membranas da c\u00e9lula e ser sitios de uni\u00f3n para as prote\u00ednas extra- e intracelulares, alg\u00fans fosfoglic\u00e9ridos das c\u00e9lulas eucari\u00f3ticas, como os fosfatidilinositois e os \u00e1cidos fosfat\u00eddicos son segundos mensaxeiros ou precursores de segundos mensaxeiros. A\u00ednda que o t\u00edpico nos fosfoglic\u00e9ridos \u00e9 que dous dos grupos OH do glicerol estean esterificados con \u00e1cidos graxos de cadea longa, hainos tam\u00e9n unidos a alquilos e a 1Z-alquenilos (plasmal\u00f3xeno), e variantes dialquil\u00e9ter nas arqueas.\nEsfingol\u00edpidos.\nOs esfingol\u00edpidos son unha complicada familia de compostos que comparten unha estrutura com\u00fan, un esqueleto formado por unha base esfingoide que se sintetiza a partir do amino\u00e1cido serina e dun acilo graxo de longa cadea-CoA, que despois \u00e9 convertido en ceramidas, fosfoesfingol\u00edpidos, glicoesfingol\u00edpidos e outros compostos. A principal base esfingoide nos mam\u00edferos \u00e9 a xeralmente denominada esfingosina. As ceramidas (N-acil-base esfingoide) son unha importante subclase de derivados de base esfingoide cun \u00e1cido graxo unido por enlace amida. Os \u00e1cidos graxos que levan son tipicamente saturados ou monoinsaturados con cadeas de lonxitudes que van de 16 a 26 \u00e1tomos de carbono.Os principais esfingol\u00edpidos dos mam\u00edferos son as esfingomielinas (ceramida fosfocolinas), mentres que os insectos conte\u00f1en principalmente ceramidas fosfoetanolaminas e os fungos te\u00f1en fitoceramidas fosfoinositois e grupos de cabeza que conte\u00f1en manosa.\nOs glicoesfingol\u00edpidos son unha familia diversa de mol\u00e9culas compostas por un ou m\u00e1is residuos de azucre unidos por enlace glicos\u00eddico \u00e1 base esfingoide. Exemplos destes son os glicoesfingol\u00edpidos simples e complexos como os cerebr\u00f3sidos e gangli\u00f3sidos.\nL\u00edpidos esterois (esterois e esteroides).\nEste grupo de l\u00edpidos est\u00e1 formado por un esqueleto c\u00edclico b\u00e1sico de catro aneis chamado esterano, e as distintas modificaci\u00f3ns e adici\u00f3ns de grupos qu\u00edmicos e cadeas a este esqueleto orixinan os distintos tipos de esteroides. Os esterois, como o colesterol e os seus derivados, te\u00f1en un OH no carbono 3 do esqueleto, e son un importante compo\u00f1ente dos l\u00edpidos de membrana, xunto cos fosfoglic\u00e9ridos e esfingomielinas. Os esteroides, derivados da mesma estrutura de catro aneis, te\u00f1en diferentes funci\u00f3ns biol\u00f3xicas como hormonas e mol\u00e9culas de sinalizaci\u00f3n. Os esteroides de 18 carbonos incl\u00faen o grupo dos estr\u00f3xenos, e os de 19 carbonos os andr\u00f3xenos como a testosterona e a androsterona. A subclase de 21 carbonos comprende os proxest\u00e1xenos e os glicocorticoides e mineralocorticoides. Os secosteroides comprenden varias formas de vitamina D e caracter\u00edzanse por ter aberto o anel B da s\u00faa estrutura b\u00e1sica. Outros exemplos de esterois son os \u00e1cidos biliares e os seus conxugados, que nos mam\u00edferos son derivados oxidados do colesterol e sintet\u00edzanse no f\u00edgado. Os equivalentes nas plantas son os fitosterois, como o \u03b2-sitosterol, estigmasterol, e brassicasterol; este \u00faltimo composto tam\u00e9n se usa como biomarcador para o crecemento das algas. O esterol predominante nas membranas celulares dos fungos \u00e9 o ergosterol.\nL\u00edpidos pren\u00f3licos (isoprenoides).\nOs isoprenoides ou terpenos son l\u00edpidos pren\u00f3licos sintetizados a partir de precursores de cinco unidades de carbono como o pirofosfato de isopentenilo (chamado isopreno activo) e o pirofosfato de dimetilalilo que se producen principalmente pola v\u00eda do \u00e1cido meval\u00f3nico. Os isoprenoides simples (alcohois li\u00f1ais, difosfatos etc.) f\u00f3rmanse pola adici\u00f3n sucesiva de unidades de 5 carbonos, e clasif\u00edcanse segundo o n\u00famero desas unidades de terpeno. As estruturas que conte\u00f1en m\u00e1is de 40 carbonos denom\u00ednanse politerpenos. Os carotenoides son importantes isoprenoides simples que funcionan como antioxidantes e como precursores da vitamina A. Outra clase de mol\u00e9culas bioloxicamente importante son as quinonas e hidroquinonas, que conte\u00f1en unha cola isoprenoide unida a un n\u00facleo quinonoide que non \u00e9 de orixe isoprenoide. As vitaminas E e K, e as ubiquinonas, son exemplos desta clase. Os procariotas sintetizan poliprenois (chamados bactoprenois) nos cales a unidade isoprenoide terminal unida a ox\u00edxeno permanece insaturada, mentres que nos poliprenois animais (dolicois) o isoprenoide terminal est\u00e1 reducido.\nSacarol\u00edpidos.\nOs sacarol\u00edpidos son compostos nos cales os \u00e1cidos graxos est\u00e1n unidos directamente a un esqueleto de azucres, formando estruturas que son compatibles coas bicapas lip\u00eddicas. Nos sacarol\u00edpidos, un monosac\u00e1rido substit\u00fae ao glicerol que ter\u00eda un glicerol\u00edpido ou un fosfoglic\u00e9rido. Os sacarol\u00edpidos m\u00e1is co\u00f1ecidos son os precursores de glicosamina acilados do L\u00edpido\u00a0A compo\u00f1ente dos lipopolisac\u00e1ridos nas bacterias gramnegativas. As mol\u00e9culas t\u00edpicas de l\u00edpido\u00a0A son disac\u00e1ridos de glicosamina, dos cales se forman derivados con ata sete cadeas de residuos acilo graxos. O m\u00ednimo lipopolisac\u00e1rido que se require para o crecemento de \"Escherichia coli\" \u00e9 Kdo2-L\u00edpido A, un disac\u00e1rido hexaacilado de glicosamina que \u00e9 glicosilado con dous residuos de \u00e1cido 3-desoxi-D-mano-octulos\u00f3nico (Kdo).\nPolic\u00e9tidos.\nOs polic\u00e9tidos sintet\u00edzanse por polimerizaci\u00f3n de subunidades acetil e propionil por encimas t\u00edpicos e tam\u00e9n por encimas repetitivos e multimodulares que comparten caracter\u00edsticas de funcionamento coas \u00e1cido graxo sintases. Comprende un gran n\u00famero de metabolitos secundarios e produtos naturais procedentes de fontes animais, vexetais, bacterianas, f\u00fanxicas e mari\u00f1as, e presentan unha gran diversidade estrutural. Moitos polic\u00e9tidos son mol\u00e9culas c\u00edclicas con esqueletos que est\u00e1n con frecuencia modificados por glicosilaci\u00f3n, metilaci\u00f3n, hidroxilaci\u00f3n, oxidaci\u00f3n, e outros procesos. Moitos axentes antimicrobianos, antiparas\u00edticos e anticancro usados comunmente son polic\u00e9tidos ou derivados de polic\u00e9tidos, como as eritromicinas, tetraciclinas, avermectinas, e epotilonas antitumores.\nFunci\u00f3ns biol\u00f3xicas.\nAs principais funci\u00f3ns dos l\u00edpidos son:\nMembranas.\nAs c\u00e9lulas eucari\u00f3ticas est\u00e1n compartimentalizadas en org\u00e1nulos rodeados de membrana que levan a cabo diferentes funci\u00f3ns biol\u00f3xicas. Os fosfoglic\u00e9ridos son o principal compo\u00f1ente estrutural da bicapa lip\u00eddica das membranas celulares, como a membrana plasm\u00e1tica e as membranas intracelulares dos org\u00e1nulos. Nas c\u00e9lulas animais a membrana plasm\u00e1tica separa fisicamente os compo\u00f1entes intracelulares do medio extracelular. Os fosfoglic\u00e9ridos son mol\u00e9culas anfip\u00e1ticas, xa que conte\u00f1en unha rexi\u00f3n hidr\u00f3foba, formada polas colas de \u00e1cidos graxos unidos ao glicerol, e outra hidr\u00f3fila, formada pola cabeza polar onde est\u00e1 o fosfato e unha mol\u00e9cula polar. Isto permite que se orienten nas membranas coa rexi\u00f3n hidr\u00f3foba cara ao interior e a hidr\u00f3fila cara \u00e1s superficies da membrana. Ademais dos fosfoglic\u00e9ridos, nas membranas hai outros compo\u00f1entes que non conte\u00f1en glicerol, como as esfingomielinas e os esterois (principalmente colesterol nas membranas animais). En plantas e algas, os galactosildiacilglicerois, e o sulfoquinovosildiacilglicerol, o cal carece de grupo fosfato, son tam\u00e9n compo\u00f1entes importantes das membranas dos cloroplastos e org\u00e1nulos relacionados e son os l\u00edpidos m\u00e1is abundantes nos tecidos fotosint\u00e9ticos de plantas superiores e algas e tam\u00e9n en certas bacterias.\nUnha membrana biol\u00f3xica \u00e9 unha forma de bicapa lip\u00eddica. A formaci\u00f3n de bicapas lip\u00eddicas \u00e9 un proceso favorecido enerxeticamente cando os fosfoglic\u00e9ridos se encontran nun ambiente acuoso. Isto co\u00f1\u00e9cese como efecto hidr\u00f3fobo. Nun sistema acuoso, as cabezas polares dos l\u00edpidos al\u00ed\u00f1anse cara ao medio acuoso polar, mentres que as colas hidr\u00f3fobas minimizan o seu contacto coa auga e tenden a agruparse, formando unha ves\u00edcula; e dependendo da concentraci\u00f3n do l\u00edpido, esta interacci\u00f3n biof\u00edsica pode orixinar a formaci\u00f3n de micelas, liposomas, bicapas lip\u00eddicas ou outras agregaci\u00f3ns. O comportamento de fase dos l\u00edpidos \u00e9 unha \u00e1rea de estudo dentro da biof\u00edsica. Cando se disolve unha substancia lip\u00f3fila ou anfif\u00edlica nun medio polar, as mol\u00e9culas polares (\u00e9 dicir, a auga nas disoluci\u00f3ns acuosas, que son as m\u00e1is com\u00fans) sit\u00faanse m\u00e1is ordenadamente arredor da substancia lip\u00f3fila disolta, xa que a mol\u00e9culas polares non poden formar enlaces de hidr\u00f3xeno coas \u00e1reas lip\u00f3filas da mol\u00e9cula, polo que nun medio acuoso, as mol\u00e9culas de auga forman unha gaiola de \"clatrato\" ordenada arredor da mol\u00e9cula lip\u00f3fila disolvida.\nAlmacenamento de enerx\u00eda.\nOs triglic\u00e9ridos, almacenados no tecido adiposo, son a principal forma de almacenamento de enerx\u00eda en animais e plantas. O adipocito (c\u00e9lula do tecido adiposo) fai unha continua s\u00edntese e degradaci\u00f3n de triglic\u00e9ridos nos animais, e a degradaci\u00f3n est\u00e1 controlada polo encima lipase, que \u00e9 sensible \u00e1s hormonas. A oxidaci\u00f3n completa dos \u00e1cidos graxos proporciona un alto contido cal\u00f3rico, de arredor de 9\u00a0kcal/g, comparado coas aproximadamente 4\u00a0kcal/g que se producen na oxidaci\u00f3n de carbohidratos e prote\u00ednas. Os paxaros migratorios que te\u00f1en que voar longas distancias sen comer utilizan a enerx\u00eda almacenada nos triglic\u00e9ridos para obter a enerx\u00eda que necesitan para as s\u00faas viaxes. Os animais hibernantes viven das s\u00faas graxas.\nSinalizaci\u00f3n celular.\nAlg\u00fans l\u00edpidos te\u00f1en funci\u00f3ns hormonais (esteroides.) ou de sinalizaci\u00f3n celular. Nos \u00faltimos anos recad\u00e1ronse moitas evidencias de que a sinalizaci\u00f3n por l\u00edpidos \u00e9 unha parte fundamental da sinalizaci\u00f3n celular. A sinalizaci\u00f3n por l\u00edpidos pode producirse por medio da activaci\u00f3n de receptores acoplados \u00e1 prote\u00edna G ou receptores nucleares, e foron identificados l\u00edpidos de diversas clases como mol\u00e9culas de sinalizaci\u00f3n e segundos mensaxeiros. Entre eles est\u00e1n:\nOutras funci\u00f3ns.\nAs vitaminas \"solubles en graxas\" (A, D, E e K), que son l\u00edpidos terp\u00e9nicos, son nutrientes esenciais que se almacenan no f\u00edgado e tecidos adiposos e te\u00f1en diversas funci\u00f3ns. As acil-carnitinas interve\u00f1en no transporte e metabolismo de \u00e1cidos graxos cara a dentro e a f\u00f3ra da mitocondria, onde sufrir\u00e1n a beta-oxidaci\u00f3n. Os poliprenois e os seus derivados fosforilados te\u00f1en tam\u00e9n importantes misi\u00f3ns de transporte, como o transporte de oligosac\u00e1ridos a trav\u00e9s das membranas. Os poliprenol fosfato azucres e poliprenol difosfato azucres funcionan en reacci\u00f3ns extra-citoplasm\u00e1ticas de glicosilaci\u00f3n, na bios\u00edntese de polisac\u00e1ridos extracelular (por exemplo, a polimerizaci\u00f3n de peptidoglicanos nas bacterias), e na N-glicosilaci\u00f3n de prote\u00ednas eucari\u00f3ticas. As cardiolipinas son unha subclase de fosfoglic\u00e9ridos que conte\u00f1en catro cadeas acilo e tres grupos glicerol, que son particularmente abiundantes na membrana mitocondrial interna.; crese que activan encimas implicados na fosforilaci\u00f3n oxidativa. Os carotenos e xantofilas son terpenos que axudan na captaci\u00f3n de luz na fotos\u00edntese. As ceras te\u00f1en un papel protector debido ao seu car\u00e1cter hidr\u00f3fobo.\nMetabolismo.\nOs principais l\u00edpidos da dieta humana e doutros animais son os triglic\u00e9ridos de orixe animal e vexetal, esterois, e fosfol\u00edpidos de membrana. No metabolismo dos l\u00edpidos sintet\u00edzanse e degr\u00e1danse os l\u00edpidos almacenados e prod\u00facense os l\u00edpidos estruturais e funcionais caracter\u00edsticos de cada tecido.\nBios\u00edntese.\nNos animais, cando hai unha inxesta excesiva de carbohidratos na dieta, o exceso de carbohidratos conv\u00e9rtese en triglic\u00e9ridos. Isto implica a bios\u00edntese de \u00e1cidos graxos a partir de acetil-CoA e a esterificaci\u00f3n dos \u00e1cidos graxos para a produci\u00f3n dos triglic\u00e9ridos, un proceso chamado lipox\u00e9nese. Os \u00e1cidos graxos son producidos polas \u00e1cido graxo sintases, que polimerizan e despois reducen as unidades de acetil-CoA. As cadeas hidrocarbonadas dos \u00e1cidos graxos al\u00f3nganse mediante unhas reacci\u00f3ns c\u00edclicas que engaden o grupo acetilo, red\u00faceno a alcohol, deshidr\u00e1tano a un grupo alqueno e despois red\u00faceno outra vez a un grupo alcano. Os encimas que interve\u00f1en na bios\u00edntese de \u00e1cidos graxos div\u00eddense en dous grupos, en animais e fungos todas estas reacci\u00f3ns da \u00e1cido graxo sintase l\u00e9vanas a cabo un conxunto unido multifuncional de prote\u00ednas, mentres que nos plastos das plantas e nas bacterias son encimas separados os que realizan cada paso da v\u00eda biosint\u00e9tica. Os \u00e1cidos graxos poden ser posteriormente convertidos en triglic\u00e9ridos que se empaquetan en lipoprote\u00ednas e son segregados no f\u00edgado.\nA s\u00edntese de \u00e1cidos graxos insaturados require unha reacci\u00f3n de desaturaci\u00f3n na cal se introduce un dobre enlace na cadea de acilo graxo. Por exemplo, nos humanos, a desaturaci\u00f3n de \u00e1cido este\u00e1rico pola estearo\u00edl-CoA desaturase-1 produce \u00e1cido oleico. O \u00e1cido graxo con dous enlaces insaturados \u00e1cido linoleico e o de tres enlaces insaturados \u00e1cido \u03b1-linol\u00e9nico non poden sintetizarse nos tecidos dos mam\u00edferos, e denom\u00ednanse \u00e1cidos graxos esenciais e deben obterse da dieta.\nA s\u00edntese de triglic\u00e9ridos ten lugar no ret\u00edculo endoplasm\u00e1tico por v\u00edas metab\u00f3licas nas cales os grupos acilo dos acilo graxo-CoAs se transfiren aos grupos hidroxilo do glicerol 3-fosfato e do diacilglicerol.\nOs terpenos e isoprenoides, inclu\u00edndo os carotenoides, est\u00e1n formados pola ensamblaxe e modificaci\u00f3n de unidades de isopreno doadas polos precursores reactivos pirofosfato de isopentenilo e pirofosfato de dimetilalilo. Estes precursores poden obterse en diferentes v\u00edas metab\u00f3licas. Nos animais e arqueas, a v\u00eda do mevalonato produce estes compostos a partir de acetil-CoA, e nas plantas e bacterias util\u00edzase a v\u00eda alternativa \u00e1 do mevalonato que usa piruvato e gliceraldehido 3-fosfato como substratos. Unha reacci\u00f3n importante que utiliza estes doantes de isopreno activados \u00e9 a bios\u00edntese de esteroides. Aqu\u00ed, enl\u00e1zanse as unidades de isopreno para fabricar escualeno e despois este d\u00f3brase e forma un conxunto de aneis na mol\u00e9cula convert\u00e9ndose en lanosterol. O lanosterol pode despois converterse noutros esteroides como o colesterol e ergosterol.\nDegradaci\u00f3n.\nA beta-oxidaci\u00f3n dos \u00e1cidos graxos \u00e9 o proceso metab\u00f3lico polo cal se degradan os \u00e1cidos graxos, e ten lugar na mitocondria e/ou nos peroxisomas para xerar acetil-CoA. Esencialmente, os \u00e1cidos graxos ox\u00eddanse por un mecanismo que \u00e9 similar, pero non id\u00e9ntico, ao inverso da s\u00edntese de \u00e1cidos graxos, e que consiste en que se eliminan fragmentos de dous carbonos secuencialmente do extremo carboxilo do \u00e1cido graxo realizando reacci\u00f3ns de deshidroxenaci\u00f3n, hidrataci\u00f3n, e oxidaci\u00f3n para formar un beta-ceto\u00e1cido, que se separa por ti\u00f3lise. O acetil-CoA \u00e9 despois finalmente convertido en ATP, CO2, e H2O utilizando o ciclo do \u00e1cido c\u00edtrico ou de Krebs e a cadea de transporte de electr\u00f3ns.\nO ciclo de Krebs pode iniciarse con este acetil-CoA producido pola degradaci\u00f3n das graxas, que \u00e9 utilizado para a produci\u00f3n de enerx\u00eda cando non hai ou hai pouca glicosa dispo\u00f1ible.\nA enerx\u00eda obtida na oxidaci\u00f3n completa do \u00e1cido graxo palmitato \u00e9 de 106 ATP. Os \u00e1cidos graxos insaturados e os de cadea impar requiren pasos encim\u00e1ticos adicionais para a s\u00faa degradaci\u00f3n.\nNutrici\u00f3n e sa\u00fade.\nA maior\u00eda das graxas que se encontran nos alimentos son triglic\u00e9ridos, colesterol, e fosfol\u00edpidos. Algunhas graxas da nosa dieta son necesarias para facilitar a absorci\u00f3n de vitaminas liposolubles (A, D, E, e K) e carotenoides. Os humanos e outros animais te\u00f1en un requirimento de \u00e1cidos graxos esenciais que se deben tomar na dieta como o \u00e1cido linoleico (un \u00e1cido graxo omega-6) e o \u00e1cido alfa-linol\u00e9nico (un \u00e1cido graxo omega-3) porque non poden ser sintetizados no organismo a partir de precursores simples. Estes dous \u00e1cidos graxos esenciais son de 18 carbonos e poliinsaturados e difer\u00e9ncianse no n\u00famero e posici\u00f3n dos seus dobres enlaces. A maior\u00eda dos aceites vexetais son ricos en \u00e1cido linoleico (aceite de c\u00e1rtamo, aceite de xirasol, e aceite de millo). O \u00e1cido alfa linol\u00e9nico enc\u00f3ntrase nas follas verdes de moitas plantas e en sementes, noces e legumes (especialmente no aceite de li\u00f1aza, colza, noces e soia). Os aceites de peixe son especialmente ricos en \u00e1cidos graxos omega-3 de cadea m\u00e1is longa como o \u00e1cido eicosapentaenoico (EPA) e \u00e1cido docosahexaenoico (DHA). Un gran n\u00famero de estudos mostraron os beneficios para a sa\u00fade asociados co consumo de \u00e1cidos graxos omega-3 no desenvolvemento dos nenos, cancro, doenzas cardiovasculares, e varias doenzas mentais, como a depresi\u00f3n, trastorno por d\u00e9ficit de atenci\u00f3n con hiperactividade, e demencia. Polo contrario, non est\u00e1 ben establecido que o consumo de graxas trans, como as presentes nos aceites vexetais parcialmente hidroxenados, sexan un factor de risco para as doenzas cardiovasculares.\nUns poucos estudos suxeriron que o consumo de graxas na dieta total est\u00e1 ligado a un incremento do risco de obesidade e diabetes. Por\u00e9n, varios estudos moi amplos, inclu\u00edndo o \"Women's Health Initiative Dietary Modification Trial\", que estudou a 49.000 mulleres e durou oito anos, non atoparon tal relaci\u00f3n. Ning\u00fan deses amplos estudos suxeriu ningunha conexi\u00f3n entre a porcentaxe de calor\u00edas procedentes das graxas e o risco de cancro, enfermidades do coraz\u00f3n ou aumento de peso. O Departamento de Nutrici\u00f3n da Escola de Harvard de Sa\u00fade P\u00fablica mant\u00e9n unha p\u00e1xina web que resume as evidencias actuais sobre o impacto das graxas da dieta na sa\u00fade, onde se pode ler: \"As investigaci\u00f3ns detalladas \u00a0\u2014moitas das cales foron feitas en Harvard\u00a0\u2014 indican que a cantidade total de graxas na dieta non est\u00e1 realmente ligada co peso ou a enfermidade. O que realmente importa \u00e9 o tipo de graxas e o total de calor\u00edas na dieta. As graxas malas, que son as trans e as saturadas, incrementan o risco de ter certas enfermidades. As graxas boas, que son as monounsaturadas e poliinsaturadas, fan xusto o contrario.\"\nV\u00e9xase tam\u00e9n.\nLigaz\u00f3ns externas.\nIntrodutorias\nNomenclatura\nBases de datos"}
{"id": "50247", "revid": "56817", "url": "https://gl.wikipedia.org/wiki?curid=50247", "title": "Motociclismo", "text": "O motociclismo \u00e9 o uso deportivo da motocicleta en carreiras. Xeralmente, o obxectivo dunha carreira consiste en percorrer certas distancias, ou ir desde un lugar a outro, no menor tempo posible. Outro tipo de competici\u00f3ns consiste en pasar unha serie de obst\u00e1culos nun determinado tempo.\nDisciplinas.\nMotociclismo de velocidade..\nO Campionato do Mundo de Motociclismo \u00e9 o principal certame desta modalidade. Actualmente consta de tres categor\u00edas: \nDurante a historia do campionato, existiron outras categor\u00edas: 50cc, 80cc, 250cc, 350cc, 500cc e 1000cc.\nOutros campionatos mundiais son o Campionato do mundo de Superbikes e o Campionato do mundo de motociclismo de resistencia, que se disputan con Superbikes, un tipo de motocicleta de serie de gran cilindrada, con algunhas modificaci\u00f3ns. Os campionatos nacionais de motociclismo de velocidade m\u00e1is desenvolvidos tam\u00e9n se disputan con Superbikes.\nO TT Illa de Man \u00e9 unha carreira lendaria que ten lugar anualmente na Illa de Man (Reino Unido). Formou parte do mundial de velocidade moitos anos. Tr\u00e1tase dunha carreira polas estradas da illa, perigosa (m\u00e1is de 200 falecidos), e dunha lonxitude duns 60\u00a0km.\nMotocross.\nO motocross \u00e9 unha disciplina motociclista que se desenvolve en circu\u00edtos sen asfaltar ou en campo a trav\u00e9s e na que os distintos participantes disputan unha carreira co obxectivo de finalizar en primeira posici\u00f3n na meta. \u00c9 unha das modalidades m\u00e1is espectaculares do motociclismo, na que se combina a velocidade coa destreza necesaria para controlar a motocicleta ante as irregularidades naturais (e nalg\u00fans casos artificiais) do terreo, con curvas pechadas, mont\u00edculos, fochancas, violentos cambios de rasante, cursos de auga etc., e sobre unha superficie de terra que, xeralmente, at\u00f3pase embarrada. Todo iso fai que nas carreiras de motocross suc\u00e9danse saltos e derrapes. Co correr do tempo, o motocross derivou en distintas disciplinas paralelas, como o free-style e o supermotard, esta \u00faltima unha mestura entre o motocross e o motociclismo de velocidade que se realiza sobre superficies mixtas (asfalto e terra).\nTrial.\n\u00c9 unha disciplina motocicl\u00edstica na que os pilotos deben superar obst\u00e1culos sen tocar o chan co corpo nin caerse. As habilidades esenciais son o equilibrio e a planificaci\u00f3n dos movementos para avanzar no percorrido. Esta disciplina \u00e9 particularmente popular en Espa\u00f1a e o Reino Unido.\nEnduro.\nO enduro \u00e9 unha modalidade de motociclismo cuxo obxectivo \u00e9 realizar percorridos usualmente ao aire libre campo a trav\u00e9s, ou en circu\u00edtos controlados, similares aos de motocross pero de maior distancia. \u00c9 similar a un rally de veh\u00edculos, nos que os competidores deben realizar os percorridos por rutas establecidas en intervalos de tempos indicados. O termo \"enduro\" prov\u00e9n do ingl\u00e9s \"endurance\" (\"resistencia\").\nSupermoto.\nO supermotard \u00e9 unha fusi\u00f3n entre o motociclismo de estrada e o motocross. As carreiras te\u00f1en lugar comunmente en pistas con secci\u00f3ns todo terreo dentro do mesmo circu\u00edto; aproximadamente un 70% \u00e9 de asfalto e o 30% restante \u00e9 de terra e normalmente con alg\u00fan salto. As motocicletas son frecuentemente creaci\u00f3ns feitas a partir de motos todo terreo con rodas ou pneum\u00e1ticos de motocicletas de carreira. Os condutores visten tam\u00e9n unha combinaci\u00f3n de traxes de carreira e todo terreo, normalmente de coiro, cascos e botas de todo terreo. A diferenza das competici\u00f3ns de estrada normais, a \u00e9nfase predomina en carreiras lentas (velocidades m\u00e1ximas inferiores a 100\u00a0mph ou 160\u00a0km/h), e pistas curtas con moitas curvas, onde as habilidades do competidor son m\u00e1is importantes que o desempe\u00f1o da m\u00e1quina.\nRally raid.\nO rally raid \u00e9 unha disciplina que se efect\u00faa por etapas en percorridos campo a trav\u00e9s e en cami\u00f1os en mal estado con motocicletas todo terreo. A principal carreira de rally raid \u00e9 o Rally Dakar.\nRiscos deste deporte.\nO motociclismo aumenta o risco de padecer dores de lombo pola a exposici\u00f3n a vibraci\u00f3n nunha postura de flexi\u00f3n, o que facilita a aparici\u00f3n de contracturas musculares e a sobrecarga ou lesi\u00f3n do disco intervertebral. Nalgunhas especialidades, como o trial ou o motocross, as vibraci\u00f3ns, o mantemento de posturas e/o esforzo muscular \u00e9 a\u00ednda maior."}
{"id": "50248", "revid": "85894", "url": "https://gl.wikipedia.org/wiki?curid=50248", "title": "Billar", "text": "O billar \u00e9 un deporte que se practica nunha mesa con taboleiro de lousa tapizada, sobre o cal pode rodar un n\u00famero variable de b\u00f3las, confinadas sobre a s\u00faa superficie mediante taboleiros perimetrais recubertos na parte de contacto coas b\u00f3las por bandas de material el\u00e1stico. Tivo a carta ol\u00edmpica para as olimp\u00edadas do 2004, a\u00ednda que non chegou a ser inclu\u00eddo nelas.\nAntecedentes hist\u00f3ricos.\nO billar, que dende comezos do s\u00e9culo XVI constit\u00fae un verdadeiro e luxoso moble destinado ao entretemento dom\u00e9stico, der\u00edvase dos diferentes xogos de b\u00f3las que estiveron en uso dende tempos remotos. Parece ser de invenci\u00f3n francesa, xa usado, a\u00ednda que de xeito primitivo, nos \u00faltimos s\u00e9culos da Idade Media. En canto ao valor art\u00edstico da mesa de billar, foi evolucionando, seguindo as variantes de estilo dende o Renacemento e os caprichos do gusto, ao igual que calquera moble de sal\u00f3n ou gabinete. O nome venlle dos tacos ou punteiros que serven para empurrar as bolas de marfil, os cales se chamaban \"billard\" en Francia. Deles, pasou o nome a todo o xogo e de aqu\u00ed \u00e1 mesa que serve para o mesmo, que sempre ten que ser robusta e pesada para evitar que se curve ou perda o equilibrio."}
{"id": "50250", "revid": "23204", "url": "https://gl.wikipedia.org/wiki?curid=50250", "title": "F\u00edsica m\u00e9dica", "text": "A f\u00edsica m\u00e9dica \u00e9 unha rama da f\u00edsica aplicada relativa \u00e1 aplicaci\u00f3n da F\u00edsica \u00e1 Medicina. Adoita estar relacionada \u00e1 imaxe m\u00e9dica e \u00e1 radioterapia, a\u00ednda que un f\u00edsico m\u00e9dico poida traballar tam\u00e9n noutras \u00e1reas do coidado da sa\u00fade. Un departamento de f\u00edsica m\u00e9dica pode ter a s\u00faa base nun hospital ou nunha universidade, e o seu traballo acostuma inclu\u00edr investigaci\u00f3n, desenvolvemento t\u00e9cnico e sa\u00fade cl\u00ednica."}
{"id": "50252", "revid": "10599", "url": "https://gl.wikipedia.org/wiki?curid=50252", "title": "Ciutadans-Partido de la Ciudadan\u00eda", "text": ""}
{"id": "50253", "revid": "10599", "url": "https://gl.wikipedia.org/wiki?curid=50253", "title": "C's", "text": ""}
{"id": "50261", "revid": "1131", "url": "https://gl.wikipedia.org/wiki?curid=50261", "title": "Galer\u00eda de imaxes de Cambre", "text": "Galer\u00eda de imaxes do concello de Cambre na provincia da Coru\u00f1a."}
{"id": "50276", "revid": "1131", "url": "https://gl.wikipedia.org/wiki?curid=50276", "title": "Galer\u00eda de imaxes de Oroso", "text": "Galer\u00eda de imaxes do concello de Oroso na provincia da Coru\u00f1a."}
{"id": "50279", "revid": "5863", "url": "https://gl.wikipedia.org/wiki?curid=50279", "title": "Hermen\u00e9utica", "text": "A Hermen\u00e9utica \u00e9 unha teor\u00eda filos\u00f3fica da interpretaci\u00f3n.\nA orixe desta palabra remite \u00f3 substantivo grego \"hermeneia\" (\u201c\u03ad\u03c1\u03bc\u03b7\u03bd\u03b5\u03af\u03b1\u201d), traducido como \"interpretaci\u00f3n\". Con este sentido aparece, por exemplo, no escrito aristot\u00e9lico \"Peri hermeneias\" (\"Sobre a interpretaci\u00f3n\"). Crese, a\u00ednda que non \u00e9 seguro, que \"hermeneia\" procede de Hermes, o deus mensaxeiro encargado de transmitir \u00f3s humanos noticias divinas. Esta idea ret\u00f3mana posteriormente os primeiros pastores cristi\u00e1ns, consider\u00e1ndose a si mesmos os proclamadores da palabra divina. Agora ben, os sacerdotes cristi\u00e1ns non se limitar\u00edan a reproducir sen m\u00e1is o mensaxe divino, sen\u00f3n que a trav\u00e9s da expresividade ofrecida na recitaci\u00f3n oral facilitar\u00edan a s\u00faa comprensi\u00f3n. Interpretan unha mensaxe a trav\u00e9s dun determinado estilo oral, algo as\u00ed como cando se di dun artista que vai \"interpretar\" unha canci\u00f3n. Ademais de \"interpretaci\u00f3n oral\", \"hermeneia\" ten os sentidos de \"aclaraci\u00f3n\" do significado escuro dun texto escrito e de \"traduci\u00f3n\", \u00e9 dicir, trasladar dunha lingua a outra. Por iso tam\u00e9n se chaman \"int\u00e9rpretes\" \u00f3s tradutores de linguas. Outros autores propo\u00f1en entroncar a orixe da palabra coa figura m\u00edtica e lendaria de Hermes Trimegisto, suposto autor dos chamados \"escritos herm\u00e9ticos\", moi difundidos a partir do s\u00e9culo II d.C polo mundo grecorromano. Estes escritos, que mesturan temas de car\u00e1cter ocultista con outros m\u00e1is de tipo fil\u00f3sofico-relixioso, volveron a florecer nos s\u00e9culos XVII e XVIII nos \u00e1mbitos asociados \u00f3 esoterismo e \u00e1s ciencias ocultas. En definitiva, en todos estes casos a \u201cinterpretaci\u00f3n\u201d ven a significar un proceso consistente en \u201cfacer comprender\u201d algo dif\u00edcil (ou secreto).\nHistoricamente o primeiro documento co\u00f1ecido no que aparece a palabra latinizada \"hermen\u00e9utica\" data de 1654. Corresp\u00f3ndese cun libro do te\u00f3logo Johann Conrad Dannhauer que leva no t\u00edtulo a expresi\u00f3n \u201cHermen\u00e9utica sacra\u201d, entendida como unha t\u00e9cnica destinada \u00f3 comentario de textos sagrados. De todas formas, a\u00ednda que non se usase a palabra, noci\u00f3ns te\u00f3ricas sobre como comentar textos sagrados existen xa desde a \u00e9poca do cristianismo primitivo. De a\u00ed que habitualmente se asocien os orixes desta disciplina coa Teolox\u00eda.\nTipos de hermen\u00e9utica.\nExisten d\u00faas concepci\u00f3ns b\u00e1sicas da hermen\u00e9utica: Hermen\u00e9utica metodol\u00f3xica e Hermen\u00e9utica filos\u00f3fica.\nA hermen\u00e9utica metodol\u00f3xica foi entendida sucesivamente como Hermen\u00e9utica sacra (estudo dos principios metodol\u00f3xicos a empregar na \"esexese\" dos textos b\u00edblicos), \"Hermen\u00e9utica filol\u00f3xica\" (conxunto de regras encami\u00f1adas \u00e1 interpretaci\u00f3n de textos relixiosos, literarios e xur\u00eddicos), Teor\u00eda xeral da interpretaci\u00f3n (regras que afectan \u00e1 interpretaci\u00f3n de calquera expresi\u00f3n ling\u00fc\u00edstica -concepci\u00f3n de Schleiermacher-) e, por \u00faltimo, como \"M\u00e9todo das ciencias humanas\" (aplicable a todo acto humano de comprensi\u00f3n, ben sobre textos ou ben sobre outras formas humanas de expresi\u00f3n art\u00edstica e cultural) . Segundo Wilhelm Dilthey a interpretaci\u00f3n de calquera expresi\u00f3n cultural humana require dunha \"comprensi\u00f3n hist\u00f3rica\". En consecuencia, esta \u00faltima ten que converterse no m\u00e9todo espec\u00edfico de todas as ciencias humanas (\"Geisteswissenschaften\"). A hermen\u00e9utica proporcionar\u00eda as regras directrices da comprensi\u00f3n hist\u00f3rica, configur\u00e1ndose as\u00ed na base metodol\u00f3xica das ciencias humanas (Historia, Sociolox\u00eda, Dereito etc.), en oposici\u00f3n \u00e1 metodolox\u00eda inductivista propia das ciencias da natureza (F\u00edsica, Qu\u00edmica etc.). As\u00ed, se o obxectivo das ciencias humanas \u00e9 comprender o significado \u00fanico e peculiar do evento estudado, o das ciencias naturais consiste, en cambio, en explicar os fen\u00f3menos encadr\u00e1ndoos no marco dunha lei xeral.\nA hermen\u00e9utica filos\u00f3fica \u00e9 unha proposta do pensador alem\u00e1n Hans-Georg Gadamer, efectuada a partir dos traballos de Martin Heidegger. Gadamer parte da tese heideggeriana de que a \"comprensi\u00f3n\" e a \"interpretaci\u00f3n\" constit\u00faen unha caracter\u00edstica esencial da existencia humana. Existir consiste en estar constantemente interpretando, ben sexa a trav\u00e9s das acci\u00f3ns vitais coti\u00e1s ou da actividade cient\u00edfica en xeral. En consecuencia, desde un punto de vista humano, a hermen\u00e9utica (=fen\u00f3meno da comprensi\u00f3n) ten un alcance universal. A Hermen\u00e9utica filos\u00f3fica quere determinar que \u00e9 a \"comprensi\u00f3n\" como fen\u00f3meno existencial b\u00e1sico, e non s\u00f3 como metodolox\u00eda da interpretaci\u00f3n de textos ou de determinadas ciencias.\nParalelamente \u00e1 hermen\u00e9utica filos\u00f3fica de Gadamer houbo no s\u00e9culo XX importantes intentos por recuperar o sentido metodol\u00f3xico tradicional da hermen\u00e9utica, especialmente con Paul Ricoeur, que volve a caracterizala como esexese textual, se ben entendendo por \u201ctexto\u201d calquera conxunto de s\u00edmbolos (escrito, pict\u00f3rico, on\u00edrico etc.), e tam\u00e9n con Emilio Betti, que pretende recuperar a hermen\u00e9utica como m\u00e9todo obxectivo propio das ciencias humanas, fronte \u00e1 concepci\u00f3n filos\u00f3fica de Gadamer.\nRespecto a Ricoeur, en \"De l'interpr\u00e9tation: essai sur Freud\" exp\u00f3n que toda expresi\u00f3n simb\u00f3lica consta dun significado superficial e manifesto e doutro m\u00e1is profundo e oculto. A hermen\u00e9utica ser\u00e1 o procedemento para revelar este segundo significado contido no primeiro. Deste xeito a hermen\u00e9utica convertese nunha tarefa desmistificadora nos casos en que considera que o significado superficial \u00e9 falso ou enmascara a realidade. Como exemplo de grandes desmistificadores menciona Ricoeur a Marx, Nietzsche e Freud."}
{"id": "50281", "revid": "126179", "url": "https://gl.wikipedia.org/wiki?curid=50281", "title": "Arsenio Mart\u00ednez-Campos Ant\u00f3n", "text": "Arsenio Mart\u00ednez-Campos Ant\u00f3n, nado en Segovia o 14 de decembro de 1831 e finado en Zarautz o 23 de setembro de 1900, foi un militar espa\u00f1ol. En 1874 proclamou un pronunciamento en contra da Primeira Rep\u00fablica Espa\u00f1ola, iniciando a restauraci\u00f3n borb\u00f3nica. Foi m\u00e1is tarde Capit\u00e1n Xeneral de Cuba e Presidente do Goberno Espa\u00f1ol en 1879.\nTraxectoria.\nFoi un militar de carreira que se formou na Escola do Estado Maior. En 1854 foi nomeado membro do Estado Maior espa\u00f1ol, do que m\u00e1is tarde ser\u00eda profesor. En 1860 foi destinado para \u00c1frica, nunha expedici\u00f3n conxunta con Francia e Inglaterra, acadando o grao de tenente coronel; tam\u00e9n tomar\u00eda parte na campa\u00f1a de 1862 en M\u00e9xico so as ordes do xeneral Joan Prim.\nEn 1868 a ra\u00ed\u00f1a Isabel II foi destronada. Un ano despois Mart\u00ednez-Campos ser\u00e1 destinado para Cuba, onde acababa de comezar a Guerra dos Dez Anos. Regresa a Espa\u00f1a tres anos logo como brigadier por m\u00e9ritos de guerra. Unha vez na pen\u00ednsula, recibe o mando dunha brigada para combater os carlistas en Catalu\u00f1a. En 1873, durante a Primeira Rep\u00fablica espa\u00f1ola, o presidente Nicol\u00e1s Salmer\u00f3n, nom\u00e9ao Capit\u00e1n Xeneral de Valencia e enc\u00e1rgalle someter os cant\u00f3ns de Almansa e de Valencia, cousa que consegue sen grandes dificultades, pero empregando toda a dureza pos\u00edbel; as\u00ed a \u00faltima cidade foi bombardeada e tomada a asalto.\nO 2 de xaneiro de 1874 o xeneral Manuel Pav\u00eda disolveu as Cortes republicanas, a\u00ednda que a Primeira Rep\u00fablica sobreviviu case todo ese ano, dirixida por Serrano, estaba ferida xa de morte.\nMentres, Mart\u00ednez-Campos, que estaba confinado en Mallorca, pasou a Castela, onde se dedicou a conspirar en favor da restauraci\u00f3n da monarqu\u00eda borb\u00f3nica, a pesar da oposici\u00f3n de Antonio C\u00e1novas del Castillo, que prefer\u00eda chegar \u00e1 mesma fin por v\u00eda parlamentaria. O 29 de decembro de 1874, o biografiado pronunciouse en Sagunto, a favor de Afonso de Borb\u00f3n, fillo da exiliada Isabel II, precipitando a s\u00faa chegada ao trono como Afonso XII. M\u00e1is tarde ser\u00e1 nomeado Capit\u00e1n Xeneral de Catalu\u00f1a, despois de derrotar os carlistas en Navarra e Catalu\u00f1a (onde ocupou Olot e La Seu d'Urgell, en 1875). Na Restauraci\u00f3n, foi destinado novamente para Cuba, en 1876, como Capit\u00e1n Xeneral, asinando un tratado de paz en 1878, que outorga a Cuba maior autonom\u00eda.\nPresidente do Goberno.\nRetornou a Espa\u00f1a e presidiu, en 1879, o goberno pero soamente baixo a tutela de C\u00e1novas del Castillo. Forzado a deixar o partido Conservador, logo de propor a total liberaci\u00f3n dos escravos en Cuba. Pasou ent\u00f3n para as filas liberais, convert\u00e9ndose en Ministro de Guerra no gabinete Sagasta. Fundar\u00eda nese cargo a Academia Militar General.\n\u00daltimos anos.\nEn 1893, foi designado xeneral xefe do Ex\u00e9rcito de \u00c1frica, conseguindo cerrar un tratado de paz co Sult\u00e1n magreb\u00ed en 1894. No mesmo ano de 1893, sufriu un atentado, do que puido sa\u00edr ileso, en Barcelona, onde naquel momento estaba destinado como Capit\u00e1n Xeneral de Catalu\u00f1a. Dous anos m\u00e1is tarde, retornou a Cuba, pero enfrontado \u00e1 necesidade de endurecer as medidas contra os rebeldes, nesa \u00e9poca apoiados polos Estados Unidos de Am\u00e9rica, dimite do seu posto para volver para Espa\u00f1a, onde ser\u00eda nomeado presidente do Tribunal Supremo de Guerra e Mari\u00f1a, cargo que exercer\u00eda at\u00e9 a s\u00faa morte en 1900."}
{"id": "50282", "revid": "1131", "url": "https://gl.wikipedia.org/wiki?curid=50282", "title": "Galer\u00eda de imaxes de Lal\u00edn", "text": "Galer\u00eda de imaxes do concello de Lal\u00edn na provincia de Pontevedra."}
{"id": "50315", "revid": "110895", "url": "https://gl.wikipedia.org/wiki?curid=50315", "title": "Hedra", "text": "A hedra com\u00fan (\"Hedera helix\" L.) \u00e9 unha planta agatu\u00f1ante e rubideira, de follas perennes, da familia das Arali\u00e1ceas, con frecuencia cultivada como planta ornamental.\nO nome com\u00fan m\u00e1is estendido en galego \u00e9 o de \"hedra\", pero nalgunhas comarcas do Sur de Galicia (\u00e1rea tudense e mi\u00f1orana) denom\u00ednase areira. En italiano \u00e9 denominada \"edera\", en franc\u00e9s \"lierre\", en ingl\u00e9s \"ivy\" e en alem\u00e1n \"Efeu\".\nDescrici\u00f3n.\n\u00c9 unha liana arborescente (unha das raras lianas que \u00e9 pos\u00edbel atopar en Europa e en Asia Menor, xunto coa clem\u00e1tide, o l\u00fapulo ou o cabrinfollo), que forma talos le\u00f1osos que agatu\u00f1an ou ruben, con talle indefinido, pois alcanza con facilidade os 30 metros de longo e os 25 metros de altura).\nFollas.\nAs follas, alternas, de limbo abondo cori\u00e1ceo, son de cor verde escura ou lixeiramente esbrancuxada nos contornos do limbo. Presentan d\u00faas forma diferentes, segundo a s\u00faa funci\u00f3n, podendo falarse de heterofolia:\nAs follas son persistentes e s\u00f3 caen no transcurso do seu sexto ano.\nTalos.\nOs talos agatu\u00f1adores levan no medio dos entren\u00f3s ganchos \u00e1s veces dif\u00edciles de eliminar coa man. Estes \"ganchos\" son ra\u00edces transformadas que emiten numerosos pelos a xeito de ventosas que se enganchan sobre un soporte (muro, \u00e1rbore, arbusto etc.). Estas ra\u00edces transformadas carecen de funci\u00f3n absorbente, pois a hedra non \u00e9 unha planta parasitaria, a diferenza do visgo, por exemplo.\nFlores.\nAs flores te\u00f1en cinco p\u00e9talos e son de cor amarelo verdoso. Est\u00e1n agrupadas en umbela e dispostas a modo de acios terminais. A floraci\u00f3n ocorre entre setembro-outubro, efectu\u00e1ndose a frutificaci\u00f3n cara o final do inverno ou comezos da primavera. A hedra presenta as\u00ed un ciclo fenol\u00f3xico invertido respecto das plantas que utiliza como soporte.\nFroito.\nOs froitos son pequenas bagas esf\u00e9ricas que se tornan negras na madurez e conte\u00f1en de 2 a 4 graos. Estes froitos presentes sobre a planta desde outubro a marzo, chegan \u00e1 madurez plena no inverno e son un bo recurso alimenticio para os paxaros.\nA hedra \u00e9 considerada como unha planta t\u00f3xica, dado que a planta enteira, e sobre todo as bagas, conte\u00f1en un glic\u00f3sido, a hederina, e sapon\u00f3sidos. A inxesta das bagas pode provocar perturbaci\u00f3ns dixestivas graves (v\u00f3mitos e diarreas).\nA hedra pode alcanzar unha lonxevidade ben grande: 100 anos, e, segundo alg\u00fans autores mesmo varios s\u00e9culos.\nDistribuci\u00f3n xeogr\u00e1fica.\nA especie \u00e9 orixinaria de Europa (Illas brit\u00e1nicas, Escandinavia, Francia, Benelux, Europa central, Italia, Pen\u00ednsula Ib\u00e9rica, Balc\u00e1ns) e de Asia Occidental (Chipre, Turqu\u00eda).\n\u00c9 unha planta capaz de adaptarse a contornas moi variadas, por ser pouco esixente respecto \u00e1 natureza do chan. Enc\u00f3ntrase moi correntemente no sotobosco, mais tam\u00e9n no litoral atl\u00e1ntico onde aguanta as chuvias abundantes e as br\u00e9temas mari\u00f1as. Por\u00e9n tam\u00e9n se adapta en lugares secos dos pa\u00edses mediterr\u00e1neos e pode prosperar, en monta\u00f1a, ata os 1.000 m de altura. Por contra, non resiste os fortes fr\u00edos.\nTen sido difundida por cultivo, sendo introducida en Am\u00e9rica e en Australia. Nos Estados Unidos est\u00e1 considerada unha planta invasora.\nVariedades.\nEntre as subespecies m\u00e1is co\u00f1ecidas est\u00e1n:\nUtilidades.\nL\u00edquido lavalouzas.\nFerver 100 g de hedra en 2 litros de auga varios minutos. Premer. O zume obtido \u00e9 un l\u00edquido lavalouzas.\nPlanta medicinal.\nA hedra \u00e9 un purgante poderoso, que foi usado antano en zonas rurais. Na actualidade \u00e9 usado sempre con supervisi\u00f3n m\u00e9dica.\nTradicionalmente utiliz\u00e1ronse as follas para cicatrizar feridas e como bilma.\nBeleza.\nA hedra \u00fasase na confecci\u00f3n de diversos produtos para tratamento da celulite.\nPlanta ornamental.\nEmpr\u00e9gase a hedra, a mi\u00fado, para cubrir muros e construci\u00f3ns. Os seus ganchos non son dani\u00f1os para os muros en bo estado, mais hai que velar naqueles casos de muros con terra, onde se poden desenvolver verdadeiras ra\u00edces que, en tal caso, poden provocar danos. Debe tam\u00e9n evitarse que a hedra recubra tellados, polo risco de que levante as tellas ou outros materiais de cuberta. Sobre paredes de edificaci\u00f3ns, a utilizaci\u00f3n da hedra presenta un duplo interese: prot\u00e9xeas da intemperie e do sol, e sanea o solo do p\u00e9 do muro.\nServe tam\u00e9n como pantalla en lugares que se queren sombr\u00edos, como para gornecer p\u00e9rgolas e glorietas. Tam\u00e9n se pode usar en topiaria (arte de plasmar formas xeom\u00e9tricas en plantas) para gornecer as formas preparadas de antem\u00e1n."}
{"id": "50316", "revid": "1131", "url": "https://gl.wikipedia.org/wiki?curid=50316", "title": "Pandeiromus", "text": "Pandeiromus \u00e9 un grupo de pandereiteiros-cantareiros galegos. No seu primeiro disco, chamado \"En conserva!!\", interpretan temas de recollida maioritariamente interpretados por canto e pandeireta.\nDiscograf\u00eda.\n\"Pandeiromus en conserva!!\""}
{"id": "50322", "revid": "1131", "url": "https://gl.wikipedia.org/wiki?curid=50322", "title": "Conservatorio Nazonal do Arte Galego", "text": "O Conservatorio Nazonal do Arte Galego foi unha iniciativa das Irmandades da Fala, creado na Coru\u00f1a en 1919 pola Irmandade coru\u00f1esa. \u00c1 fronte do mesmo, durante os seus primeiros meses de existencia, estivo Fernando Osorio Docampo, un actor profesional formado en Lisboa con J\u00falio Dantas. Supuxo un pulo considerable para o teatro galego, xa que mentres no ano 1917 apenas se representaron unha ducia de pezas en 1919 foron 52 as obras teatrais que se puxeron en escena .\nHistoria.\nNo mes de xaneiro de 1919, anunciouse a creaci\u00f3n do Conservatorio Nazonal do Arte Galego. Coa s\u00faa fundaci\u00f3n, a dram\u00e1tica galega experimentou o impulso que precisaba, sobre todo despois da disoluci\u00f3n da Escola Rexional de Declamaci\u00f3n (1903-1905). Estamos, pois, ante unha nova tentativa de profesionalizar o teatro galego, formando os actores nas modernas t\u00e9cnicas teatrais tra\u00eddas por Osorio de Lisboa. Al\u00e9n disto, busc\u00e1base ampliar tanto a duraci\u00f3n das obras como o repertorio da dram\u00e1tica nacional, un teatro innovador e de calidade est\u00e9tica.\nMais o xurdimento do Conservatorio persegu\u00eda igualmente cumprir con obxectivos pol\u00edticos e socioling\u00fc\u00edsticos. Por unha parte, busc\u00e1base crear un teatro en galego que fose atractivo para as minor\u00edas cultas, \u00e1s que xa non lles atra\u00eda o teatro rexionalista e que, en moitos casos, asist\u00edan \u00e1s representaci\u00f3ns m\u00e1is por unha sincera convicci\u00f3n pol\u00edtica que pola calidade das pezas.\nPrimeiras representaci\u00f3ns.\nSabedores destas necesidades, os membros da Irmandade coru\u00f1esa (sobre todo Ant\u00f3n Vilar Ponte) encargaronlle a Ram\u00f3n Cabanillas que escribise unha peza onde se reunisen todas estas caracter\u00edsticas. Esa obra foi \"A Man de Santi\u00f1a\", obra impactante n\u00f3 seu d\u00eda para o p\u00fablico galego s\u00f3 polo feito de presenciar nunha determinada parte da obra unha conversa entre tres \"se\u00f1oritas\" de clase acomodada, vehiculada na lingua do pa\u00eds e sobre un tema tan inaudito de escoitar en galego ata aquel ent\u00f3n como era o da moda (tem\u00e1tica que os prexu\u00edzos da \u00e9poca asociaban \u00e1 lingua espa\u00f1ola).\nAs\u00ed, o 22 de abril de 1919, no Pavill\u00f3n Lino da Coru\u00f1a, o Conservatorio Nacional de Arte Galega ofreceu a s\u00faa primeira funci\u00f3n, cuxa obra principal foi, precisamente, a peza do \"Poeta da Raza\" arriba citada, \"A Man de Santi\u00f1a\". Debido \u00e1 curta extensi\u00f3n desta peza, a sesi\u00f3n completouse con \"Uma An\u00e9cdota\", do dramaturgo luso Marcelino Mesquita. A falta de precedentes dentro do teatro galego que encaixasen co ideal de dram\u00e1tica nacional que as Irmandades quer\u00edan promover, provocou que se botase man dunha obra portuguesa.\nA estrea do Conservatorio foi un \u00e9xito en todos os sentidos. Tan boa foi a s\u00faa acollida que, en maio de 1919, anunciouse a estrea de \"Donosi\u00f1a\", de Xaime Quintanilla. Mais este drama en tres actos do escritor ferrol\u00e1n presentaba o tema do adulterio e do matrimonio de conveniencia, a trav\u00e9s dun enredo amoroso. Ademais, nun determinado momento, a obra ofrec\u00edalle ao p\u00fablico a visi\u00f3n dunha muller bicando nos labios a un home (que, a\u00ednda por riba, non desenvolv\u00eda o papel do seu marido, sen\u00f3n do seu amante), algo para o que non estaba preparado o p\u00fablico galego daquela. Por isto, \"Donosi\u00f1a\" e Quintanilla suscitaron involuntariamente unha grande pol\u00e9mica no mundo dram\u00e1tico galego. Para calmar os \u00e1nimos e non dividir as forzas do a\u00ednda feble teatro galego, o Conservatorio desapareceu como escola, ficando unicamente como cadro de declamaci\u00f3n da Irmandade. E, Osorio, o seu director, formou a s\u00faa propia compa\u00f1\u00eda, a cal non lle deu os beneficios econ\u00f3micos necesarios como para vivir do teatro, polo que tivo que emigrar. Antes da s\u00faa marcha, Fernando Osorio deixou un duro artigo na prensa no que deixaba constancia da s\u00faa iracunda opini\u00f3n sobre os actores amadores e o p\u00fablico galego.\nSegunda etapa.\nA partir de 1920, f\u00edxose cargo do cadro de declamaci\u00f3n do Conservatorio o actor Lois Lafuente, quen continuou na li\u00f1a de ofrecer postas en escena de obras portuguesas (\"Amanh\u00e3\", de Manuel Laranjeira; \"Fim de Penit\u00eancia\", de Marcelino Mesquita; e mais \"Mater Dolorosa\", de J\u00falio Dantas), as cales se combinaron con estreas obras galegas como \"Entre Dous Abismos\" de Ant\u00f3n Vilar Ponte; \"A Tola de Sobr\u00e1n\", de Francisco Porto Rei ou \"San Ant\u00f3n Casamenteiro\", de Avelino Rodr\u00edguez El\u00edas. Al\u00e9n disto, o Conservatorio representou pezas anteriores \u00e1 s\u00faa fundaci\u00f3n como \"O Fidalgo\" (1918) de Xes\u00fas San Lu\u00eds Romero ou obras da autor\u00eda do d\u00fao conformado por Ux\u00edo Charl\u00f3n e Manuel S\u00e1nchez Hermida (co\u00f1ecidos como Charl\u00f3n e Hermida), que non respond\u00edan a o esp\u00edrito universalista que as Irmandades pretend\u00edan inferirlle ao teatro.\nA segunda temporada do Conservatorio (1920-1921), que estivo dirixida por Rodrigo Garc\u00eda, botouse a andar coa estrea de \"Maria Rosa\", de Gonzalo L\u00f3pez Abente, obra que suscitou unha nova pol\u00e9mica, posto que o por daquelas machista p\u00fablico galego e mais os sectores m\u00e1is radicalmente cat\u00f3licos das Irmandades non estaban a favor de que se representase unha peza de tem\u00e1tica feminista e na que se critican os ben asentados prexu\u00edzos sexistas existentes e maioritarios na sociedade nos anos de 1920.\nPara calmar os caldeados \u00e1nimos, este cadro de declamaci\u00f3n levou a escena pezas onde se volveu \u00e1 visi\u00f3n tradicional da muller, como \"Rosas de Todo o Ano\" e \"Soror Mariana\", de J\u00falio Dantas, \"Roncar sem Dormir\" de Castro Soromelho e \"Os Dous Xordos\", de Manuel Louren\u00e7o Roussado.\nFinais.\nNa terceira e derradeira temporada (1921-1922), de novembro de 1921 a marzo de 1922, este cadro de declamaci\u00f3n representou maioritariamente obras portuguesas e, de marzo a xu\u00f1o, practicamente s\u00f3 autores galegos. Ademais, a partir de febreiro de 1922 o Conservatorio Nacional de Arte Galega pasar\u00e1 a chamarse Escola Dram\u00e1tica Galega e estivo dirixido por Leandro Carr\u00e9 Alvarellos. Nos seus catro anos de existencia (1922-1926) a Escola Dram\u00e1tica Galega fixo cami\u00f1ar o teatro polos vieiros do costumismo e do ruralismo. De todas as maneiras, o \"Decreto de Separatismo\" publicado en 1923 polo xeneral Miguel Primo de Rivera, s\u00f3 permit\u00eda a utilizaci\u00f3n das chamadas neste documento legal \"linguas rexionais\" en representaci\u00f3ns de tipo ruralista e folcl\u00f3rico, polo que non permit\u00eda unha v\u00eda diferente \u00e1 que estaba a promover Leandro Carr\u00e9 Alvarellos. As obras que escapaban destas tendencias pod\u00edan ser publicadas, mais non levadas sobre o taboado, debido a que a s\u00faa difusi\u00f3n no papel era moito menor que na escena, posto que estas pezas ser\u00edan lidas por minor\u00edas cultas xa convencidas do ideario galeguista. Al\u00e9n disto, este decreto pouco ou nada puido afectarlle \u00e1 Escola Dram\u00e1tica Galega posto que esta deixou de realizar representaci\u00f3ns co inicio do r\u00e9xime ditatorial de Primo de Rivera.\nO Conservatorio Nacional de Arte Galega supuxo unha tentativa de aguilloar de xeito definitivo o teatro en Galiza, promovendo unha dram\u00e1tica innovadora e de corte europea para a que non estaba preparada o a\u00ednda conservador p\u00fablico galego."}
{"id": "50323", "revid": "42282", "url": "https://gl.wikipedia.org/wiki?curid=50323", "title": "Francisco Salinas Portugal", "text": "Francisco Salinas Portugal, nado en G\u00fc\u00edn (Bande) o 26 de xaneiro de 1955, \u00e9 un estudoso da literatura galega e poeta.\nTraxectoria.\nTrasladouse a Santiago de Compostela para cursar os seus estudos de Filolox\u00eda Rom\u00e1nica e nesta cidade entrou en contacto con personalidades da cultura galega (como Ricardo Carvalho Calero) e comezou a destacar como poeta. Foi membro do colectivo Al\u00e9n. Ensa\u00edsta experto nas literaturas de lingua portuguesa, realizou a s\u00faa tese de doutoramento sobre o escritor angolano Pepetela. Foi profesor titular na Facultade de Filolox\u00eda da Universidade da Coru\u00f1a, na que se xubilou.\nPremios.\nPremio da AELG \u00e1 mellor obra de poes\u00eda do ano 2012, por \"Boca da cobra\". Ex-aequo con \"Os \u00e1ngulos da brasa\", de Manuel \u00c1lvarez Torneiro."}
{"id": "50324", "revid": "83328", "url": "https://gl.wikipedia.org/wiki?curid=50324", "title": "George Sand", "text": "Amandine Aurore Lucile Dupin, m\u00e1is tarde baronne Dudevant, nada en Par\u00eds o 1 de xullo de 1804 e finada en Nohant o 8 de xu\u00f1o de 1876, foi unha escritora francesa, m\u00e1is co\u00f1ecida polo pseud\u00f3nimo de George Sand.\nTraxectoria.\nFoi unha autora feminista, escribiu novelas, novelas curtas, contos, pezas de teatro, cr\u00edticas literarias, textos pol\u00edticos... Comprometeuse na pol\u00edtica e dise que participou dalg\u00fan xeito no goberno provisorio do 1848 en Par\u00eds.\nFoi parella do escritor Alfred de Musset e do m\u00fasico Fr\u00e9d\u00e9ric Chopin.\nObra.\nAlgunhas das principais obras da autora son:"}
{"id": "50325", "revid": "61920", "url": "https://gl.wikipedia.org/wiki?curid=50325", "title": "Lista de nomes en galego", "text": "A lista de nomes en galego pode referirse a:"}
{"id": "50326", "revid": "98629", "url": "https://gl.wikipedia.org/wiki?curid=50326", "title": "Coca-Cola", "text": "Coca-Cola (tam\u00e9n co\u00f1ecida en ingl\u00e9s como Coke) \u00e9 unha bebida de cola gasosa e azucrada, producida por The Coca-Cola Company. Nun comezo, foi concibida como unha bebida medicinal patentada, creada polo farmac\u00e9utico John Pemberton, sendo adquirida posteriormente polo empresario Asa Griggs Candler, que fixo da bebida unha das m\u00e1is consumidas dos s\u00e9culos XX e XXI.\nHistoria e caracter\u00edsticas.\nO nome procede de ingredientes da s\u00faa composici\u00f3n inicial: a folla de coca e a noz de cola; a bebida era por ent\u00f3n vendida polo seu inventor, o doutor John Stith Pemberton, como un remedio milagreiro (o envase era diferente do actual).\nOs seus principais competidores actuais no mercado mundial son: Pepsi-Cola e Virgin Cola, ambas as d\u00faas tam\u00e9n bebidas de cola. Fabr\u00edcanse outras colas sobre a base da receita OpenCola, con licenza GPL. Hai tam\u00e9n as \"altercolas\".\nA sede central de The Coca-Cola Company est\u00e1 en Atlanta, Xeorxia, nos Estados Unidos de Am\u00e9rica.\nComposici\u00f3n da Coca-Cola.\nA f\u00f3rmula da Coca-Cola \u00e9 gardada en segredo, permanecendo desde a s\u00faa creaci\u00f3n como un misterio coidadosamente mantido. S\u00f3 tres persoas poder\u00edan ter acceso \u00e1 lista dos ingredientes que a forman e \u00e1s regras espec\u00edficas da s\u00faa preparaci\u00f3n. Por\u00e9n, segundo William Reymond (autor de \"Coca-Cola, l'enqu\u00eate interdite\", \"Coca-Cola, a enquisa prohibida\") p\u00f3dese encontrar a receita en Internet e no seu libro.\nEn realidade, non \u00e9 m\u00e1is que un segredo de mercadotecnia, pois os qu\u00edmicos hai xa tempo que analizaron con precisi\u00f3n a f\u00f3rmula da Coca-Cola.\nO seu particular sabor procede da mestura de azucre e de esencias de laranxa, lim\u00f3n e vainilla. Outros ingredientes, como o \u00e1cido fosf\u00f3rico, ter\u00edan un papel menor no seu gusto. O azucre caramelizado \u00e9 o respons\u00e1bel da cor escura da bebida. Cada fabricante con licenza da marca recibe dende os Estados Unidos o concentrado en grosos frascos, deb\u00e9ndose limitar a engadir a auga e o gas. A auga pode ter diferente gusto segundo rexi\u00f3ns e pa\u00edses, polo que se empregan filtros pero o sabor da Coca-Cola pode variar segundo zonas.\nO efecto estimulante orixinario era producido pola coca\u00edna, contida nas follas de coca, e pola cafe\u00edna das noces de cola. En 1906, a Coca-Cola, vendida como un t\u00f3nico cerebral, estaba case desprovista de coca\u00edna (un 1/400 de grao por cada onza de xarope); esta proporci\u00f3n mant\u00edvose ata 1929. A tecnolox\u00eda suprimiu todo o contido de coca\u00edna e a cafe\u00edna subsiste nunha taxa reducida para que a bebida conserve a s\u00faa faceta estimulante.\nA compa\u00f1\u00eda Coca-Cola \u00e9 o maior consumidor mundial de extracto de vainilla natural. As\u00ed que cando, en 1984, para a \"New Coke\", foi utilizada unha nova f\u00f3rmula, a econom\u00eda de Madagascar derrubouse, pois pasouse a utilizar un substitutivo sint\u00e9tico, a vainilina, baixando as compras de vainilla \u00e1 metade. Por contra, o recente lanzamento dunha nova f\u00f3rmula con vainilla, fixo subir os prezos dese produto.\nLogotipo e envase.\nO co\u00f1ecido logotipo da Coca-Cola foi creado polo cont\u00e1bel de John Pemberton, Frank Mason Robinson, en 1885. Foi Robinson quen ideou o nome e quen tam\u00e9n escolleu o logo en escrita cursiva. O formato usado, co\u00f1ecido como tipo \"Spencer\", foi desenvolvido a mediados do s\u00e9culo XIX e era a graf\u00eda dominante, en manuscritos formais, nos Estados Unidos, durante ese per\u00edodo.\nA igualmente famosa botella de Coca-Cola, chamada a \"contour bottle\" dentro da compa\u00f1\u00eda, foi creada en 1915 polo dese\u00f1ador de botellas Earl R. Dean. Nese ano a empresa convocou un concurso entre os seus subministradores de botellas para crear unha nova para a bebida, que se diferenciase doutras: \"...\"unha botella que unha persoa puidese reco\u00f1ecer mesmo na escuridade, e que a\u00ednda rota algu\u00e9n puidese dicir de que era con s\u00f3 unha ollada\"...\". Un equipo quedou encargado de seleccionala. O auditor da compa\u00f1\u00eda T. Clyde Edwards e Earl R. Dean, acabaron por inspirarse nunha imaxe dun coco con forma de cabaza que ollaron na Encyclopedia Britannica, e o presidente da compa\u00f1\u00eda, Chapman J. Root, aprobou o modelo que estes lle presentaron. Dean creou o molde para a botella e elaborou unhas cantas con ese molde. Aprobado definitivamente polo presidente, o dese\u00f1o foi patentado en novembro de 1915, aparecendo xa no mercado en 1916, e, en 1920, era a botella est\u00e1ndar da empresa. Hoxe, a botella \u00e9 un dos envases m\u00e1is reco\u00f1ec\u00edbeis do mundo.\nCoca-Cola en Galiza.\nBEGANO (Bebidas Gaseosas del Noroeste, S.A.) \u00e9 unha das sete embotelladoras de Coca-Cola en Espa\u00f1a. A f\u00e1brica de Begano ten 360 traballadores e unha facturaci\u00f3n de 180 mill\u00f3ns de euros, e est\u00e1 situada na cidade da Coru\u00f1a. O edificio da empresa foi dese\u00f1ado polos arquitectos Andr\u00e9s Fern\u00e1ndez-Albalat Lois e Antonio Tenreiro en 1960. Est\u00e1 considerado como unha das edificaci\u00f3ns industriais significativas da arquitectura galega. Begano fabrica, vende e distrib\u00fae as marcas Coca-Cola, Sprite, Fanta, Nordic Mist, Schuss, Nestea, Aquarius, Powerade, Burn, Minute Maid, Aquabona e Mare Rosso. A empresa ten seis delegaci\u00f3ns en Lugo, Ourense, Pontevedra, Ferrol, Santiago e Vigo.\nEn maio de 2012, Cobega a embotelladora de Coca-Cola en Catalu\u00f1a, mercou o 60% de Begano. Actualmente Begano est\u00e1 a traballar para trasladar a f\u00e1brica ao concello de Oza-Cesuras. Proxecto que os novos propietarios desbotaron."}
{"id": "50330", "revid": "1131", "url": "https://gl.wikipedia.org/wiki?curid=50330", "title": "Celso Fern\u00e1ndez Sanmart\u00edn", "text": "Celso Fern\u00e1ndez Sanmart\u00edn, co\u00f1ecido como Celsi\u00f1o, nado en Lal\u00edn o 8 de setembro de 1969, \u00e9 un poeta e contacontos galego.\nTraxectoria.\n\u00c9 Licenciado en Filosof\u00eda pola Universidade de Santiago de Compostela. Traballou dez anos na residencia da terceira idade de Lal\u00edn. \u00c9 promotor de FoCuCu (Foro de Cultivos Culturais). en 2019 foi nomeado Lalinense do ano.\nColaborou en \"Grial\".\nPremios.\n2022: Premio Rebulir da Cultura Galega na categor\u00eda de artes esc\u00e9nicas por \"preservar e difundir a tradici\u00f3n oral galega desde o respecto e levar os contos do rural a diferentes escenarios, pondo en valor a creatividade propia\"."}
{"id": "50331", "revid": "128369", "url": "https://gl.wikipedia.org/wiki?curid=50331", "title": "Exeria", "text": "Exeria p\u00f3dese referir a:"}
{"id": "50335", "revid": "1131", "url": "https://gl.wikipedia.org/wiki?curid=50335", "title": "Deutsche Bank Park", "text": "O Deutsche Bank Park, usualmente co\u00f1ecido polo seu nome orixinal, Waldstadion, \u00e9 un estadio de f\u00fatbol da cidade de Frankfurt, en Alema\u00f1a. Pertence \u00f3 club Eintracht Frankfurt, que xoga a Bundesliga. O primeiro Waldstadion foi inaugurado en 1925 e durante a segunda guerra mundial foi empregado en eventos pol\u00edticos. En 1974, xog\u00e1ronse tres partidos do mundial de 1974.\nTen capacidade para 52.000 espectadores. Unha das s\u00faas caracter\u00edsticas principais \u00e9 un monitor central e o teito retr\u00e1ctil, para protecci\u00f3n nos d\u00edas de chuvia (que fallou na final entre o Brasil e a Arxentina da Copa de Confederaci\u00f3ns de F\u00fatbol de 2005) ou nos d\u00edas de moita calor (como no encontro Corea do Sur e Togo, do mundial de 2006). Entre 2005 e 2020 o estadio chamouse Commerzbank-Arena ap\u00f3s un contrato de patrocinio co dito banco, pasando posteriormente a adquirir o seu actual nome. Neste estadio xog\u00e1ronse encontros do Mundial de F\u00fatbol de 1974 e de . Nesa \u00faltima edici\u00f3n a s\u00faa capacidade foi reducida a 48.132 prazas.\nEncontros do Mundial de F\u00fatbol Alema\u00f1a 1974.\nNo antigo Waldstadion:"}
{"id": "50336", "revid": "54336", "url": "https://gl.wikipedia.org/wiki?curid=50336", "title": "Exeria (escritora)", "text": "Exeria, co\u00f1ecida tam\u00e9n como Egeria, Echeria e Eteria, foi unha muller da Idade Antiga co\u00f1ecida pola s\u00faa obra \"Itinerarium Egeriae\", na que narra unha viaxe a Terra Santa. Todo parece indicar que naceu na Gallaecia, \"\u00abnas ribeiras m\u00e1is afastadas do oc\u00e9ano occidental\u00bb\", segundo documentos do s\u00e9culo IV, a\u00ednda que como se perdeu a primeira parte da s\u00faa obra non son poucos os autores que sit\u00faan a s\u00faa terra de orixe na Aquitania francesa. Non obstante, estudos actuais sit\u00faana como orixinaria do Bierzo.\nVida.\nAlg\u00fans autores consider\u00e1rona parente de Aelia Flacilla, primeira muller de Teodosio o Grande. Aim\u00e9 Lambert avanzou unha hip\u00f3tese segundo a cal se tratar\u00eda da irm\u00e1 de Gala, de quen fala San Xerome como parella de Prisciliano. Esta hip\u00f3tese e a s\u00faa calidade de muller independente e audaz, as\u00ed como a s\u00faa orixe galaica, serviron como base a alg\u00fans autores para adscribila ao movemento priscilianista.\nA s\u00faa obra \"Itinerarium Egeriae\" narra a viaxe que realizou ao Oriente Pr\u00f3ximo entre os anos 381 e 384 (datas aceptadas m\u00e1is comunmente), que lle outorga a consideraci\u00f3n de primeira escritora hispana en lingua latina. Atravesou o sur de Galia (hoxe Francia) e o norte da pen\u00ednsula It\u00e1lica; cruzou en barco o mar Adri\u00e1tico. S\u00e1bese que chegou a Constantinopla no ano 381. De a\u00ed partiu a Xerusal\u00e9n e visitou Xeric\u00f3, Nazaret e Cafarna\u00fam. Partiu de Xerusal\u00e9n cara ao Exipto no ano 382, visitou Alexandr\u00eda, Tebas, o mar Vermello e o Sina\u00ed. Visitou logo Antioqu\u00eda, Edesa, Mesopotamia o r\u00edo \u00c9ufrates e Siria desde onde regresou v\u00eda Constantinopla. Non hai constancia da data, do lugar, nin das circunstancias da s\u00faa morte.\nCrese que formou parte dunha comunidade relixiosa da que at\u00e9 chegou a ser abadesa, pese a que outros autores (como Hagith Sivan, 1988) precisan que nesa \u00e9poca era com\u00fan entre os cristi\u00e1ns dirix\u00edrense entre eles como \"Irm\u00e1s\" e \"Irm\u00e1ns\". De feito existen bastantes indicios que levan a suxerir que non era unha monxa, como por exemplo: a s\u00faa liberdade para facer unha peregrinaci\u00f3n tan longa e para trocar os seus plans durante a viaxe, o alto custo do seu peregrinar, o seu nivel educativo, e que na s\u00faa obra se centrou nas vistas e lugares e non nos milagres e feitos relixiosos como outros documentos que se conservan de monxes daquela \u00e9poca.\nProcedente dunha familia acomodada, gozou de plena autonom\u00eda para tomar as s\u00faas propias decisi\u00f3ns. Dentro do grupo -nutrido para a \u00e9poca- de mulleres que no s\u00e9culo IV realizaban peregrinaci\u00f3ns a Terra Santa, Exeria destacou por escribir un minucioso relato no que describe o itinerario da s\u00faa viaxe e as s\u00faas impresi\u00f3ns e que pasou \u00e1 historia como o primeiro libro de viaxes galego.\nNo seu manuscrito am\u00f3sase como unha viaxeira chea de insaciable curiosidade, \u00e9nchese de comentarios entusiastas sobre as paisaxes, os edificios famosos, os montes escarpados e os f\u00e9rtiles vales. Por exemplo, con motivo da ascensi\u00f3n do monte Sina\u00ed, comenta \"\"a ascensi\u00f3n de estes montes faise cun esforzo inmenso, xa que non se soben aos poucos, en espiral, sen\u00f3n que se sobe todo dereito, como ao longo\" \nA obra.\nEste manuscrito latino est\u00e1 redactado en lat\u00edn vulgar, tal como era falado naquela \u00e9poca, o que foi de grande utilidade para poder estudar a transici\u00f3n do lat\u00edn cl\u00e1sico ao tard\u00edo; e est\u00e1 escrito en letra beneventana, composto de 37 pregos divididos en d\u00faas partes. \u00c9 copia dun documento redactado contra finais do s\u00e9culo XI, no que na segunda parte se conserva a metade do texto feito por unha muller da que xa hab\u00eda noticias do ano 680 polo monxe Valerio do Bierzo, que co\u00f1eceu os seus m\u00e9ritos. Este fora redactado no mosteiro de Montecassino, e trasladado a Arezzo por Ambrosio Restellini, abade de Montecassino desde o ano 1599 ao 1602. En 1801, Napole\u00f3n clausurou este mosteiro, traslad\u00e1ndose gran parte do seu arquivo \u00e1 biblioteca do Palacio da Irmandade dos Laicos en Arezzo (Toscana) onde, en 1884, o \"Codex Aretinus\" foi atopado por Gian Francesco Gamurrini. Na actualidade, o manuscrito cons\u00e9rvase no museo da cidade de Arezzo.\nGamurrini atribu\u00edu o relato a Silvia de Aquitania, irm\u00e1 de Rufino de Aquitania, mencionada por Paladio na s\u00faa \"Historia Laus\u00edaca\", de quen se co\u00f1ec\u00eda unha peregrinaci\u00f3n similar \u00e1 relatada por Constantinopla, Exipto e Xerusal\u00e9n. Durante case vinte anos consolidouse a hip\u00f3tese de Silvia, ou Silvina como autora do texto, ata que no ano 1903 Marius F\u00e9rotin publica un estudo na \"Revista de Cuestiones Hist\u00f3ricas\" atribu\u00edndo o mesmo \u00e1 virxe hispana Exeria. Existe outra referencia que permite encher algunhas das lagoas dos primeiros folios ausentes do manuscrito: o \"Liber de locis sanctis\" de Pedro Di\u00e1cono, quen tam\u00e9n menciona a peregrina galega.\nA obra, co\u00f1ecida como \"Itinerarium Egeriae\", chegou ata n\u00f3s incompleta -falta a primeira parte, co t\u00edtulo, e a \u00faltima- e foi escrita en Constantinopla. Considerada unha obra clave para co\u00f1ecer o lat\u00edn vulgar que se falaba na \u00e9poca e que amais ofrece unha valios\u00edsima informaci\u00f3n sobre a sociedade e a liturxia do momento, o \"Itinerarium ou Peregrinatio ad loca sancta\" recolle a viaxe desde as nosas terras a Constantinopla e Xerusal\u00e9n, \u00e1 Capadocia e \u00e1 Tebaida no Alto Exipto, as praias do mar Vermello e as caeiras do Sina\u00ed. Os monxes dos lugares que visitou recib\u00edrona como unha celebridade da \u00e9poca e as autoridades exped\u00edanlle salvocondutos para salvagardar a s\u00faa seguridade.\nO \"Itinerarium\" foi publicado polo propio autor do achado por vez primeira no ano 1887. Os relatos foron escritos, posiblemente, entre os anos 393 e 396, do que se deduce a importancia documental do testemu\u00f1o naqueles anos do primeiro cristianismo, xa que a obra \u00e9 moi prol\u00edfica na explicaci\u00f3n de detalles relacionados coa liturxia.\nEn 1991 o latinista Xos\u00e9 Eduardo L\u00f3pez Pereira traduciu por primeira vota a obra ao galego so o t\u00edtulo de \"Exeria. Viaxe \u00e1 Terra Santa\"..\nReco\u00f1ecemento.\nEn 2009 a Xunta de Galicia deulle o seu nome a unha aplicaci\u00f3n inform\u00e1tica para facilitar a linguaxe non sexista, Exeria.net. En 2018 foi proposta pola Universidade de Vigo para nomear un dos seus edificios no campus das Lagoas-Marcosende. En 2020 o Concello de Santiago de Compostela anunciou que dedicar\u00e1 unha praza a Exeria na cidade."}
{"id": "50339", "revid": "745", "url": "https://gl.wikipedia.org/wiki?curid=50339", "title": "Etheria", "text": ""}
{"id": "50340", "revid": "98629", "url": "https://gl.wikipedia.org/wiki?curid=50340", "title": "Egeria (planta)", "text": "Egeria \u00e9 un x\u00e9nero bot\u00e1nico pertencente \u00e1 familia hydrocharitaceae."}
{"id": "50344", "revid": "5863", "url": "https://gl.wikipedia.org/wiki?curid=50344", "title": "Max Aub", "text": "Max Aub Mohrenwitz, nado en Par\u00eds o 2 de xu\u00f1o de 1903 e finado en Cidade de M\u00e9xico o 22 de xullo de 1972, foi un escritor en lingua castel\u00e1 de orixe franco-alem\u00e1.\nA s\u00faa obra c\u00e9ntrase sobre todo na novela e no teatro. Foi un dos representantes senlleiros dos narradores espa\u00f1ois no exilio, \u00f3 que marchou en 1939 obrigado polo seu apoio \u00e1 Segunda Rep\u00fablica Espa\u00f1ola. A s\u00faa obra m\u00e1is co\u00f1ecida \u00e9 a serie de novelas \"El laberinto m\u00e1gico\", no que se recrean os antedentes e o desenvolvemento da guerra civil espa\u00f1ola.\nTraxectoria.\nA familia paterna do escritor ten a s\u00faa orixe na vila de Aub en Franconia. No barrio xudeu desta vila viviu a familia ata comezos do s\u00e9culo 18, \u00e9poca na que o tiveron que abandonar por causa das persecuci\u00f3ns antixud\u00edas. Seu pai, Friedrich Aub, representante de comercio, nacera en M\u00fanic e a nai Susana Mohrenwitz en Par\u00eds, onde naceu tam\u00e9n Max Aub e onde pasou a infancia e foi escolarizado no Coll\u00e8ge Rollin.\n\u00d3 inicio da segunda guerra mundial o pai de Max Aub, que se encontraba de viaxe de negocios en Espa\u00f1a, foi declarado \"Persona non grata\" polo estado franc\u00e9s a causa da s\u00faa orixe alem\u00e1, e negouselle o permiso a regresar a Francia. Max Aub, s\u00faa nai e s\u00faa irma Magadalena abandonaron Par\u00eds e emigraron a Valencia. Al\u00ed Aub estudou na escola na \"Alliance Fran\u00e7aise\" e na \"Escuela Moderna\", para obter en 1920 a graduaci\u00f3n de bacharelato.\nNa \u00e9poca escolar fixo amizade co futuro fil\u00f3sofo Jos\u00e9 Gaos, o escritor Juan Chab\u00e1s, o futuro pintor Genaro Lahuerta e o soci\u00f3logo Jos\u00e9 Medina Echevarri\u00e1. En contra dos consellos da familia e dos profesores renunciou a seguir unha carreira universitaria e f\u00edxose representante de comercio, co desexo, expresado por el mesmo, de acada-la independencia econ\u00f3mica.\nA carreira de escritor.\nO seu interese pola literatura comezou xa nos anos de escola, cando estivo abonado a revistas literarias coma a \"Nouvelle Revue Fran\u00e7aise\" e escribiu os seus primeiros textos. Aub aproveitaba as viaxes de negocios para relacionarse con artistas e escritores. Neses anos co\u00f1eceu a Jorge Guill\u00e9n, Gerardo Diego, Federico Garc\u00eda Lorca, Enrique D\u00edez-Canedo e Luis Bu\u00f1uel.\nBaixo a influencia do \u00faltimo deles escribiu as primeiras pezas de teatro \"experimental\", que non foron, por\u00e9n, representadas. En 1923 mentres estaba en Zaragoza foi testemu\u00f1a do golpe de estado de Miguel Primo de Rivera, experiencia que recolleu no seu roman \u00e0 cl\u00e9 \"La calle de Valverde\" (A r\u00faa de Valverde), novela na que aparecen entre outros os escritores Vicente Blasco Ib\u00e1\u00f1ez e Miguel de Unamuno.\nAub librou do servizo militar por curto de vista e, en 1926, casou en Valencia con Perpetua Barjau Mart\u00edn, coa que tivo tres fillas: Mar\u00eda Lu\u00edsa, Elena e Carmen. En 1927 entrou como socio na empresa de seu pai. As s\u00faas preocupaci\u00f3ns pol\u00edticas concret\u00e1ronse coa entrada en 1929 no Partido Socialista Obrero Espa\u00f1ol. Coa chegada en 932 de Segunda Rep\u00fablica Espa\u00f1ola participou como orador en diversos mitins.\nNeses anos ga\u00f1ou certa fama no mundo teatral. En 1933 Viaxou a Uni\u00f3n Sovi\u00e9tica xunta con Medina Echevarri\u00e1 e Garc\u00eda para tomar parte nun festival de teatro e preparar a representaci\u00f3n dalgunhas das s\u00faas obras. Al\u00ed co\u00f1eceu a autores como Jacques Copeau, Max Reinhardt, Erwin Piscator e Bertolt Brecht que \u00edan influ\u00edr na s\u00faa obra posterior. Aub mostrouse receptivo as teor\u00edas sobre o teatro de Vsewolod Emiliewich Meierhold, Konstantin Sergeiewich Stanislawski e Alexander Tairov.\nNos anos 1934 e 1936 Aub dirixiu en Valencia o teatro \"El B\u00faho\". Grazas \u00e1s viaxes que fixo a Berl\u00edn, Madrid e Par\u00eds co\u00f1eceu a Andr\u00e9 Malraux, Gustav Regler e Ernest Hemingway.\nGuerra civil e consecuencias.\nDespois do inicio da guerra civil en xullo de 1936 uniuse a \"Alianza de escritores antifascistas para a defensa da cultura\". Como membro desta asociaci\u00f3n participou activamante no congreso internacional de escritores de 1936, na que co\u00f1eceu a Luis Araquist\u00e1in, c\u00f3nsul espa\u00f1ol en Par\u00eds que o levou como agregado cultural \u00e1 capital francesa. Permaneceu nese posto de decembro de 1936 a xu\u00f1o de 1937 e foi o encargado de presentar na exposici\u00f3n universal de 1937 o cadro Guernica de Pablo Picasso, que lle fora encargado \u00f3 pintor polo goberno espa\u00f1ol.\nEntre xaneiro e abril de 1940 viviu coa s\u00faa familia en Francia, \u00e9poca na que tentou producir xunto con Andr\u00e9 Malraux a pel\u00edcula \"Sierra de Teruel\". Foi denunciado como comunista e internado no campo de concentraci\u00f3n de Le Vernet. Foi liberado despois dalgunhas semanas e volto a encarcerar o 2 de xu\u00f1o de 1941.\nNeses anos foille moi importante a amizade de Henri Matisse, Andr\u00e9 Malraux e Andr\u00e9 Gide. En novembro de 1941 foi deportado a Alxeria e encerrado na prisi\u00f3n de Djelfa. Escapou coa axuda duns amigos despois de sete meses na cadea. Conseguiu un visado para os Estados Unidos coa axuda do escritor John dos Passos, pero perdeu o barco no que deb\u00eda partir e o visado foille revogado, tendo que permanecer tres meses en Marrocos, agochado no soto dunha cl\u00ednica xud\u00eda para mulleres en Casablanca. Coa axuda do c\u00f3nsul de M\u00e9xico en Casablanca puido por fin partir, chegando a Cidade de M\u00e9xico en outubro de 1942. En 1946 puido reunirse al\u00ed coa muller e as s\u00faas fillas.\nO exilio mexicano.\nNa Cidade de M\u00e9xico foi profesor ata 1951 na Academia de ciencias teatrais e cinematogr\u00e1ficas e traballou entre 1943 e 1953 como escritor de gui\u00f3ns, tradutor e director. Dirixiu durante alg\u00fans anos unha emisora de radio. Entre os seus amigos do per\u00edodo mexicano estiveron Alfonso Reyes, Octavio Paz e Carlos Fuentes. A partir de 1949 publicou a revista \"Sala de Espera\". En 1951 quixo asistir \u00f3s funerais de seu pai morto en Valencia, pero foille denegado o permiso de entrada polas autoridades franquistas. Un intento anterior de reunirse cos seus pais en Francia fracasara tam\u00e9n pola negativa das autoridades francesas, que mesmo ameazaron con deter \u00f3s pais do escritor. O escritor dirixiu unha carta aberta \u00f3 presidente Vincent Auriol que non tivo resposta positiva. Finalmente, en 1954 Aub puido reunirse con s\u00faa nai no sur de Francia. A esta viaxe segu\u00edronlle outras por Europa. A nai de Aub morreu en setembro de 1962 en Valencia, pero foille de novo negada a entrada en Espa\u00f1a.\nAnos de viaxe.\nEntre finais de 1962 e comezos do 1963 fixo a presentaci\u00f3n en Nova York dunha exposici\u00f3n do pintor Jusep Torres Campalans. O pintor era un invento de Aub, que o creou para unha das s\u00faas novelas. Con ese pseud\u00f3nimo pintou varios cadros que chamaron a atenci\u00f3n sobre a obra do pintor ficticio. Durante a estad\u00eda nos Estados Unidos foi invitado como conferenciante polas Universidades de Harvard e Yale.\nEn 1966 viaxou comisionado pola UNESCO a Oriente Pr\u00f3ximo e fundou na Universidade de Xerusal\u00e9n o departamento de literatura latinoamericana, do que el mesmo foi profesor de novembro de 1966 a febreiro de 1967.\nEntre decembro de 1967 e febreiro de 1968 estivo como conferenciante na Habana, en Cuba, onde viv\u00eda unha filla s\u00faa. Jos\u00e9 Castellet e Jorge Sempr\u00fan ofrec\u00e9ronlle unha praza no instituto de cultura latinoamericana \"Casa de las Am\u00e9ricas\", que aceptou de boa gana.\nEn 1969, durante unha visita \u00e1 s\u00faa filla Mar\u00eda Lu\u00edsa en Londres, sufriu un ataque card\u00edaco que lle custou case doce semanas de hospitalizaci\u00f3n.\nTres anos antes morrer, en 1969 puido visitar Espa\u00f1a cun visado tur\u00edstico. Co apoio de Carlos Barral e Manuel Tu\u00f1\u00f3n de Lara. Entre agosto e novembro recorreu o pa\u00eds e mesmo conseguiu recuperar unha parte da s\u00faa biblioteca, que estaba na universidade de Valencia, a\u00ednda que tivo que renunciar a moitos volumes. Aub deixar\u00eda entrever nas s\u00faas cartas que a Espa\u00f1a de Franco non era xa a s\u00faa terra.\nMorreu o 23 de xullo de 1972, \u00f3s 69 anos de idade, en Cidade de M\u00e9xico."}
{"id": "50345", "revid": "1410", "url": "https://gl.wikipedia.org/wiki?curid=50345", "title": "Iuri Gagarin", "text": "Iuri Alexeievitch Gagarin (en ruso \u042e\u0440\u0438\u0439 \u0410\u043b\u0435\u043a\u0441\u0435\u0435\u0432\u0438\u0447 \u0413\u0430\u0433\u0430\u0440\u0438\u043d; ), nado en Klushino (\u00f3blast de Smolensk) o 9 de marzo de 1934 e finado preto de Novosiolovo (\u00f3blast de Vladimir) o 27 de marzo de 1968, heroe da Uni\u00f3n Sovi\u00e9tica, foi un cosmonauta ruso que, o 12 de abril de 1961, marcou a historia da humanidade e da exploraci\u00f3n espacial ao converterse no primeiro ser humano que viaxou ao espazo exterior, realizando un voo orbital completo arredor da Terra, a bordo da nave espacial Vostok 1.\nGagarin converteuse nunha celebridade internacional, e foi galardoado con diferentes medallas e honores, como o de Heroe da Uni\u00f3n Sovi\u00e9tica, o honor m\u00e1is elevado da naci\u00f3n. A Vostok 1 foi a s\u00faa \u00fanica misi\u00f3n espacial, a\u00ednda que ocupou un cargo na tripulaci\u00f3n de recambio da misi\u00f3n Soiuz 1 (que terminou en accidente). Despois, Gagarin converteuse no director de formaci\u00f3n adxunto do Centro de adestramento de cosmonautas, que logo se renomeou no seu honor. Gagarin morreu o cando o Mikoian-Gur\u00e8vitx MiG-15 que pilotaba se estrelou.\nInfancia e mocidade.\nIura naceu na pequena vila de Kl\u00fashino preto de Gzhatsk na provincia de \u00d3blast de Smolensk, un 9 de marzo de 1934. Gzhatsk renomeouse como Gagarin no seu honor en 1968 despois da s\u00faa morte. Os seus pais, Alexey Ivanovich Gagarin e Anna Timofeyevna Gagarina, traballaban nunha granxa colectiva. A\u00ednda que oficialmente eran descritos como 'campesi\u00f1os', a s\u00faa nai era unha \u00e1vida lectora de libros e o seu pai un talentoso carpinteiro. Iuri era o terceiro de catro irm\u00e1ns e a s\u00faa irm\u00e1 m\u00e1is vella foi a encargada de coidalo mentres os seus pais traballaban.\nComo mill\u00f3ns de persoas na Uni\u00f3n Sovi\u00e9tica, a familia Gagarin atopouse coa ocupaci\u00f3n da Alema\u00f1a nazi durante a segunda guerra mundial. Despois que un oficial alem\u00e1n ocupase a casa dos Gagarin, constru\u00edron unha pequena choza de barro onde se ocultaron un ano e nove meses ata o final da ocupaci\u00f3n estranxeira. Os seus dous irm\u00e1ns m\u00e1is vellos foron deportados \u00e1 Alema\u00f1a nazi como man de obra escrava en 1943, e non regresaron ata logo da guerra. En 1946, a familia trasladouse a Gzhatsk onde Gagarin continuar\u00eda coa s\u00faa educaci\u00f3n secundaria.\nO seu profesor de matem\u00e1ticas loitou co Ex\u00e9rcito Vermello do Aire durante a Gran Guerra Patria (en ruso: \u0412\u0435\u043b\u0438\u043a\u0430\u044f \u041e\u0442\u0435\u0447\u0435\u0441\u0442\u0432\u0435\u043d\u043d\u0430\u044f \u0432\u043e\u0439\u043d\u0430, \"Vel\u00edkaya Ot\u00e9chestvennaya voyn\u00e1\"), un feito que impresionou ao mozo Gagarin. Segundo a s\u00faa filla, Ielena Gagarina, recordaba a mi\u00fado unha vivencia da segunda guerra mundial cando un piloto sovi\u00e9tico foi derribado sobre a s\u00faa vila. Iuri xunto a outros amigos rescat\u00e1rono e mantiveron oculto dos nazis ata que outro amigo veu a buscalo noutro avi\u00f3n. Este feito segundo Ielena, marcouno e desde ent\u00f3n quixo ser piloto.\nIuri foi obreiro na industria metal\u00farxica ata 1954, ano en que se apunta no aeroclub da cidade de Saratov. Aprendeu a pilotar un avi\u00f3n lixeiro, unha afecci\u00f3n que cada vez se fixo m\u00e1is intensa. Ao parecer era un gran seguidor do rugby ruso, e por iso quixo que os recrutas da Academia Gagarin practicasen o deporte do bal\u00f3n oval.\nA s\u00faa carreira no programa espacial sovi\u00e9tico.\nEn 1955, tras finalizar os seus estudos t\u00e9cnicos, entrou na Escola Militar de Pilotos de Oremburgo. Durante a s\u00faa estancia na escola co\u00f1eceu a Valentina Gori\u00e1cheva, coa que casou en 1957 logo de conseguir as s\u00faas \u00e1s de piloto. Neste mesmo ano o goberno sovi\u00e9tico realiza grandes fitos na exploraci\u00f3n espacial, adiant\u00e1ndose aos Estados Unidos, po\u00f1endo en \u00f3rbita o primeiro sat\u00e9lite artificial, o Sputnik 1, o 4 de outubro e o 3 de novembro po\u00f1endo en \u00f3rbita o Sputnik 2 coa cadela Laika, o primeiro ser vivo no espazo. Pouco despois, en 1959, pres\u00e9ntase como candidato ao arriscado programa espacial do goberno sovi\u00e9tico.\nSelecci\u00f3n e adestramento.\nEn 1960, o programa espacial sovi\u00e9tico abriu un proceso de selecci\u00f3n onde se presentaron uns 3500 voluntarios, todos pilotos de caza. Os vinte \u00faltimos recibiron unha formaci\u00f3n inicial e despois escolleuse a un grupo de seis homes. Finalmente Gagarin resulta elixido como primeiro cosmonauta, e foi sometido a unha serie de experimentos e probas para determinar a s\u00faa resistencia f\u00edsica e psicol\u00f3xica durante o voo.\nGagarin competiu nesta selecci\u00f3n con Gherman Titov e Grigori Nelyubov. Poida que a elecci\u00f3n definitiva de Gagarin sexa que aprobou os exames cos niveis m\u00e1is altos, as\u00ed como polas s\u00faas mellores caracter\u00edsticas f\u00edsicas, Gagarin med\u00eda 1.57 metros de altura, unha vantaxe na pequena cabina da nave Vostok. Titov no primeiro voo ao espazo quedou como reserva por se fallaba Gagarin a quen acompa\u00f1ou, tam\u00e9n vestido co traxe de cosmonauta, ata o foguete. Tres meses despois Titov converteuse no segundo piloto ruso en voar ao espazo, e no terceiro do mundo despois do estadounidense Alan Shepard.\nMinutos antes de embarcar \u00e1 s\u00faa nave deixou gravado unha mensaxe:\nO voo espacial.\nO m\u00e9rcores 12 de abril de 1961, Gagarin converteuse no primeiro ser humano que viaxou ao espazo na nave Vostok 3KA-3, m\u00e1is co\u00f1ecida como Vostok 1. O seu nome clave durante o voo foi \"Kedr\" (en ruso \u043a\u0435\u0434\u0440, cedro), \u00e9 dicir, pi\u00f1eiro siberiano, os operadores de terra eran \"Zary\u00e1\" (\u0417\u0430\u0440\u044f, Aurora) e \"Vesn\u00e1\" (\u0412\u0435\u0441\u043d\u0430,primavera) S\u00e1bese que o voo durou 108 minutos en total: 9 minutos para entrar en \u00f3rbita e logo unha \u00f3rbita ao redor da Terra. Mentres, todo o que ti\u00f1a que facer era falar por radio, probar un pouco de comida -foi o primeiro en comer a bordo dunha nave espacial- co obxectivo de saber se un ser humano pod\u00eda sentir e comportarse de xeito normal estando sen gravidade.\nDebido a que os cient\u00edficos non co\u00f1ec\u00edan con certeza os efectos da ingravidez, a nave estivo sempre baixo control terrestre. En caso de urxencia contaba con todos os instrumentos de voo necesarios para o aterraxe manual. Gagarin estaba suxeito a un asento exectable, por medio do cal sair\u00eda do m\u00f3dulo da nave logo do descenso, a unha altitude de aproximadamente 7 quil\u00f3metros.\nO voo do Vostok 1 comezou \u00e1s 06:07 hora universal (UTC), impulsado por un foguete da serieVostok-K desde o Cosm\u00f3dromo de Baikonur. Os controladores de terra non sab\u00edan se Gagarin alcanzaria unha \u00f3rbita estable ata 25 minutos despois do lanzamento, xusto cando se dirix\u00eda cara ao lado non iluminado da Terra e deixando atr\u00e1s a Uni\u00f3n Sovi\u00e9tica a trav\u00e9s do Oc\u00e9ano Pac\u00edfico. Cruzou na madrugada o estreito de Magallanes e durante o amencer o vasto Oc\u00e9ano Atl\u00e1ntico Sur. Despois activouse o sistema autom\u00e1tico da nave para ali\u00f1ar a c\u00e1psula e disparar os foguetes de retroceso para as\u00ed empezar o descenso, mentres cruzaba a costa occidental de Angola, a uns 8000 quil\u00f3metros de altura.\nDurante este punto cr\u00edtico de reentrada atmosf\u00e9rica, presentouse o problema m\u00e1is grave do voo. A nave deb\u00eda de desprenderse dunha parte se quer\u00eda reentrar exitosamente adoptando unha orientaci\u00f3n apropiada ou terminar\u00eda convertida nunha gran b\u00f3la de lume. Durante 10 inc\u00f3modos minutos, e sen poder actuar, a c\u00e1psula viraba violentamente. fallara o sistema de solta autom\u00e1tico e a vida de Gagarin perigaba. Por sorte, coa inmensa calor xerada durante a reentrada debilitouse o sistema de ancoraxe e liberouse a c\u00e1psula con Gagarin no seu interior. Mentres o seu descenso continuaba, cruzaba os escuros bosques e monta\u00f1as do centro de\u00c1frica, decontado o S\u00e1hara, o r\u00edo Nilo, Oriente Medio, mentres contin\u00faa o seu descenso cara ao suroeste da actualFederaci\u00f3n Rusa. Preparado para iniciar a expulsi\u00f3n e xa preto do Mar Negro, desfaise da c\u00e1psula a 7000 metros sobre o nivel do mar.\nDebido a un erro do sistema de freado, non aterrou na rexi\u00f3n prevista (a uns 110 quil\u00f3metros de Stalingrado, hoxe Volgogrado), sen\u00f3n na provincia de Saratov. \u00c1s 10:20 daquel d\u00eda, Gagarin, tras sa\u00edr despedido da c\u00e1psula do \"Vostok\", aterrou en paraca\u00eddas preto da vila de Smelovka, a uns 15 quil\u00f3metros da cidade de Engels. A campesi\u00f1a Anna Tajt\u00e1rova veci\u00f1a dunha granxa colectiva pr\u00f3xima e a s\u00faa neta Rita, de seis anos de idade, foron as primeiras persoas en atopar a Gagarin. Levaba un \"estra\u00f1o\" traxe laranxa e un casco branco cunhas grandes iniciais en vermello, CCCP (as siglas en ruso daUni\u00f3n de Rep\u00fablicas Socialistas Sovi\u00e9ticas). \u00abV\u00e9s do espazo?\u00bb, preguntou a anci\u00e1. \u00abCertamente, si\u00bb, dixo o cosmonauta que, para acougar \u00e1 campesi\u00f1a, apresurouse a engadir: \u00abPero non se alarme, son sovi\u00e9tico\u00bb. A primeira medida inmediata do goberno sovi\u00e9tico \u00e9 o seu ascenso do rango militar de tenente segundo a maior.\nSegundo os medios sovi\u00e9ticos, durante a \u00f3rbita Gagarin comentou: \u00abAqu\u00ed non vexo a ning\u00fan Deus\u00bb. Con todo, non hai gravaci\u00f3n que demostre que Gagarin pronunciou esas palabras. En cambio, s\u00e1bese que Nikita Khrushchev dixo unha vez: \u00abGagarin estivo no espazo, pero non viu a ning\u00fan Deus al\u00ed\u00bb. Daquela estas palabras empezaron a ser atribu\u00eddas ao cosmonauta. O que si dixo con certeza o cosmonauta desde a nave \"Vostok 1\" foi: \u00abPoboadores do mundo, salvagardemos esta beleza, non a destruamos\u00bb. Ademais Petrov dixo que Gagarin foi bautizado de mozo nunha igrexa ortodoxa, e no ano 2011 un artigo da revista \"Foma\" cita ao reitor da igrexa ortodoxa en Cidade das Estrelas (ruso \u0417\u0432\u0451\u0437\u0434\u043d\u044b\u0439 \u0433\u043e\u0440\u043e\u0434\u043e\u043a, Zviozdni gorodok) dicindo \u00abGagarin bautizou \u00e1 s\u00faa filla maior Ielena pouco antes do seu voo ao espazo\u00bb e que a s\u00faa familia adoitaba celebrar Nadal e Pascua.\nActividades posteriores.\nXa na Terra, Gagarin converteuse nun dos seres humanos m\u00e1is famosos. Nikita Khrushchev considerou que a consecuci\u00f3n de Gagarin era unha proba de que hab\u00eda que reforzar o ex\u00e9rcito sovi\u00e9tico con m\u00edsiles, m\u00e1is que con armas convencionais. Esta pol\u00edtica, antagonista cos desexos do ex\u00e9rcito sovi\u00e9tico, contribu\u00edu \u00e1 ca\u00edda de Khrushchev.\nDespois do voo, Gagarin viaxou ao redor do mundo para promocionar a faza\u00f1a sovi\u00e9tica. Tratou de adaptarse \u00e1 fama pero non o conseguiu.\nO mesmo Gagarin no seu libro \"Vexo a Terra\" comentou como lle cambiou a vida o feito de ser o primeiro humano en sa\u00edr ao espazo. Di no \u00faltimo cap\u00edtulo:\nSegundo algunhas versi\u00f3ns, isto, unido aos problemas que ti\u00f1a no seu matrimonio e \u00e1 orde das autoridades de non permitirlle pilotar avi\u00f3ns, conduciuno a empezar a abusar do alcohol. O 3 de outubro de 1961 nun sanatorio de Crimea Gagarin feriuse gravemente, ao saltar ebrio dun segundo piso escond\u00e9ndose da s\u00faa esposa, cando esta sorprendeuno tratando de seducir a unha xove enfermeira. A ferida foi unha perforaci\u00f3n do cranio e estivo a piques de morrer. Esta ferida impediulle asistir ao XXII Congreso do Partido Comunista da Uni\u00f3n Sovi\u00e9tica, inaugurado o 17 de outubro. Gagarin foi sometido a unha exitosa operaci\u00f3n de cirurx\u00eda pl\u00e1stica para maquillarlle a ferida sobre a cella esquerda. As aventuras de Gagarin con outras mulleres empeoraban as relaci\u00f3ns coa s\u00faa esposa.\nEn 1962 e 1966 foi elixido deputado ao Soviet Supremo da URSS. Foi nomeado vicexefe do Centro de Adestramento de Cosmonautas, que queda na Cidade das Estrelas e que a partir de 1968 leva o seu nome.\nMorte.\nGagarin faleceu aos 34 anos, o 27 de marzo de 1968, cando o caza MiG-15 que pilotaba durante un voo rutineiro estrelouse preto de Moscova. Non se co\u00f1ecen de certo as causas do accidente, pero en 1986 unha investigaci\u00f3n suxeriu que a turbulencia provocada por outro avi\u00f3n poder\u00eda desestabilizar a nave de Gagarin. As condici\u00f3ns meteorol\u00f3xicas tampouco eran favorables. Tam\u00e9n se falaba de que pod\u00eda haberse visto afectada a s\u00faa capacidade de pilotar por ir bebido. Un menhir sinala o punto exacto onde, \u00e1s 10:30 horas, o caza no que voaba o primeiro cosmonauta do mundo e o seu instrutor, Vladimir Sirioguin, caeu en picado, afund\u00edndose seis metros na terra. O coronel sovi\u00e9tico \u00cdgor Kuznetsov, logo de estudar o caso durante sete anos, con miles de documentos e probas, chegou \u00e1 conclusi\u00f3n de que o accidente do MiG-15 de Gagarin ser\u00eda produto dun ataque de p\u00e1nico ao advertir que un conduto de ventilaci\u00f3n da cabina estaba aberto, o que fixo que lanzase o avi\u00f3n en picado, caus\u00e1ndolle un esvaecemento e despois o choque contra o chan.\nCon todo, o 15 de xu\u00f1o de 2013 o excosmonauta Aleksei Leonov fixo unhas declaraci\u00f3ns na televisi\u00f3n estatal rusa RT sinalando que, de acordo a un informe gobernamental desclasificado, a morte de Gagarin sucedeu por un erro humano. Devandito erro consistiu en que un Sukhoi Su-15 destinado a un voo de probas en Novosyolovo o mesmo 27 de marzo de 1968 xerou unha onda de choque supers\u00f3nica ao elevarse a s\u00f3 500 metros do chan (e non a 10\u00a0000 metros, como estaba previsto) e pasou demasiado preto do aparello MiG-15 onde se achaban Gagarin e Seryogin. A onda de choque supers\u00f3nica do Su-15 voando a tan pouca altitude causou que Gagarin e Seryogin perdesen o control do seu MiG-15 e se estrelasen. Durante a s\u00faa declaraci\u00f3n Le\u00f3nov indicou que non mencionar\u00eda o nome do piloto do Su-15 alegando apenas que \u00abagora ten 80 anos e mala sa\u00fade\u00bb e que identificar ao devandito individuo \u00abnada arranxar\u00eda\u00bb.\nGagarin e o seu copiloto Seryogin foron enterrados con honras de estado e reco\u00f1ecemento como Heroes na Necr\u00f3pole da Muralla do Kremlin de Moscova o 30 de marzo de 1968. Nese momento especulouse nos pa\u00edses do bloque occidental con que o accidente que acabou coas s\u00faas vidas p\u00faidose producir durante as probas dun avi\u00f3n capaz de voar a m\u00e1is de 40\u00a0km de altura.\nLegado e tributos.\nIuri Gagarin deixou unha profunda pegada en todo o mundo. Gagarin era un home con cara amable, de pelo casta\u00f1o e ollos azuis, reco\u00f1ecido pola s\u00faa pequena estatura de 1.57 mtros e polo seu gran sorriso. Sergei Korolev, un dos autores intelectuais dos primeiros anos do programa espacial sovi\u00e9tico dixo m\u00e1is tarde que Gagarin posu\u00eda un sorriso \"que iluminou a Guerra fr\u00eda\".\nLogo de ser o primeiro humano en contemplar o planeta Terra desde o espazo, a URSS levouno de viaxe ao redor do mundo. Nun deles, durante a s\u00faa visita a Manchester no Reino Unido, chov\u00eda con bastante forza. Unha multitude a\u00ednda a pesar do tempo desfavorable esper\u00e1balle e t\u00ed\u00f1anlle preparado un coche convertible. Ofrec\u00e9ronlle pechar a capota do coche, un Bentley, ou polo menos que usase un paraugas, ao que se negou. Gagarin declarou: \nNo seu honor renome\u00e1ronse vilas como: a antiga Gzhatsk -renomeada en 1968 como Gagarin- ou singularidades como o cr\u00e1ter lunar de Gagarin ou o asteroide de nome (1772) Gagarin. En honor \u00e1 viaxe e a s\u00faa transcendencia, a ONU declarou o 12 de abril como D\u00eda do Espazo.\nNo museo RKK Energiya en Moscova cons\u00e9rvanse os restos do m\u00f3dulo habitable do Vostok 1 que ocupou Gagarin o 12 de abril.\n50 aniversario.\nO 12 de abril de 2011 celebrouse en todo o mundo o 50 aniversario da viaxe espacial de Gagarin con actos en torno ao que se chama a noite de Iuri (\"Yuri's Night\" ), este \u00e9 un evento que se celebra todos os anos nesta mesma data a partir do ano 2001.\nA Axencia Espacial Europea (ESA) xunto coas expedici\u00f3ns 26 e 27 na Estaci\u00f3n Espacial Internacional (ISS) colaborou nunha pel\u00edcula documental sobre o seu voo, First Orbit. A expedici\u00f3n 27 -de tripulaci\u00f3n rusa, estadounidense e italiana- embarcou na Soiuz TMA-21 bautizada como Gagarin no seu honor. Desde a ISS enviaron tam\u00e9n unha mensaxe especial en v\u00eddeo para desexar ao mundo unha \"Boa noite de Iuri\", con camisetas coa imaxe de Gagarin.\nPojekhali!\n\"Pojekhali!\" (en ruso: \"\u041f\u043e\u0435\u0445\u0430\u043b\u0438!\"; trad\u00facese como \"\u00cdmonos!\") foi a frase que dixo Gagarin no momento da engalaxe da s\u00faa nave, Vostok 1. Converteuse nun dos s\u00edmbolos da era espacial (\u00f3 lado da famosa frase de Neil Armstrong \"\u00c9 un pequeno paso para un home, pero un gran salto para a humanidade\"), e ademais empezou a ser parte da cultura popular rusa. \u00dasase antes de iniciar alg\u00fan traballo ou proxecto, especialmente se \u00e9 complicado ou arriscado. Tam\u00e9n pasou a utilizarse como brindes."}
{"id": "50347", "revid": "12452", "url": "https://gl.wikipedia.org/wiki?curid=50347", "title": "Waldstadion", "text": ""}
{"id": "50348", "revid": "98629", "url": "https://gl.wikipedia.org/wiki?curid=50348", "title": "Uni\u00f3n Deportiva Salamanca", "text": "A Uni\u00f3n Deportiva Salamanca, S.A.D., foi un club de f\u00fatbol espa\u00f1ol da cidade de Salamanca. Foi fundado en 1923 e compitiu 13 tempadas en Primeira Divisi\u00f3n. Desapareceu en 2013.\nHistoria.\nA Uni\u00f3n Deportiva Salamanca, S.A.D. (tam\u00e9n co\u00f1ecida polos afeccionados como a UDS ou a Uni\u00f3n), foi fundada o 16 de marzo de 1923 baixo o nome de Uni\u00f3n Deportiva Espa\u00f1ola e o seu estadio era o Campo do Calvario, que estaba situado no Barrio de San Bernardo, preto do cemiterio salmantino. O fundador e primeiro presidente foi Federico Anaya, o alcalde da cidade naqueles anos. Por ordes da Segunda Rep\u00fablica, o club vese obrigado a cambiar o nome a Club Deportivo Salamanca, a\u00ednda que durar\u00eda pouco tempo tal denominaci\u00f3n, xa que o 15 de xaneiro de 1932, con Jos\u00e9 Tejero Ruiz como presidente, o equipo pasa a chamarse finalmente Uni\u00f3n Deportiva Salamanca. Durante os seus primeiros anos, o equipo xogaba os Campionatos Rexionais, e \u00e9 no ano 1936 cando o equipo consegue ascender a Segunda divisi\u00f3n, pero o debut na categor\u00eda tivo que esperar debido a que o 18 de xullo de 1936 d\u00e1 comezo a guerra civil espa\u00f1ola, paralizando durante tres anos toda competici\u00f3n deportiva.\nA mediados do s\u00e9culo XX, as andainas do club estaban marcadas por ascensos e descensos entre Terceira divisi\u00f3n e Segunda divisi\u00f3n. Foi nesta etapa, na que o adestrador Soler conseguiu d\u00faas Copas de Espa\u00f1a de Afeccionados (57/58 e 58/59). A finais dos 60, con Augusto Pimenta de Almeida como presidente, dec\u00eddese vender a maior\u00eda dos terreos do antigo estadio e constru\u00edr un m\u00e1is grande para as esixencias do equipo. \u00c9 as\u00ed como dec\u00eddese comprar os terreos de \"Prados Panaderos\" no termo municipal de Villares da Ra\u00ed\u00f1a para constru\u00edr o Estadio Helm\u00e1ntico, as\u00ed como unha serie de pistas anexas ao mesmo. O 8 de abril de 1970 \u00e9 inaugurado o estadio, a\u00ednda que o equipo ese ano non puido manter a categor\u00eda e descendeu a Terceira divisi\u00f3n.\nEn 1972, a\u00ednda na categor\u00eda de bronce, \u00e9 contratado Jos\u00e9 Lu\u00eds Garc\u00eda Traid como adestrador. Con el no banqui\u00f1o, o equipo logra dous ascensos consecutivos, de forma que na tempada 73/74 e baixo a presidencia de Jos\u00e9 Lu\u00eds Paniagua, o equipo xogar\u00eda por primeira vez na s\u00faa historia en Primeira divisi\u00f3n.\nFoi unha \u00e9poca dourada para o equipo charro, durante sete tempadas o equipo conseguiu permanecer na elite do f\u00fatbol espa\u00f1ol e nalgunhas desas campa\u00f1as rozando competici\u00f3n europea. Outro \u00e9xito do conxunto charro foi a de conseguir acceder a semifinais de Copa do Rei na tempada 76/77. Despois do descenso, s\u00f3 xogou na tempada 81/82 en Segunda divisi\u00f3n, xa que o equipo volveu ascender da man de Manuel Villanova Rebollar como t\u00e9cnico e de Francisco Ortiz de Urbina D\u00edez como presidente.\nA d\u00e9cada dos 80 estivo marcada pola ca\u00edda do equipo, tras dous descensos consecutivos, \u00e1 categor\u00eda de bronce nacional, esta vez a Segunda B, que se empezou a disputar no ano 77, na que estivo tres anos ata lograr o ascenso. Repetiuse a historia a principios da d\u00e9cada dos 90, na que se volveu a militar outros tres anos en Segunda B, debido \u00e1s malas actuaci\u00f3ns do equipo na fase de ascenso. Foi a \u00e9poca na que se empezou a tramitar a conversi\u00f3n do club a Sociedade An\u00f3nima Deportiva, que se concretou o 25 de xu\u00f1o de 1992, cando o presidente Juan Jos\u00e9 Hidalgo Acera, fixo efectivo o pago dos 81 mill\u00f3ns de pesetas que restaban para cubrir o capital. Desde ent\u00f3n o club denom\u00ednase Uni\u00f3n Deportiva Salamanca, Sociedade An\u00f3nima Deportiva.\nJuan Manuel Lillo foi o encargado de dirixir ao equipo outra vez ata a Primeira divisi\u00f3n. Colleu ao equipo na categor\u00eda de bronce e conseguiu dous ascensos consecutivos, o \u00faltimo, nun partido hist\u00f3rico no que a UDS remontou un 0-2 en contra no Helm\u00e1ntico contra o Albacete, para superar a eliminatoria no Carlos Belmonte cun contundente 0-5, o que fixo que as r\u00faas da capital salmantina ench\u00e9sense de afeccionados para celebrar o ansiado ascenso. Non durou moito o so\u00f1o. O equipo quedou \u00faltimo clasificado no seu regreso \u00e1 elite, polo que volveu descender. Pero o equipo conseguiu outro ascenso na tempada seguinte, esta vez da man de Andoni Goikoetxea, tr\u00e1s vencer a domicilio na \u00faltima xornada con outro avultado resultado: 0-4 ao Deportivo Alav\u00e9s.\nNo regreso do equipo a Primeira conseguiuse a permanencia. Nesta tempada, a Uni\u00f3n ser\u00eda recordada como \"mataxigantes\" da categor\u00eda, tras goleadas e espectaculares remontadas contra equipos grandes da Liga no Helm\u00e1ntico, como 4-3 ao Barcelona de Rivaldo e compa\u00f1\u00eda, ou 5-4 ao Atl\u00e9tico de Madrid de Vieri. A permanencia logrouse no \u00faltimo encontro, con Txetxu Rojo no banqui\u00f1o, ao vencer 1-4 no Nou Camp. Pero a seguinte tempada non foi tan boa para os intereses dos charros. O equipo chegou a ter varios adestradores, pero non se conseguiron bos resultados ata que o equipo estivo matematicamente descendido. A punto est\u00edvose de lograr ascender na campa\u00f1a seguinte, a 99/00, pero o equipo desperdiciou unha gran renda de puntos e acabou 4\u00ba clasificado, que non lle daba o ansiado ascenso. A principios do novo milenio, as andainas do equipo foron discretas actuaci\u00f3ns en Segunda, ata que na tempada 04/05 prod\u00facese un novo descenso do conxunto albinegro. Esta vez, o equipo s\u00f3 estar\u00eda un ano no pozo da categor\u00eda do bronce.\nNa tempada 06/07, o equipo milita en Segunda divisi\u00f3n, tras ascender na campa\u00f1a anterior da man do t\u00e9cnico Javi L\u00f3pez. Na tempada 2010/11 descende novamente a Segunda B.\nO 18 de xu\u00f1o de 2013 os administradores concursais que xestionaban a Uni\u00f3n Deportiva Salamanca, despois de que se acollese a un concurso de acredores, deron por liquidada a sociedade.\nEscudo.\nO escudo da Uni\u00f3n Deportiva Salamanca ten forma circular e est\u00e1 dividido en d\u00faas metades. Na parte superior da divisi\u00f3n podemos atopar un bal\u00f3n de f\u00fatbol de principios do s\u00e9culo XX. Na parte dereita lense as siglas UDS, que fan referencia ao nome do club: Uni\u00f3n Deportiva Salamanca. Na parte esquerda at\u00f3pase a ponte romana da cidade, constru\u00eddo no s\u00e9culo I, e debaixo del o r\u00edo Tormes. Sobre a ponte hai un touro e unha enci\u00f1a, ambos s\u00edmbolos representativos da provincia. O escudo data do ano 1932, ano que o equipo adoptou finalmente o nome actual.\nEstadio.\nO Estadio Helm\u00e1ntico foi fundado o 8 de abril de 1970 e substitu\u00edu ao seu anterior estadio, o Campo do Calvario. Ten capacidade para 17.341 persoas, todas sentadas, e as s\u00faas dimensi\u00f3ns son de 105x70 metros. O partido inaugural foi: Uni\u00f3n deportiva Salamanca 0 - 0 Sporting Clube de Portugal.\nEquipo filial.\nO filial do Salamanca \u00e9 a Uni\u00f3n Deportiva Salamanca B, que milita actualmente na Terceira Divisi\u00f3n."}
{"id": "50350", "revid": "23204", "url": "https://gl.wikipedia.org/wiki?curid=50350", "title": "Tennessee", "text": "Tennessee \u00e9 un estado dos Estados Unidos de Am\u00e9rica, localizado na rexi\u00f3n Sur do pa\u00eds. En 1796, converteuse no d\u00e9cimo sexto estado que se adher\u00edu \u00e1 Uni\u00f3n. \u00c9 denominado o \"Volunteer State\" (o estado dos voluntarios), porque durante a Guerra de 1812, soldados voluntarios procedentes dese estado, tiveron un papel salient\u00e1bel durante a batalla de New Orleans. A capital de Tennessee \u00e9 Nashville, e a cidade m\u00e1is populosa \u00e9 Memphis.\nXeograf\u00eda.\nTennessee limita con oito estados: ao norte con Kentucky e Virxinia, ao sur con Xeorxia, Alabama e Mississippi, ao leste con Carolina do Norte, e ao oeste con e Arcansas e Missouri a trav\u00e9s do r\u00edo Mississippi. O estado est\u00e1 cortado polo hom\u00f3nimo r\u00edo Tennessee. O punto m\u00e1is elevado no estado \u00e9 o pico Clingsman Dome con 2.025 m (6,643 p\u00e9s), sito no bordo oriental. O punto m\u00e1is baixo est\u00e1 no r\u00edo Mississippi, na li\u00f1a do linde co estado de Mississippi. O centro xeogr\u00e1fico do estado local\u00edzase en Murfreesboro on Old Lascassas Pike (xusto embaixo da estrada da Middle Tennessee State University) e est\u00e1 marcado por un monumento ao lado da estrada.\nTennessee est\u00e1 dividido, xeogr\u00e1fica e constitucionalmente, en tres grandes divisi\u00f3ns: East Tennessee (Tennessee oriental), Middle Tennessee (Tennessee central) e West Tennessee (Tennessee Occidental).\nO estado mostra seis rexi\u00f3ns f\u00edsicas principais: o Blue Ridge, o Appalachian Ridge e Valley Region, o Cumberland Plateau, o Highland Rim, a Nashville Basin, e m\u00e1is a Gulf Coastal Plain."}
{"id": "50356", "revid": "1556", "url": "https://gl.wikipedia.org/wiki?curid=50356", "title": "Idade Contempor\u00e1nea de Galicia", "text": ""}
{"id": "50359", "revid": "114", "url": "https://gl.wikipedia.org/wiki?curid=50359", "title": "Algebra", "text": ""}
{"id": "50360", "revid": "85894", "url": "https://gl.wikipedia.org/wiki?curid=50360", "title": "Valladolid", "text": "Valladolid \u00e9 unha cidade espa\u00f1ola situada no cuadrante noroeste da pen\u00ednsula ib\u00e9rica, no centro de Castela e Le\u00f3n, na confluencia dos r\u00edos Pisuerga e Esgueva. \u00c9 a capital da provincia de Valladolid e sede das Cortes e da Xunta de Castela e Le\u00f3n. As\u00ed mesmo foi sede da corte castel\u00e1 e posteriormente, entre 1601 e 1606, capital do Imperio Espa\u00f1ol. Actualmente \u00e9 a d\u00e9cimo terceira cidade m\u00e1is grande de Espa\u00f1a.\nXeograf\u00eda.\nValladolid est\u00e1 situada no centro da Submeseta setentrional, cunha altura media de 698 m, e hidrograficamente enc\u00f3ntrase emprazada na cunca do Douro. O relevo valisoletano est\u00e1 conformado por unha chaira, interrompida por pequenas series de outeiros, como o \"Cerro de San Crist\u00f3bal\", a poucos quil\u00f3metros da capital. As coordenadas da cidade son 41\u00b038\u2032 N e 4\u00b043\u2032 O.\nHidrograf\u00eda.\nValladolid \u00e1chase na confluencia do r\u00edo Pisuerga e o Esgueva, que xunto coa Canle de Castela e m\u00e1is a Canle do Douro completan a rede hidrogr\u00e1fica da cidade.\nO Pisuerga ofrece na actualidade diversas opci\u00f3ns de ocio e cultura. A embarcaci\u00f3n \"La Leyenda del Pisuerga\" permite admirar e gozar da natureza sen se mover do centro da capital. Tr\u00e1tase dun barco de 25 metros de eslora e 6 de calado. A s\u00faa sa\u00edda real\u00edzase desde a \"Estaci\u00f3n de Embarque\" (\"Parque de las Moreras\") r\u00edo abaixo ata a localidade de Arroyo de la Encomienda, podendo, durante a navegaci\u00f3n, observar de preto a flora e a fauna da cunca do Pisuerga.\nAdemais, Valladolid disp\u00f3n dunha praia fluvial artificial, a \"Playa de las Moreras\", que permite tomar o sol en pleno centro e incluso darse un ba\u00f1o no propio Pisuerga.\nClima.\nO clima de Valladolid \u00e9 de tipo mediterr\u00e1neo continental. O vello proverbio castel\u00e1n \"Nueve meses de invierno y tres de infierno\", descr\u00edbeo con perfecci\u00f3n. As temperaturas son frescas, cunha media anual de 12,3\u00a0\u00b0C; nos invernos son frecuentes as xeadas (61 d\u00edas de xeo/ano, como media) e as nevadas, a\u00ednda que as nevadas fortes sexan raras, por mor da situaci\u00f3n xeogr\u00e1fica da cidade. Os ver\u00e1ns son en xeral c\u00e1lidos e secos, con temperaturas m\u00e1ximas de arredor de 30\u00a0\u00b0C, mais con m\u00ednimas frescas de abondo. Os r\u00e9cords de temperaturas son 48,2\u00a0\u00b0C , rexistrada o 15 de agosto de 2003, e -11,5\u00a0\u00b0C o 14 de febreiro de 1983. No observatorio de Villanubla as temperaturas son a\u00ednda m\u00e1is baixas. As precipitaci\u00f3ns, bastante raras, converten a zona de Valladolid na m\u00e1is \u00e1rida Meseta Norte, pero distrib\u00faense de xeito abondo regular ao longo do ano, sendo os meses m\u00e1is secos marzo e os estivais. A media anual de insolaci\u00f3n \u00e9 de 2.534 horas, con 71 d\u00edas de chuvia.\nDemograf\u00eda.\nPosu\u00eda unha poboaci\u00f3n de 319.943 habitantes (INE, 2006).\nNos \u00faltimos anos a cidade de Valladolid perdeu poboaci\u00f3n en favor da s\u00faa \u00e1rea periurbana, onde proliferan novas zonas residenciais. Esta \u00e1rea metropolitana ten 400.110 habitantes, sendo a 19\u00aa de Espa\u00f1a en poboaci\u00f3n. O encarecemento da vivenda na capital, a falla dunha pol\u00edtica adecuada de planeamento urbano e, o acrecentamento dos problemas asociados ao tr\u00e1fico rodado, provocaron cambios residenciais de car\u00e1cter centr\u00edfugo:\nHistoria.\nIdade Media.\nNo s\u00e9culo XI, durante a repoboaci\u00f3n da Meseta Norte, o rei de Le\u00f3n Afonso VI, encomendou ao conde de Salda\u00f1a e Carri\u00f3n, Pedro Ans\u00farez, o seu poboamento. Ata que Afonso VI outorga o se\u00f1or\u00edo da mesma a Pedro Ans\u00farez, en 1072, non se produce o medramento da cidade. Ans\u00farez fixo constru\u00edr un pazo para el e a s\u00faa esposa, Eylo, que non se conserva. Tam\u00e9n edificou a Colexiata de Santa Mar\u00eda (que lle confer\u00edu rango de vila) e a igrexa de Santa Mar\u00eda la Antigua. En 1208 Afonso VIII faina cidade cortes\u00e1. \nLogo da morte temper\u00e1 de Henrique I de Castela e a abdicaci\u00f3n de s\u00faa mai, Fernando III o Santo obt\u00e9n, en 1217, o reino de Castela, en acto realizado na praza maior de Valladolid. Durante os s\u00e9culos XII e XIII, Valladolid sufriu un r\u00e1pido crecemento, favorecido polos privilexios comerciais outorgados polos monarcas Afonso VIII e Afonso X o Sabio. Dona Mar\u00eda de Molina, ra\u00ed\u00f1a e rexente de Castela durante 30 anos, arredor do 1300, estabelece al\u00ed a s\u00faa residencia, engrandec\u00e9ndoa notabelmente. En 1346 o papa Clemente VI outorga a bula que permite a creaci\u00f3n da Universidade.\nDurante estes s\u00e9culos, a cidade foi, ocasionalmente, residencia real e sede das Cortes.\nO 19 de outubro de 1469 Isabel de Castela e Fernando de Arag\u00f3n (que ser\u00eda Fernando II de Arag\u00f3n) celebran matrimonio, en segredo, no \"Palacio dos Vivero\" (sito na actual localizaci\u00f3n da Chancelar\u00eda).\nEn 1489, estabel\u00e9cese definitivamente o tribunal da Chancelar\u00eda de Valladolid e, en 1500, o da Inquisici\u00f3n, dando lugar \u00e1 celebraci\u00f3n de Autos de Fe.\nIdade Moderna.\nEn 1506 falece en Valladolid Cristovo Col\u00f3n, sendo aqu\u00ed enterrado, no mosteiro de San Francisco.\nDurante un tempo, a cidade perde os seus privilexios, retirados polo rei Carlos I, en represalia pola adhesi\u00f3n de Valladolid ao levantamento dos Comuneiros, que se lle opuxeran. M\u00e1is tarde, por\u00e9n, Valladolid converteuse nunha das capitais do Imperio espa\u00f1ol de Carlos, cobrando grande importancia pol\u00edtica, xudicial e financeira.\nO 21 de maio de 1527 naceu o futuro Filipe II no \"Pazo Pimentel\". En 1561 a cidade foi arrasada por un vasto incendio, tras o cal Filipe II comprometeuse a reconstru\u00edr a cidade, dot\u00e1ndoa da primeira Praza Maior regular de Espa\u00f1a (modelo doutras m\u00e1is co\u00f1ecidas, como a de Madrid, de 1617, ou Salamanca, de 1729). A s\u00faa decisi\u00f3n de fixar a corte real en Madrid, non s\u00f3 deixou unha catedral a medio constru\u00edr, sen\u00f3n que supuxo unha \u00e9poca de decadencia, da que a cidade non se comezou a recobrar ata o s\u00e9culo XIX. O 10 de xaneiro de 1601, a instancias do valido de Filipe III, o Duque de Lerma, foi trasladada novamente a corte a Valladolid, mais volveuse mudar o 6 de abril de 1606. Entre tanto, naceu o pr\u00edncipe Filipe (8 de abril de 1605), futuro Filipe IV e s\u00faa irm\u00e1, Ana de Austria, futura ra\u00ed\u00f1a de Francia e mai de Lu\u00eds XIV. Neste curto per\u00edodo de sede real, Cervantes publicou a s\u00faa primeira edici\u00f3n do Quixote (pero en Madrid), en 1604, mentres viv\u00eda aqu\u00ed; tam\u00e9n residiron en Valladolid, nestes anos, Quevedo e G\u00f3ngora.\nIdade Contempor\u00e1nea.\nO 31 de maio de 1808 foi o \"dous de maio\". A insurrecci\u00f3n esperta a preocupaci\u00f3n do mariscal de Bessi\u00e8res. Como consecuencia, prep\u00e1rase a batalla de Cabez\u00f3n, que se producir\u00e1 o 12 de xullo, coa derrota absoluta e retirada en desbandada do ex\u00e9rcito dirixido por Garc\u00eda de la Cuesta, reunido en condici\u00f3ns precarias. A cidade foi finalmente liberada polo ex\u00e9rcito mandado por Wellington en xullo de 1812.\nA chegada do ferrocarril a Valladolid, supuxo un grande impulso, marcando a direcci\u00f3n de crecemento da cidade. Durante este s\u00e9culo a urbe non medra notabelmente, pero a s\u00faa estrutura interna mudo, abr\u00edndose novas r\u00faas, prazas e xard\u00edns, como o de \"Poniente\", ref\u00f3rmase o \"Campo Grande\", enc\u00e1nase e desv\u00edase o r\u00edo Esgueva, o que sup\u00f3n a fin das cheas na cidade. O 22 de outubro de 1887 foi inaugurada a iluminaci\u00f3n el\u00e9ctrica p\u00fablica en Valladolid.\nA poboaci\u00f3n recibiu a instauraci\u00f3n da Segunda Rep\u00fablica en 1931. O 4 de marzo de 1934, a fusi\u00f3n de Falange Espa\u00f1ola (o partido de Jos\u00e9 Antonio Primo de Rivera) e as JONS (de On\u00e9simo Redondo) levouse a cabo nun acto celebrado no Teatro Calder\u00f3n da cidade.\nDespois do Alzamento nacional do 18 de xullo de 1936, Valladolid quedou en mans dos militares rebeldes, bando no que permanecer\u00e1 ata o final da guerra en 1939. Durante a guerra a cidade foi bombardeada pola aviaci\u00f3n republicana o 19 de xaneiro de 1938. Dous d\u00edas m\u00e1is tarde, os franquistas responderon cun violento raid sobre Barcelona, que produciu 150 mortos e 500 feridos entre a poboaci\u00f3n civil.\nLogo da prostraci\u00f3n dos primeiros anos da posguerra, desde os anos 50, Valladolid experimenta un importante cambio debido \u00e1 instalaci\u00f3n de industrias automobil\u00edsticas (como FASA - Renault) e doutros sectores (Endasa, Nicas).\nCultura.\nValladolid ten d\u00faas universidades:\nOfrece, ademais dos 25 centros, dunha serie de edificios administrativos, como por exemplo o Palacio de Santa Cruz, onde se sit\u00faa o reitorado ou a Casa do Estudante, onde est\u00e1n o resto de servizos administrativos. O CTI (Centro de Tecnolog\u00edas de la Informaci\u00f3n) alb\u00e9rgase no edificio da Residencia Universitaria Alfonso VIII, ao lado da Facultade de Ciencias.\nOfrece 11 titulaci\u00f3ns que se imparten en catro facultades:\nPatrimonio.\nP\u00f3dense visitar 3 casas museo:\nDeporte.\nNa cidade existe unha fonda afecci\u00f3n ao rugby. De feito, os equipos deportivos valisoletanos m\u00e1is laureados son os de rugby: O VRAC e o SilverStorm El Salvador. Entre ambos suman dezaoito t\u00edtulos da Divisi\u00f3n de Honra de Rugby, dez o VRAC e 8 o El Salvador.\nCon todo, o equipo m\u00e1is seguido na cidade \u00e9 o Real Valladolid de f\u00fatbol, con m\u00e1is de corenta tempadas na Primeira divisi\u00f3n. Foi o campi\u00f3n da Copa da Liga de Espa\u00f1a en 1984 e foi d\u00faas veces subcampi\u00f3n da Copa do Rei de f\u00fatbol en 1950 e 1989. A sede do equipo \u00e9 o estadio Jos\u00e9 Zorrilla, que foi unha das sedes do Mundial de F\u00fatbol de 1982 as\u00ed como da final da Copa do Rei ese mesmo ano. Tam\u00e9n ten acollido a final da Eurocopa de F\u00fatbol Sub-21 do 1986, partidos amigables da selecci\u00f3n espa\u00f1ola absoluta e mais finais da primeira liga de rugby. Desde 2020, pos\u00fae secci\u00f3n de baloncesto co Real Valladolid de Baloncesto tras absorber o CB Ciudad de Valladolid, sucesor pola s\u00faa banda do CB Valladolid.\nAl\u00e9n destes deportes, outros equipos salientables da cidade son o Club Deportivo Balonmano Aula Cultural de balonm\u00e1n feminino e o Club Deportivo Balonmano Atl\u00e9tico Valladolid, que veu substitu\u00edr o desaparecido Club Balonmano Valladolid, ga\u00f1ador dunha Recopa de Europa, unha Copa ASOBAL e d\u00faas edici\u00f3ns da Copa do Rei."}
{"id": "50363", "revid": "43749", "url": "https://gl.wikipedia.org/wiki?curid=50363", "title": "Comunidade Aut\u00f3noma de Castela e Le\u00f3n", "text": ""}
{"id": "50372", "revid": "1556", "url": "https://gl.wikipedia.org/wiki?curid=50372", "title": "Historia de Galiza", "text": ""}
{"id": "50374", "revid": "111586", "url": "https://gl.wikipedia.org/wiki?curid=50374", "title": "Fosforescencia", "text": "A fosforescencia \u00e9 o fen\u00f3meno no cal certas substancias te\u00f1en a propiedade de absorber enerx\u00eda e almacenala, para emitila posteriormente en forma de luz.\nDescrici\u00f3n.\nO mecanismo f\u00edsico que rexe este comportamento \u00e9 o mesmo que para a fluorescencia, no entanto a principal diferenza con esta \u00e9 que hai un atraso temporal entre a absorci\u00f3n e a reemisi\u00f3n dos fot\u00f3ns de enerx\u00eda. Na fosforescencia, as substancias contin\u00faan emitindo luz durante un tempo moito m\u00e1is prolongado, a\u00ednda despois do corte do est\u00edmulo que a provoca, xa que a enerx\u00eda absorbida lib\u00e9rase lenta (ata moitas horas despois) e continuamente.\nAplicaci\u00f3ns.\nEste fen\u00f3meno \u00e9 aproveitado en aplicaci\u00f3ns tales como a pintura das agullas dos reloxos ou en determinados xoguetes que se iluminan na escuridade.\nMinerais fosforescentes.\nIgual que no caso da fluorescencia existen certos minerais que tam\u00e9n te\u00f1en propiedades fosforescentes. Estes son minerais moi estra\u00f1os e escasos, e que ademais de fosforescencia te\u00f1en tam\u00e9n fluorescencia. A s\u00faa luminiscencia v\u00e9n dada, en xeral, pola presenza de i\u00f3ns de elementos das terras raras na s\u00faa estrutura. Cabe destacar, por exemplo, a willemita, cuxa fosforescencia \u00e9 verde e v\u00e9n dada pola presenza de ars\u00e9nico na s\u00faa estrutura. A presenza do ars\u00e9nico \u00e9 moi pequena e iso fai que se considere como unha impureza. Con todo, non todas as willemitas te\u00f1en fosforescencia, pois segundo a s\u00faa zona de formaci\u00f3n, se esta non \u00e9 rica en ars\u00e9nico non conter\u00eda este elemento como impureza e non posuir\u00eda fosforescencia."}
{"id": "50390", "revid": "785", "url": "https://gl.wikipedia.org/wiki?curid=50390", "title": "Rep\u00fablica Sovi\u00e9tica Independiente de Galicia", "text": "A Rep\u00fablica Sovi\u00e9tica Independiente de Galicia foi proclamada en Ourense en 1932 e tan s\u00f3 durou unhas horas.\nHistoria.\nFoi proclamada polo doutor Fern\u00e1ndez Carniceiro e outros cinco compa\u00f1eiros (traballadores da construci\u00f3n) que subiron \u00f3 Goberno Civil, pecharon \u00f3 gobernador nun cuarto, retiraron a bandeira republicana e izaron unha cunha fouce e un martelo vermellos que dic\u00eda en letras douradas: \"Rep\u00fablica Sovi\u00e9tica Independiente de Galicia\". \u00c1s poucas horas a bandeira foi retirada, segundo conta Lu\u00eds Soto no seu libro \"Castelao, a U.P.G. e outras memorias\"."}
{"id": "50391", "revid": "736", "url": "https://gl.wikipedia.org/wiki?curid=50391", "title": "Rep\u00fablica Sovi\u00e9tica Independente de Galicia", "text": ""}
{"id": "50392", "revid": "1987", "url": "https://gl.wikipedia.org/wiki?curid=50392", "title": "Jan Brueghel o Novo", "text": "Jan Brueghel o Novo, nado en 1601 e finado en 1678, foi un pintor flamengo.\nTraxectoria.\nEra fillo de Jan Brueghel o Vello, neto de Pieter Brueghel o Vello e sobri\u00f1o de Pieter Brueghel o Novo. O seu segundo fillo foi o pintor Abraham Bruegel (1631-1690).\nFormado con seu pai, Jan trasladouse a\u00ednda novo a Mil\u00e1n para encontrarse con Federico Borromeo, mecenas do proxenitor. Logo dunha viaxe por Italia que o levou a Roma, N\u00e1poles e Palermo (en Sicilia estivo en compa\u00f1a do seu amigo Anton van Dyck), Jan retornou a Antuerpen en 1625, onde traballou para numerosos comitentes prestixiosos, como a Casa Real francesa. Viaxou tam\u00e9n por Francia, en data imprecisa do sexto decenio do s\u00e9culo XVII.\nAs s\u00faas pinturas lembran abondo o estilo miniatur\u00edstico do seu pai; como el, traballou con frecuencia con outros artistas como o c\u00e9lebre mestre barroco celebre Peter Paul Rubens."}
{"id": "50395", "revid": "1131", "url": "https://gl.wikipedia.org/wiki?curid=50395", "title": "Trie", "text": "En inform\u00e1tica, un trie \u00e9 un tipo de \u00e1rbore (tree) utilizado para representar listas de palabras sobre un alfabeto finito. Neles os cami\u00f1os dende a ra\u00edz ata as follas est\u00e1n etiquetados coas palabras do conxunto que o trie representa. O trie introduciuse por primeira vez cara a 1960 para desenvolver buscas r\u00e1pidas en conxuntos de dados pequenos.\nA seguinte figura mostra o trie correspondente \u00e1s palabras casa, cor e dedo. Nela os enlaces est\u00e1n etiquetados cos caracteres das palabras, os nodos intermedios representan puntos entre dous caracteres da palabra e as follas indican o fin dunha palabra.\nAs palabras que comparten un prefixo, como \"casa\" e \"cor\" no exemplo, compartir\u00e1n o anaco do trie correspondente a este. Ao final do cami\u00f1o etiquetado co prefixo haber\u00e1 un nodo do que partir\u00e1n tantos enlaces como palabras comparten ese prefixo. Compre notar que a etiqueta de cada un destes enlaces comezar\u00e1 por un car\u00e1cter distinto.\nAs palabras almacenadas no trie poden obterse percorrendo cada cami\u00f1o dende a ra\u00edz ata a folla. Para isto percorrerase a estrutura descendendo dende a ra\u00edz comparando os s\u00edmbolos da palabra buscada cos almacenados en cada pola do trie para seleccionar o cami\u00f1o que se corresponde coa palabra. A busca rematar\u00e1 satisfactoriamente cando a palabra completa \u00e9 atopada. No caso de non atoparse na estrutura a palabra buscada, a busca rematar\u00e1 ao atopar o primeiro car\u00e1cter que non se corresponde con ningunha transici\u00f3n dende o nodo.\nOs tries nos que cada transici\u00f3n est\u00e1 etiquetada cun \u00fanico s\u00edmbolo, un car\u00e1cter no noso caso, son un tipo de [aut\u00f3mata finito determinista] (DFA, do ingl\u00e9s \"deterministic finite automaton\"). A figura mostra o DAF correspondente ao trie anterior.\nOs trie son unha opci\u00f3n bastante natural para representar conxuntos de palabras e proporcionan resultados bastantes bos en canto a tempo de busca. Este ser\u00e1 proporcional \u00e1 lonxitude da palabra buscada.\nExisten d\u00faas maneiras principais de implementar tries: mediante arrais de punteiros e mediante listas enlazadas.\nUsar arrais de punteiros sup\u00f3n manter un conxunto de arrais cada un dos cales ter\u00e1 unha posici\u00f3n para cada s\u00edmbolo do alfabeto. O array ra\u00edz corresponder\u00e1 ao primeiro car\u00e1cter de cada palabra: ter\u00e1 en cada posici\u00f3n para a que algunha palabra empeza con ese s\u00edmbolo un punteiro a un novo array, correspondente ao segundo car\u00e1cter das palabras que empezaban co car\u00e1cter da posici\u00f3n da que parte o punteiro a este novo array, e as\u00ed sucesivamente ata o final de cada palabra. Isto comprenderase m\u00e1is doadamente coa seguinte figura, que mostra o trie das palabras casa, cor e dedo implementado mediante arrais de punteiros:\nComo pode apreciarse, a implementaci\u00f3n baseada en arrais de punteiros sup\u00f3n un enorme desperdicio de espazo naqueles conxuntos nos que poucas das posibilidades que seguen a un s\u00edmbolo do alfabeto se producen, como sucede no caso dos dicionarios.\nA implementaci\u00f3n utilizando listas enlazadas utiliza unidades para representar caracteres. Estas unidades enlazar\u00e1n entre si mediante punteiros, contando con dous punteiros cada unidade. A unidade ra\u00edz apuntar\u00e1 \u00e1 unidade correspondente ao primeiro car\u00e1cter da primeira palabra. Esta apuntar\u00e1 cun dos seus punteiros \u00e1 unidade correspondente ao primeiro car\u00e1cter da seguinte palabra que empece por un car\u00e1cter distinto ao da propia unidade. O seu segundo punteiro apuntar\u00e1 \u00e1 unidade correspondente ao segundo car\u00e1cter da primeira palabra que empeza coa secuencia dende a ra\u00edz ata a unidade. M\u00f3strase na seguinte figura como ser\u00eda no caso das palabras \"casa\", \"cor\" e \"dedo\".\nAs necesidades que co tempo foron aparecendo de almacenar conxuntos de palabras m\u00e1is longos contribu\u00edron a realizar melloras nos tries, reducindo a cantidade de espazo que precisaban. Posto que os tries son utilizados para gran n\u00famero de finalidades, os m\u00e9todos de compactaci\u00f3n desenvoltos adapt\u00e1ronse aos requirimentos espec\u00edficos de cada aplicaci\u00f3n."}
{"id": "50398", "revid": "98629", "url": "https://gl.wikipedia.org/wiki?curid=50398", "title": "Aut\u00f3mata finito", "text": "Un aut\u00f3mata finito ou m\u00e1quina de estados finita \u00e9 un modelo matem\u00e1tico que representa unha linguaxe.\nConceptos.\nIntroduciranse a continuaci\u00f3n unha serie de conceptos para definir formalmente un aut\u00f3mata finito:\nCada aut\u00f3mata finito representa unha linguaxe e \u00e9 quen de reco\u00f1ecer as palabras desta. As\u00ed mesmo, p\u00f3dese usar un aut\u00f3mata finito para xerar palabras dunha linguaxe. Tanto para reco\u00f1ecer palabras como para xeralas os aut\u00f3matas s\u00e9rvense dun conxunto de estados e dunha funci\u00f3n de transici\u00f3n que permite moverse dun estado a outro en funci\u00f3n do s\u00edmbolo do alfabeto que se recibe.\nA seguinte figura mostra un exemplo:\nDefinici\u00f3n formal.\nDef\u00ednese formalmente un aut\u00f3mata finito mediante unha 5-tupla\nformula_1, onde:\nDef\u00ednese a linguaxe que reco\u00f1ece un aut\u00f3mata finito como:\nformula_3\nExemplo.\nUn exemplo de aut\u00f3mata finito ser\u00eda:\nO aut\u00f3mata finito do exemplo reco\u00f1ece cadeas rematadas en b.\nOs aut\u00f3matas finitos poden ser representados, ademais de pola s\u00faa definici\u00f3n formal, mediante unha t\u00e1boa de transici\u00f3ns, mediante un diagrama de transici\u00f3ns ou mediante un grafo. Neste \u00faltimo caso os estados corresponderanse cos nodos do grafo e a funci\u00f3n de transici\u00f3n representar\u00edase mediante os enlaces, sendo a etiqueta do enlace o s\u00edmbolo que recibe a funci\u00f3n de transici\u00f3n.\nOs aut\u00f3matas finitos poden ser deterministas ou non deterministas."}
{"id": "50403", "revid": "5863", "url": "https://gl.wikipedia.org/wiki?curid=50403", "title": "Fibrocemento", "text": "O fibrocemento \u00e9 un material empregado na construci\u00f3n, constitu\u00eddo por unha mestura de cemento e fibras. O fibrocemento empr\u00e9gase na fabricaci\u00f3n de:\nAs placas de fibrocemento son imperme\u00e1beis e f\u00e1ciles de cortar e perforar. Empr\u00e9ganse principalmente como material de acabado de cubertas e para o recubrimento de paramentos exteriores que deban protexerse da chuvia, tubos, baixantes etc.\n\u00c9 un material relativamente econ\u00f3mico, polo que se emprega amplamente na construci\u00f3n de alpendres, naves industriais e instalaci\u00f3ns provisionais. As placas constitu\u00eddas por este material pres\u00e9ntanse lisas ou onduladas en distintas lonxitudes, ademais fabr\u00edcanse pezas especiais das m\u00e1is variadas formas.\nPara a fabricaci\u00f3n do fibrocemento, orixinalmente empreg\u00e1base o amianto como fibra, pero unha vez que se fixeron os patentes os problemas de asbestose que este provocaba, foise abandonando paulatinamente nos distintos pa\u00edses, empezando polos Estados Unidos de Am\u00e9rica. En Galiza abandonouse a partir dos anos 1990. Intentouse substitu\u00edr o amianto por outros tipos de fibras na fabricaci\u00f3n de fibrocemento, como fibras de celulosa ou fibra de vidro, pero esta substituci\u00f3n s\u00f3 tivo un \u00e9xito parcial: logrouse a fabricaci\u00f3n de placas de caracter\u00edsticas homolog\u00e1beis \u00e1s antigas fabricadas con amianto, xa que as placas fabr\u00edcanse por un procedemento de prensado; por\u00e9n, os tubos de todo tipo, que se fabrican mediante centrifugado do material, non lograron ser reproducidos con celulosa, polo que se abandonou o seu uso."}
{"id": "50404", "revid": "92340", "url": "https://gl.wikipedia.org/wiki?curid=50404", "title": "Antoine Watteau", "text": "Jean Antoine Watteau, m\u00e1is co\u00f1ecido como Antoine Watteau (10 de outubro de 1684, Valenciennes - 18 de xullo de 1721, Nogent-sur-Marne), foi un pintor franc\u00e9s.\n\u00c9 considerado como un dos primeiros representantes do estilo rococ\u00f3. Inspirado na \"commedia dell'Arte\", gust\u00e1balle representar o mundo teatral nos seus cadros. Entre as s\u00faas obras m\u00e1is c\u00e9lebres est\u00e1n \"Pierrot\", e o \"Embarque para illa de Citera\" (P\u00e8lerinage \u00e0 l'\u00eele de Cyth\u00e8re).\nUnha das principais fontes sobre a s\u00faa vida \u00e9 a biograf\u00eda dirixida polo seu amigo o conde de Caylus.\nBiograf\u00eda.\nJean Antoine Watteau era fillo dun mestre tellador, de orixe flamenga, e membro dunha familia numerosa. Arredor dos dez anos de idade foi posto como aprendiz con J. A. G\u00e9rin, un dos pintores de sona da cidade, de quen o museo e mais as igrexas de Valenciennes conservan obras, de valor medio, do gusto flamengo. G\u00e9rin morreu o 7 de xu\u00f1o de 1702. Pouco tempo despois, atopamos a Antoine en Par\u00eds, desvalido e sen recursos, mais decidido a encontrar traballo. Empregado primeiro cun pintor sen clientes, M\u00e9tayer, que nin o pode alimentar, pasou a traballar cun fabricante de pinturas, na ponte de Notre-Dame, que lle encargou, con outros aprendices, copiar numerosas pezas de imaxes relixiosas e cadros de x\u00e9nero, especialmente unha \"Vella aleixada\" (Vieille Liseuse) de Gerard Dou, e un San Nicolao, moi solicitados polos devotos.\nLogo de librarse desa \"necesidade\" que lle fornec\u00eda \u00abtres libras por semana e a sopa de todos os d\u00edas\u00bb, Watteau asociouse cun pintor de Antuerpen, J. J. Spoede, alumno da Academia real, e con Claude Gillot, pintor, debuxante, gravador, decorador, de verba incans\u00e1bel e fantas\u00eda orixinal. O acordo entre o mestre e o disc\u00edpulo, tam\u00e9n dotado de vivo humor, non durou moito. Por\u00e9n, Watteau gardoulle sempre reco\u00f1ecemento a Gillot, pois foi con Gillot, en efecto, con quen colleu gusto polas escenas de teatro, polas fantas\u00edas galantes, polos rebiricoques e os figurinos, polas mitolox\u00edas e as enleadas nas tendencias naturais e na observaci\u00f3n incesante das realidades da contorna, polo pracer delicado do espect\u00e1culo da vida mundana ou da r\u00fastica.\nWatteau, probabelmente a trav\u00e9s do mesmo Gillot, co\u00f1eceu a Claude III Audran, conservador do Palacio de Luxembourg, que lle encargou a decoraci\u00f3n do castelo de Meudon (1699) e do castelo de La Muette (Gabinete do rei, ca. 1708). Nestes traballos empregou motivos ex\u00f3ticos e chineses. Na decoraci\u00f3n do H\u00f4tel de Nointel (Poulpry) utilizou escenas de galanter\u00edas xunto a motivos grotescos.\nVolto a Valenciennes en 1710, dedicouse a temas militares, con matices realistas (\"Campo volante\", 1709-10: Moscova, Museo Pushhkin). De regreso, novamente, en Par\u00eds, trata o sogro de Gersaint, do cal fai un retrato (\"Sirois sob traxe de mezzetin\", 1717: Londres, Wallace Collection). Na capital ded\u00edcase outra vez aos temas teatrais do tipo dos de Gillot.\nEn 1709 acadou o segundo posto no \"premio de Roma\". Tres anos m\u00e1is tarde, en 1712, presentouse de novo. Desta vez, a s\u00faa obra foi xulgada de tan gran calidade, que foi aceptado como membro de pleno dereito da Academia Real de Pintura e Escultura, a\u00ednda que coa influencia de La Fosse. Mais s\u00f3 en 1717, logo de cinco anos de traballo, presentou a s\u00faa obra de ingreso, o famoso Embarque para Citera (P\u00e8lerinage \u00e0 l'\u00eele de Cyth\u00e8re). A Academia creou un x\u00e9nero especial para el: a \u00abfesta galante\u00bb (f\u00eate galante).Nos anos intermedios, entre 1712 e 1715, frecuentou o tesoureiro Pierre Crozat, o que permite ao artista estudar a s\u00faa not\u00e1bel colecci\u00f3n de debuxos de artistas flamengos. Tam\u00e9n comezou a interesarse pola paisax\u00edstica (\"Ver\u00e1n\", da serie de \"As estaci\u00f3ns\", para Crozat, ca. 1715: Washington, National Gallery).\nNos anos \u00faltimos fixo varias viaxes, como unha a Londres en 1719, e realizou un n\u00famero grande de pinturas, entre elas a segunda versi\u00f3n do \"Embarque para Citera\" (1718: Berl\u00edn, Charlottenburg) e alg\u00fans nus femininos (\"A Toilette\": Londres, Wallace Collection), retratos (\"Antoine Pater\": Valenciennes, Mus\u00e9e des Beaux-Arts; \"Gentilhomme\": Par\u00eds, Louvre), algunhas teas de tema relixioso, outras con amores galantes (\"Diversi\u00f3ns campestres\": Londres, Wallace Collection; \"Reuni\u00f3n no xard\u00edn\": Berl\u00edn, Charlottenburg), e por suposto lenzos de temas teatrais (\"Comediantes\": Nova York, Metropolitan Museum of Art; \"Gilles\": Par\u00eds, Louvre).\nSe ben Watteau parece condensar nos seus lenzos os esp\u00edrito da Rexencia, c\u00f3mpre notar que non sobreviviu a Lu\u00eds XIV m\u00e1is de seis anos. Os m\u00e1is dos seus clientes foron burgueses, banqueiros e mercadores."}
{"id": "50405", "revid": "98629", "url": "https://gl.wikipedia.org/wiki?curid=50405", "title": "Amianto", "text": "O amianto, tam\u00e9n chamado asbesto, \u00e9 un grupo de mineral rochas metam\u00f3rficas fibrosos. Est\u00e1n compostos de silicatos de cadea dobre.\nCaracter\u00edsticas.\nAsbesto \u00e9 o nome que se lle da a un grupo de seis materiais fibrosos diferentes (amosita, cris\u00f3tilo, crocidolita e as formas fibrosas de tremolita, actinolita e antofilita) que aparecen de forma natural no ambiente.\nOs minerais de amianto te\u00f1en fibras longas e resistentes que se poden separar e son suficientemente flex\u00edbeis como para ser entrelazadas e tam\u00e9n resisten altas temperaturas. Debido a estas caracter\u00edsticas, o amianto empregouse para unha gran variedade de produtos manufacturados, especialmente na construci\u00f3n (tellas para tellados, baldosas e azulexos, produtos de papel e produtos de cemento con amianto), produtos de fricci\u00f3n (embragues de autom\u00f3biles, freos, compo\u00f1entes de transmisi\u00f3n), materiais t\u00e9xtiles termorresistentes, envases e revestimentos. Alg\u00fans produtos de vermiculita e de talco poden conter amianto.\nImpacto na sa\u00fade.\nSegundo a OMS, O amianto ten graves e duradeiros efectos na sa\u00fade humana. As doenzas profesionais causadas polo amianto te\u00f1en un longo per\u00edodo de latencia, algunhas delas de at\u00e9 40 anos, o que significa que os efectos na sa\u00fade da exposici\u00f3n poden non manifestarse inmediatamente.\nNa Uni\u00f3n Europea, est\u00edmase que o amianto \u00e9 responsable da morte de arredor de 90.000 persoas ao ano debido a enfermidades relacionadas coa s\u00faa exposici\u00f3n. En 2019, rexistr\u00e1ronse 90.730 mortes relacionadas co amianto na UE. A\u00ednda que o amianto foi prohibido na UE desde 2005, as enfermidades pulmonares e os mesoteliomas derivados da s\u00faa exposici\u00f3n contin\u00faan sendo unha ameaza para a sa\u00fade. O Parlamento Europeo reco\u00f1eceu a necesidade de avogar por unha reduci\u00f3n da exposici\u00f3n ao amianto debido \u00e1s altas taxas de mortalidade entre os traballadores expostos."}
{"id": "50406", "revid": "98629", "url": "https://gl.wikipedia.org/wiki?curid=50406", "title": "Cordados", "text": "Os cordados (Chordata, do lat\u00edn \"chordata\", pl. de \"chordatum\" \"cordado\", \"con corda\"; de \"chorda\", \"corda\"; literalmente \"os que te\u00f1en corda\") son un filo do reino animal caracterizado por presentar cinco sinapomorfias, a m\u00e1is destacada das cales \u00e9 a presenza dunha corda dorsal ou notocorda de c\u00e9lulas turxentes (e dun tubo neural) polo menos nalgunha fase do seu desenvolvemento.\nCo\u00f1\u00e9cense preto de 65 000 especies actuais, a maior\u00eda pertencentes ao subfilo dos vertebrados, e case a metade das cales son peixes.\nOs cordados son un grupo con gran diversidade, adaptados a un gran n\u00famero de nichos ecol\u00f3xicos e que demostraron ao longo da s\u00faa historia evolutiva not\u00e1beis adaptaci\u00f3ns, sobre todo ao medio terrestre e os seus ambientes, a\u00ednda que tam\u00e9n ao acu\u00e1tico ou o anfibio, nos cales moitos deles constit\u00faen os \u00faltimos elos tr\u00f3ficos dos seus ecosistemas.\nNos cordados destaca a capacidade de autorregulaci\u00f3n e organizaci\u00f3n interna; alg\u00fans, como as aves e os mam\u00edferos, poden elevaren e manteren constante a temperatura do corpo. Estes e outros factores engadiron complexidade a este grupo de animais, permitindo un maior control sobre as reacci\u00f3ns metab\u00f3licas e o desenvolvemento dun complexo sistema nervioso.\nCaracter\u00edsticas xerais.\nSon animais deuter\u00f3stomos, de simetr\u00eda bilateral, corpo segmentado, triplobl\u00e1sticos (\u00e9 dicir, con tres capas xerminativas no embri\u00f3n), celoma ben desenvolvido (que, por\u00e9n, se perde nalg\u00fans grupos).\nEntre as caracter\u00edsticas propias do filo enc\u00f3ntranse: \nClasificaci\u00f3n.\nO filo dos cordados subdiv\u00eddense en tres subfilos: urocordados, cefalocordados e vertebrados. A clasificaci\u00f3n dos dous primeiros subfilos bas\u00e9ase na posici\u00f3n da notocorda no corpo do animal: os urocordados presentan o notocordio na cola, e soamente na fase larvaria; nos cefalocordados est\u00e9ndese por todo o corpo, persistindo at\u00e9 a fase adulta. Ambos os dous subfilos est\u00e1n considerados como animais invertebrados. Os vertebrados caracter\u00edzanse pola presenza de v\u00e9rtebras e polo desenvolvemento do cranio.\nAs interrelaci\u00f3ns entre os tres subfilos a\u00ednda \u00e9 incerta. Tradicionalmente, os cefalocordados foron considerados como os parentes vivos m\u00e1is pr\u00f3ximos dos vertebrados, cos tunicados representando a li\u00f1axe primitiva dos cordados.\nTaxonom\u00eda.\nO esquema seguinte segue a terceira edici\u00f3n da \"Vertebrate Palaeontology\" de Benton. A clasificaci\u00f3n das clases dos cordados invertebrados est\u00e1 tirada de \"Fishes of the World\" de Nelson.\nA\u00ednda que estea estruturado para reflectir as relaci\u00f3ns evolutivas (semellante a un cladograma), tam\u00e9n observa os niveis tradicionais usados na taxonom\u00eda linneana.\nFiloxenia.\nAs li\u00f1as mostran as prob\u00e1beis relaci\u00f3ns evolutivas, inclu\u00edndo \"taxa\" extintos, que est\u00e1n indicados por unha \u2020. Alg\u00fans son invertebrados. As posici\u00f3ns (relaci\u00f3ns) dos clados dos anfioxos, tunicados e craniados est\u00e1n como foron expostos por Ptuman \"et al.\" na revista \"Naturte\".\nAs relaci\u00f3ns filoxen\u00e9ticas entre o filo dos cordados e os destes con outros deuter\u00f3stomos son, segundo Hickman, as seguintes:\nHistoria evolutiva.\nO cordado f\u00f3sil m\u00e1is antigo, \"Yunnanozoon lividum\", procede do c\u00e1mbrico inferior da China e ten unha idade aproximada de 525 mill\u00f3ns de anos; est\u00e1 probabelmente m\u00e1is relacionado cos cefalocordados que cos urocordados.\nAo longo do Devoniano apareceron e diversific\u00e1ronse os \u00e1gnatos (\"peixes\" sen mand\u00edbulas), sendo os primeiros vertebrados co\u00f1ecidos. Contra a final deste per\u00edodo (hai uns 360 mill\u00f3ns de anos) exist\u00edan xa as principais li\u00f1axes de peixes e apareceron os primeiros tetr\u00e1podos (anfibios). Os r\u00e9ptiles apareceron durante o Carbon\u00edfero, os mam\u00edferos \u00e1 final do Permiano (hai m\u00e1is de 200 mill\u00f3ns de anos), e as aves \u00e1 final do Xur\u00e1sico (hai uns 145 mill\u00f3ns de anos)."}
{"id": "50411", "revid": "98629", "url": "https://gl.wikipedia.org/wiki?curid=50411", "title": "Valenciennes", "text": "Valenciennes \u00e9 un concello (commune) franc\u00e9s, situado no departamento do Norte (fr: Nord) e na rexi\u00f3n Norte-Paso de Calais, atravesado polo Escalda (en franc\u00e9s Escaut) na s\u00faa confluencia co r\u00edo Rh\u00f4nelle. \u00c9 sub-prefectura desde 1824.\nEn 2006 ti\u00f1a unha poboaci\u00f3n de 43.198 habitantes."}
{"id": "50413", "revid": "23204", "url": "https://gl.wikipedia.org/wiki?curid=50413", "title": "Algu\u00e9n voou sobre o ni\u00f1o do cuco", "text": "Algu\u00e9n voou sobre o ni\u00f1o do cuco (en ) \u00e9 un filme americano de 1975 dirixido por Milo\u0161 Forman. A historia foi adaptada da novela de Ken Kesey \"E un voou sobre o ni\u00f1o do cuco\". Na historia do cine, a pel\u00edcula foi a primeira que ga\u00f1ou os cinco Premios \u00d3scar m\u00e1is cobizados (Mellor filme, Mellor actor protagonista, Mellor actriz protagonista, Mellor gui\u00f3n, e Mellor director) desde \"It Happened One Night\" (1934), un logro que non se volver\u00eda repetir ata 1991 co filme \"O silencio dos cordeiros\". O filme foi rodado no Hospital Estatal de Oreg\u00f3n, en Salem.\nEstreouse en galego na TVG o 6 de outubro de 1989.\nT\u00edtulo.\nO t\u00edtulo \u00e9 unha traduci\u00f3n case literal do ingl\u00e9s, equivalente \u00e1s que se fixeron en castel\u00e1n, catal\u00e1n e italiano. En ingl\u00e9s \"cuckoo\" significa 'cuco' pero tam\u00e9n en argot 'tolo'. Aparece na novela como parte duns versos que un dos amigos de McMurphy lembra da s\u00faa nenez. Os versos proceden dun poema de Louis Untermeyer: \"One flew east, one flew west,/ and one flew over the cuckoo's nest\" ('Un voou \u00f3 leste, un voou \u00f3 oeste,/ e un voou sobre o ni\u00f1o do cuco'). O cuco non ten ni\u00f1o propio e pon os ovos nos ni\u00f1os doutros paxaros. Por conseguinte as cr\u00edas do cuco son h\u00f3spedes alimentados por paxaros que non son seus pais. No filme o ni\u00f1o est\u00e1 representado polo manicomio no que se mant\u00e9n os seus h\u00f3spedes baixo unha f\u00e9rrea e s\u00e1dica disciplina, s\u00f3 en aparencia terap\u00e9utica.\nA novela hom\u00f3nima de Ken Kesey fora publicada en 1962. O autor escribiuna inmediatamente despois da experiencia que tivera no hospital psiqui\u00e1trico onde traballara como enfermeiro. Foi traducida ao galego en 2020 por Neila Garc\u00eda Salgado co t\u00edtulo \"E un voou sobre o Mi\u00f1o do cuco\".\nSinopse.\nRandle Patrick McMurphy (Jack Nicholson), para non ter que ir a prisi\u00f3n, faise pasar por tolo e \u00e9 enviado a un hospital psiqui\u00e1trico. Nel intentar\u00e1 animar a vida dos internos organizando partidas de cartas e partidos de b\u00e1squet, influ\u00edndo no comportamento dos outros enfermos. \u00d3 infrinxir as regras de disciplina do centro e rachar as s\u00faas rutinas comeza a ser perseguido pola s\u00e1dica enfermeira Mildred Ratched (Louise Fletcher)."}
{"id": "50414", "revid": "47401", "url": "https://gl.wikipedia.org/wiki?curid=50414", "title": "Lu\u00eds XVIII de Francia", "text": "Lu\u00eds XVIII foi un rei de Francia (Versalles, 17 de novembro de 1755 \u2014 Par\u00eds, 16 de setembro de 1824), rei titular dende 1795 e de feito entre 1814 e 1824, a excepci\u00f3n do breve per\u00edodo do Imperio dos Cen D\u00edas. Co\u00f1ecido polo seu t\u00edtulo de \"conde de Provenza\", era irm\u00e1n de Lu\u00eds XVI. Durante o reinado deste adoptou unha postura avanzada, pr\u00f3xima ao pensamento da Ilustraci\u00f3n, e ata aceptou a Revoluci\u00f3n de 1789.\nM\u00e1is tarde, con todo, a evoluci\u00f3n da Francia revolucionaria decidiulle a fuxir do pa\u00eds en 1791 (o mesmo d\u00eda que o rei era detido en Varennes cando intentaba escapar por outro cami\u00f1o); reuniuse co seu outro irm\u00e1n (o futuro Carlos X) e empezou a encabezar as intrigas dos emigrados contra o r\u00e9xime revolucionario, dirixindo unha rede de esp\u00edas e mantendo contacto cos insurxentes contrarrevolucionarios do interior.\nTrala execuci\u00f3n de Lu\u00eds XVI en 1793, proclamouse rexente no exilio, e logo rei pola morte do delf\u00edn Lu\u00eds XVII (1795). Con todo, a causa da restauraci\u00f3n dos Borb\u00f3ns pasou por horas baixas durante o per\u00edodo de Napole\u00f3n, que premeu aos restantes Estados europeos para entorpecer as actividades do pretendente.\nLogo de peregrinar por varios pa\u00edses, as derrotas de Napole\u00f3n en 1813-14 abr\u00edronlle novas perspectivas: co apoio de Gran Breta\u00f1a e de Talleyrand abriuse paso a idea de po\u00f1er a Lu\u00eds no Trono cando se consumase a vitoria aliada sobre Francia. Desembarcou en Calais e prometeu aos franceses establecer unha monarqu\u00eda constitucional, que plasmou na \"Carta outorgada de 1814\", onde a autoridade do rei quedaba limitada por un Parlamento bicameral e pola garant\u00eda dos dereitos individuais dos s\u00fabditos."}
{"id": "50421", "revid": "1576", "url": "https://gl.wikipedia.org/wiki?curid=50421", "title": "Documentos", "text": ""}
{"id": "50424", "revid": "98629", "url": "https://gl.wikipedia.org/wiki?curid=50424", "title": "Documento", "text": "Un documento cont\u00e9n informaci\u00f3n. A mi\u00fado ref\u00edrese a un produto real de escritura ou gravaci\u00f3n e normalmente \u00fasase para comunicar ou almacenar colecci\u00f3ns de datos. Os documentos son frecuentemente un foco de preocupaci\u00f3n para as administraci\u00f3ns empresariais e as administraci\u00f3ns do goberno. A palabra \u00e9 tam\u00e9n usada como verbo na forma \"documentar\", describindo o proceso de facer un documento. O termo documento pode ser aplicado a calquera representaci\u00f3n de significado, pero normalmente ref\u00edrese a algo f\u00edsico como un documento impreso en papel, ou a un documento virtual con formato electr\u00f3nico.\nEtimolox\u00eda.\nA palabra \"documento\" v\u00e9n do lat\u00edn \"documentum\", que significa \"lecci\u00f3n\" ou \"ensino\". Orixinalmente, o termo refer\u00edase a un medio de instruci\u00f3n, pero hoxe en d\u00eda ten un sentido m\u00e1is amplo que incl\u00fae calquera rexistro de informaci\u00f3n.\nTipos de documentos.\nDependendo do seu prop\u00f3sito, os documentos poden ser de natureza moi diversa. Por exemplo:\nXesti\u00f3n de documentos.\nDada a s\u00faa importancia, a creaci\u00f3n e manexo de documentos requiren pr\u00e1cticas adecuadas de xesti\u00f3n documental, que aseguren a s\u00faa accesibilidade, seguridade e preservaci\u00f3n a longo prazo. A xesti\u00f3n documental pode implicar diversas tarefas, como a clasificaci\u00f3n, o almacenamento, a recuperaci\u00f3n e a eliminaci\u00f3n de documentos, entre outras."}
{"id": "50425", "revid": "98629", "url": "https://gl.wikipedia.org/wiki?curid=50425", "title": "MG", "text": "MG \u00e9 unha marca de autom\u00f3biles, creada polo fabricante brit\u00e1nico de coches deportivos do mesmo nome, fundada en 1924. Na primavera do 2005 a produci\u00f3n MG cesou cando os propietarios da marca, MG Rover, caeu na bancarrota. A principios do 2007, os novos propietarios da marca, Nanjing Automobile Group, retomaron a produci\u00f3n dos MGs na planta de Longbridge, que tam\u00e9n adquiriran cando absorberan a MG Rover, e noutra planta na China.\nMG son as siglas correspondentes a \"Morris Garages\", un vendedor dos coches Morris en Oxford quen comezou a producir as s\u00faas propias versi\u00f3ns personalizadas a partir dos dese\u00f1os de Cecil Kimber, quen se uniu \u00e1 compa\u00f1\u00eda como xefe de vendas en 1921, ascendendo a Director Xeral en 1922. Kimber seguiu sendo Director Xeral ata 1941, a causa das s\u00faas diferenzas con Lord Nuffield acerca da busca de traballo en tempos de guerra. Kimber morreu no ano 1945 nun estra\u00f1o accidente ferroviario. En 1952, coa fusi\u00f3n con BMC, o que fora director de mantemento durante moito tempo, John Thornley, pasou a ser Director Xeral, guiando a compa\u00f1\u00eda a trav\u00e9s dos seus mellores anos ata a s\u00faa xubilaci\u00f3n en 1969."}
{"id": "50429", "revid": "56817", "url": "https://gl.wikipedia.org/wiki?curid=50429", "title": "166", "text": ""}
{"id": "50430", "revid": "89787", "url": "https://gl.wikipedia.org/wiki?curid=50430", "title": "Julio Maldonado", "text": "Julio Maldonado, popularmente co\u00f1ecido como Maldini, nado en Madrid en 1967, \u00e9 un xornalista espa\u00f1ol especializado en f\u00fatbol internacional que traballa para os medios do Grupo PRISA. Est\u00e1 casado coa atleta Maite Z\u00fa\u00f1iga, e ambos os dous residen en Madrid.\nTraxectoria.\nCursou estudos de Xornalismo na Universidade Complutense de Madrid. Empezou en Canal + xa desde a s\u00faa creaci\u00f3n en 1989, e comezou a colaborar na Cadena SER en 1995.\n\u00c9 Redactor de Sogecable, onde dirixe a \u00e1rea de f\u00fatbol internacional. Realiza retransmisi\u00f3ns de partidos das ligas inglesa e italiana nas canles de deportes de Canal +, ademais de colaborar co diario deportivo As e Carrusel Deportivo na Cadena SER, entre outros espazos de Prisa. As\u00ed mesmo presenta o programa \"Fiebre Maldini\" os luns \u00e1s 20:00 en Canal +, e realiza progn\u00f3sticos deportivos para a web especializada \"Soloapuestas\".\nO seu labor \u00e9 tal que, en opini\u00f3n de moitos afeccionados, \u00e9 o maior experto en f\u00fatbol internacional dos medios de comunicaci\u00f3n espa\u00f1ois e a\u00ednda europeos. A s\u00faa rutina diaria incl\u00fae o visionado de varios partidos de f\u00fatbol de todo o mundo, cuxas emisi\u00f3ns recibe a trav\u00e9s das antenas instaladas no seu domicilio. Afirma ser dos primeiros en ver a moitas das estrelas estranxeiras de hoxe en d\u00eda, e ata debido a isto, equipos espa\u00f1ois ou ata o Ajax de Amsterdam contaron cos seus servizos. En maio do 2006 publicou un libro titulado \"De la naranja mec\u00e1nica a la mano de Dios\", que tivo un grande \u00e9xito de vendas."}
{"id": "50431", "revid": "22570", "url": "https://gl.wikipedia.org/wiki?curid=50431", "title": "Vello continente", "text": "Vello continente \u00e9 o nome co que se designa o continente europeo, en contraposici\u00f3n a Am\u00e9rica, que era denominada como o Novo Mundo. A expresi\u00f3n data da \u00e9poca dos descubrimentos e da colonizaci\u00f3n(s\u00e9culos XV, XVI e XVII)."}
{"id": "50433", "revid": "65337", "url": "https://gl.wikipedia.org/wiki?curid=50433", "title": "Ien", "text": "O ien (\u5186, \u3048\u3093, en R\u014dmaji Yen, \u00a5, pron\u00fanciase como \"en\") \u00e9 a moeda ou divisa oficial do Xap\u00f3n. Foi creada en novembro de 1870, ao comezo da Era Meiji, para substitu\u00edr o sistema monetario Tokugawa, baseado no \"ry\u014d\" (\u4e21). O s\u00edmbolo gr\u00e1fico latinizado do ien \u00e9 \uffe5 ; mais en xapon\u00e9s escr\u00edbese \u5186, unha forma simplificada da antiga graf\u00eda \u5713. O c\u00f3digo ISO 4217 do ien \u00e9 JPY. O ien foi legalmente definido como 26,956 gramos de prata, unha definici\u00f3n que a\u00ednda est\u00e1 en vigor na actualidade.\nEn xapon\u00e9s, \u00abien\u00bb (\u5186) \u00e9 apenas \u00aben\u00bb, pronunciado [\u025bn]. A pronuncia \"ien\"/\"yen\", corrente en moitas linguas, prov\u00e9n da romanizaci\u00f3n da antiga escrita sino-xaponesa, que non ti\u00f1a en conta a evoluci\u00f3n da pronunciaci\u00f3n. En xapon\u00e9s, \u00aben\u00bb significa \u00abredondo\u00bb ou \u00abc\u00edrculo\u00bb \u2014 como en chin\u00e9s \"yuan\" ou en coreano \"won\", que te\u00f1en o mesmo \u00e9timo.\nO ien ti\u00f1a unhas subdivisi\u00f3ns, o sen, ben co\u00f1ecido dos crucigramistas; e o rin (1/1000 de ien). Por\u00e9n ambas deixaron de utilizarse desde 1954.\nCirculan moedas de 1, 5, 10, 50, 100 e 500 iens e billetes de 1.000, 2.000, 5.000 e 10.000 iens.\nHistoria.\nIntroduci\u00f3n do ien.\nNo s\u00e9culo XIX, o real de oito espa\u00f1ol de prata circulaban en abundancia polo sueste asi\u00e1tico, a costa chinesa e o Xap\u00f3n. Estas moedas foran introducidas dende Manila durante un per\u00edodo de m\u00e1is de 250 anos, e vi\u00f1an en barcos co\u00f1ecidos como os gale\u00f3ns de Manila dende Acapulco. Ata mediados do s\u00e9culo XIX a maior\u00eda destes reais de oito estaban cu\u00f1ados nas casas de moeda esopa\u00f1olas en Hispanoam\u00e9rica, principalmente en M\u00e9xico, a\u00ednda que a partir da d\u00e9cada de 1840 comezaron a ser rapidamente substitu\u00eddos por outros pesos de prata das novas rep\u00fablicas latinoamericanas. Na segunda metade do s\u00e9culo XIX realiz\u00e1ronse moedas nesas zonas a semellanza dos pesos mexicanos; a primeira delas foi o d\u00f3lar de Hong Kong, cu\u00f1ado na Casa da Moeda de Hong Kong entre 1866 e 1868. Estas moedas non foron ben recibidas pola poboaci\u00f3n chinesa, que preferiu os oito reais mexicanos, e por iso o goberno de Hong Kong deixou de cu\u00f1ar moeda e vendeu a maquinaria ao Xap\u00f3n, para establecer a s\u00faa propia casa de moeda.\nOs xaponeses decidiron ent\u00f3n adoptar un sistema de cu\u00f1axe de moedas de d\u00f3lar de prata co nome de \"ien\", que significaba \"obxecto redondo\". O ien foi adoptado oficialmente polo goberno Meiji nunha lei asinada o 10 de maio de 1871. A nova moeda foi introducida de forma gradual dende xullo dese ano. O ien era, polo tanto, unha simple unidade semellante ao d\u00f3lar que, como todos os d\u00f3lares, descend\u00eda das piezas de a oito espa\u00f1olas. As\u00ed, ata 1873, todos os d\u00f3lares val\u00edan m\u00e1is ou menos o mesmo no mercado de valores. O ien substitu\u00edu ao sistema monetario da era Tokugawa, un complexo sistema baseado no mon, unha moeda base de cobre. A \"Lei da nova Moeda\" de 1871 estipulaba a adopci\u00f3n dun sistema decimal de c\u00e1lculo no que un ien (\u5713) se divid\u00eda en 100 sen (\u92ad) e 1 000 rin (\u5398), con moedas redondas como en Occidente. Marcouse o valor do ien como de 0,78 onzas troy (24,26 gramos) de ouro puro, ou 1,5 gramos de ouro puro segundo o Congreso Europeo de Economistas de Par\u00eds de 1867; a moeda de cinco iens declarouse igual a a de 5 pesos fortes da Arxentina), introducindo a moeda no chamado \"est\u00e1ndar bimet\u00e1lico\". (A mesma cantidade de prata custar\u00eda 1181 iens actuais, mentres que a mesma cantidade de ouro valer\u00eda arredor de 4715).\nA partir da desvalorizaci\u00f3n da prata de 1873, o ien desvalorizouse ante o d\u00f3lar estadounidense e o d\u00f3lar canadense xa que se adheriron ao est\u00e1ndar monetario do ouro, e no ano 1897 o ien s\u00f3 val\u00eda 50 centavos estadounidenses. Ese ano, o Xap\u00f3n adoptou o est\u00e1ndar monetario do ouro e por iso o valor do ien pasou a ser desa cantidade. O sen e o rin foron eliminados en 1953.\nValor fixado ao do d\u00f3lar estadounidense.\nO ien perdeu a maior parte do seu valor na segunda guerra mundial. Despois dun per\u00edodo de inestabilidade en 1949, o valor do ien foi fixado en 360 iens por d\u00f3lar segundo un plan estadounidense, parte do sistema Bretton Woods, para estabilizar os prezos da econom\u00eda xaponesa. Esa taxa de cambio mant\u00edvose ata 1971, cando os Estados Unidos abandonaron o est\u00e1ndar de cambio do ouro, parte clave do sistema de Bretton Woods, e impuxo un imposto \u00e1s importaci\u00f3ns dun 10 por cento, provocando que xurdisen as taxas de cambio flotantes en 1973.\nIen infravalorado.\nEn 1971, o ien estaba infravalorado. As exportaci\u00f3ns xaponesas custaban moi pouco nos mercados internacionais, e as importaci\u00f3ns estranxeiras custaban moito para os xaponeses. Esta infravaloraci\u00f3n viuse reflectida na balanza de pagamentos, que pasara dun d\u00e9ficit comercial a principios dos anos sesenta a un super\u00e1vit de 5\u00a0800 mill\u00f3ns de d\u00f3lares en 1971. A crenza de que o ien e outras divisas estaban infravaloradas motivou as acci\u00f3ns levadas a cabo polos Estados Unidos en 1971.\nCambio flotante.\nA partir da desvalorizaci\u00f3n do d\u00f3lar en 1971, o goberno xapon\u00e9s aceptou unha nova taxa de cambio fixo cos Acordos do Smithsonian, asinados a finais de ano, deixando a taxa de cambio en 308 iens por d\u00f3lar. Non obstante, iso influ\u00edu de forma negativa no referente \u00e1 oferta e demanda, anul\u00e1ndose estas taxas en 1973 e pasando a ser as divisas de cambio flotante.\nIntervenci\u00f3n do goberno xapon\u00e9s no mercado de divisas.\nNa d\u00e9cada de 1970, o goberno xapon\u00e9s e os homes de negocios estaban concienciados de que unha subida do valor do ien danar\u00eda o crecemento das exportaci\u00f3ns, xa que far\u00eda os produtos xaponeses menos competitivos e iso danar\u00eda a industria. Por conseguinte, o goberno seguiu intervindo no mercado de divisas (comprando ou vendendo d\u00f3lares), mesmo despois da decisi\u00f3n de pasar a moeda a un mercado de divisas flotantes en 1973.\nA pesar da intervenci\u00f3n, as presi\u00f3ns do mercado causaron que o ien seguise subindo, chegando a alcanzar a taxa de 271 iens por d\u00f3lar en 1973, antes de que se notase o impacto econ\u00f3mico da crise do petr\u00f3leo de 1973. O alto prezo do ien provocou que o ien se depreciase nun intervalo de 290 a 300 iens entre 1974 e 1976. A reaparici\u00f3n dun super\u00e1vit comercial fixo que o ien volvese valer 211 iens por d\u00f3lar en 1978, a\u00ednda que debido \u00e1 crise do petr\u00f3leo de 1979 fixo que o ien baixase de novo a 227 iens por d\u00f3lar en 1980.\nO ien a principios da d\u00e9cada e 1980.\nNa primeira metade da d\u00e9cada de 1980, o ien baixou moito de valor, mesmo a pesar da existencia dun super\u00e1vit comercial. As\u00ed, o d\u00f3lar pasou de valer 221 iens de media en 1981 a 239 en 1985. O aumento do super\u00e1vit de conta corrente fixo que a demanda de iens aumentase nos mercados estranxeiros, pero esta demanda foi desprazada por outros factores. Unha gran diferenza nos tipos de xuro, que eran m\u00e1is altos nos Estados Unidos que no Xap\u00f3n, e a continua desregulaci\u00f3n do capital, fixeron que xurdise unha gran sa\u00edda de capital bruto do Xap\u00f3n. Todo isto provocou que aumentase a demanda de iens xaponeses, xa que os investidores nip\u00f3ns cambiaron os iens por outras divisas \u00e1 hora de investir no estranxeiro. Todo iso provocou que o ien se debilitase fronte ao d\u00f3lar e causou a aparici\u00f3n dun gran super\u00e1vit comercial nos anos 80.\nEfectos do Acordo do Plaza.\nEn 1985 comezou un gran cambio, xa que as principais potencias econ\u00f3micas firmaron un acordo (o Acordo do Plaza), no que se afirmaba que o d\u00f3lar estaba sobrevalorado (e polo tanto o ien infravalorado). Este acordo, e varios cambios na oferta e demanda e as presi\u00f3ns dos mercados, fixeron que houbese unha subida s\u00fapeta do valor do ien. De a\u00ed que se pasase dun valor medio de 239 iens por d\u00f3lar en 1985 a un valor pico de 128 iens en 1988, dobrando o seu valor relativo ao do d\u00f3lar. Tras uns declives en 1989 e 1990, chegou a unha nova marca de 123 iens por d\u00f3lar en 1992. En abril de 1995, o ien chegou a un valor de 80 iens por d\u00f3lar, facendo temporalmente a econom\u00eda xaponesa do mesmo tama\u00f1o aproximadamente que a americana.\nAnos posteriores \u00e1 burbulla.\nO ien entrou en declive durante a burbulla financeira e inmobiliaria do Xap\u00f3n e continuou as\u00ed a partir dese momento, chegando a un tope de 134 iens por d\u00f3lar en 2002. A pol\u00edtica do Banco do Xap\u00f3n de manter os xuros cero evitou o investimento en iens, causando un carry trade de investidores que cambiaron os investimentos en iens por outros noutras moedas fortes. Iso causou unhas perdas de aproximadamente un bill\u00f3n de d\u00f3lares. En febreiro de 2007, The Economist estimou que \"o ien estaba desvalorizado nun 15 por cento fronte ao d\u00f3lar e nun 40 por cento fronte ao euro\".\nTras o terremoto de T\u014dhoku de 2011 o ien subiu vertixinosamente, ata chegar a unha marca de 76 iens por d\u00f3lar, non batido dende a segunda guerra mundial."}
{"id": "50434", "revid": "98629", "url": "https://gl.wikipedia.org/wiki?curid=50434", "title": "ATC C\u00f3digo A06", "text": "Unha secci\u00f3n do Sistema de Clasificaci\u00f3n Qu\u00edmica Anat\u00f3mico-Terap\u00e9utica.\nA SISTEMA DIXESTIVO E METABOLISMO"}
