{"id": "24982", "revid": "1987", "url": "https://gl.wikipedia.org/wiki?curid=24982", "title": "Corrente el\u00e9ctrica", "text": "Unha corrente el\u00e9ctrica \u00e9 un movemento dun conxunto de portadores de carga el\u00e9ctrica, xeralmente electr\u00f3ns, dentro dun material condutor. Estes movementos ve\u00f1en impostos pola acci\u00f3n da forza electromagn\u00e9tica, cuxa interacci\u00f3n coa materia \u00e9 a base da electricidade. A corrente el\u00e9ctrica ou intensidade el\u00e9ctrica \u00e9 o fluxo de carga el\u00e9ctrica por unidade de tempo que percorre un material condutor de corrente.\nNa f\u00edsica, a corrente el\u00e9ctrica \u00e9 o fluxo \"l\u00edquido\" de calquera carga el\u00e9ctrica. As cargas el\u00e9ctricas poden ser negativas (electr\u00f3ns) ou positivas (buracos), a\u00ednda que a corrente convencional foi definida, por raz\u00f3ns hist\u00f3ricas, como un fluxo de cargas positivas. Hoxe, con todo, co\u00f1ecemos que en materiais como os metais a circulaci\u00f3n \u00e9 de cargas negativas e en direcci\u00f3n oposta; a\u00ednda as\u00ed, a definici\u00f3n da corrente convencional segue sendo v\u00e1lida. Os raios son exemplos de corrente el\u00e9ctrica, ben como o vento solar, por\u00e9n o m\u00e1is co\u00f1ecido, probabelmente, \u00e9 o fluxo de electr\u00f3ns a trav\u00e9s dun condutor el\u00e9ctrico, xeralmente met\u00e1lico.\nAo falarmos de corrente el\u00e9ctrica, desde un punto de vista xeom\u00e9trico, podemos considerar tipicamente tres situaci\u00f3ns: \nS\u00edmbolo.\nO s\u00edmbolo convencional da corrente \u00e9 , que procede da expresi\u00f3n francesa \"\", (intensidade da corrente). A intensidade da corrente adoita denominarse simplemente \"corrente\". O s\u00edmbolo foi utilizado por Andr\u00e9 Marie Amp\u00e8re, que d\u00e1 nome \u00e1 unidade de corrente el\u00e9ctrica, na formulaci\u00f3n da lei de forza de Amp\u00e8re (1820). A notaci\u00f3n viaxou de Francia a Gran Breta\u00f1a, onde se converteu en est\u00e1ndar, a\u00ednda que polo menos unha revista non cambiou de usar a ata 1896.\nConvenci\u00f3ns.\nA direcci\u00f3n convencional da corrente, tam\u00e9n co\u00f1ecida como \"corrente convencional\", def\u00ednese arbitrariamente como a direcci\u00f3n na que fl\u00faen as cargas positivas. Nun material condutor, as part\u00edculas cargadas en movemento que constit\u00faen a corrente el\u00e9ctrica denom\u00ednanse portadores de carga. Nos metais, que constit\u00faen os cables e outros condutores na maior\u00eda dos circu\u00edtos el\u00e9ctricos, o n\u00facleo at\u00f3mico dos \u00e1tomos cargado positivamente mantense nunha posici\u00f3n fixa, e os electr\u00f3ns cargados negativamente son os portadores de carga, libres de moverse polo metal. Noutros materiais, especialmente os semicondutores, os portadores de carga poden ser positivos \"ou\" negativos, dependendo do dopante utilizado. Os portadores de carga positivos e negativos poden mesmo estar presentes ao mesmo tempo, como ocorre nun electr\u00f3lito nunha c\u00e9lula electroqu\u00edmica.\nUn fluxo de cargas positivas d\u00e1 a mesma corrente el\u00e9ctrica, e ten o mesmo efecto nun circu\u00edto, que un fluxo igual de cargas negativas en sentido contrario. Posto que a corrente pode ser o fluxo de cargas positivas ou negativas, ou de ambas, neces\u00edtase unha convenci\u00f3n para a direcci\u00f3n da corrente que sexa independente do tipo de portador de carga. Os portadores de carga negativa, como os electr\u00f3ns (os portadores de carga nos arames met\u00e1licos e moitos outros compo\u00f1entes de circu\u00edtos electr\u00f3nicos), por tanto, fl\u00faen na direcci\u00f3n oposta ao fluxo de corrente convencional nun circu\u00edto el\u00e9ctrico.\nSentido da corrente.\nUnha corrente nun cable ou elemento el\u00e9ctrico pode flu\u00edr en calquera das d\u00faas direcci\u00f3ns. Ao definir unha variable formula_1 para representar a corrente, debe especificarse a direcci\u00f3n que representa a corrente positiva, normalmente mediante unha frecha no diagrama esquem\u00e1tico do circu\u00edto. Isto ch\u00e1mase a \"direcci\u00f3n de referencia\" da corrente formula_1. Cando se analizan circu\u00edtos el\u00e9ctricos, a direcci\u00f3n real da corrente a trav\u00e9s dun elemento espec\u00edfico do circu\u00edto \u00e9 usualmente desco\u00f1ecida ata que a an\u00e1lise \u00e9 completada. En consecuencia, as direcci\u00f3ns de referencia das correntes as\u00edgnanse a mi\u00fado arbitrariamente. Cando se resolve o circu\u00edto, un valor negativo para a corrente implica que a direcci\u00f3n real da corrente a trav\u00e9s dese elemento do circu\u00edto \u00e9 oposta \u00e1 direcci\u00f3n de referencia elixida.\nLei de Ohm.\nA lei de Ohm establece que a corrente que atravesa un condutor entre dous puntos \u00e9 directamente proporcional \u00e1 diferenza de potencial entre os dous puntos. Introducindo a constante de proporcionalidade, a resistencia, ch\u00e9gase \u00e1 ecuaci\u00f3n matem\u00e1tica habitual que describe esta relaci\u00f3n:\nformula_3\nonde \"I\" \u00e9 a corrente a trav\u00e9s do condutor en unidades de amperes, \"V\" \u00e9 a diferenza de potencial medida \"a trav\u00e9s\" do condutor en unidades de volts, e \"R\" \u00e9 a resistencia do condutor en unidades de ohms. M\u00e1is especificamente, a lei de Ohm establece que a \"R\" nesta relaci\u00f3n \u00e9 constante, independente da corrente.\nCorrente alterna e continua.\nNos sistemas de corrente alterna (CA), o movemento da carga el\u00e9ctrica inverte a s\u00faa direcci\u00f3n periodicamente. A corrente alterna \u00e9 a forma de enerx\u00eda el\u00e9ctrica m\u00e1is comunmente fornecida a empresas e fogares. A forma de onda habitual dun circu\u00edto de alimentaci\u00f3n de CA \u00e9 unha onda sinusoidal, a\u00ednda que algunhas aplicaci\u00f3ns utilizan formas de ondas alternativas, como a triangular ou a onda cadrada. Os sinais de son e radio transportadas por cables el\u00e9ctricos tam\u00e9n son exemplos de corrente alterna. Un obxectivo importante nestas aplicaci\u00f3ns \u00e9 a recuperaci\u00f3n da informaci\u00f3n codificada (ou \"modulada\") no sinal de corrente alterna.\nPola contra, a corrente continua (CC) ref\u00edrese a un sistema no que o movemento da carga el\u00e9ctrica vai nunha soa direcci\u00f3n (\u00e1s veces chamado fluxo unidireccional). A corrente continua \u00e9 producida por fontes como bater\u00edas, termopares, c\u00e9lula solars, e m\u00e1quinas el\u00e9ctricas do tipo d\u00ednamo. A corrente alterna tam\u00e9n pode converterse en continua mediante o uso dun rectificador. A corrente continua pode flu\u00edr nun condutor como un cable, pero tam\u00e9n pode flu\u00edr a trav\u00e9s de semicondutores, illantes, ou mesmo a trav\u00e9s dun baleiro como en feixes de electr\u00f3ns ou i\u00f3ns. Un nome antigo para a corrente continua era \"corrente galv\u00e1nica\"..\nAcontecementos.\nExemplos naturais observables de corrente el\u00e9ctrica son os raios, descarga el\u00e9ctrica est\u00e1tica e o vento solar, fonte das auroras polares.\nA corrente el\u00e9ctrica producida polo home \u00e9 o fluxo de electr\u00f3ns de conduci\u00f3n en cables met\u00e1licos, como as li\u00f1as el\u00e9ctricas a\u00e9reas que transportan enerx\u00eda el\u00e9ctrica a trav\u00e9s de longas distancias e os cables m\u00e1is pequenos dos equipos el\u00e9ctricos e electr\u00f3nicos. As correntes de Foucaults son correntes el\u00e9ctricas que se producen en condutores expostos a campos magn\u00e9ticos cambiantes. Do mesmo xeito, prod\u00facense correntes el\u00e9ctricas, especialmente na superficie, de condutores expostos a ondas electromagn\u00e9ticass. Cando as correntes el\u00e9ctricas oscilantes fl\u00faen co \u00e1s voltaxes correctas dentro das antenas de radio, x\u00e9ranse ondas de radio.\nEn electr\u00f3nica, outras formas de corrente el\u00e9ctrica incl\u00faen o fluxo de electr\u00f3ns a trav\u00e9s de resistencias ou a trav\u00e9s do baleiro nun tubo sen carga, o fluxo de i\u00f3ns dentro dunha bater\u00eda, e o fluxo de buracos dentro de metais e semicondutores. \nUn exemplo biol\u00f3xico de corrente \u00e9 o fluxo de i\u00f3ns en neuronas e nervios, responsables tanto do pensamento como da percepci\u00f3n sensorial.\nM\u00e9todos de medici\u00f3n.\nComo toda corrente produce un campo magn\u00e9tico asociado, podemos tentar medir este campo para determinar a intensidade da corrente. O efecto Hall, a bobina de Rogowski e sensores poden ser de grande axuda neste caso.\nPara medir a corrente, p\u00f3dese utilizar un amper\u00edmetro, este nome v\u00e9n do amperio que \u00e9 a unidade en que se mide a corrente el\u00e9ctrica. Para efectuar a medida da intensidade da corrente circulante, o amper\u00edmetro debe situarse en serie, \u00e9 dicir, nunha configuraci\u00f3n de conexi\u00f3n na que os bornes ou terminais dos dispositivos se conectan secuencialmente, para que o dispositivo sexa atravesado pola corrente. A pesar de pr\u00e1ctico, isto pode levar a unha interferencia excesiva no obxecto de medici\u00f3n, como por exemplo, desmontar unha parte dun circu\u00edto que non poder\u00eda desmontarse. Isto implica que o amper\u00edmetro debe posu\u00edr unha resistencia interna o m\u00e1is pequena posible, para que non produza unha ca\u00edda de tensi\u00f3n apreciable. Para iso, no caso de instrumentos baseados nos efectos electromagn\u00e9ticos da corrente el\u00e9ctrica, estar\u00e1n dotados de bobinas de f\u00edo groso e con poucas espiras. Nalg\u00fans casos, para permitir a medida de intensidades superiores \u00e1s que poder\u00edan soportar as bobinas e os \u00f3rganos mec\u00e1nicos do aparello sen destru\u00edrse, d\u00f3taselles dunha resistencia de moi pequeno valor colocada en paralelo coa bobina, de modo que soamente pasar\u00e1 por esta unha fracci\u00f3n da corrente principal. Esta resistencia adicional recibe o nome de shunt.\nA corrente el\u00e9ctrica tam\u00e9n pode medirse directamente cun galvan\u00f3metro, pero este m\u00e9todo implica romper o circu\u00edto el\u00e9ctrico, o que \u00e1s veces resulta inconveniente. \nA corrente tam\u00e9n pode medirse sen romper o circu\u00edto detectando o campo magn\u00e9tico asociado \u00e1 corrente. \nOs dispositivos, a nivel de circu\u00edto, utilizan varias t\u00e9cnicas para medir a corrente:\nQuecemento resistivo.\nO quecemento Joule, tam\u00e9n co\u00f1ecido como \"quecemento \u00f3hmico\" e \"quecemento resistivo\", \u00e9 o proceso de disipaci\u00f3n de enerx\u00eda. polo cal o paso dunha corrente el\u00e9ctrica a trav\u00e9s dun condutor aumenta a enerx\u00eda interna do condutor, convertendo traballo termodin\u00e1mico en calor. O fen\u00f3meno foi estudado por primeira vez por James Prescott Joule en 1841. Joule mergullou un arame nunha masa fixa de auga e mediu o aumento de temperatura debido a unha corrente co\u00f1ecida a trav\u00e9s do arame durante un per\u00edodo de 30 minutos. Variando a corrente e a lonxitude do arame deduciu que a calor producida era proporcional ao cadrado da corrente multiplicada pola resistencia el\u00e9ctrica do arame.\nformula_4\nEsta relaci\u00f3n co\u00f1\u00e9cese como lei de Joule. A unidade SI de enerx\u00eda denominouse posteriormente Joule e d\u00e9uselle o s\u00edmbolo \"J\". A unidade de potencia comunmente co\u00f1ecida no SI, o watt (s\u00edmbolo: W), equivale a un Joule por segundo.\nHistoria.\nA utilizaci\u00f3n da tecnolox\u00eda da corrente el\u00e9ctrica comezou cara \u00e1 metade do s\u00e9culo XIX co tel\u00e9grafo e a galvanizaci\u00f3n, para as d\u00faas aplicaci\u00f3ns utiliz\u00e1base a potencia que fornec\u00edan as primeiras bater\u00edas. En 1866 Werner von Siemens utilizou o principio da dinamo de S\u00f8ren Hjorth para crear o primeiro xerador el\u00e9ctrico comercial, que se vend\u00eda como m\u00e1quina para a ignici\u00f3n a distancia das cargas explosivas. A partir de 1880 desenvolveu m\u00e1quinas cada vez m\u00e1is grandes para responder \u00e1s necesidades crecentes de enerx\u00eda el\u00e9ctrica. Ao principio as redes de corrente el\u00e9ctrica utilizabanse para prover electricidade para o alumado p\u00fablico ou dom\u00e9stico con l\u00e1mpadas de descarga, de arco ou de incandescencia. Outra das primeiras utilizaci\u00f3ns da corrente el\u00e9ctrica foi nos faros dado que as l\u00e1mpadas el\u00e9ctricas daban unha intensidade de luz superior \u00e1s antigas candeas ou l\u00e1mpadas de queroseno. Como resultado da evoluci\u00f3n da tecnolox\u00eda apareceron as primeiras centrais el\u00e9ctricas que ao principio se baseaban nas turbinas hidr\u00e1ulicas e os motores de vapor. A partir de principios do s\u00e9culo XX a dispo\u00f1ibilidade de turbinas de vapor de gran potencia far\u00e1 que esta tecnolox\u00eda conv\u00e9rtase no principal medio de produci\u00f3n de corrente el\u00e9ctrica.\nNos \u00faltimos anos do s\u00e9culo XIX produciuse o que se chama a\" guerra das correntes\", os contendentes eran o corrente continua e o corrente alterna, que se decant\u00f3 en favor da corrente alterna. A corrente alterna \u00e9 hoxe en d\u00eda o xeito fundamental de transporte da enerx\u00eda el\u00e9ctrica e ofrece grandes vantaxes:\nPero a corrente alterna tam\u00e9n presenta alg\u00fans inconvenientes, por exemplo que a variaci\u00f3n constante da tensi\u00f3n obriga a que os aparellos el\u00e9ctricos sexan alimentados a trav\u00e9s dun rectificador. Outro problema \u00e9 a aparici\u00f3n de potencia reactiva \u00e1 rede el\u00e9ctrica, o que levou a partir da segunda metade do s\u00e9culo XX \u00e1 aparici\u00f3n das redes de transporte de corrente continua de alta tensi\u00f3n.\nA corrente continua pode ser almacenada en acumuladores xunto coa rede ferroviaria (e tranviaria) constit\u00fae un mercado interesante que xustifica a vixencia deste tipo de corrente. Desde o punto de vista de hoxe en d\u00eda, ata bater\u00edas de gran tama\u00f1o ser\u00edan demasiado pequenas para almacenar cargas importantes. O desenvolvemento da electr\u00f3nica de potencia pode converter facilmente un tipo de corrente no outro, e pod\u00e9molos atopar xuntos, por exemplo nos modernos trens multisistema.\nDefinici\u00f3n.\nSabemos que un condutor el\u00e9ctrico est\u00e1 en equilibrio se o campo el\u00e9ctrico \u00e9 igual a cero en calquera punto dentro do condutor, \u00e9 dicir, o potencial el\u00e9ctrico \u00e9 constante en todos os puntos do condutor. \u00c9 evidente que se hai unha diferenza de potencial entre dous puntos do condutor, tam\u00e9n haber\u00e1 un campo el\u00e9ctrico distinto de cero, e polo tanto unha corrente el\u00e9ctrica. Esta diferenza de potencial ch\u00e1mase forza electromotriz e constit\u00fae a base do funcionamento dos circu\u00edtos el\u00e9ctricos e os campos electromagn\u00e9ticos, xunto coa lei de Ohm e leis de Kirchoff.\nA magnitude dunha corrente el\u00e9ctrica a un punto determinado \u00e9 a derivada con respecto ao tempo da carga el\u00e9ctrica:\nFormalmente escr\u00edbese como:\nA cantidade de carga Q que fl\u00fae por unidade de tempo t \u00e9 I, que \u00e9 a intensidade da corrente. A intensidade da corrente el\u00e9ctrica a pesar de ter unha intensidade, unha direcci\u00f3n e un sentido \u00e9 unha cantidade escalar, porque se suma de xeito escalar como o demostra a lei dos nos. Non obstante a densidade da corrente est\u00e1 vinculada a unha magnitude vectorial chamada densidade de corrente.\nO campo el\u00e9ctrico realiza un traballo sobre as cargas, prod\u00facese unha transferencia de potencia dende o campo cara \u00e1s cargas en movemento. Este traballo v\u00e9n dada por:\nA potencia desenvolvida polo campo el\u00e9ctrico \u00e9 ent\u00f3n:\nIntensidade de corrente el\u00e9ctrica.\nO s\u00edmbolo convencional para representar a intensidade de corrente el\u00e9ctrica (isto \u00e9, a cantidade de carga \"Q\" que fl\u00fae por unidade de tempo \"t\") \u00e9 o I, orixinal da alem\u00e1n \"Intensit\u00e4t\", que significa intensidade.\nA unidade padr\u00f3n no SI para medida de corrente \u00e9 o ampere. A corrente el\u00e9ctrica \u00e9 tam\u00e9n chamada informalmente de \"amperaxe\".\nUnha cuesti\u00f3n que moitas veces chama a atenci\u00f3n \u00e9 a definici\u00f3n do ampere coma unidade fundamental, a partir da cal, multiplicando polo segundo (a unidade de tempo), se define o coulomb (a unidade de carga) coma unha unidade derivada. Isto \u00e9, consid\u00e9rase a corrente el\u00e9ctrica como magnitude fundamental, e non as\u00ed a unidade de carga el\u00e9ctrica que deriva dela.\nCorrente convencional (o sentido da corrente).\nA Corrente convencional definiuse, nos albores da ciencia da electricidade, como o fluxo de cargas positivas, \u00e9 dicir, as cargas que se mov\u00edan do polo positivo ao polo negativo. Nese momento a\u00ednda non se co\u00f1ec\u00eda a estrutura dos \u00e1tomos e non se pod\u00eda imaxinar que nos condutores s\u00f3lidos as cargas positivas est\u00e1n fortemente ligadas aos n\u00facleos dos \u00e1tomos e, xa que logo, non pode haber ning\u00fan tipo de fluxo de cargas positivas neste tipo de materiais. Con todo cando a f\u00edsica subat\u00f3mica constatou este feito o concepto anterior era moi estendido e arraigado, sendo amplamente utilizado nos c\u00e1lculos e na an\u00e1lise de circu\u00edtos.\nPor esta raz\u00f3n hist\u00f3rica este sentido segue sendo utilizado hoxe en d\u00eda e recibe o nome de sentido convencional de circulaci\u00f3n da corrente el\u00e9ctrica. En calquera tipo de condutor flue no sentido oposto ao fluxo neto das cargas negativas ou no sentido do campo el\u00e9ctrico establecido polo condutor. Na pr\u00e1ctica calquera corrente el\u00e9ctrica pode ser representada como un fluxo de portadores de carga positiva sen que iso derive na aparici\u00f3n de erros de c\u00e1lculo ou de calquera outro problema pr\u00e1ctico.\nEn condutores met\u00e1licos, como f\u00edos, as cargas positivas non se moven, e polo tanto, apenas as cargas negativas fl\u00faen, en sentido contrario \u00e1 corrente convencional, pero isto non \u00e9 o que acontece na maior\u00eda dos condutores non-met\u00e1licos. Noutros materiais, part\u00edculas cargadas fl\u00faen en ambas direcci\u00f3ns ao mesmo tempo. Nas soluci\u00f3ns qu\u00edmicas, a corrente pode derivarse polo movemento de i\u00f3ns, tanto positivos como negativos. As correntes el\u00e9ctricas no plasma consisten tanto no fluxo de electr\u00f3ns como no de i\u00f3ns negativos. No xeo e en certos electr\u00f3litos s\u00f3lidos, o fluxo de prot\u00f3ns constit\u00fae a corrente el\u00e9ctrica. Para simplificar esa situaci\u00f3n, a definici\u00f3n orixinal da corrente convencional a\u00ednda permanece.\nTam\u00e9n temos casos onde son electr\u00f3ns (cargas negativas) os que se est\u00e1n a mover, a\u00ednda que \u00e9 m\u00e1is sensato falar de ocos ou lacunas positivos a se moveren. Isto \u00e9 o que acontece en semicondutores do tipo p.\nA velocidade da corrente el\u00e9ctrica.\nAs part\u00edculas cargadas que se moven causando corrente el\u00e9ctrica non sempre o fan en li\u00f1a recta. Nos metais, por exemplo, seguen uns cami\u00f1os desordenados, pulando dun \u00e1tomo para outro, mais xeralmente impulsadas na direcci\u00f3n do campo el\u00e9ctrico. A velocidade coa cal se puxan p\u00f3dese calcular pola ecuaci\u00f3n:\nonde\nDensidades de corrente.\nDensidade superficial.\nA corrente el\u00e9ctrica \"I\" relaci\u00f3nase coa densidade superficial de corrente el\u00e9ctrica \"K\" a trav\u00e9s da f\u00f3rmula\nonde, no SI,\nA densidade superficial de corrente p\u00f3dese definir tam\u00e9n a partir do estado de movemento das part\u00edculas cargadas que a xeran, como a integral sobre as part\u00edculas:\nonde\nDensidade volum\u00e9trica.\nDo mesmo xeito a corrente el\u00e9ctrica \"I\" relaci\u00f3nase coa densidade volum\u00e9trica de corrente el\u00e9ctrica \"K\" a trav\u00e9s da f\u00f3rmula\nonde, no SI,\nP\u00f3dese definir tam\u00e9n como:\nonde\nA Densidade de corrente \u00e9 de importante consideraci\u00f3n en proxectos de sistemas el\u00e9ctricos. A maior\u00eda dos condutores el\u00e9ctricos pos\u00faen unha resistencia positiva finita, fac\u00e9ndoos ent\u00f3n disipar potencia na forma de calor. A densidade de corrente debe permanecer suficientemente baixa para previr que o condutor funda ou queime, ou que o illamento do material caia. En supercondutores, unha corrente excesiva pode xerar un campo magn\u00e9tico forte abondo para causar perda espont\u00e1nea da propiedade de superconduci\u00f3n.\nElectromagnetismo.\nCalquera corrente el\u00e9ctrica produce un campo magn\u00e9tico, que se pode representar como un conxunto de li\u00f1as de campo circulares que rodean o f\u00edo condutor.\nA corrente el\u00e9ctrica p\u00f3dese medir directamente cun galvan\u00f3metro, pero este m\u00e9todo comporta romper o circu\u00edto, o que \u00e1s veces \u00e9 un inconveniente. Para evitar cortar o circu\u00edto, p\u00f3dese utilizar a detecci\u00f3n do campo magn\u00e9tico que xera. Os aparellos que utilizan este m\u00e9todo son, entre outros, os sensores de efecto Hall ou a bobina de Rogowski.\nElectroim\u00e1n.\nNun electroim\u00e1n, unha bobina de arames comp\u00f3rtase como un im\u00e1n cando circula por ela unha corrente el\u00e9ctrica. Cando se desconecta a corrente, a bobina perde inmediatamente o seu magnetismo.\nA corrente el\u00e9ctrica produce un campo magn\u00e9tico. O campo magn\u00e9tico pode visualizarse como un patr\u00f3n de li\u00f1as de campo circulares que rodean o arame e que persiste mentres haxa corrente."}
{"id": "24984", "revid": "15490", "url": "https://gl.wikipedia.org/wiki?curid=24984", "title": "Sentimentalismo (movemento galego)", "text": "O sentimentalismo \u00e9 un movemento filos\u00f3fico, art\u00edstico e espiritual fundado polo escritor Xes\u00fas Manuel Valc\u00e1rcel. Segundo os seus textos program\u00e1ticos, o sentimentalismo \u201cpromove a liberaci\u00f3n da persoa a trav\u00e9s da arte e do co\u00f1ecemento\u201d.\nHistoria.\nComo movemento literario e art\u00edstico, o sentimentalismo comezou en Lugo na d\u00e9cada de 1970 arredor do semanario \"T\u00e1boa Redonda\" do xornal \"El Progreso\" e do programa radiof\u00f3nico \"Fogar de Breog\u00e1n\" da Cadena SER, dirixido por Xes\u00fas Manuel Valc\u00e1rcel. Nestes medios, o movemento tivo a editorializaci\u00f3n dos seus primeiros comunicados. Tam\u00e9n est\u00e1 vencellado ao colectivo po\u00e9tico Cravo Fondo, do que foi inspirador. A base te\u00f3rica do sentimentalismo pres\u00e9ntase nunha trilox\u00eda conformada polos ensaios \"Animal sentimental\", \"Dial\u00e9ctica sentimental\" e \"Pr\u00e1ctica sentimental\", publicados por Ir Indo Edici\u00f3ns.\nSegundo os textos fundacionais, \u201co sentimentalismo parte do esgotamento da tradici\u00f3n racionalista occidental, da necesidade de alternativas e da importancia dos sentimentos na interpretaci\u00f3n e na xesti\u00f3n do mundo; parte da valoraci\u00f3n individualista da persoa, a trav\u00e9s da rebeld\u00eda, para promover un cambio de conciencia, reivindicando a sabedor\u00eda ancestral e a rica variedade das culturas e dos seres concretos\u201d.\nAntolox\u00edas do sentimentalismo.\nO sentimentalismo publicou a trav\u00e9s do seu \u00f3rgano de comunicaci\u00f3n as co\u00f1ecidas como TAR (Tres Antolox\u00edas de Referencia), correspondentes \u00e1 Etapa de Fundaci\u00f3n, \u00e1 Etapa de Implantaci\u00f3n e \u00e1 Etapa de Expansi\u00f3n.\nNa Etapa de fundaci\u00f3n (2011), Manuel Celso Matalobos e Olga Pati\u00f1o Nogueira xuntaron unha selecci\u00f3n de textos dos autores que se sumaron nun inicio aos Manifestos do Movemento. A Etapa de implantaci\u00f3n (2012) foi coordinada por Carlos Arias Iglesias e Mari\u00f1a P\u00e9rez Rei. Finalmente, na Etapa de Expansi\u00f3n (2013) Xavier Lama e Branca Novoneyra seleccionaron varios poetas novos para compo\u00f1er unha nova antolox\u00eda do sentimentalismo, que valoran como un \u201cmovemento xa suficientemente vertebrado desde a perspectiva ideol\u00f3xica e a adscrici\u00f3n autoral\u201d."}
{"id": "24986", "revid": "12452", "url": "https://gl.wikipedia.org/wiki?curid=24986", "title": "Acadia (Louisiana)", "text": ""}
{"id": "24987", "revid": "88215", "url": "https://gl.wikipedia.org/wiki?curid=24987", "title": "Lu\u00eds Moya", "text": "Lu\u00eds Rodr\u00edguez Moya, nado na Coru\u00f1a o 23 de setembro de 1960, \u00e9 un copiloto de rallys galego. \u00c9 o cuarto copiloto m\u00e1is laureado da historia do Campionato do Mundo de rallys, e \u00e9 co\u00f1ecido sobre todo polos catorce anos que competiu xunto a Carlos Sainz.\nTraxectoria.\nComezou a s\u00faa actividade deportiva en 1983 debutando no rally das R\u00edas Baixas sendo o navegante de Jos\u00e9 Mari\u00f1as nun Renault 5 Copa. Formou equipo con Jos\u00e9 Mora, co que ga\u00f1ou o campionato galego de rallys en 1985 e 1986. Neste \u00faltimo conseguiron tam\u00e9n o segundo posto na Copa de Espa\u00f1a da especialidade.\nEn 1987 pasou a acompa\u00f1ar a Guillermo Barreras, xa dentro do equipo oficial de Renault, e s\u00f3 un ano despois debutou con Carlos Sainz, co que estivo ata o final do ano 2002 e co que logrou dous t\u00edtulos mundiais, catro subcampionatos e cinco terceiros postos. Con 24 vitorias no Mundial \u00e9 o copiloto m\u00e1is laureado da historia do Campionato do Mundo de rallys.\nEn decembro de 2002 pasou a traballar como director deportivo de Subaru no Mundial de rallys.\nBinomio con S\u00e1inz.\nXunto con Sainz viviu un dos seus peores momentos deportivos co abandono en 1998 do RAC Rally de Inglaterra a tan s\u00f3 700 metros da meta. Naquel abandono Luis Moya golpeou impotente o Toyota Corolla WRC tras berrar a co\u00f1ecida frase: \"Trata de arrancarlo, Carlos; Por Dios Carlos, trata de arrancarlo\", \u00f3 quedar o seu coche avariado, imped\u00edndolles no \u00faltimo momento proclam\u00e1rense campi\u00f3ns mundiais por terceira vez.\nDespois da s\u00faa retirada seguiu vencellado \u00f3 Mundial de Rallys como director xeral do equipo Subaru, co que conseguiu un mundial de pilotos co noruegu\u00e9s Petter Solberg.\nNo 2007 retomou os labores de copilotaxe de modo ocasional. Unha delas foi con Manuel Quijano, cantante do grupo Caf\u00e9 Quijano, probando fortuna en raids a bordo dun Toyota Pick-Up. A outra ocasi\u00f3n foi con Carlos Sainz na disputa do XVII Rally Shalymar, en Madrid. A bordo dun Sk\u00f6da Fabia WRC conseguiron a vitoria nos tramos da Serra Madrile\u00f1a.\nO 11 de outubro de 2007 Lu\u00eds Moya cruzou o estreito de Xibraltar a nado, en beneficio da organizaci\u00f3n non gobernamental da Coci\u00f1a Econ\u00f3mica da Coru\u00f1a, que fora presidida polo seu pai. Tardou en percorrer os 14\u00a0km do estreito 5:35'.\nPalmar\u00e9s.\nAbandono en Portugal (problemas co motor); 5\u00ba en C\u00f3rsega; 6\u00ba en Finlandia (rally dos Mil Lagos); 5\u00ba en Italia (rally de San Remo); 7\u00ba en Inglaterra (RAC rally).\nAbandono en Montecarlo (accidente); Abandono en Portugal (accidente); Abandono en C\u00f3rsega (problemas co motor); Abandono en Grecia (rally da Acr\u00f3pole, problemas de chasis); 3\u00ba en Finlandia; 3\u00ba en Italia; 2\u00ba en Inglaterra.\n2\u00ba en Montecarlo; Abandono en Portugal (problemas coa transmisi\u00f3n); 4\u00ba no rally Safari (Kenya); 2\u00ba en C\u00f3rsega; 1\u00ba en Grecia; 1\u00ba en Nova Zelandia; 2\u00ba na Arxentina; 1\u00ba en Finlandia; 2\u00ba en Australia; 3\u00ba en Italia; 1\u00ba en Inglaterra.\n1\u00ba en Montecarlo; 1\u00ba en Portugal; Abandono en Kenya (problemas co motor); 1\u00ba en C\u00f3rsega; 2\u00ba en Grecia; 1\u00ba en Nova Zelandia; 1\u00ba na Arxentina; 4\u00ba en Finlandia; Abandono en Australia (accidente); 6\u00ba en Italia; Abandono en Catalu\u00f1a (problema el\u00e9ctrico); 3\u00ba en Inglaterra.\n2\u00ba en Montecarlo; 3\u00ba en Portugal; 1\u00ba en Kenya; 4\u00ba en C\u00f3rsega; Abandono en Grecia (accidente); 1\u00ba en Nova Zelandia; 2\u00ba na Arxentina; 3\u00ba en Australia; 1\u00ba en Catalu\u00f1a; 1\u00ba en Inglaterra.\n14\u00ba en Montecarlo; Abandono en Portugal (accidente); 4\u00ba en C\u00f3rsega; 2\u00ba en Grecia; Abandono na Arxentina (problemas co motor); 4\u00ba en Nova Zelandia; Abandono en Australia (accidente); descalificado en Italia (combustible); Abandono en Catalu\u00f1a (problema el\u00e9ctrico).\n3\u00ba en Montecarlo; 4\u00ba en Portugal; 2\u00ba en C\u00f3rsega; 1\u00ba en Grecia; 2\u00ba na Arxentina; Abandono en Nova Zelandia (problemas co motor); 3\u00ba en Finlandia; 2\u00ba en Italia; Abandono en Inglaterra.\n1\u00ba en Montecarlo; Abandono en Suecia (motor); 1\u00ba en Portugal; 4\u00ba en C\u00f3rsega; Abandono en Australia (problemas co motor); 1\u00ba en Catalu\u00f1a; 2\u00ba en Inglaterra.\n2\u00ba en Suecia; Abandono en Kenya (chasis); 1\u00ba en Indonesia; 3\u00ba en Grecia; 2\u00ba na Arxentina; Abandono en Finlandia (caixa de cambios); 3\u00ba en Australia; 2\u00ba en Italia; Abandono en Catalu\u00f1a (accidente).\n2\u00ba en Montecarlo; 2\u00ba en Suecia; Abandono en Kenya (problemas cunha roda); Abandono en Portugal (transmisi\u00f3n); 10\u00ba en Catalu\u00f1a; 2\u00ba en C\u00f3rsega; Abandono na Arxentina (motor); 1\u00ba en Grecia; 2\u00ba en Nova Zelandia; Abandono en Finlandia (caixa de cambios); 1\u00ba en Indonesia; 4\u00ba en Italia; Abandono en Australia (motor); 3\u00ba en Inglaterra.\n1\u00ba en Montecarlo; 2\u00ba en Suecia; Abandono en Kenya (problemas coa suspensi\u00f3n); 2\u00ba en Portugal; Abandono en Catalu\u00f1a; Abandono en C\u00f3rsega; 2\u00ba na Arxentina; 4\u00ba en Grecia; 1\u00ba en Nova Zelandia; 2\u00ba en Finlandia; 4\u00ba en Italia; 2\u00ba en Australia.\nAbandono en Montecarlo (sa\u00edda de pista); 2\u00ba en Suecia; 3\u00ba en Kenya; 2\u00ba en Portugal; Abandono en Catalu\u00f1a; 3\u00ba en C\u00f3rsega; 5\u00ba na Arxentina; 2\u00ba en Grecia; 6\u00ba en Nova Zelandia; 3\u00ba en Finlandia; 3\u00ba na China; Abandono en Italia; 2\u00ba en Australia; Abandono en Inglaterra.\n2\u00ba en Montecarlo; Abandono en Suecia; 4\u00ba en Kenya; 3\u00ba en Portugal; 3\u00ba en Catalu\u00f1a; Abandono na Arxentina; 2\u00ba en Grecia; 3\u00ba en Nova Zelandia; 14\u00ba en Finlandia; 1\u00ba en Chipre; 3\u00ba en C\u00f3rsega; 5\u00ba en Italia; Descualificado en Australia; 4\u00ba en Inglaterra.\n2\u00ba en Montecarlo; 3\u00ba en Suecia; 2\u00ba en Portugal; 5\u00ba en Catalu\u00f1a; 3\u00ba na Arxentina; 3\u00ba en Chipre; Abandono en Grecia; Abandono en Kenya; 6\u00ba en Finlandia; 4\u00ba en Nova Zelandia; 4\u00ba en Italia; Abandono en C\u00f3rsega; 8\u00ba en Australia.\n3\u00ba en Montecarlo; 3\u00ba en Suecia; 6\u00ba en C\u00f3rsega; Abandono en Catalu\u00f1a; 11\u00ba en Chipre; 1\u00ba na Arxentina; 3\u00ba en Grecia; Abandono en Kenya; 4\u00ba en Finlandia; 8\u00ba en Alema\u00f1a; Abandono en Italia; 4\u00ba en Nova Zelandia; 4\u00ba en Australia; 3\u00ba en Inglaterra."}
{"id": "24990", "revid": "85894", "url": "https://gl.wikipedia.org/wiki?curid=24990", "title": "Baraz\u00f3n, Santiso", "text": "Santa Mar\u00eda de Baranz\u00f3n \u00e9 unha parroquia que se localiza no leste do concello de Santiso na comarca da Terra de Melide. Segundo o padr\u00f3n municipal de 2018 ti\u00f1a 130 habitantes (67 homes e 63 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 176 habitantes e 1999 cando ti\u00f1a 194 habitantes."}
{"id": "24991", "revid": "6296837", "url": "https://gl.wikipedia.org/wiki?curid=24991", "title": "Beigondo, Santiso", "text": "San Cosme de Beigondo \u00e9 unha parroquia que se localiza no oeste do concello de Santiso. Segundo o padr\u00f3n municipal de 2014 ti\u00f1a 63 habitantes (29 homes e 34 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 64 habitantes e 1999 cando ti\u00f1a 71 habitantes."}
{"id": "24992", "revid": "6296838", "url": "https://gl.wikipedia.org/wiki?curid=24992", "title": "Belmil, Santiso", "text": "San Pedro de Belmil \u00e9 unha parroquia que se localiza no sur do concello de Santiso. Segundo o padr\u00f3n municipal de 2004 ti\u00f1a 90 habitantes (48 homes e 42 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 118 habitantes e 1999 cando ti\u00f1a 127 habitantes."}
{"id": "24993", "revid": "85894", "url": "https://gl.wikipedia.org/wiki?curid=24993", "title": "Li\u00f1ares, Santiso", "text": "Santiago de Li\u00f1ares \u00e9 unha parroquia que se localiza no norte do concello de Santiso. Segundo o padr\u00f3n municipal de 2014 ti\u00f1a 42 habitantes (20 homes e 22 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 57 habitantes e 1999 cando ti\u00f1a 61 habitantes."}
{"id": "24994", "revid": "6296840", "url": "https://gl.wikipedia.org/wiki?curid=24994", "title": "Mourazos, Santiso", "text": "San Xurxo de Mourazos \u00e9 unha parroquia que se localiza no sur do concello de Santiso. Segundo o padr\u00f3n municipal de 2014 ti\u00f1a 46 habitantes (26 homes e 20 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n a 2004 cando ti\u00f1a 56 habitantes e 1999 cando ti\u00f1a 55 habitantes."}
{"id": "24995", "revid": "6296842", "url": "https://gl.wikipedia.org/wiki?curid=24995", "title": "Ni\u00f1odaguia, Santiso", "text": "San Paio de Ni\u00f1odaguia \u00e9 unha parroquia que se localiza no leste do concello de Santiso. Segundo o padr\u00f3n municipal de 2014 ti\u00f1a 61 habitantes (30 homes e 31 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 81 habitantes e 1999 cando ti\u00f1a 89 habitantes."}
{"id": "24996", "revid": "6296843", "url": "https://gl.wikipedia.org/wiki?curid=24996", "title": "Novela, Santiso", "text": "Santa Mar\u00eda de Novela \u00e9 unha parroquia que se localiza no norte do concello de Santiso. Segundo o padr\u00f3n municipal de 2014 ti\u00f1a 68 habitantes (34 homes e 34 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 90 habitantes e 1999 cando ti\u00f1a 100 habitantes."}
{"id": "24997", "revid": "6296846", "url": "https://gl.wikipedia.org/wiki?curid=24997", "title": "Pezobre, Santiso", "text": "San Cristovo de Pezobre \u00e9 unha parroquia que se localiza no norte do concello de Santiso. Segundo o padr\u00f3n municipal de 2004 ti\u00f1a 137 habitantes (77 homes e 60 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 175 habitantes e 1999 cando ti\u00f1a 182 habitantes."}
{"id": "24998", "revid": "6296847", "url": "https://gl.wikipedia.org/wiki?curid=24998", "title": "Pezobr\u00e9s, Santiso", "text": "Santo Estevo de Pezobr\u00e9s \u00e9 unha parroquia que se localiza no centro do concello de Santiso. Segundo o padr\u00f3n municipal de 2014 ti\u00f1a 115 habitantes (56 homes e 59 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 145 habitantes e 1999 cando ti\u00f1a 155 habitantes."}
{"id": "24999", "revid": "6296848", "url": "https://gl.wikipedia.org/wiki?curid=24999", "title": "A Ponte Arcediago, Santiso", "text": "San Xo\u00e1n da Ponte Arcediago \u00e9 unha parroquia que se localiza no sur do concello de Santiso. Segundo o padr\u00f3n municipal de 2014 ti\u00f1a 117 habitantes (63 homes e 54 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 151 habitantes e 1999 cando ti\u00f1a 154 habitantes."}
{"id": "25000", "revid": "23204", "url": "https://gl.wikipedia.org/wiki?curid=25000", "title": "Ram\u00f3n Mar\u00eda Aller", "text": "Ram\u00f3n Mar\u00eda Aller Ulloa, nado no pazo de Filgueiroa de Donramiro (Lal\u00edn) o 3 de febreiro de 1878 e finado na vila de Lal\u00edn o 28 de marzo de 1966, foi un astr\u00f3nomo galego, ademais de sacerdote e matem\u00e1tico.\nTraxectoria.\nFillo do notario de Lal\u00edn Domingo Enrique Aller Rodr\u00edguez e afillado do deputado Ram\u00f3n Villar Ulloa, comezou a estudar no Colexio dos xesu\u00edtas de Camposancos, na Guarda, e continuounos no seminario de Lugo. Con vinte anos obtivo un doutoramento en teolox\u00eda. Foi ordenado sacerdote con dispensa de dous anos, e, aos 26, acadou como alumno libre unha licenciatura en Ciencias Exactas pola Universidade de Madrid. Na d\u00e9cada de 1910 constru\u00edu na s\u00faa casa, en Lal\u00edn, o primeiro observatorio astron\u00f3mico de Galicia.\nEn 1939, encargouse de explicar Xeometr\u00eda e An\u00e1lise Matem\u00e1tica na Universidade de Santiago de Compostela. En 1943 doutorouse na Universidade de Madrid, e no 1944 na Universidade de Santiago creouse a C\u00e1tedra de Astronom\u00eda para el; grazas \u00e1 s\u00faa colaboraci\u00f3n e doaz\u00f3ns dos seus aparellos de astronom\u00eda, a Universidade de Santiago dispuxo dun observatorio, que hoxe leva o seu nome ; nel continuou cos seus estudos do firmamento, sempre cunha estreita relaci\u00f3n con importantes astr\u00f3nomos europeos da \u00e9poca. Na universidade de Santiago dirixiu as teses doutorais de Enrique Vidal Abascal (On the orbits of visual double starts), Antonia Ferr\u00edn Moreiras (Observaciones de pasos por dos verticales), Rafael Cid Palacios , Francisco M\u00fagica Buhigas, e Juan Antonio Zaera Toledo.\nRam\u00f3n Mar\u00eda Aller foi membro do Seminario de Estudos Galegos onde ingresou no ano 1928, cun discurso de entrada titulado \"D. Jos\u00e9 Rodr\u00edguez Gonz\u00e1lez: o matem\u00e1tico de Berm\u00e9s\", da Academia das Ciencias Exactas de Madrid, da Comisi\u00f3n da Astronom\u00eda e doutras instituci\u00f3ns mundiais, as\u00ed como da Real Academia Galega, na que ingresou o 27 de xullo de 1941 canda outros dezanove acad\u00e9micos de n\u00famero.\nInventou aparellos de medici\u00f3n e observaci\u00f3n, alg\u00fans deles foron adoptados polo observatorio de Par\u00eds. Dominaba dez idiomas.\nObras.\nEn palabras de Jos\u00e9 Angel Docobo Dur\u00e1ntez\nAlgunhas das publicaci\u00f3ns de Ram\u00f3n M. Aller son:\nGalard\u00f3ns e homenaxes.\nFoi nomeado catedr\u00e1tico e director vitalicio do observatorio de Santiago de Compostela, c\u00f3engo de honra da Catedral de Santiago, e fillo adoptivo da cidade de Santiago. O ingl\u00e9s Wilkins puxo o nome de Aller a un cr\u00e1ter da L\u00faa.\nEn 1960 Galicia reco\u00f1ece o labor de Ram\u00f3n M. Aller cun gran homenaxe en Lal\u00edn, no 2010 ad\u00edcaselle o D\u00eda da Ciencia en Galego, e no 2011 a Real Academia Galega de Ciencias ad\u00edcalle o D\u00eda do Cient\u00edfico Galego dese ano .\nA Aula Magna da Facultade de Matem\u00e1ticas da Universidade de Santiago de Compostela leva o seu nome .\nO cr\u00e1ter Aller.\nHugh Percy Wilkins e Patrick Moore (no seu libro \"The Moon\"), propuxeron o nome de Aller (como homenaxe ao seu traballo astron\u00f3mico) para identificar o cr\u00e1ter Langrenus K (nome orixinal na nomenclatura da IAU con entrada de cat\u00e1logo 4689) e durante as d\u00e9cadas dos anos 1950 e 1960 foi co\u00f1ecido como cr\u00e1ter Aller nos mapas da superficie da L\u00faa, e as\u00ed era co\u00f1ecido na chegada do home a L\u00faa. O nome actual do cr\u00e1ter \u00e9 unha homenaxe ao matem\u00e1tico ingl\u00e9s George Atwood, foi introducido provisionalmente no ano 1974 e adoptado oficialmente pola IAU no ano 1976, hoxe co\u00f1\u00e9cese como cr\u00e1ter Atwood (alias Aller).\nO cr\u00e1ter est\u00e1 situado no Mar da Fecundidade (\"Mare Fecunditatis\") nas coordenadas 5.8\u00b0S 57.7\u00b0E, ten un di\u00e1metro de 28,64 km e unha profundidade de 2,5 km."}
{"id": "25003", "revid": "408", "url": "https://gl.wikipedia.org/wiki?curid=25003", "title": "Perdigoto", "text": ""}
{"id": "25004", "revid": "85894", "url": "https://gl.wikipedia.org/wiki?curid=25004", "title": "Ribadulla, Santiso", "text": "San Vicenzo de Ribadulla \u00e9 unha parroquia que se localiza no sur do concello de Santiso. Segundo o padr\u00f3n municipal de 2014 ti\u00f1a 100 habitantes (52 homes e 48 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 126 habitantes e 1999 cando ti\u00f1a 135 habitantes."}
{"id": "25005", "revid": "6296851", "url": "https://gl.wikipedia.org/wiki?curid=25005", "title": "San Rom\u00e1n, Santiso", "text": "San Rom\u00e1n \u00e9 unha parroquia que se localiza no norte do concello de Santiso. Segundo o padr\u00f3n municipal de 2014 ti\u00f1a 110 habitantes (60 homes e 50 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 156 habitantes e 1999 cando ti\u00f1a 166 habitantes."}
{"id": "25006", "revid": "6296852", "url": "https://gl.wikipedia.org/wiki?curid=25006", "title": "Santaia de Rairiz, Santiso", "text": "Santaia de Rairiz \u00e9 unha parroquia que se localiza no sur do concello de Santiso na comarca da Terra de Melide. Segundo o padr\u00f3n municipal de 2014 ti\u00f1a 96 habitantes (51 homes e 45 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 124 habitantes e 1999 cando ti\u00f1a 135 habitantes."}
{"id": "25007", "revid": "85894", "url": "https://gl.wikipedia.org/wiki?curid=25007", "title": "Santiso, Santiso", "text": "Santa Mar\u00eda de Santiso \u00e9 unha parroquia que se localiza no sur do concello de Santiso. Segundo o padr\u00f3n municipal de 2014 ti\u00f1a 64 habitantes (30 homes e 34 mulleres) distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 85 habitantes e 1999 cando ti\u00f1a 82 habitantes."}
{"id": "25008", "revid": "6296855", "url": "https://gl.wikipedia.org/wiki?curid=25008", "title": "Serantes, Santiso", "text": "Santaia de Serantes \u00e9 unha parroquia que se localiza no leste do concello de Santiso. Segundo o padr\u00f3n municipal de 2014 ti\u00f1a 86 habitantes (49 homes e 37 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 100 habitanmtes e 1999 cando ti\u00f1a 93 habitantes."}
{"id": "25009", "revid": "6296856", "url": "https://gl.wikipedia.org/wiki?curid=25009", "title": "Vimianzo, Santiso", "text": "Santa Mar\u00eda de Vimianzo \u00e9 unha parroquia que se localiza no leste do concello de Santiso. Segundo o padr\u00f3n municipal de 2004 ti\u00f1a 61 habitantes (34 homes e 27 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 79 habitantes e 1999 cando ti\u00f1a 86 habitantes."}
{"id": "25010", "revid": "85894", "url": "https://gl.wikipedia.org/wiki?curid=25010", "title": "Visanto\u00f1a, Santiso", "text": "San Xo\u00e1n de Visanto\u00f1a \u00e9 unha parroquia que se localiza no oeste do concello de Santiso. Segundo o padr\u00f3n municipal de 2014 ti\u00f1a 349 habitantes (175 homes e 174 mulleres) distribu\u00eddos en 26 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 429 habitantes e 1999 cando ti\u00f1a 434 habitantes."}
{"id": "25014", "revid": "85894", "url": "https://gl.wikipedia.org/wiki?curid=25014", "title": "Carlos Sainz", "text": "Carlos Sainz Cenamor, nado en Madrid o 12 de abril de 1962, \u00e9 un piloto espa\u00f1ol de rallys.\nComezou a competir en 1980. Durante catorce anos estivo ligado ao galego Luis Moya xunto co cal ga\u00f1ou dous campionatos do mundo de rallies con Toyota en 1990 e 1992, e terminou en segundo lugar catro veces. Os Campi\u00f3ns do mundo de construtores que se beneficiaron de Sainz son Subaru (1995), Toyota (1999) e Citro\u00ebn (2003, 2004 e 2005). Na tempada 2018 \u00e9 un dos pilotos oficiais do Team Peugeot Total.\nAlcumado \"O Matador\", Sainz ostenta o r\u00e9cord do WRC na maior\u00eda dos inicios de carreira. Tam\u00e9n foi o primeiro piloto dun pa\u00eds non n\u00f3rdico en ga\u00f1ar o Rally dos 1000 Lagos en Finlandia. Estivo a piques de repetir a faza\u00f1a no Rally de Suecia terminando segundo catro veces e terceiro d\u00faas veces. Ademais dos \u00e9xitos do WRC, ga\u00f1ou o Rally Dakar en tres ocasi\u00f3ns (2010, 2018 e 2020), o Campionato de Espa\u00f1a d\u00faas veces (1987 e 1988), a Carreira de Campi\u00f3ns (1997) e o Campionato de Rally de Asia-Pac\u00edfico (1990). Os seus copilotos foron Antonio Boto, Lu\u00eds Moya e Marc Mart\u00ed. En 2020 foi galardoado co Premio Princesa de Asturias dos Deportes.\nO seu fillo, Carlos Sainz V\u00e1zquez de Castro, nado o 1 de setembro de 1994, tam\u00e9n \u00e9 un piloto de carreiras profesional, actualmente compite con Renault na F\u00f3rmula 1."}
{"id": "25015", "revid": "22570", "url": "https://gl.wikipedia.org/wiki?curid=25015", "title": "Manto", "text": "O manto terrestre \u00e9 a capa na estrutura da Terra que se atopa directamente debaixo da codia da Terra (separado dela pola descontinuidade s\u00edsmica de Mohorovicic) e sobre o n\u00facleo externo (separado del pola descontinuidade s\u00edsmica de Gutenberg. O termo \u00e9 aplicado tam\u00e9n \u00e1s estruturas doutros planetas. O manto terrestre vai aproximadamente desde os 70 aos 2.900 km de profundidade.\nO manto superior vai dos 70 aos 800\u00a0km de profundidade, aproximadamente, e o manto inferior vai dos 800 aos 2.900\u00a0km de profundidade, aproximadamente."}
{"id": "25016", "revid": "5863", "url": "https://gl.wikipedia.org/wiki?curid=25016", "title": "Carelle, Sobrado", "text": "San Lourenzo de Carelle \u00e9 unha parroquia que se localiza no sur do concello de Sobrado. Segundo o IGE en 2018 ti\u00f1a 131 habitantes (62 mulleres e 69 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 217 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nA parroquia de Carelle ten unha superficie de 6,81 km\u00b2 pola que se espallan 15 n\u00facleos de poboaci\u00f3n.\nDemograf\u00eda.\nNo \"Censo de Pecheros\" de 1528, a parroquia aparece con 110 pecheros \u2015os que te\u00f1en que pagar un tributo\u2015 mentres no censo de 1591 ten 177 veci\u00f1os, dos cales 157 son pecheros."}
{"id": "25017", "revid": "98629", "url": "https://gl.wikipedia.org/wiki?curid=25017", "title": "A Ciadella, Sobrado", "text": "Santa Mar\u00eda da Ciadella, antigamente Santa Mar\u00eda da Ciadella de Curtis (en lat\u00edn: \"sanctae Mariae Cidadelie de Curtis\"), \u00e9 unha parroquia que se localiza no norte do concello de Sobrado. Est\u00e1 situada entre as d\u00faas actuais parroquias de Curtis: Curtis, pertencente \u00f3 concello de Curtis, e San Vicenzo de Curtis, pertencente \u00f3 de Vilasantar. Segundo o IGE en 2009 ti\u00f1a 83 habitantes (43 mulleres e 40 homes) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 94 habitantes.\nPor outra banda, a parroquia eclesi\u00e1stica da Ciadella est\u00e1 integrada na de Armental (Vilasantar) do arciprestado de Sobrado, xa que foi suprimida en 1867.\nToponimia.\nO top\u00f3nimo \"A Ciadella\" prov\u00e9n de \"Cidadelie\", isto \u00e9, unha \u2018cidadela\u2019 ou \u2018cidade pequena\u2019. Mais tam\u00e9n antigamente fac\u00edase referencia \u00e1 Ciadella coma \"Cidadelie de Curtis\". Estoutro top\u00f3nimo \"Curtis\" proceder\u00eda, con seguranza, de \"cohortis\", ou sexa, da lexi\u00f3n que hab\u00eda no campamento romano da Ciadella. Outra teor\u00eda m\u00e1is improb\u00e1bel \u00e9 que procedese do oficio de curtidor de peles, presente antigamente por todo o territorio de Curtis. Adicionalmente, existen outras d\u00faas parroquias con igual top\u00f3nimo curtense e que se achan contiguas \u00e1 Ciadella: Curtis e San Vicenzo de Curtis.\nXeograf\u00eda.\nA parroquia da Ciadella ten unha superficie de 7,50 km\u00b2 pola que se espallan 12 n\u00facleos de poboaci\u00f3n.\nSituaci\u00f3n.\nEst\u00e1 situada no noroeste do concello de Sobrado, entre as parroquias de Curtis (do concello hom\u00f3nimo) e San Vicenzo de Curtis (do concello de Vilasantar), limitando \u00f3 norte e leste coa primeira e \u00f3 oeste coa segunda e converxendo as tres no monte Enxameado. Confina tam\u00e9n, de sueste a sur, coas parroquias de Foxado (Curtis), Grixalba, Cumbraos e Vilari\u00f1o (Vilasantar).\nHistoria.\nNa antig\u00fcidade, as actuais terras da parroquia da Ciadella \u2015xunto coas de Curtis e de San Vicenzo de Curtis\u2015 formar\u00edan parte do \"Territorium Cohortis\", isto \u00e9, o territorio xestionado directamente pola Cohors I Celtiberorum asentada no campamento romano da Ciadella. Segundo alg\u00fans autores, ser\u00eda neste campamento onde estar\u00eda situada a mansi\u00f3n Brigantium da calzada romana do Itinerario de Antonino denominada v\u00eda XX ou \"per loca maritima\". A configuraci\u00f3n desta terra ou territorio de Curtis perdurar\u00eda na Alta Idade Media.\nNa reforma parroquial de 1867, levada a cabo persoalmente por Garc\u00eda Cuesta, arcebispo de Santiago de Compostela, suprimiuse a parroquia eclesi\u00e1stica da Ciadella, sendo agregada \u00e1 de Armental e pasando a igrexa parroquial \u00e1 da Laxe.\nCami\u00f1o de Santiago.\nA Ciadella \u00e9 unha parroquia pola que pasa o Cami\u00f1o de Santiago, m\u00e1is especificamente unha das variantes do Cami\u00f1o do Norte ou Ruta da Costa.\nO Cami\u00f1o, ap\u00f3s gallar no lugar de Toar en San Breixo de Parga (Guitiriz), chega \u00e1 Ciadella polas Cruces tras pasar polas parroquias guitiricenses de Parga, Vilar e As Negradas e polas sobradesas de Grixalba e Cumbraos. Unha vez na Ciadella, no monte da Corda, dir\u00edxese por Vilari\u00f1o (Vilasantar) cara a Boimil (Boimorto), onde se une coa outra variante procedente de Toar que pasa por Sobrado.\nAntigamente no monte da Corda exist\u00eda un hospital de peregrinos xunto a unha capela baixo a advocaci\u00f3n de San Roque. Esta capela foi trasladada primeiro \u00f3 inmediato lugar da Torre e despois, contra 1990 e polo p\u00e1rroco de Cumbraos, \u00e1s Cruces. No entanto, a\u00ednda se conserva un cruceiro denominado Cruceiro da Corda. Por outra banda, un dos obxectivos dos peregrinos de antano que empregaban esta ruta era visitar o santuario de San Pedro de Mezonzo.\nAdicionalmente, existe outra variante proposta e sinalizada polo concello de Curtis, a cal procede de Santa Mari\u00f1a de Lagostelle (Guitiriz) e atravesa o municipio curtense pasando por Paradela, O Castelo, Gorx\u00e1, Recareo, Santaia e A Penencia antes de chegar \u00e1 Ciadella. Prosegue cara a Sobrado onde tam\u00e9n entronca coa que v\u00e9n de Toar. Al\u00e9n desta variante, un ancestral cami\u00f1o conectaba A Ciadella con Gorx\u00e1 polo monte da Corda. O feito de se distribu\u00edren m\u00e1moas \u00e1 beira de todo o seu percorrido, denota unha grande antig\u00fcidade."}
{"id": "25018", "revid": "6296868", "url": "https://gl.wikipedia.org/wiki?curid=25018", "title": "Codesoso, Sobrado", "text": "San Miguel de Codesoso \u00e9 unha parroquia que se localiza no leste do concello coru\u00f1\u00e9s de Sobrado na comarca da Terra de Melide. Segundo o IGE, en 2014 ti\u00f1a 199 habitantes (106 homes e 93 mulleres) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 226 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nA parroquia de Codesoso ten unha superficie de 12,09 km\u00b2 pola que se espallan 18 n\u00facleos de poboaci\u00f3n."}
{"id": "25019", "revid": "6296870", "url": "https://gl.wikipedia.org/wiki?curid=25019", "title": "Cumbraos, Sobrado", "text": "San Xiao de Cumbraos \u00e9 unha parroquia que se localiza no oeste do concello de Sobrado. Segundo o IGE, en 2014 ti\u00f1a 239 habitantes (126 homes e 113 mulleres), o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 271 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nAqu\u00ed naceu Mateo de Prado (c. 1614-1677), unha das meirandes figuras da escultura barroca galega.\nToponimia.\nO top\u00f3nimo Cumbraos ten orixe no asentamento poboacional nos s\u00e9culos IX e X de grupos de xente chegados desde Co\u00edmbra.\nXeograf\u00eda.\nA parroquia de Cumbraos ten unha superficie de 14,12 km\u00b2 pola que se espallan 26 n\u00facleos de poboaci\u00f3n.\nCarballo de Portacal.\nNo lugar da Portacal \u00e1chase o que \u00e9 considerado o segundo carballo m\u00e1is antigo de Galiza pola Sociedade Galega de Historia Natural. En 2011 foi inclu\u00eddo no cat\u00e1logo de \u00e1rbores senlleiras da Xunta de Galicia."}
{"id": "25020", "revid": "6296871", "url": "https://gl.wikipedia.org/wiki?curid=25020", "title": "Folgoso, Sobrado", "text": "Santa Cristina de Folgoso \u00e9 unha parroquia que se localiza no sur do concello de Sobrado. Segundo o IGE en 2014 ti\u00f1a 97 habitantes (52 homes e 45 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 123 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nA parroquia de Folgoso ten unha superficie de 6,11 km\u00b2 pola que se espallan 10 n\u00facleos de poboaci\u00f3n."}
{"id": "25021", "revid": "6296872", "url": "https://gl.wikipedia.org/wiki?curid=25021", "title": "Grixalba, Sobrado", "text": "San Xiao de Grixalba \u00e9 unha parroquia que se localiza no norte do concello de Sobrado. Segundo o IGE, en 2014 ti\u00f1a 380 habitantes (201 homes e 179 mulleres), o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 456 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nA parroquia de Grixalba ten unha superficie de 35,89 km\u00b2 pola que se espallan 30 n\u00facleos de poboaci\u00f3n.\nDemograf\u00eda.\nGrixalba xunto coa contigua parroquia de Foxado (no concello de Curtis) aparecen no \"Censo de Pecheros\" de 1528 con 151 pecheros \u2015os que te\u00f1en que pagar un tributo\u2015 mentres no censo de 1591 te\u00f1en 217 veci\u00f1os, dos cales 215 son pecheros."}
{"id": "25022", "revid": "6296874", "url": "https://gl.wikipedia.org/wiki?curid=25022", "title": "Nogueira, Sobrado", "text": "San Xurxo de Nogueira \u00e9 unha parroquia que se localiza no sur do concello de Sobrado. Segundo o IGE, en 2014 ti\u00f1a 117 habitantes (57 homes e 60 mulleres), o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 154 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nA parroquia de Nogueira ten unha superficie de 6,45 km\u00b2 pola que se espallan 11 n\u00facleos de poboaci\u00f3n."}
{"id": "25023", "revid": "6296876", "url": "https://gl.wikipedia.org/wiki?curid=25023", "title": "A Porta, Sobrado", "text": "San Pedro da Porta \u00e9 unha parroquia que se localiza no sur do concello de Sobrado. Segundo o IGE en 2018 ti\u00f1a 458 habitantes (230 mulleres e 228 homes) distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 625 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nAqu\u00ed nace o r\u00edo Tambre.\nXeograf\u00eda.\nA parroquia da Porta ten unha superficie de 12,67 km\u00b2 pola que se espallan 24 n\u00facleos de poboaci\u00f3n.\nPatrimonio.\nEn 1986 achouse no lugar de Gondrei o denominado Tesouri\u00f1o de Gondrei: unha vasilla con centos de moedas. Datadas no s\u00e9culo IV cons\u00e9rvanse no Museo da Terra de Melide."}
{"id": "25024", "revid": "6296877", "url": "https://gl.wikipedia.org/wiki?curid=25024", "title": "Pousada, Sobrado", "text": "San Mamede de Pousada \u00e9 unha parroquia que se localiza no sur do concello de Sobrado. Segundo o IGE, en 2014 ti\u00f1a 115 habitantes (60 homes e 55 mulleres), o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 140 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nA parroquia de Pousada ten unha superficie de 7,49 km\u00b2 pola que se espallan 17 n\u00facleos de poboaci\u00f3n."}
{"id": "25025", "revid": "6296878", "url": "https://gl.wikipedia.org/wiki?curid=25025", "title": "Roade, Sobrado", "text": "Santo Andr\u00e9 de Roade \u00e9 unha parroquia que se localiza no leste do concello de Sobrado. Segundo o IGE, en 2014 ti\u00f1a 121 habitantes (58 homes e 63 mulleres), o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 139 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nEntre Roade e Silvela (do concello de Friol), no monte Campelo, \u00e1chase a Base Militar de Campelo.\nXeograf\u00eda.\nA parroquia de Roade ten unha superficie de 11,12 km\u00b2 pola que se espallan 10 n\u00facleos de poboaci\u00f3n."}
{"id": "25026", "revid": "43749", "url": "https://gl.wikipedia.org/wiki?curid=25026", "title": "Illas do Canal", "text": ""}
{"id": "25027", "revid": "43749", "url": "https://gl.wikipedia.org/wiki?curid=25027", "title": "Illas Anglonormandas", "text": ""}
{"id": "25029", "revid": "56817", "url": "https://gl.wikipedia.org/wiki?curid=25029", "title": "Valencia (morfosintaxe)", "text": "Valencia \u00e9 un concepto morfosint\u00e1ctico creado en 1959 por Lucien Tesni\u00e8re para definir o potencial sintagm\u00e1tico dunha unidade ling\u00fc\u00edstica de relacionarse con outras unidades.\nCaracter\u00edsticas.\nO concepto de valencia der\u00edvase da definici\u00f3n de valencia en qu\u00edmica. Adoita usarse de tres modos:"}
{"id": "25030", "revid": "56817", "url": "https://gl.wikipedia.org/wiki?curid=25030", "title": "Nova Acr\u00f3pole", "text": "Nova Acr\u00f3pole \u00e9 unha organizaci\u00f3n internacional que se dedica aos estudos filos\u00f3ficos e que como os movementos teos\u00f3ficos afirma a existencia dunha filosof\u00eda universal ou Tradici\u00f3n que est\u00e1 detr\u00e1s de todas as relixi\u00f3ns e movementos esot\u00e9ricos.\nHistoria.\nNova Acr\u00f3pole foi fundada por \u00c1ngel Livraga Rizzi na Arxentina en 1957 entre estudantes universitarios e de secundaria, coa probable colaboraci\u00f3n da s\u00faa compa\u00f1eira Ada Dolores Albrecht. A partir da d\u00e9cada de 1970 co reco\u00f1ecemento da asociaci\u00f3n como fundaci\u00f3n de entidade p\u00fablica polas autoridades arxentinas comeza a se esparexer por varios pa\u00edses de Suram\u00e9rica e en 1972 chegou a Europa. En 1981 Ada Albrecht deixou a organizaci\u00f3n e fundou a Asociaci\u00f3n Mundial Hastinapura\nOrganizaci\u00f3n.\nAs 35 organizaci\u00f3ns nacionais de Nova Acr\u00f3pole agr\u00fapanse na Organizaci\u00f3n Internacional Nova Acr\u00f3pole (OINA), que ten a s\u00faa sede en Bruxelas. A actual directora internacional \u00e9 Delia Steinberg Guzm\u00e1n e segundo datos da organizaci\u00f3n hai 10.000 membros activos en todo o mundo. Presente en Espa\u00f1a dende 1972, en Galicia mant\u00e9n sedes na Coru\u00f1a e Vigo."}
{"id": "25031", "revid": "15490", "url": "https://gl.wikipedia.org/wiki?curid=25031", "title": "Rep\u00fablica \u00c1rabe Saharau\u00ed Democr\u00e1tica", "text": "A Rep\u00fablica \u00c1rabe Saharau\u00ed Democr\u00e1tica (RASD; , \"Al-\u0176umh\u016br\u012byyah Al-`Arab\u012byyah A\u1e63-\u1e62a\u1e25r\u0101w\u012byyah Ad-D\u012bmuqr\u0101\u1e6d\u012byyah\"), \u00e9 o goberno no exilio do S\u00e1hara Occidental, proclamado pola Fronte Polisario o 27 de febreiro de 1976. O primeiro goberno da RASD formouse o 4 de marzo dese ano.\nO territorio reclamado \u00e9 o formado pola antiga provincia espa\u00f1ola do S\u00e1hara Espa\u00f1ol, ocupada ilegalmente en 1976 por Marrocos e Mauritania e logo completamente anexada por Marrocos en agosto de 1979, ao retirarse Mauritania da zona que ocupaba.\nA RASD est\u00e1 reco\u00f1ecida internacionalmente por 84 Estados, a\u00ednda que este n\u00famero var\u00eda dependendo da fonte. Segundo o Parlamento Europeo, a RASD foi reco\u00f1ecida por 54 Estados inclu\u00edndo a Uni\u00f3n Africana en 2002. Segundo o \u00abportal Sahara Marroqu\u00ed\u00bb 27 pa\u00edses reco\u00f1ec\u00edan \u00e1 RASD no ano 2011, pero para o Fronte Polisario eran m\u00e1is de 80. \u00c9 un Estado membro da Uni\u00f3n Africana dende 1984, pero carece de representaci\u00f3n na ONU. O primeiro estado que reco\u00f1eceu a RASD foi Madagascar.\nXeograf\u00eda.\nA Rep\u00fablica \u00c1rabe Saharau\u00ed Democr\u00e1tica at\u00f3pase situada en \u00c1frica do Norte, limitando cara ao norte co oc\u00e9ano Atl\u00e1ntico, entre Mauritania (leste e sur) e Marrocos (norte). Limita tam\u00e9n ao nordeste con Alxeria.\nAtravesado polo Tr\u00f3pico de C\u00e1ncer, o territorio est\u00e1 ocupado polo deserto do S\u00e1hara, cunha parte erg (areosa) e outra hamada (pedregosa).\nHistoria.\nA primitiva poboaci\u00f3n despregouse cara ao Sur ante o avance dos b\u00e9rberes brancos (tribo Sanhaya) do norte, ao que sucedeu a penetraci\u00f3n \u00e1rabe desde o s\u00e9culo VIII (bedu\u00ednos Beni Hassan). Trala Primeira Guerra de Marrocos en 1860, Espa\u00f1a logrou o reco\u00f1ecemento da li\u00f1a costeira saharau\u00ed. Na Conferencia de Berl\u00edn sobre \u00c1frica, reco\u00f1ec\u00e9uselle a Espa\u00f1a unha extensi\u00f3n de deserto adxacente \u00e1 s\u00faa zona costeira de R\u00edo de Oro. En 1920, a colonia constitu\u00eduse no Protectorado do R\u00edo de Oro; en 1934 integrouse con Ifni na \u00c1frica Occidental Espa\u00f1ola, e en 1957 converteuse nunha provincia de Espa\u00f1a.\nDurante as \u00faltimas d\u00e9cadas do s\u00e9culo XIX e a primeira metade do XX, lev\u00e1ronse a cabo importantes \"expedici\u00f3ns cient\u00edficas\" por parte de \"naturalistas\" espa\u00f1ois: Quiroga, Bonelli, Font Sagu\u00e9, Hern\u00e1ndez-Pacheco, Morais Agacino etc. Estes investigadores foron os primeiros civ\u00eds en contactar cos saharau\u00eds e en alcanzar puntos do deserto ata ent\u00f3n desco\u00f1ecidos para os occidentais.\nA s\u00faa independencia foi suscitada pola ONU a Espa\u00f1a en 1967, pero a disputa entre Mauritania, Marrocos e Espa\u00f1a polo territorio supuxo un serio obst\u00e1culo.\nTras unha marcha supostamente pac\u00edfica de miles de marroqu\u00eds cara ao S\u00e1hara planificada polo rei Hasan II, que despois se denominou \"Marcha Verde,\" iniciouse unha guerra cos poboadores aut\u00f3ctonos do territorio. Espa\u00f1a, ante a inestabilidade xerada coa Marcha Verde, asinou os Acordos de Madrid en novembro de 1975, polos que se constitu\u00eda unha Administraci\u00f3n Tripartita temporal no S\u00e1hara, formada por Marrocos, Mauritania e Espa\u00f1a, cunha vixencia prevista ata o 28 de febreiro de 1976 e cuxa finalidade era a celebraci\u00f3n dun referendo de autodeterminaci\u00f3n no que o pobo saharau\u00ed deb\u00eda decidir sobre o seu futuro. A situaci\u00f3n de inestabilidade no territorio provocou a retirada de Espa\u00f1a o 26 de febreiro de 1976 e a autoproclamaci\u00f3n da Rep\u00fablica \u00c1rabe Saharau\u00ed Democr\u00e1tica o d\u00eda 27 de febreiro de 1976.\nA guerra enfrontou os saharau\u00eds da Fronte Polisario, apoiados por Alxeria, contra Marrocos e Mauritania. En 1979 Mauritania renunciou \u00e1 parte de territorio que reclamaba, anexionada por Marrocos unilateralmente, e asemade reco\u00f1eceu \u00e1 Fronte Polisario. Desde ent\u00f3n, o S\u00e1hara Occidental \u00e9 un territorio administrado \"de facto\" (pero non \"de iure\") por Marrocos, a\u00ednda que tal administraci\u00f3n non a exerce sobre a totalidade do territorio, pois a Fronte Polisario controla o 35% do mesmo, ao leste do muro que Marrocos constru\u00edu como defensa ante as eficaces guerrillas do Movemento de Liberaci\u00f3n Nacional Saharau\u00ed. A Constituci\u00f3n foi revisada en 1991 e 1995. En 1999, a RASD aprobou unha nova Constituci\u00f3n.\nV\u00e9xase tam\u00e9n.\nOutros artigos"}
{"id": "25033", "revid": "98629", "url": "https://gl.wikipedia.org/wiki?curid=25033", "title": "Erguibat", "text": "Erguibat \u00e9 unha tribo do S\u00e1hara Occidental, de car\u00e1cter tradicionalmente guerreiro, constit\u00fae a principal tribo do territorio. Consid\u00e9ranse descendentes de Sidi Ahmed Erguibi, cunha li\u00f1axe que se remonta a Mahoma, que chegou ao S\u00e1hara no ano 1503.\nOs erguibat div\u00eddense en 13 fracci\u00f3ns (fahed), a m\u00e1is numerosa \u00e9 a dos Boihat, a\u00ednda que \u00e9 a de Ulad Musa a socialmente m\u00e1is importante.\nO longo de todo o s\u00e9culo XIX sa\u00edu vencedora nas guerras que mantivo coas outras tribos. En 1894 conquistaron por breve tempo a cidade de Tinduf.\nActualmente gran parte dos dirixentes da Rep\u00fablica \u00c1rabe Saharau\u00ed Democr\u00e1tica, entre eles o seu presidente Mohamed Abdelaziz, e os pol\u00edticos m\u00e1is importantes da administraci\u00f3n marroquina do S\u00e1hara son erguibat."}
{"id": "25034", "revid": "98629", "url": "https://gl.wikipedia.org/wiki?curid=25034", "title": "Juiz de Fora", "text": "Juiz de Fora \u00e9 unha importante cidade brasileira do Estado de Minas Xerais, situada na rexi\u00f3n da \"Zona da Mata Mineira\" (as\u00ed chamada por ter sido coberta no pasado pola foresta tropical da \"mata atl\u00e1ntica\"), a 257\u00a0km da capital do estado, Belo Horizonte, e a 164\u00a0km da cidade do R\u00edo de Xaneiro. Foi fundada en 1850, a unha altitude de 695 metros sobre o nivel do mar.\nTi\u00f1a en 2004 un PIB per capita de R$ 8,6 mil (uns 3,3 mil euros aproximadamente), e unha das m\u00e1is altas expectativas de vida do Brasil. Estratexicamente localizada entre os maiores mercados consumidores do Brasil, est\u00e1 dotada de toda a infraestrutura necesaria para modernos empreendimentos. Ocupa un lugar destacado en calidade de vida e investimentos no estado de Minas Xerais, Juiz de Fora tam\u00e9n destaca polo alto \u00edndice de desenvolvemento humano, de acordo coa ONU.\nEconom\u00eda.\nDestaca na econom\u00eda da cidade o sector industrial, principalmente t\u00e9xtil e de alimentos. Durante moitos anos, Juiz de Fora foi co\u00f1ecida como \"a Manchester Mineira\", pero a actividade industrial retraeuse coa recesi\u00f3n econ\u00f3mica brasileira do comezo da d\u00e9cada de 1980. O comercio, os servizos e o lecer tam\u00e9n son importantes, e nos \u00faltimos anos a econom\u00eda da cidade volveu a crecer e diversificarse. Un gran \"shopping center\" e un moderno aeroporto est\u00e1n en construci\u00f3n . En 1998 a cidade recibiu unha f\u00e1brica de autom\u00f3biles da Mercedes Benz.\nCultura e lecer.\nA cidade \u00e9 sede da Universidade Federal de Juiz de Fora, unha das m\u00e1is importantes instituci\u00f3ns de ensino superior brasileiras. Hai tam\u00e9n diversas escolas de ensino fundamental, e outras de ensino medio e tam\u00e9n facultades particulares.\nJuiz de Fora \u00e9 un importante centro rexional cultural, sendo a \u00fanica cidade da s\u00faa rexi\u00f3n en ter cinemas, teatros e outros locais de diversi\u00f3n. Hai tam\u00e9n importantes museos, como o \"Museu Mariano Proc\u00f3pio\" e o \"MAM - Museu de Arte Moderna Murilo Mendes\". Hai tam\u00e9n unha Orquestra Filharm\u00f3nica. A cidade realiza anualmente un festival de m\u00fasica cl\u00e1sica, o \"Festival Internacional de M\u00fasica Colonial Brasileira e M\u00fasica Antiga\".\nOutro evento co\u00f1ecido na cidade nos \u00faltimos anos \u00e9 a escolla da chamada \"Miss Brasil Travest\u00ed\", que atrae participantes de varios puntos do Brasil e alg\u00fan movemento para a rede hoteleira da cidade."}
{"id": "25035", "revid": "1131", "url": "https://gl.wikipedia.org/wiki?curid=25035", "title": "Sun Microsystems", "text": "Sun Microsystems foi unha empresa inform\u00e1tica localizada en Silicon Valley, principalmente fabricou software. Foi adquirida no ano 2010 por Oracle Corporation, e formou parte das iconas de Silicon Valley, como fabricante de semicondutores e software.\nProgramas.\nAlg\u00fans dos seus programas foron servidores e estaci\u00f3ns de traballo para procesadores SPARC, os sistemas operativos SunOS e Solaris, o sistema de ficheiros NFS, a plataforma de programaci\u00f3n Java e conxuntamente con AT&amp;T, a estandarizaci\u00f3n do Unix System V Release 4. Ademais doutros proxectos quizais menos rendibles coma un novo contorno gr\u00e1fico, NeWS ou a interface gr\u00e1fica de usuario OpenLook.\nTam\u00e9n \u00e9 a creadora de suites ofim\u00e1ticas coma o Star Office e o Open Office.org.\nLinguaxe de programaci\u00f3n Java.\nA linguaxe de programaci\u00f3n Java \u00e9 unha plataforma virtual desenvolvida por Sun, de tal maneira que os programas creados nela poden executarse sen cambios en diferentes tipos de arquitecturas e dispositivos computacionais.\nA plataforma Java consta das seguintes partes:\nSistema Operativo Solaris.\nSolaris \u00e9 un sistema operativo baseado inicialmente no sistema UNIX BSD da Universidade de Berkeley, do cal un dos fundadores da compa\u00f1\u00eda foi programados nos seus tempos universitarios. M\u00e1is adiante incorporou funcionalidades do System V, convert\u00e9ndose practicamente nun sistema operativo totalmente baseado en System V. Quizais sexa un dos UNIX comerciais m\u00e1is usados, principalmente no contorno de Internet.\nDesde a versi\u00f3n 10, este sistema operativo \u00e9 de balde, cunha licenza CDDL aprobada pola OSI e p\u00f3dese descargar desde a web de Sun.\nStar Office.\nStarOffice \u00e9 a suite ofim\u00e1tica de Sun Microsystems, baseada no desenvolvemento Open Source do OpenOffice.org (que patrocinou a propia Sun). Est\u00e1 composta por un procesador de textos (Writer), folla de c\u00e1lculo (Calc), programa de manexo de base de datos (Base), de presentaci\u00f3ns (Impress), e de gr\u00e1ficos (Draw).\nPos\u00fae algunhas caracter\u00edsticas adicionais en comparanza co Open Office, ademais do soporte t\u00e9cnico.\nOpen Office.org.\nOpenOffice.org (non OpenOffice, debido a unha disputa de marcas), \u00e9 un proxecto baseado no c\u00f3digo aberto para crear unha suite ofim\u00e1tica.\n\u00c9 multiplataforma, existe entre outros para Microsoft Windows, GNU/Linux, Solaris e Mac OS X.\nDeriva a s\u00faa vez dunha versi\u00f3n comercial, StarOffice de Sun Microsystems a\u00ednda existente. As m\u00e1is recentes versi\u00f3ns de StarOffice est\u00e1n baseadas no c\u00f3digo base de OpenOffice.org; de forma similar \u00e1 relaci\u00f3n existente entre Netscape Navigator e Mozilla."}
{"id": "25036", "revid": "764", "url": "https://gl.wikipedia.org/wiki?curid=25036", "title": "Eguibat", "text": ""}
{"id": "25038", "revid": "98629", "url": "https://gl.wikipedia.org/wiki?curid=25038", "title": "Arosien", "text": "Arsien \u00e9 unha tribo do S\u00e1hara Occidental. Consid\u00e9ranse descendentes de Sidahamed Larosi, cunha li\u00f1axe que se remonta a Mahoma, que chegou ao S\u00e1hara ao comezo do s\u00e9culo XVI procedente de Marrocos, onde fora perseguido. Tradicionalmente foi unha tribo dedicada \u00e1 meditaci\u00f3n e ao estudo, nunca foi moi numerosa, actualmente pode andar arredor dos 3.000 individuos."}
{"id": "25039", "revid": "109216", "url": "https://gl.wikipedia.org/wiki?curid=25039", "title": "Filala", "text": "Filala \u00e9 unha tribo do S\u00e1hara Occidental. Consid\u00e9ranse descendentes de Sidahamed el Filali, cunha li\u00f1axe que se remonta a Mahoma. Tradicionalmente era a tribo da que sa\u00edan os predicadores e mestres do Cor\u00e1n e nunca foi moi numerosa.."}
{"id": "25040", "revid": "109216", "url": "https://gl.wikipedia.org/wiki?curid=25040", "title": "Toubalt", "text": "Toubalt \u00e9 unha tribo do S\u00e1hara Occidental. Consid\u00e9ranse descendentes de Muley Abdallah, cunha li\u00f1axe que se remonta a Mahoma. Tradicionalmente mov\u00edanse entre o territorio comprendido entre Cabo Juby e O Aai\u00fan. A tribo recolleu por escrito diferentes acontecementos hist\u00f3ricos nos que se veu envolta."}
{"id": "25041", "revid": "56817", "url": "https://gl.wikipedia.org/wiki?curid=25041", "title": "Camino (navegador)", "text": "Camino foi un navegador web dese\u00f1ado por Fundaci\u00f3n Mozilla para os sistemas que usen Mac OS X. Emprega Cocoa, a API nativa de Mac OS X, e o motor Gecko.\nTi\u00f1a navegaci\u00f3n por pestanas, bloqueo de vent\u00e1s emerxentes, inclu\u00eda un campo de busca para procurar directamente en Google sen ter que ir \u00e1 s\u00faa p\u00e1xina.\nA \u00faltima versi\u00f3n estable \u00e9 a 2.1.2.\nRematou o 30 de maio de 2013."}
{"id": "25042", "revid": "98629", "url": "https://gl.wikipedia.org/wiki?curid=25042", "title": "Ulad Bu Sba", "text": "Ulad Bu Sba \u00e9 unha tribo do S\u00e1hara Occidental. Consid\u00e9ranse descendentes de Sidi Ahmed ben Hamal, cunha li\u00f1axe que se remonta a Mahoma. A tribo chegou ao S\u00e1hara tras rebelarse contra o sult\u00e1n Mulei Ismail a fins do s\u00e9culo XVII, converteuse na principal tribo do territorio ata o s\u00e9culo XIX cando se enfrontaron coa tribo dos Erguibat, como resultado o seu n\u00famero quedou moi reducido e pasaron a dedicarse ao comercio, baixo a protecci\u00f3n da tribo Ulad Gailan de Mauritania"}
{"id": "25043", "revid": "181", "url": "https://gl.wikipedia.org/wiki?curid=25043", "title": "Adangbe", "text": ""}
{"id": "25044", "revid": "89787", "url": "https://gl.wikipedia.org/wiki?curid=25044", "title": "Juli\u00e1n Besteiro", "text": "Juli\u00e1n Besteiro Fern\u00e1ndez, nado en Madrid o 21 de setembro de 1870 e finado en Carmona (provincia de Sevilla) o 27 de setembro de 1940, foi un catedr\u00e1tico e pol\u00edtico espa\u00f1ol, presidente das Cortes durante a Segunda Rep\u00fablica, as\u00ed como do Partido Socialista Obrero Espa\u00f1ol e da Uni\u00f3n Xeral de Traballadores.\nAlumno da Instituci\u00f3n Libre de Ense\u00f1anza, estudou Filosof\u00eda e Letras na Universidade Central de Madrid e iniciouse na pol\u00edtica no partido da Uni\u00f3n Republicana, pasando m\u00e1is tarde a formar parte do Partido Republicano Radical. En 1912, ano no que tam\u00e9n obtivo a s\u00faa c\u00e1tedra na Universidade Central, ingresou no PSOE. Tivo un papel protagonista na folga xeral de 1917, polo que foi encarcerado en Cartaxena. Foi elixido deputado 1918 e liberado de prisi\u00f3n, comezando ent\u00f3n a s\u00faa actividade parlamentaria.\nSucesor de Pablo Iglesias como l\u00edder do PSOE e da UGT trala morte deste \u00faltimo, apoiou unha postura colaboracionista coa ditadura de Miguel Primo de Rivera. Trala proclamaci\u00f3n da Segunda Rep\u00fablica, en 1931 converteuse no presidente das Cortes Constitu\u00edntes e en 1934 op\u00faxose \u00e1 deriva revolucionaria do seu partido durante a folga de outubro.\nTralo comezo da guerra civil op\u00faxose \u00e1 influencia comunista no goberno republicano e participou no golpe de estado contra o goberno de Juan Negr\u00edn levado a cabo polo coronel Segismundo Casado, formando parte do Consello de Defensa de Madrid en calidade de ministro de Exteriores. Foi o \u00fanico membro deste consello que permaneceu en Madrid cando as forzas do bando sublevado entraron na cidade durante a ofensiva final da guerra o 28 de marzo de 1939. Sometido a un consello de guerra e acusado de promover un socialismo moderado, foi condenado a trinta anos de prisi\u00f3n. Faleceu en 1940 v\u00edtima dunha infecci\u00f3n no c\u00e1rcere de Carmona, nunhas condici\u00f3ns de presidio deficientes.\nTraxectoria.\nPrimeiros anos e formaci\u00f3n.\nNado en Madrid o 21 de setembro de 1870, era fillo dun comerciante de ultramarinos de orixe galega. Ingresou en 1879 na Instituci\u00f3n Libre de Ense\u00f1anza, creada tres anos antes por Francisco Giner de los R\u00edos, \u00f3 que Besteiro profesou unha grande admiraci\u00f3n, adic\u00e1ndolle numerosos eloxios na prensa en anos posteriores. Entre 1887 e 1890 realizou estudos de Filosof\u00eda e Letras na Universidade de Madrid, tendo como docentes entre outros a Nicol\u00e1s Salmer\u00f3n \u2014quen fora presidente da Primeira Rep\u00fablica Espa\u00f1ola\u2014 e Luis Simarro.\nNo curso 1895-1896 trasladouse ata Par\u00eds para ampliar os seus estudos na Sorbona. \u00c1 s\u00faa volta a Espa\u00f1a en 1897 ga\u00f1ou por oposici\u00f3n a c\u00e1tedra de profesor de instituto en Ourense, traslad\u00e1ndose posteriormente a un instituto de Toledo onde exerceu a docencia desde 1899 ata 1908, ano no que obtivo licenza para estudar no estranxeiro, malia que o seu cesamento administrativo non se produciu ata o ano 1912.\nComezos na pol\u00edtica.\nA primeira formaci\u00f3n pol\u00edtica na que militou foi a Uni\u00f3n Republicana, fundada en 1903 por Nicol\u00e1s Salmer\u00f3n e Alejandro Lerroux. En novembro dese ano foi elixido concelleiro en Toledo. Tras producirse en 1908 unha crise no seo da Uni\u00f3n Republicana, Lerroux fundou o Partido Republicano Radical no que Besteiro ingresou ese mesmo ano.\nEn 1909 viaxou a Alema\u00f1a e visitou as universidades de Berl\u00edn, M\u00fanic e Leipzig, onde tomou contacto coas teses marxistas. De volta en Espa\u00f1a e antes do seu ingreso no PSOE no ano 1912, ingresou brevemente na Prisi\u00f3n Modelo en 1911 por mor dunha conferencia na Casa del Pueblo de Madrid, na que se manifestou en contra da guerra en \u00c1frica. Durante esta estancia en prisi\u00f3n confraternizou con Andr\u00e9s Saborit e Daniel Anguiano. En 1912 obtivo a c\u00e1tedra de L\u00f3xica da Universidade Central.\nEn 1913 casou coa profesora de Ciencias F\u00edsicas Dolores Cebri\u00e1n Fern\u00e1ndez de Villegas, que impart\u00eda clases na Escola Normal de Mestres de Toledo. Ese mesmo ano converteuse en conselleiro do concello de Madrid polo distrito de Chamber\u00ed. Posteriormente foi elixido concelleiro de novo nos anos 1917 e 1931. Antes de chegar \u00e1 vicepresidencia da Uni\u00f3n Xeral de Traballadores ocupou os cargos de vogal e vicesecretario do sindicato.\nO 8 de xu\u00f1o de 1916 liderou o comit\u00e9 da UGT que visitou \u00f3 Conde de Romanones, presidente do Consello de Ministros, para transmitirlle as demandas da clase obreira. A negativa por parte do executivo \u00e1 hora de satisfacer estas demandas, entre as que se inclu\u00eda o fin da guerra de Marrocos, foi o preludio da folga de decembro dese ano. Foi tam\u00e9n un dos asinantes, xunto a Largo Caballero e Vicente Barrio, do acordo de colaboraci\u00f3n coa CNT, representada por Salvador Segu\u00ed e \u00c1ngel Pesta\u00f1a, en Zaragoza o 17 de xullo de 1916, que facilitou a folga xeral do 18 de decembro.\nO 9 de agosto de 1917 a UGT convocou unha folga xeral revolucionaria que non obtivo os resultados agardados, e Besteiro foi xulgado por un tribunal militar e sentenciado a cadea perpetua o 4 de outubro xunto a Anguiano, Largo Caballero e Saborit. Foron trasladados \u00f3 c\u00e1rcere de Cartaxena, mais non permaneceron al\u00ed moito tempo xa que nas elecci\u00f3ns de febreiro de 1918 foron elixidos deputados, e liberados tras unha campa\u00f1a no seu favor.\nA actividade parlamentaria de Besteiro entre 1918 e 1923 comezou cunha explicaci\u00f3n e xustificaci\u00f3n da folga de 1917. Tam\u00e9n lle prestou interese a temas como a sanidade e a educaci\u00f3n, lament\u00e1ndose nesta \u00faltima cuesti\u00f3n do analfabetismo e o desfase entre a fin da educaci\u00f3n primaria e a idade m\u00ednima para traballar. En febreiro de 1919 asistiu \u00e1 Conferencia de Berna en representaci\u00f3n do PSOE. Durante os \u00faltimos anos de vida de Pablo Iglesias, debilitado por unha enfermidade, Besteiro foi o l\u00edder de facto do PSOE desde a vicepresidencia do partido. No congreso do PSOE de 1920 Besteiro mantivo, \u00f3 igual que Largo Caballero, unha posici\u00f3n ambivalente e contemporizadora fronte \u00f3s discursos terceiristas que buscaban a adhesi\u00f3n incondicional \u00f3 Comintern.\nDitadura de Primo de Rivera.\nTrala instauraci\u00f3n da ditadura de Primo de Rivera Besteiro adoptou, como gran parte do sindicato e do partido, unha postura de colaboraci\u00f3n co novo r\u00e9xime, sendo frecuentes as s\u00faas declaraci\u00f3ns favorables \u00e1 nova situaci\u00f3n institucional. Argumentaba que a posta en funcionamento dun sistema democr\u00e1tico era responsabilidade da burgues\u00eda e que se trataba de algo no que non lle correspond\u00eda involucrarse de forma activa \u00e1 clase traballadora. Consecuentemente, e ata que a burgues\u00eda cumprise a s\u00faa misi\u00f3n hist\u00f3rica, a Uni\u00f3n Xeral de Traballadores deb\u00eda aproveitar as oportunidades ofrecidas polo r\u00e9xime para mellorar a posici\u00f3n da clase traballadora organizada \u00f3 redor do sindicato socialista. Esta postura de colaboraci\u00f3n tivo a oposici\u00f3n dentro do PSOE de Indalecio Prieto e Fernando de los R\u00edos, que propo\u00f1\u00edan un modelo de estado de sistema bicameral.\nEn 1925 Besteiro sucedeu Pablo Iglesias \u00e1 fronte do PSOE. Nos \u00faltimos tempos da ditadura a posici\u00f3n de Besteiro tivo un cariz segundo Preston \"en certo modo pasivo\". Nunha reuni\u00f3n da UGT en agosto de 1929, a ruptura da \u00e1 obreira de Largo Caballero coa v\u00eda colaboracionista co r\u00e9xime e a distensi\u00f3n de Besteiro, que mantivo a s\u00faa postura de 1924, provocou unha li\u00f1a de fractura no partido, que volveu a reproducirse co rexeitamento de Besteiro \u00e1 colaboraci\u00f3n socialista coas forzas republicanas no chamado Pacto de San Sebasti\u00e1n. En 1930 bloqueou a celebraci\u00f3n da folga xeral prevista para o 15 de decembro dese ano. Co triunfo das teses contrarias \u00e1s s\u00faas, na reuni\u00f3n do 22 de febreiro de 1931 dimitiu dos seus cargos tanto no PSOE coma na UGT, secundado por varios socialistas achegados como Saborit, Trif\u00f3n G\u00f3mez e Lucio Mart\u00ednez.\nPor\u00e9n, Besteiro formou parte en representaci\u00f3n do PSOE da candidatura por Madrid da Conjunci\u00f3n Republicano-Socialista para as elecci\u00f3ns municipais fixadas para o 12 de abril de 1931. O triunfo desta coalici\u00f3n fronte \u00f3s mon\u00e1rquicos foi considerable e Besteiro foi un dos trinta concelleiros desta conxunci\u00f3n que resultaron elixidos, no seu caso polo distrito de La Latina.\nSegunda Rep\u00fablica Espa\u00f1ola.\nEn 1931, trala instauraci\u00f3n da Segunda Rep\u00fablica Espa\u00f1ola, Besteiro, que se presentou como candidato nas elecci\u00f3ns constitu\u00edntes foi elixido case por unanimidade presidente das Cortes republicanas constitu\u00eddas o 14 de xullo, cargo que ocupou ata o 9 de outubro de 1933. Por\u00e9n, chegou a afirmar que os socialistas non deb\u00edan colaborar coas forzas republicanas \u00e1 hora de conformar gobernos burgueses para, nas s\u00faas palabras, \"conservar a nosa (a do partido) independencia e a nosa autonom\u00eda\". Experimentou non obstante neste per\u00edodo unha \"republicanizaci\u00f3n\", cunhas formulaci\u00f3ns previas \u00e1s elecci\u00f3ns constitu\u00edntes de 1931 que, segundo Emilio Lamo de Espinosa, pod\u00eda subscribilos \"calquera republicano burgu\u00e9s\".\nEn 1933 replicoulle a Amaro del Rosal que \"facer un movemento para po\u00f1er en funcionamento o Socialismo mediante a ditadura do proletariado\" consider\u00e1bao \"un absurdo imposible nas circunstancias actuais, e o anuncio destes prop\u00f3sitos, que non se realizar\u00e1n e se se intentan realizar resultar\u00e1n nun fracaso enorme, non servir\u00e1 m\u00e1is que para estimular a reacci\u00f3n\".\nBesteiro, que experimentou durante este per\u00edodo unha deriva cara a posici\u00f3ns m\u00e1is conservadoras, viuse obrigado a dimitir en xaneiro de 1934 da presidencia da UGT que recuperara no congreso da mesma en outubro de 1932, e mant\u00edvose \u00e1 marxe da faceta revolucionaria do PSOE que deu lugar \u00e1 Revoluci\u00f3n de outubro, \u00e1 que se opuxo. Chegou a afirmar que o perigo fascista estaba mellor representando por Largo Caballero e os seus seguidores que pola CEDA, e advertiu que \"Espa\u00f1a non era Rusia\" e que a insurrecci\u00f3n requirir\u00eda a\u00ednda m\u00e1is violencia e desembocar\u00eda probablemente nun fracaso. O 28 de abril de 1935 ingresou como membro da Academia de Ciencias Morales y Pol\u00edticas cun discurso titulado \"Marxismo y Antimarxismo\", interpretado coma un episodio m\u00e1is do conflito coa li\u00f1a \"caballerista\" do partido.\nPara as elecci\u00f3ns de febreiro de 1936 o PSOE integrouse na Fronte Popular. O partido achegaba sete candidatos \u00e1 candidatura frontepopulista pola cidade de Madrid. Como en anteriores procesos electorais da etapa republicana, a Agrupaci\u00f3n Socialista Madrile\u00f1a elixiu \u00f3s seus candidatos mediante antevotaci\u00f3ns. Nestas quedou rexistrado un predominio da facci\u00f3n revolucionaria caballerista, que superou amplamente \u00e1 candidatura encabezada por Besteiro. Largo Caballero obtivo o 92\u00a0% dos votos. Besteiro foi elixido candidato nunha segunda volta. O seu cada vez menor apoio nas filas socialistas contrastou cos resultados obtidos nas elecci\u00f3ns nas que foi elixido deputado, sendo o segundo candidato m\u00e1is votado tras Manuel Aza\u00f1a e o primeiro socialista con 224\u00a0540 votos.\nGuerra Civil.\nTralo comezo da guerra civil volveu \u00f3 concello de Madrid como presidente do denominado Comit\u00e9 de Reforma, Reconstruci\u00f3n e Saneamento. Besteiro, que se opuxo frontalmente \u00f3 conflito, caracterizouse durante o mesmo polo seu anticomunismo e pola s\u00faa aposta por unha paz negociada. Desde moi cedo deu por perdida a guerra, mais rexeitou repetidamente abandonar a capital malia as presi\u00f3ns dos seus achegados. A comezos de 1937 rexeitou trasladarse ata Buenos Aires como embaixador malia atoparse enfermo. Durante anos controlara unha tuberculose latente, mais o traballo, a mala alimentaci\u00f3n e o fr\u00edo empeoraron a s\u00faa sa\u00fade.\nEn maio de 1937 Manuel Aza\u00f1a, presidente da Rep\u00fablica, designouno como representante do goberno republicano na coroaci\u00f3n de Xurxo VI de Inglaterra coa misi\u00f3n de procurar unha intervenci\u00f3n internacional no conflito. Para isto entrevistouse con Anthony Eden, ministro de Exteriores brit\u00e1nico, nunha reuni\u00f3n organizada polo embaixador Pablo de Azc\u00e1rate na que non obtivo ning\u00fan resultado concreto. Entrevistouse tam\u00e9n co primeiro ministro franc\u00e9s L\u00e9on Blum. Dende ent\u00f3n Besteiro desenvolveu unha animadversi\u00f3n cara a Juan Negr\u00edn, novo xefe do goberno trala sa\u00edda de Largo Caballero, xa que este non quixo escoitar o seu informe sobre estes encontros.\nA partir de 1938 mostrouse propicio a aceptar unha serie de responsabilidades pol\u00edticas que axudaran a conseguir a fin da guerra. Chegou a manter reuni\u00f3ns con membros da Falanxe clandestina e con axentes franquistas e quintacolumnistas, que tentaron convencelo de que asumira a xefatura do goberno coa fin de facilitar o cami\u00f1o cara a unhas negociaci\u00f3ns de paz. Ese mesmo ano viaxou ata Barcelona invitado por Aza\u00f1a a unha reuni\u00f3n para configurar un novo goberno, cita que resultou infrutuosa. Durante esta visita, un empeoramento da s\u00faa enfermidade obrigouno a gardar cama no hotel durante un tempo. Pesimista con respecto \u00e1 causa republicana \u2014opinaba que de ga\u00f1ar a guerra a Rep\u00fablica converter\u00edase nun estado comunista\u2014, Besteiro chegou a pensar, segundo Helen Graham, que unha ditadura liderada por Franco ser\u00eda semellante \u00e1 ditadura de Primo de Rivera e permitir\u00eda a colaboraci\u00f3n socialista. A ret\u00f3rica de Besteiro, que chegou a acusar a Julio \u00c1lvarez del Vayo, a Luis Araquist\u00e1in e a Juan Negr\u00edn de \"entregados\" \u00f3s comunistas, era a finais de 1938 segundo Paul Preston \"indistinguible da proveniente do bando rebelde\".\nEn febreiro de 1939 produciuse a s\u00faa depuraci\u00f3n como catedr\u00e1tico por parte do bando franquista xunto a outros docentes, mediante a Orde Ministerial do 4 de febreiro de 1939 publicada no \"BOE\" o 17 de febreiro dese mesmo ano.\nBesteiro, que creu na boa vontade de Franco ata o final do conflito, sumouse \u00e1 controvertida iniciativa do coronel Segismundo Casado e formou parte do Consello Nacional de Defensa \u2014do que, tras rexeitar o cargo de presidente por crer que deb\u00eda ocupalo un militar, foi nomeado ministro de Exteriores\u2014 que o 5 de marzo de 1939 deu un golpe de estado contra a Rep\u00fablica representada polo doutor Juan Negr\u00edn. Esta conspiraci\u00f3n persegu\u00eda a consecuci\u00f3n dun armisticio con Franco que nunca se chegou a materializar.\nEn 1939 presentou un proxecto de Plan Rexional de Madrid (titulado \"Esquema y Bases para el desarrollo del Plan Regional\", tam\u00e9n co\u00f1ecido como \"Plan Besteiro\") no que apuntaba a necesidade de incorporar \u00f3 termo municipal de Madrid os municipios lim\u00edtrofes. O pr\u00f3logo do proxecto, escrito por Besteiro, introduc\u00eda como principal referencia para a cidade a experiencia do Plan de Londres.\nO 27 de marzo de 1939 celebrouse a \u00faltima reuni\u00f3n do Consello Nacional de Defensa. O 28 de marzo t\u00f3dolos membros do consello ag\u00e1s Besteiro partiron en avi\u00f3n cara a Valencia. Besteiro propuxo o nomeamento do anarquista Melchor Rodr\u00edguez Garc\u00eda como alcalde de Madrid, cargo que este aceptou e \u00e1 s\u00faa vez rendeu \u00f3 bando franquista no mesmo d\u00eda.\nO 29 de marzo Besteiro, enfermo, foi detido nos sotos da sede do ministerio de Facenda, lugar no que ti\u00f1a o seu despacho e viv\u00eda dende o 5 de marzo, e desde onde se dirix\u00eda frecuentemente por radio \u00f3s madrile\u00f1os, e foi enviado \u00f3 c\u00e1rcere de Porlier. Esta prisi\u00f3n era un antigo colexio salesiano reconvertido en c\u00e1rcere nunhas condici\u00f3ns deplorables. Segundo Aurora Alcojor, a s\u00faa detenci\u00f3n incomodou \u00f3 goberno de Franco, que prefer\u00eda non ter que sometelo a un xu\u00edzo.\nConsello de guerra.\nO mesmo 29 de marzo comezou o proceso contra Besteiro instru\u00eddo polo xu\u00edz militar Carlos de Sabater. O 12 de xu\u00f1o foi trasladado \u00e1 prisi\u00f3n Del Cisne a petici\u00f3n do seu avogado. Esta era un antigo convento reconvertido apresuradamente en establecemento penitenciario, mais as condici\u00f3ns hixi\u00e9nicas eran mellores que en Porlier. O 8 de xullo Besteiro foi sometido a un consello de guerra baixo a acusaci\u00f3n de \"delito de adhesi\u00f3n \u00e1 rebeli\u00f3n militar\". O fiscal foi Felipe Acedo Colunga, levando a acusaci\u00f3n como un intento de \"condena da revoluci\u00f3n\" personificada en Besteiro. Acedo fora alumno del, e describiuno como un \"home honesto e inocente de calquera delito de sangue\", \"persoa honrada\" e \"simp\u00e1tico \u00e1 multitude e a n\u00f3s mesmos desde o punto de vista persoal\". Por\u00e9n, solicitou a pena de morte para el polo \"crime de promover un socialismo aceptable mediante a moderaci\u00f3n\", e por ter sido \"nefasto, terriblemente nefasto, na pol\u00edtica espa\u00f1ola\".\nO seu avogado defensor foi o tradicionalista Ignacio Arenillas, quen s\u00f3 aceptou o cargo cando Besteiro conseguiu convencelo de que nunca pertencera \u00e1 masonar\u00eda. Arenillas, ademais de resaltar as virtudes persoais de Besteiro, negou que existira causa para xulgalo e engadiu que non se lle estaba axuizando polos seus actos, sen\u00f3n polas s\u00faas ideas. O xu\u00edzo oral durou case cinco horas, e \u00f3 final do mesmo Besteiro empregou o seu dereito \u00e1 \u00faltimo quenda de palabra para reafirmar as s\u00faas convicci\u00f3ns pol\u00edticas, recalcando o seu tempo como militante e a s\u00faa participaci\u00f3n na folga xeral de 1917. Estas palabras \u00edan en contra da estratexia do seu avogado e prexudicaron a s\u00faa defensa.\nO tribunal, presidido polo xeneral Manuel Nieves Coso e integrado por sete xenerais e xefes, condenouno a cadea perpetua por un delito de \"rebeli\u00f3n militar\", pena que foi conmutada por unha condena de 30 anos de prisi\u00f3n, quedando Besteiro inclu\u00eddo no sistema de revisi\u00f3ns e indultos.\nPresidio e morte.\nBesteiro foi trasladado, previo paso pola prisi\u00f3n do paseo del Cisne de Madrid, \u00f3 mosteiro trapista de San Isidro de Due\u00f1as, na provincia de Palencia. O mosteiro reconvert\u00e9rase parcialmente en prisi\u00f3n destinada a un grupo de sacerdotes vascos e para o propio Besteiro. Nas decenas de cartas que lle escribiu a s\u00faa esposa, nas que nunca manifestou rancor nin arrepentimento, explicaba que lle trataban ben e que \"destin\u00e1ronme a unha habitaci\u00f3n nunha parte nova, sinxela, limpa, chea de sol\". Por\u00e9n, \u00f3 pouco tempo os propios monxes do mosteiro alegaron que non pod\u00edan atender a s\u00faa estancia. As autoridades decidiron trasladalo e alg\u00fans madrile\u00f1os puideron contemplar o \u00faltimo paso pola capital de Besteiro nun cami\u00f3n aberto cargado de sacerdotes que lle rodeaban. Un dos seus acompa\u00f1antes, o padre Ugarte, afirmou:\nO 30 de agosto de 1939 Besteiro chegou \u00f3 c\u00e1rcere de Carmona (Sevilla), dende onde continuou a s\u00faa relaci\u00f3n cos sacerdotes nacionalistas vascos presos e seguiulle escribindo a s\u00faa muller. As xesti\u00f3ns para conseguir o seu traslado ou liberaci\u00f3n non tiveron \u00e9xito. Os seus achegados tentaron que se lle aplicara unha norma legal que permit\u00eda a excarceraci\u00f3n de presos de setenta anos ou pr\u00f3ximos a esa idade, mais a decisi\u00f3n ti\u00f1a que tomala o ministro do Ex\u00e9rcito, o xeneral Jos\u00e9 Enrique Varela. Existen indicios de que este e outros xenerais asinaron unha petici\u00f3n dirixida a Franco, mais o ditador non aceptou a liberaci\u00f3n de Besteiro.\nOs sacerdotes vascos foron liberados pouco a pouco \u00f3 longo do ano 1940, o que complicou a situaci\u00f3n de Besteiro. A s\u00faa alimentaci\u00f3n empeorou e viuse obrigado a realizar labores de limpeza nas que antes lle axudaban os cregos. O 19 de setembro comunic\u00e1ronlle \u00e1 s\u00faa muller que Besteiro padec\u00eda unha enterocolite, algo que xa sufrira no pasado. Por\u00e9n, tanto os s\u00edntomas como o tratamento eran diferentes \u00f3s doutras ocasi\u00f3ns, o que preocupou a Dolores Cebri\u00e1n. A s\u00faa solicitude de trasladalo a un hospital foi rexeitada polo m\u00e9dico da prisi\u00f3n. Tam\u00e9n rexeitou que fose atendido por outros tres m\u00e9dicos da localidade. Finalmente Dolores conseguiu por medio dunhas amizades que fose un especialista de o\u00eddos a atendelo, mais este pouco puido facer para salvarlle a vida a Besteiro.\nBesteiro, xa moi enfermo, expresou a s\u00faa \u00faltima vontade nun momento de lucidez, recollida por Saborit:\nFinou o 27 de setembro de 1940 nunhas condici\u00f3ns de presidio deficientes: \"Espantosas\" segundo o profesor Juan Marichal, \"angustiosas\" para Eusebio Fern\u00e1ndez Garc\u00eda e de \"dram\u00e1tica agon\u00eda\" segundo Enrique S\u00e1nchez Lubi\u00e1n, quen tam\u00e9n indicou que o persoal m\u00e9dico non fixo nada para curar a septicemia que padec\u00eda. Jaume Claret Miranda cualificou esta prisi\u00f3n de \"campo de concentraci\u00f3n\", mentres que Antonio Jim\u00e9nez-Landi sostivo que nin a personalidade nin as condici\u00f3ns f\u00edsicas de Besteiro conmoveron \u00f3 alcaide de Carmona, que non permitiu que se lle fixera ningunha consideraci\u00f3n. As fontes son ambivalentes no que se refire \u00e1 causa do seu falecemento, que unhas atrib\u00faen a unha infecci\u00f3n, que segundo Preston ter\u00eda collido nas latrinas, e outras \u00e1 tuberculose.\nA s\u00faa morte pasou desapercibida naquel momento para os espa\u00f1ois por mor do silencio da prensa do pa\u00eds. Si se tivo co\u00f1ecemento no exilio. O xornal comunista \"Espa\u00f1a Democr\u00e1tica\", editado en Montevideo, adicoulle o artigo titulado \"Ha muerto Besteiro, uno de los responsables del golpe de Casado\", no que o acusaban de non ter participado na guerra \"non por repulsi\u00f3n \u00e1 violencia sen\u00f3n por ausencia de identificaci\u00f3n desa gran epopea\". Serrano S\u00fa\u00f1er admitiu con posterioridade nas s\u00faas memorias publicadas en 1977 que a condena e morte en prisi\u00f3n de Besteiro \"constitu\u00edu un acto torpe\".\nInfluencias e ideolox\u00eda.\nMarxista revisionista, Besteiro era admirador de Karl Kautsky e era contrario \u00e1 idea da ditadura do proletariado, chegando a pensar que os intentos de instaurala demostrar\u00edan ser unha \"in\u00fatil ilusi\u00f3n infantil\". Non obstante defendeu este concepto na Conferencia de Berna de febreiro de 1919 no caso ruso, posici\u00f3n aparentemente contraditoria que Besteiro xustificou posteriormente argumentando que en Rusia trat\u00e1base dun caso de elecci\u00f3n entre \"ditadura socialista ou anarqu\u00eda\". Neste sentido, Juan Avil\u00e9s Farr\u00e9 indicou que para Iglesias e Besteiro neses momentos primaba un intento por manter a unidade socialista.\nDurante a ditadura de Primo de Rivera propuxo a representaci\u00f3n parlamentaria de intereses socioecon\u00f3micos sindicais mediante unha segunda c\u00e1mara de car\u00e1cter corporativo \u2014o Senado\u2014 nun principio equiparable en poder \u00f3 Congreso, a\u00ednda que m\u00e1is tarde indicou que deber\u00eda ser de car\u00e1cter simplemente consultivo.\nVinculado \u00e1 facci\u00f3n dereitista do PSOE, Stanley G. Payne cualificouno como posiblemente o \"\u00fanico te\u00f3rico marxista\" de importancia no partido. Malia o seu status no panorama socialista previo \u00e1 guerra civil, Paul Preston afirmou que, lastrado por certa \"rixidez moral\", as contribuci\u00f3ns efectivas de Besteiro \u00f3 pensamento marxista foron moi escasas. Pola s\u00faa banda, Gerald H. Meaker describiuno como un \"menxevique espa\u00f1ol\". Na configuraci\u00f3n do seu pensamento conflu\u00edron influencias positivistas, neokantianas, marxistas e krausistas.\nEmilio Lamo de Espinosa sinalou a existencia nas posici\u00f3ns pol\u00edticas de Besteiro de tres per\u00edodos marcados por unhas datas espec\u00edficas: 1912, 1919 e 1924, sendo plenamente reformista a partir desta \u00faltima. Besteiro, que para Ricardo de la Cierva nunca foi un \"verdadeiro marxista\" sen\u00f3n \"un doutrinario aberto \u00e1s evoluci\u00f3ns da socialdemocracia europea\", acentuou o seu anticomunismo co transcurso da Guerra Civil."}
{"id": "25046", "revid": "23204", "url": "https://gl.wikipedia.org/wiki?curid=25046", "title": "Lingua \u00e9uscara", "text": "O \u00e9uscaro ou vasco (\"euskara\" en \u00e9uscaro) \u00e9 a lingua tradicional do pobo vasco. Na actualidade f\u00e1lase no territorio co\u00f1ecido como Euskal Herria. Comprende Euskadi e o norte de Navarra (que conforman Hegoalde) e as rexi\u00f3ns de Baixa Navarra/Nafarroa Beherea, Lapurdi e Zuberoa, no departamento franc\u00e9s de Pireneos Atl\u00e1nticos (o que \u00e9 co\u00f1ecido como Iparralde. Constit\u00fae unha lingua illada, arrodeada por linguas de orixe indoeuropea.\nO \u00e9uscaro \u00e9 unha lingua aglutinante. Algunhas teor\u00edas consid\u00e9rano unha lingua probablemente ori\u00fanda dos primeiros pobos que migraron cara a Europa. Outras, a trav\u00e9s de comparaci\u00f3ns, empar\u00e9ntanno con linguas ata hoxe faladas no C\u00e1ucaso. De calquera forma, \u00e9 unha lingua falada ou comprendida por polo menos 800.000 persoas, e falada dende moito antes de que se introducise a lingua latina na Pen\u00ednsula Ib\u00e9rica.\nPor non ter linguas parentes co\u00f1ecidas, cre\u00e1ronse sobre o \u00e9uscaro un gran n\u00famero de ideas sen base ling\u00fc\u00edstica s\u00f3lida, como que se trata da lingua m\u00e1is complexa do mundo ou que os verbos s\u00f3 te\u00f1en voz pasiva. A s\u00faa estrutura sentencial \u00e9 practicamente id\u00e9ntica \u00e1 do turco ou do xapon\u00e9s. A s\u00faa morfolox\u00eda por\u00e9n, \u00e9 pouco com\u00fan en Europa, mais poden atoparse sistemas morfol\u00f3xicos semellantes en linguas doutros continentes.\nHoxe, o vasco est\u00e1 presente en nomes de empresas, instituci\u00f3ns, actores pol\u00edticos e sociais, as\u00ed como etiquetas e sinais, na zona delimitada por Euskadi, Navarra e Iparralde.\nDistribuci\u00f3n xeogr\u00e1fica.\nDentro do Estado espa\u00f1ol, o \u00e9uscaro f\u00e1lase en Euskadi e Navarra. No Estado franc\u00e9s f\u00e1lase nas rexi\u00f3ns de Lapurdi, Baixa Navarra e Zuberoa, dentro do departamento dos Pireneos Atl\u00e1nticos, co\u00f1ecido como Iparralde ou Pa\u00eds Vasco franc\u00e9s.\nAntes da industrializaci\u00f3n, o \u00e9uscaro era falado pola maior\u00eda da poboaci\u00f3n das zonas vasc\u00f3fonas hist\u00f3ricas. Segundo datos de 1867 manexados por Ladislao de Velasco, fal\u00e1bano 170.000 dos 176.000 habitantes de Guip\u00fascoa, 149.000 dos 183.000 en Biscaia (6.000 estranxeiros e 28.000 habitantes do distrito de Balmaseda-Enkarterri, onde non se falara en tempo), 12.000 dos 120.000 en Araba, 60.000 dos 300.000 en Navarra e 80.000 dos 124.000 no Pa\u00eds Vasco franc\u00e9s.\nRegulamento e status oficial.\nA Euskaltzaindia, a Real Academia da Lingua Vasca, foi creada en 1919. Dende a d\u00e9cada de 1960 coordinou un importante esforzo de normalizaci\u00f3n, baseado na tradici\u00f3n escrita e nos elementos com\u00fans dos diferentes dialectos. Isto deu como resultado o \u00e9uscaro batua (unificado). O seu lema \u00e9 \"Ekin eta jarrai\" (\"Comezar e seguir\").\nO \u00e9uscaro \u00e9 lingua oficial dende 1982 en Euskadi. En Navarra, a s\u00faa situaci\u00f3n est\u00e1 regulada pola Lei Foral do \u00c9uscaro, que divide a Comunidade Foral en tres rexi\u00f3ns: vasc\u00f3fona, non vasc\u00f3fona e mixta. Este feito, en consecuencia, creou distintas modalidades no sistema educativo.\nEn Francia, o \u00e9uscaro, como outras linguas minoritarias, non ten reco\u00f1ecemento oficial.\nVariantes ling\u00fc\u00edsticas.\nVariedades dialectais.\nHai actualmente oito dialectos, os cales non se confunden coas divisi\u00f3ns pol\u00edticas. Un dos primeiros estudos cient\u00edficos do vasco foi feito por Louis-Lucien Bonaparte (descendente de Napole\u00f3n).\nVariedade est\u00e1ndar.\nHai actualmente unha versi\u00f3n unificada do \u00e9uscaro, o \"batua\" (\"unificado\" en vasco), que \u00e9 a variedade empregada no ensino. O batua bas\u00e9ase principalmente no dialecto guipuscoano, onde m\u00e1is se fala o idioma. Incl\u00fae tam\u00e9n trazos das falas navarras e do dialecto labortano.\nGram\u00e1tica.\nO vasco ten algunhas formas gramaticais pouco com\u00fans na Europa, como o \"ergativo,\" que se emprega engadindo un \"-k\" ao suxeito cando hai un verbo transitivo. O verbo auxiliar tam\u00e9n reflicte o n\u00famero do obxecto directo, de tal forma que o verbo auxiliar pode conter moita informaci\u00f3n (sobre o suxeito, o n\u00famero do obxecto directo e o obxecto indirecto). De entre as linguas europeas, este sistema (inflexi\u00f3n do verbo auxiliar) s\u00f3 se d\u00e1 no \u00e9uscaro e en linguas do C\u00e1ucaso.\nPor exemplo, na frase:\nque significa \"Mart\u00edn compra os xornais para min\", \"Mart\u00edn-ek\" \u00e9 o suxeito (m\u00e1is exactamente, un ergativo), por isto ten a terminaci\u00f3n \"-k\". \"Egunkariak\" ten unha terminaci\u00f3n en \"-ak\" a cal marca o plural do obxecto (plural absolutivo, para ser exacto). O verbo \u00e9 \"erosten dizkit\", no cal \"erosten\" \u00e9 un tipo de xerundio (\"comprando\") e o auxiliar \"dizkit\" indica:\nO vasco fai distinci\u00f3n entre as consoantes sibilantes (z, tz), nas cales a fricci\u00f3n ocorre na superficie da lingua (como no \"s\" nas linguas francesa e inglesa), e sibilantes \"apicais\" (s, ts) onde a fricci\u00f3n acontece na punta da lingua (como no \"s\" castel\u00e1n). Tam\u00e9n pos\u00fae sibilantes palatais (x e tx, que soan como en galego \"x\" e \"ch\" respectivamente).\nOs sons palatais (explosivos: tt /c/, dd /X/; sibilantes: x /S/, tx /tS/; nasais: \u00f1 /\u00f1/; laterais: ll /L/) son t\u00edpicos de diminutivos, frecuentes na linguaxe infantil e na afectiva. Ex.:, \"tanta\" (\"gota\") e \"ttantta\" (goti\u00f1a). Unhas poucas palabras com\u00fans, como \"txakur\" (\"can\"), usan sons palatais malia perderen no uso com\u00fan a s\u00faa caracter\u00edstica de diminutivo. As formas correspondentes non palatais actualmente te\u00f1en un sentido aumentativo ou pexorativo: \"zakur\" (\"can grande\", \"chivato\"). \nMoitos dialectos do vasco exhiben un efecto de palatalizaci\u00f3n derivado en que as consoantes que se inician no \u00f3so frontal cambian na s\u00faa correspondente palatal despois da vogal frontal alta [i]. Por exemplo, o son [n] na palabra \"egin\" (=feito) t\u00f3rnase no son palatal [\u00f1] cando o sufixo \"a\" se engade, pronunci\u00e1ndose [egui\u00f1a] (o feito).\nA letra x pron\u00fanciase como [x], [X\\], [Z], [S] ou mesmo [X] dependendo da rexi\u00f3n (a pronunciaci\u00f3n [X], como o \"j\" castel\u00e1n , \u00e9 t\u00edpica de Euskadi). O sistema de vogais \u00e9 o mesmo c\u00f3 espa\u00f1ol para a maior\u00eda de falantes, con 5 vogais /a, e, i, o, u/. As\u00ed e todo, o dialecto Souletino ten unha sexta vogal, frontal e arredondada, representada na escrita como \u00fc, semellante ao son franc\u00e9s \"eu\" (ou ao alem\u00e1n \"\u00f6\").\nO \u00e9uscaro mostra unha gran variaci\u00f3n dialectal no acento t\u00f3nico. Abrangue dende unha tonicidade fraca nos dialectos centrais ata unha forte tonicidade noutros dialectos, con patr\u00f3ns variados na colocaci\u00f3n da tonicidade. En xeral, a tonicidade non se usa para distinguir x\u00e9nero ou n\u00famero. Por\u00e9n, hai situaci\u00f3ns onde a tonicidade \u00e9 fonoloxicamente pertinente, xa que permite diferenciar entre uns poucos pares de palabras acentuadas e algunhas formas gramaticais (en xeral plurais doutras formas). Ex.:, \"bas\u00f3\u00e0\" (\"a bosque\", caso absolutivo) vs. \"b\u00e1so\u00e0\" (\"o vaso\", caso absolutivo; un pr\u00e9stamo do espa\u00f1ol \"vaso\"); \"bas\u00f3\u00e0k\" (\"a bosque\", caso ergativo) vs. \"b\u00e1so\u00e0k\" (\"o vaso\", caso ergativo) vs. \"b\u00e1soak\" (\"as bosques\" ou \"os vasos\", caso absolutivo).\nDada a gran variabilidade dialectal, a tonicidade non se indica na ortograf\u00eda est\u00e1ndar. A Euskaltzaindia (Academia da Lingua Vasca) apenas fai recomendaci\u00f3ns xerais para un posicionamento est\u00e1ndar da tonicidade. As indicaci\u00f3ns son basicamente para colocar un acento indicador de tonicidade fraca (m\u00e1is fraca que aquela do espa\u00f1ol) na segunda s\u00edlaba dun sintagma, e unha tonicidade normalmente menor na \u00faltima s\u00edlaba, ag\u00e1s en formas plurais, cando a tonicidade se traslada para a primeira s\u00edlaba. Este sistema d\u00e1 ao idioma unha \"musicalidade\" distinta, que diferencia a s\u00faa pronuncia da prosodia do espa\u00f1ol. Os \"Euskaldunberris\" (\"neofalantes do \u00e9uscaro\", que o usan como segunda lingua e co espa\u00f1ol como primeira lingua) tenden a transportar os padr\u00f3ns da prosodia espa\u00f1ola para a s\u00faa pronuncia do \u00e9uscaro, o que orixina unha pronuncia bastante desprezada, \"insulsa\". Por exemplo, pronuncian \"nire ama\" (\"mi\u00f1a nai\") como \"nire \u00e1ma\" (- - ? -), no canto de \"nir\u00e9 am\u00e0\" (- \u00b4 - `)."}
{"id": "25049", "revid": "96271", "url": "https://gl.wikipedia.org/wiki?curid=25049", "title": "Taekwondo", "text": "O taekwondo (en ) \u00e9 unha arte marcial que ten a s\u00faa orixe en Corea, onde \u00e9 deporte nacional. \u00c9 moi co\u00f1ecido e popular pola espectacularidade das s\u00faas t\u00e9cnicas de p\u00e9 e actualmente \u00e9 a arte marcial m\u00e1is popular do mundo, con mill\u00f3ns de seguidores en todo o planeta. O seu desenvolvemento rem\u00f3ntase a uns 2000 anos atr\u00e1s, pero \u00e9 co\u00f1ecido como taekwondo dende hai uns 50 anos. \nNos Xogos Ol\u00edmpicos de Se\u00fal 88 fixeron a s\u00faa primeira aparici\u00f3n en devandito certame como deporte de exhibici\u00f3n. Neste evento competiron 183 atletas (120 homes e 63 mulleres) de 34 pa\u00edses diferentes en 8 diferentes divisi\u00f3ns de peso tanto para homes como para mulleres. Nos Xogos Ol\u00edmpicos de Barcelona 92 continuou como competencia de exhibici\u00f3n e non foi ata os Xogos Ol\u00edmpicos de Atlanta 96 cando se converteu en deporte ol\u00edmpico oficial.\nTae-kwon-do significa \"cami\u00f1o do p\u00e9 e o pu\u00f1o\". Esta arte marcial non se basea unicamente no uso das pernas como moita xente cre erroneamente. Moitas t\u00e9cnicas de taekwondo usan o c\u00f3bado, as\u00ed como diferentes formas de empregar a man, o p\u00e9 e ata o xeonllo (por exemplo, para efectuar rompementos de t\u00e1boas, ladrillos ou outros obxectos).\nExisten dous taekwondos: o da WTF (World Taekwondo Federation) e o da ITF (International Taekwon-Do Federation). Por suposto, as t\u00e9cnicas var\u00edan, as\u00ed como os \"poomse\" (pron\u00fanciase pumse). Tam\u00e9n existen outras federaci\u00f3ns como a ATA (American Taekwondo Association) que s\u00f3 nos EEUU ten m\u00e1is de 300.000 practicantes. Desta dependen d\u00faas asociaci\u00f3ns: a WTTU e a STF.\nA pr\u00e1ctica do taekwondo, como a dos demais estilos de Artes Marciais, non conduce a comportamentos violentos, sen\u00f3n que axuda a baleirar de estr\u00e9s e conflitos. Multitude de t\u00e9cnicas de relaxaci\u00f3n converten a pr\u00e1ctica do taekwondo nunha actividade moi boa para o esp\u00edrito. Un dos exercicios m\u00e1is importantes \u00e9 a realizaci\u00f3n de \"poomses\", denominados tam\u00e9n como formas ou \"katas\" en terminolox\u00eda do karate.\nHistoria.\nA orixe das Artes Marciais as\u00f3ciase coa necesidade ancestral do home non s\u00f3 de defenderse, sen\u00f3n de desenvolver o seu corpo e a s\u00faa mente. Inicialmente esta necesidade traduciuse na forma de \"actividades deportivas\" xeralmente relacionadas coa realizaci\u00f3n de ritos relixiosos.\nOs primeiros rexistros da pr\u00e1ctica desta Arte Marcial data do ano 50 A.C. cando foi co\u00f1ecido como \"Taek Kyon\". A evidencia da s\u00faa pr\u00e1ctica puido ser atopada nunhas tumbas onde unhas pinturas murais mostraban a dous homes nunha escena de loita.\nPor eses tempos p\u00f3dense identificar os Tres reinos de Corea: \nAs s\u00faas achegas: o \"Yongko\" en Puyo, \"Tongmaeng\" en Koguryo, \"Mochon\" en Ye e \"Mahan\" e o \"Kabi\" na dinast\u00eda Silla.\nSilla unificou os reinos logo de ga\u00f1ar a guerra contra Paekje en 668 D.C. e a Koguryo en 670 D.C. O Hwa-Rang-Do (v\u00eda da irmandade entre os homes) xogou un papel importante nesta unificaci\u00f3n. O Hwa-Rang-Do era un grupo de elite de xoves nobres, dedicados a cultivar a mente e o corpo para servir ao reino de Silla. Este grupo ti\u00f1a un c\u00f3digo de honor, establecido polo monxe budista Won-Kang, e practicaban varias formas de artes marciais, inclu\u00edndo \"Taekyon\" e \"Soo Bakh Do\". Este c\u00f3digo de honor \u00e9 a base filos\u00f3fica do moderno TaeKwonDo.\nFormas primitivas de Taekwondo; produto da incorporaci\u00f3n dos movementos lentos de defensa e ofensivos, imitados dos animais; foron atopados en diferentes manifestaci\u00f3ns na dinast\u00eda coreana de Koguryo fundada no ano 37 A.R., como as pinturas murais atopadas nas ru\u00ednas das tumbas reais Muyon-chong e Kakchu-chong que mostran escenas da pr\u00e1ctica do devanceiro do Taekwondo.\nDada a antig\u00fcidade das tumbas p\u00f3dese inferir que a poboaci\u00f3n de Koguryo iniciou a pr\u00e1ctica do Taekwondo durante o per\u00edodo comprendido entre o ano 3 D.C. e 427 D.C.\nEn Kyongju, a capital da dinast\u00eda Silla, atop\u00e1ronse impresionantes imaxes budistas nas paredes da cova Sokkuram no Templo Pulkuk-sa. Nestas imaxes apr\u00e9cianse dous \"Guerreiros Diamante\" practicando Taekwondo, protexendo ao Budismo dos dia\u00f1os.\nSilla \u00e9 famosa polo Hwarang, unha organizaci\u00f3n social, educativa e militar baseada nun c\u00f3digo de honor, consistente na lealdade \u00e1 naci\u00f3n, respecto e obediencia aos proxenitores, honestidade coas amizades, coraxe na batalla e a omisi\u00f3n da violencia innecesaria.\nOs antecedentes deste c\u00f3digo de \u00e9tica ata se atopan no documento m\u00e1is antigo da historia coreana o Samguk Yusa, e a s\u00faa influencia foi determinante na historia e unificaci\u00f3n dos imperios de Corea as\u00ed como nos fundamentos do Taekwondo actual.\nNesta \u00e9poca (entre 1147 e 1170 D.C.) estableceuse un per\u00edodo de paz. En 936 D.C. Wang Kon fundou a dinsat\u00eda Koryo, o nome Corea \u00e9 derivado deste mesmo. Asemade, o \"Soo Bakh Do\" converteuse nun deporte popular, o cal foi utilizado como un m\u00e9todo de adestramento militar.\nDurante a dinast\u00eda Yi (1392 D.C. - 1910 D.C.), este \u00e9nfase no adestramento militar desapareceu. \u00c9 neste per\u00edodo cando o Taekwondo denominouse \"\"Subak\" e a s\u00faa pr\u00e1ctica estendeuse, como unha actividade deportiva, chegando inclusive a realizarse unha competencia entre provincias. Nesta \u00e9poca King Chongjo publicou o libro ilustrado \"Muye Dobo Tongji\"\" que incl\u00fae ao Taekwondo nun dos seus cap\u00edtulos. \nO \"Subak\" practicouse como un importante deporte nacional, atraendo moito a atenci\u00f3n tanto da corte real como do p\u00fablico xeral.\nO 9 de novembro de 1918 nace Choi Hong Hi (creador do Taekwon-Do) en Miong Chong, Corea do Norte. No ano 1933 \u00e1 idade de 15 anos comeza a practicar \"Taek Kyon\", animado polo seu mestre de caligraf\u00eda Han Il Dong, que era un experto nesa arte. En 1937 \u00e9 enviado a Kyoto, Xap\u00f3n, a estudar, e al\u00ed empeza a practicar Karate, recib\u00edndose de II Dan. Ao estalar a segunda guerra mundial debeu alistarse no ex\u00e9rcito xapon\u00e9s, onde ao pouco tempo \u00e9 enviado a prisi\u00f3n por pertencer ao movemento independentista \"Kwan Ju\". Encerrado comeza a desenvolver unha arte marcial en que combina o Taek Kyon e o Karate. En 1946 foi recrutado polo Ex\u00e9rcito Coreano, podendo as\u00ed ter un lugar onde practicar a s\u00faa nova arte marcial \u00e1 que denominou \"Chan Hun\".\nDurante a primeira metade do S\u00e9culo XX, o Taekwondo foi influenciado por outras Artes Marciais. O m\u00e1is importante destes deportes \u00e9 o Karate Xapon\u00e9s (v\u00e9xase Karate) xa que o Xap\u00f3n dominou a Corea dende 1910 ata o fin da segunda guerra mundial. Despois de que o Xap\u00f3n colonizara Corea, as artes marciais foron prohibidas, pero o Taekwondo persistiu no esp\u00edrito da poboaci\u00f3n coreana como un legado, sendo practicado por alg\u00fans poucos na clandestinidade.\nA influencia que lle deu Xap\u00f3n ao Taekwondo, son os movementos, r\u00e1pidos e directos, que caracterizan os diversos sistemas xaponeses.\nDespois de que Corea se liberara en 1945, o Taekwondo revitalizouse, ensin\u00e1ndose \u00e1s novas xeraci\u00f3ns. O 11 de abril de 1955 o nome TaeKwonDo, suxerido polo Gral Choi, foi adoptado por varios Mestres de Arte Marcial Coreano.\nO 16 de setembro de 1961 establ\u00e9cese a Asociaci\u00f3n Coreana de Taekwondo. O 25 de febreiro de 1962 esta asociaci\u00f3n \u00fanese \u00e1 Asociaci\u00f3n Coreana de Deportes Amaters. O 9 de outubro de 1963, o Taekwondo \u00e9 por primeira vez un evento Oficial no 44\u00ba \"Encontro Atl\u00e9tico Nacional\" en Corea. \nO 22 de marzo de 1966 f\u00f3rmase a \"International Taekwon-Do Federation\" (ITF), con sede en Corea do Sur. En 1972 m\u00f3vese a Toronto, Canad\u00e1.\nA pr\u00e1ctica do Taekwondo estendeuse mundialmente coa participaci\u00f3n de 19 pa\u00edses no \"Primeiro Campionato Mundial de Taekwondo\" celebrado en Se\u00fal (Corea) en maio de 1973, durante este encontro establ\u00e9cese a \"Federaci\u00f3n Mundial de Taekwondo\" (WTF). Actualmente o cinema est\u00e1 contribu\u00edndo a estender o interese polas Artes Marciais e xa conta con grandes mitos na s\u00faa historia como Bruce Lee ou Jackie Chan, e tam\u00e9n con grandes promesas como Tony Jaa.\nCombate de torneo ou campionato.\nO combate de taekwondo, en campionatos, faise cun atuendo especial: un peto que cobre peito e costas, un casco acolchado (cabezal), protector bucal, protector xenital, canilleiras e protectores para os antebrazos e un traxe especial chamado dobok. O combate div\u00eddese en tres asaltos de tres minutos cada un, excepto para os amaters, onde s\u00f3 hai dous asaltos. Est\u00e1 prohibido golpear co pu\u00f1o na cabeza. De feito, co pu\u00f1o s\u00f3 se pode golpear o torso (nunca por detr\u00e1s); coas pernas, p\u00f3dese golpear por riba da cintura, ben sexa no peito ou nas costas (a validez dos golpes nas costas foi introducida recentemente e obrigou a redese\u00f1ar os petos). A\u00ednda que as t\u00e9cnicas cl\u00e1sicas de taekwondo usan moitas partes do corpo, no combate s\u00f3 se pode golpear co pu\u00f1o e o p\u00e9 (isto d\u00e9bese principalmente ao regulamento).\nPoomses.\nOs pumses son secuencias de movementos de defensa e ataque que simulan un combate imaxinario con varios adversarios. Estes pumses est\u00e1n relacionados directamente cos cintos de graos e se memorizan e repiten con obxecto de incrementar o equilibrio, a elasticidade, a rapidez e o dominio dos diferentes movementos.\nInicialmente as primeiras Poomse foron as chamadas Palgwae, (A s\u00faa pronunciacion \u00e9: Pal-gue) as cales deriv\u00e1ronse das primeiras mesturas do Taekwondo tradicional e o Karate. Estas, a\u00ednda cando se utilizan a\u00ednda, non son reco\u00f1ecidas como oficiais pola WTF. Estas estaban destinadas para os cintos inferiores ao negro e os seus nomes son: \n 1.- Palgwae Il Chang \n 2.- Palgwae I Chang \n 3.- Palgwae Sam Chang \n 4.- Palgwae Sa Chang \n 5.- Palgwae Oh Chang \n 6.- Palgwae Yuk Chang \n 7.- Palgwae Chil Chang \n 8.- Palgwae Pal Chang\nActualmente para o Taekwondo da WTF existen d\u00faas categor\u00edas de poomses: os taeguk e os poomse superiores ou poomse dan.\nOs poomse taeguk (A s\u00faa pronunciaci\u00f3n \u00e9: Che-gok) son os poomses b\u00e1sicos, e est\u00e1n destinados aos cintos inferiores ao negro (branco ata marr\u00f3n). Os nomes destes son (a nomenclatura \u00e9 a utilizada en \"Taekwondo. Fundamentos e pumse\", libro editado pola WTF):\n 1.- Taeguk Il Chang \n 2.- Taeguk I Chang \n 3.- Taeguk Sam Chang \n 4.- Taeguk Sa Chang \n 5.- Taeguk Oh Chang \n 6.- Taeguk Yuk Chang \n 7.- Taeguk Chil Chang \n 8.- Taeguk Pal Chang\nOs poomse dan est\u00e1n destinados \u00e1s diferentes graduaci\u00f3ns dentro do cinto negro. Os seus nomes son:\n Koryo \n Kungang \n Taebek \n Pyongwon \n Sipchin \n Chitae \n Chonkwon \n Jansu \n Ilio."}
{"id": "25050", "revid": "109216", "url": "https://gl.wikipedia.org/wiki?curid=25050", "title": "Ulad Delim", "text": "Ulad Delim (en ) \u00e9 unha tribo do S\u00e1hara Occidental. Consid\u00e9ranse descendentes dos Beni Hassan, cunha li\u00f1axe que se remonta a Mahoma, que emigraron dende Marrocos por conflitos cos seus gobernantes. Tradicionalmente percorr\u00edan o sur do territorio e recib\u00edan tributo doutras tribos a cambio de protecci\u00f3n.\nEnfrontados aos franceses, os franceses ofr\u00e9cenlle a paz a cambio que se asenten no seu territorio enmarcado na rivalidade franco-espa\u00f1ola pola zona, os Ulad Delim pediron en 1933 a entrada de Espa\u00f1a no interior do S\u00e1hara Occidental, cousa que fan ao ano seguinte cando ocupan Daora e Smara.\nDiv\u00eddese en cinco fracci\u00f3ns (fahed): Ludeicat, Serahna, Ulad Baamar, Ulad Jaliga e Ulad Tagueddi"}
{"id": "25052", "revid": "98629", "url": "https://gl.wikipedia.org/wiki?curid=25052", "title": "Izarguien", "text": "Izarguien \u00e9 unha tribo tekna que habita no S\u00e1hara Occidental, entre o r\u00edo Dra e o norte de Bojador. A\u00ednda que son de orixe b\u00e9rber falan dende hai s\u00e9culos o hassaniya. Consid\u00e9ranse descendentes de Sidi Ahmed el Azargui, que segundo a tradici\u00f3n en 1598 chegou dende Marrocos.\nA fins do s\u00e9culo XIX loitaron con \u00e9xito contra os Ait Usa, que dende Marrocos pretend\u00edan establecerse no territorio e contra contra a tribo tekna de Ait Musa u Ali, que recib\u00eda axuda do sult\u00e1n de Marrocos.\nDiv\u00eddese en tres fracci\u00f3ns: Echtuqui, El Guerrah e Ait Said."}
{"id": "25053", "revid": "98629", "url": "https://gl.wikipedia.org/wiki?curid=25053", "title": "Ahel Berikallah", "text": "Ahel Berikallah \u00e9 unha tribo tekna que habita no norte do S\u00e1hara Occidental.&lt;br&gt;\nA\u00ednda que son de orixe b\u00e9rber falan dende hai s\u00e9culos o hassaniya. A s\u00faa xenealox\u00eda rem\u00f3ntase ao s\u00e9culo XI e tradicionalmente foi unha tribo dedicada \u00e1 relixi\u00f3n e ao estudo. Seguno o censo feito polas autoridades espa\u00f1olas en 1974 sumaban un total de 1\u00a0810 persoas."}
{"id": "25054", "revid": "109216", "url": "https://gl.wikipedia.org/wiki?curid=25054", "title": "Ulad Tridarin", "text": "Ulad Tridarin \u00e9 unha tribo do S\u00e1hara Occidental que chegou ao territorio arredor do s\u00e9culo XIV. Consid\u00e9ranse descendentes de Ali uld Abbu Iazza.\nDiv\u00eddese nas fracci\u00f3ns de Gassi, Iassin, Iazza e Moglich.\nOs Ulad Tridarin foron tributarios dos Ulad Delim ata fins do s\u00e9culo XVII"}
{"id": "25055", "revid": "22570", "url": "https://gl.wikipedia.org/wiki?curid=25055", "title": "Historia do S\u00e1hara Occidental", "text": "O S\u00e1hara Occidental nunca formou un estado no sentido moderno da palabra. A\u00ednda que hai achados prehist\u00f3ricos e houbo colonias fenicias no territorio arredor do s\u00e9culo VI a.C., os primeiros habitantes co\u00f1ecidos do territorio foron tribos b\u00e9rberes. Coa chegada do islam no s\u00e9culo VIII, chegan tam\u00e9n os \u00e1rabes e en especial os Beni Hassan, no s\u00e9culo XV, que van acabar mesturados coas tribos b\u00e9rberes locais para dar orixe \u00e1 actual poboaci\u00f3n saharau\u00ed.\nA poboaci\u00f3n saharau\u00ed, ata a chegada dos europeos, organiz\u00e1base en grupos de familias (fahed) que se agrupaban en cabilas ou tribos, que constitu\u00edan a unidade social b\u00e1sica dos saharau\u00eds, e que ligaba a un grupo unido por un lazo de parentesco patrilineal, que con frecuencia entraban en conflito entre si e que deu orixe a numerosas guerras tribais ata o s\u00e9culo XX. A tribo m\u00e1is importante era a dos Erguibat. F\u00f3ra da divisi\u00f3n tribal quedaban os \"maalemin\" (artes\u00e1ns), \"iggaugen\" (trobadores), \"abid\" (escravos ) e \"haratin\" (libertos).\nColonia espa\u00f1ola.\nEn 1884 coa expedici\u00f3n de Emilio Bonelli e a fundaci\u00f3n de Villacisneros comezou a ocupaci\u00f3n do territorio por Espa\u00f1a que proclamou oficialmente o proctetorado de R\u00edo de Oro o 26 de decembro de 1884. En 1886 Jos\u00e9 \u00c1lvarez P\u00e9rez e Julio Cervera exploraron o territorio, malia iso a influencia espa\u00f1ola non chega m\u00e1is al\u00e1 de Villa Cisneros.\nEn 1904 coa chegada de Francisco Bens, gobernador pol\u00edtico-militar, react\u00edvase a colonizaci\u00f3n do territorio, tenta atraerse \u00e1 poboaci\u00f3n nativa e en 1907 pasou a Aargub, ao outro lado da ba\u00eda de Villacisneros, en 1910 realizou unha expedici\u00f3n ata Atar, xa en Mauritania. En 1916 os espa\u00f1ois ocuparon Cabo Juby e en 1920 La G\u00fcera. Ata 1934 Espa\u00f1a s\u00f3 controla tres zonas costeiras, mentres o interior permanece baixo o control das diferentes tribos saharaius. En 1934 os espa\u00f1ois ocupan Daora e Smara. Durante a guerra civil espa\u00f1ola o territorio adquire interese pol\u00edtico-militar e fom\u00e9ntase o control efectivo do interior. En 1938 fundouse O Aai\u00fan.\nA medida que avanza a colonizaci\u00f3n a sociedade saharau\u00ed sofre unha profunda transformaci\u00f3n, desaparecen as distinci\u00f3ns entre as tribos guerreiras e as tributarias, todas pasan a depender da autoridade colonial, fom\u00e9ntase a incorporaci\u00f3n ao ex\u00e9rcito espa\u00f1ol entre a poboaci\u00f3n nativa, as organizaci\u00f3ns pol\u00edticas tradicionais como a yemaa e os chiuj perden as s\u00faas atribuci\u00f3ns orixinais. A colonizaci\u00f3n espa\u00f1ola transformou tam\u00e9n a econom\u00eda local cos chegada de espa\u00f1ois \u00e1s cidades e como parte das forzas armadas e polo comezo da industrializaci\u00f3n logo do descubrimento das minas de f\u00f3sfato de Bu Cra en 1963 que levar\u00e1 a sedentarizaci\u00f3n da poboaci\u00f3n e que en 1974 s\u00f3 o 17% da poboaci\u00f3n fora n\u00f3made.\nEn 1966 a Asemblea Xeral da ONU, coa oposici\u00f3n de Espa\u00f1a, aprobou a resoluci\u00f3n 2.229 na que demandaba a realizaci\u00f3n dun referendo no S\u00e1hara Occidental para permitir o dereito \u00e1 autodeterminaci\u00f3n \u00e1 poboaci\u00f3n local. Id\u00e9nticas resoluci\u00f3ns suc\u00e9dense en anos seguintes. A partir de 1967 xorde a primeira organizaci\u00f3n nacionalista, liderada por Mohamed Bassir, que foi desmantelada polas autoridades espa\u00f1olas en 1970.\nEn 1973 formouse a Fronte Polisario, que mediante unha loita de guerrillas persegue a independencia do territorio. As autoridades espa\u00f1olas organizaron o Partido da Uni\u00f3n Nacional Saharau\u00ed (PUNS) para contrarrestar a actividade da Polisario con escaso \u00e9xito entre a poboaci\u00f3n nativa.\nEn 1975 a ONU env\u00eda ao S\u00e1hara Occidental unha misi\u00f3n de visita que deb\u00eda informar \u00e1 Corte Internacional de Xustiza. A misi\u00f3n estaba presidida por Simeon Ak\u00e9, embaixador de Costa do Marfil na ONU, e a Fronte Polisario amosou a s\u00faa forza nas r\u00faas cando a misi\u00f3n chegou ao S\u00e1hara o 12 de maio. No informe que a a misi\u00f3n deu a co\u00f1ecer o 15 de outubro manifesta que a maior\u00eda da poboaci\u00f3n est\u00e1 a favor da independencia e reco\u00f1eceu \u00e1 Fronte Polisario como a forza pol\u00edtica dominante no territorio.\nLogo de co\u00f1ecerse o informe o rei Hass\u00e1n II de Marrocos anunciou a realizaci\u00f3n dunha marcha civil, Marcha Verde, para a incorporaci\u00f3n do S\u00e1hara a Marrocos, na marcha participaron 350.000 persoas, que o 5 de novembro chegan a Agadir, dispostos a cruzar a fronteira e o d\u00eda seguinte as primeiras columnas cruzan a fronteira, que se dete\u00f1en nas inmediaci\u00f3ns dos primeiros postos de militares espa\u00f1ois, a 10\u00a0km da fronteira. O 9 de novembro tras conversas coas autoridades espa\u00f1olas, Hass\u00e1n II ordena o repregamento da marcha, deixando o territorio espa\u00f1ol o d\u00eda 10. Tras os acordos de Madrid, que divid\u00edan o S\u00e1hara espa\u00f1ol entre Marrocos e Mauritania, Espa\u00f1a retirou as s\u00faas forzas do S\u00e1hara o 14 de novembro de 1975, estableceuse unha administraci\u00f3n tripartita na que formaban parte Marrocos e Mauritania, por medio de dous gobernadores que auxiliaban ao gobernador xeral, nomeado por Espa\u00f1a. As tropas marroqu\u00eds entran en Smara o 28 de novembro e no Aai\u00fan o 11 de decembro, as forzas mauritanas ocupan La G\u00fcera e Tichla despois de fortes enfrontamentos coa Fronte Polisario. En xaneiro os marroqu\u00eds bombardean os refuxiados saharau\u00eds en Guelta e Tifariti, Um Dreiga. O 26 de febreiro de 1976 finalizou formalmente o mandato de Espa\u00f1a sobre o territorio e a Fronte Polisario proclamou a Rep\u00fablica \u00c1rabe Saharau\u00ed Democr\u00e1tica ao d\u00eda seguinte ao non reco\u00f1ecer a entrega a Marrocos e Mauritania.\nCoa marcha espa\u00f1ola aproximadamente 20.000 militares e 17.500 civ\u00eds marcharon do S\u00e1hara cara Espa\u00f1a, arredor de 25.000 marroqu\u00eds entraron nun primeiro momento no S\u00e1hara e 6.000 militares mauritanos, ao tempo que miles de saharau\u00eds marchan cara as zonas controladas pola Fronte Polisario.\nDivisi\u00f3n entre Marrocos e Mauritania.\nMarrocos incorporou o territorio do norte do S\u00e1hara e Mauritania o sur co nome de Tiris al-Gharbiyya. A Fronte Polisario controlaba unha parte do territorio e Tinduf pasa de 5.000 refuxiados saharau\u00eds antes da marcha dos espa\u00f1ois do S\u00e1hara pasou a 45.000 en marzo de 1976 e en torno dos 100.000 a fins de ano.\nEn abril de 1976 hab\u00eda 30.000 militares marroqu\u00eds no territorio, que controlaban as cidades pero non o deserto, ao igual que Mauritania."}
{"id": "25056", "revid": "27155", "url": "https://gl.wikipedia.org/wiki?curid=25056", "title": "Quilo-", "text": " \nQuilo (s\u00edmbolo: \"k\") \u00e9 un prefixo do Sistema Internacional de Unidades que equivale a 1.000 unidades ou 103. Por exemplo:\nAdoptado en 1795, v\u00e9n do grego \u03c7\u03af\u03bb\u03b9\u03bf\u03b9, que significa \"mil\".\nColoquialmente \u00fasase con frecuencia o termo apocopado \"quilo\", como abreviatura de \"quilogramo\".\nEn inform\u00e1tica, quilo non \u00e9 sempre exactamente 1.000, sen\u00f3n que equivale a 1.024 (210), en especial, cando se refire a almacenamento. Por exemplo, un quilobyte son 1.024 bytes, non 1.000.\nAs\u00ed a todo, quilo- e \"mega-\" te\u00f1en o seu significado tradicional procedente do Sistema Internacional cando se refiren a velocidades ou transferencias de datos. Por exemplo, 56 quilobits por segundo son 56.000 bits por segundo, non 57.344.\nUnha convenci\u00f3n com\u00fan consiste en utilizar \"k\" (en min\u00fasculas) para 1000 e \"K\" (en mai\u00fasculas) para 1.024."}
{"id": "25058", "revid": "98629", "url": "https://gl.wikipedia.org/wiki?curid=25058", "title": "Anxo (cristianismo)", "text": "Na relixi\u00f3n, un anxo \u00e9 un ser espiritual que asiste e serve ao Deus ou deuses dalgunhas relixi\u00f3ns tradicionais. Ademais adoita ser unha figura oposta aos demos.\nOrixe e historia.\nA palabra prov\u00e9n do lat\u00edn \"angelus\", derivado \u00e1 s\u00faa vez do grego \u03ac\u03b3\u03b3\u03b5\u03bb\u03bf\u03c2, que significa \"mensaxeiro\". No Antigo Testamento empr\u00e9gase \"anxo\" para traducir a palabra hebrea \u05de\u05dc\u05d0\u05da, \"mal'ach\", que tam\u00e9n significa mensaxeiro.\nNa iconograf\u00eda cristi\u00e1.\nOs anxos son mensaxeiros de Deus, esp\u00edritos puros e inmortais creados polo Se\u00f1or. A s\u00faa funci\u00f3n principal \u00e9 glorificaren a Deus. Ademais, serven de nexo entre El e o ser humano, protexen a este e velan pola s\u00faa salvaci\u00f3n.\nUsualmente repres\u00e9ntanse con \u00e1s, posiblemente para sinalaren a presteza coa que realizan a misi\u00f3n que se lles encomenda ou ben porque poden voar e \u00e9 m\u00e1is sinxelo para a mente humana comprender esa caracter\u00edstica atribu\u00edndolles \u00e1s. Na \u00e9poca barroca desenvolveuse en Suram\u00e9rica un estilo pict\u00f3rico de anxos, un de cuxas m\u00e1is co\u00f1ecidas iconas son os Anxos arcabuceiros. Tam\u00e9n na iconograf\u00eda isl\u00e1mica se representan como seres alados.\nOs anxos son asexuados e a s\u00faa orixe e natureza foron moi diferentes \u00e1s do home.\nOs anxos non deben confundirse cos santos, pois a s\u00faa condici\u00f3n depende da s\u00faa natureza e non dos seus actos. O anxo nace pero o santo faise, por iso o comportamento do anxo pode chegar a ser sorprendente e ata controvertido.\nXerarqu\u00eda.\nConsonte aos te\u00f3logos cristi\u00e1ns da Idade Media, os anxos est\u00e1n organizados en varias ordes ou Coros Anxelicais. A clasificaci\u00f3n m\u00e1is influente foi creada por un autor desco\u00f1ecido cuxas obras nos chegaron atribu\u00eddas a Dionisio Areopagita. O te\u00f3logo en cuesti\u00f3n viviu entre os s\u00e9culos IV e V e expuxo a s\u00faa doutrina no seu libro \"A Xerarqu\u00eda Celeste\".\nNa s\u00faa obra, o autor tomou como referencia algunhas pasaxes do Novo Testamento, en concreto da Ep\u00edstola aos Efesios (cap. 6, ver. 12) e a Ep\u00edstola aos Colosenses (cap 1, ver. 16), para constru\u00edr un esquema de tres Xerarqu\u00edas ou Esferas de anxos, as cales conti\u00f1an tres Ordes ou Coros. Estas eran (en orde descendente):\nPrimeira xerarqu\u00eda.\nCrese que estes anxos serven como conselleiros divinos.\nSeraf\u00edns.\nO Seraf\u00edn \u00e9 a orde de maior xerarqu\u00eda anxelical, servindo como encargados do trono de Deus e cant\u00e1ndolle continuamente as s\u00faas loanzas. Dise que rodean o trono de Deus, regulando o movemento dos ceos segundo emana de Deus. Repres\u00e9ntanse con tres pares de \u00e1s con ollos, con elas cobren o rostro e o corpo para se protexeren do intenso Resplandor que emite Deus.\nOs Seraf\u00edns son mencionados en Isa\u00edas 6:1\u20137.\nQuerub\u00edns.\nOs Querub\u00edns son os gardi\u00e1ns da luz e as estrelas. Crese que, a\u00ednda que non est\u00e1n no plano da realidade humana, a s\u00faa luz divina se filtra do ceo e toca as vidas dos homes. Repres\u00e9ntanse con dous pares de \u00e1s.\nP\u00e9nsase que os Querub\u00edns son unha orde dentro dos anxos, a\u00ednda que outros os clasifican como seres a un nivel maior c\u00f3 dos anxos. O seu rango entre os anxos sempre foi categorizado na primeira xerarqu\u00eda.\nMoitos cristi\u00e1ns cren que o Demo \u00e9 un anxo ca\u00eddo que estaba entre os Querub\u00edns antes de caer do Ceo. Dentro destas crenzas dise que o seu t\u00edtulo era o \"anxo da luz\" previamente a pecar en contra de Deus.\nOs Querub\u00edns son mencionados no X\u00e9nese 3:24; Ezequiel 10:17\u201320; e 1 Reis 6:23\u201328.\nTronos.\nEstas entidades est\u00e1n relacionados coas acci\u00f3ns dos homes. Son entes que antigamente eran chamados Esp\u00edritos das Estrelas. Levan un rexistro das acci\u00f3ns en t\u00f3dolos tempos ou karmas. Son tam\u00e9n os construtores da orde universal. Repres\u00e9ntanse como seres inmensos de \u00e1s circulares iluminadas coas cores do arco da vella. Son os portadores do don da perseveranza. O seu deber \u00e9 cargaren o trono de Deus polo para\u00edso.\nSegunda xerarqu\u00eda.\nEstes anxos son considerados gobernadores do ceo.\nDominaci\u00f3ns.\nTe\u00f1en a tarefa de regularen os deberes de anxos inferiores. Reciben ordes dos Seraf\u00edns, os Querub\u00edns, ou ata do mesm\u00edsimo Deus. Son responsables de se aseguraren de que o universo se mante\u00f1a en orde. Soamente en ocasi\u00f3ns extremas os dominaci\u00f3ns manifest\u00e1ronse fisicamente ante os mortais, xa que normalmente se preocupan m\u00e1is dos detalles da existencia.\nVirtudes.\nSon iguais aos Principados, pero o seu deber \u00e9 supervisaren a distintos grupos de persoas. Te\u00f1en a forma de raios de luz que inspiran \u00e1 humanidade de distintos xeitos.\nPotestades.\nSon seres anxelicais encargados de salvagardaren a conciencia e a historia. Os anxos da morte e nacemento at\u00f3panse nesta categor\u00eda. O seu deber, ademais, \u00e9 supervisaren a distribuci\u00f3n de poderes entre os humanos.\nTerceira xerarqu\u00eda.\nSon anxos que traballan como mensaxeiros divinos.\nNa iconograf\u00eda cristi\u00e1, os anxos do terceiro coro constit\u00faen o grao m\u00e1is inferior, pois son os que est\u00e1n m\u00e1is preto dos homes e do mundo. Son os que se manifestan en forma de anxos da garda ou conselleiros. Repres\u00e9ntanse tam\u00e9n como simples soldados, vestindo lixeiras t\u00fanicas e poden levar candeas ou palmas de triunfo.\nPrincipados.\nOs Principados son os gardi\u00e1ns das naci\u00f3ns e os pa\u00edses. Supervisan aqueles eventos que afecten \u00e1s naci\u00f3ns, inclu\u00edndo pol\u00edtica, temas militares e comercio.\nArcanxos.\nOs Arcanxos atenden as \u00e1reas dos esforzos humanos e son os l\u00edderes administrativos dos seres celestiais. Un arcanxo recibe, usualmente, unha tarefa de importancia para a humanidade.\nNa Biblia menci\u00f3nase s\u00f3 un arcanxo: Miguel, posto que a Gabriel se lle chama anxo e Rafael aparece nun libro ap\u00f3crifo. Un feito curioso \u00e9 que a palabra arcanxo xamais se usa na Biblia en plural, o que nos leva a pensar que s\u00f3 existe un. En 1 Tesalonicenses 4:16 f\u00e1lase sobre Xes\u00fas, do cal se di que ten voz de arcanxo, ademais, en varios textos faise referencia a Xes\u00fas e a Miguel como seres que realizan acci\u00f3ns moi parecidas (Apocalipse 12:7-12; Apocalipse 19:11-16), o que nos leva a pensar que Miguel \u00e9 o nome celestial e prehumano de Xes\u00fas.\nSegundo Risco, san Miguel \u00e9 o m\u00e1is soado dos anxos. \u00c9 o responsable de xulga-las almas no Xu\u00edzo Final, colocando nos pratos da balanza os feitos bos e malos que fixera o xulgado cando home. Na imaxiner\u00eda relixiosa cristi\u00e1 quedou reflictida esta actuaci\u00f3n en capiteis e t\u00edmpanos, por veces compensando co seu caxato as trampas que intentaba face-lo demo turrando para si o prato que conti\u00f1a os pecados. Noutros casos crese que foi a Virxe a que compensaba o desequilibrio, axudando co seu manto cando as boas acci\u00f3ns non pesaban m\u00e1is que os actos ru\u00edns (RISCO 1962:334, 338 e 356).\nAlg\u00fans cristi\u00e1ns cren que Satan\u00e1s era un arcanxo (e non un querub\u00edn) antes de caer do ceo"}
{"id": "25060", "revid": "98629", "url": "https://gl.wikipedia.org/wiki?curid=25060", "title": "Sergio Vallejo", "text": "Sergio Vallejo Folgueira, nado en Meira o 8 de xaneiro de 1967, \u00e9 un piloto galego de rallys.\n\u00c9 un dos pilotos m\u00e1is destacados da historia do Campionato de Espa\u00f1a de Rallys, no que compite dende finais dos anos 80 e do que se proclamou d\u00faas veces campi\u00f3n (en 2009 e 2014) e tres veces subcampi\u00f3n (2003, 2008 e 2012), e no que logrou 24 vitorias. \u00c9 o piloto con m\u00e1is rallys disputados no campionato (253), o terceiro que m\u00e1is veces subiu ao podio (78), s\u00f3 superado por Chus Puras e Miguel Fuster, o segundo con m\u00e1is \"scratchs\" (253) e o terceiro con m\u00e1is puntos acumulados (6.340), superado neste \u00faltimo rexistro por Puras e Luis Monz\u00f3n. Competiu ademais no Campionato de Galicia de Rally, logrando varias vitorias, e no Campionato de Espa\u00f1a de Rallys de Terra.\nAlcumado \"o lobo de Meira\", disputou en total m\u00e1is de 350 rallys en 36 anos de carreira, dende o seu debut cun Seat Panda 45 no Rally de Noia de 1985, tendo como copiloto na maior\u00eda deles ao seu irm\u00e1n Diego.\nTraxectoria.\nInicios en competici\u00f3n (1985-1989).\nDebutou no mundo dos rallys con 18 anos, s\u00f3 dous meses despois de obter o carn\u00e9 de conducir. Foi no Rally de Noia de 1985 cun Seat Panda e con Ra\u00fal Rego como copiloto, encadrado dentro da Copa Panda do Campionato de Galicia de Rally, que disputou ese ano e os dous seguintes. Durante eses anos tivo varios copilotos m\u00e1is, entre eles o seu curm\u00e1n Paulino Novo. Con Novo e co Panda rematou 10\u00ba en abril de 1988 no 1\u00ba Rally de Nar\u00f3n, pertencente ao campionato galego de terra. Ese mesmo mes estreou en Noia un Peugeot 309 GTI 8V do grupo N, co que disputou varios rallys ese ano, tanto do campionato galego, como do Campionato de Espa\u00f1a e da Copa de Espa\u00f1a. Conseguiu o noveno posto xeral no Rally R\u00edas Baixas e no Rally San Froil\u00e1n e o sexto no Rally CIdade de Cristal. Repetiu co mesmo coche ao ano seguinte, no que disputou xa varios rallys co seu irm\u00e1n Diego, que ser\u00eda o seu copiloto principal o resto da s\u00faa carreira. Con el logrou o quinto posto ese ano no Cidade de Cristal, da Copa de Espa\u00f1a, tras un duelo nocturno con Peitos.\nDesaf\u00edo Peugeot (1990-1994).\nEn 1990 comezou a correr cun Peugeot 205 GTI, co que rematou quinto no grupo N do Campionato de Espa\u00f1a e cuarto no Desaf\u00edo Peugeot. Ademais conseguiu subir ao podio en dous rallys do campionato de Galicia, o Rally Botafumeiro, onde quedou segundo por detr\u00e1s s\u00f3 de Marc Etchebers, e o Rally de Ferrol, onde acabou terceiro compartindo podio con Germ\u00e1n Castrill\u00f3n e Manuel Senra. No Rally do Lac\u00f3n sa\u00eduse da pista e levou por diante a varios espectadores, que sufriron lesi\u00f3ns de pouca gravidade. Co mesmo veh\u00edculo rematou s\u00e9timo no Desaf\u00edo Peugeot nacional de 1991, e subiu ao podio en terceira posici\u00f3n nos rallys do Sil e Ferrol. Ademais rematou cuarto no San Froil\u00e1n. En 1992 volveu correr cun Peugeot 309, este de 16 v\u00e1lvulas, co que rematou quinto ese ano tanto no Grupo N como no Desaf\u00edo Peugeot nacionais, tendo como mellor resultado o cuarto posto absoluto no 25\u00ba Rally de Ourense. Logrou tam\u00e9n o segundo posto no Rally de Noia, despois dun duro duelo co vencedor final, Germ\u00e1n Castrill\u00f3n.\nNa tempada seguinte mantivo unha gran regularidade no nacional, rematando s\u00e9timo na xeral absoluta, quinto do Grupo N e subcampi\u00f3n do Desaf\u00edo Peugeot, a menos de 20 puntos de Jaime Azcona, despois de lograr seis vitorias dentro deste campionato. En 1994, cun Peugeot 106 Rallye, proclamouse finalmente campi\u00f3n do Desaf\u00edo Peugeot. \nPiloto oficial de Peugeot (1995).\nEn 1995 entrou no equipo oficial de Peugeot, asento ao que acced\u00edan os ga\u00f1adores do Desaf\u00edo. Clasificouse entre a cuarta e a sexta posici\u00f3n en case todos os rallys que rematou, acabando sexto tanto no Campionato de Espa\u00f1a como no de Galicia. \n\u00c9poca Citro\u00ebn (1996-1999).\nEn 1996 cambiou o Peugeot por un Citro\u00ebn ZX 16V, veh\u00edculo co que logrou en xullo a s\u00faa primeira vitoria absoluta nun rally. Foi no Rally R\u00edas Baixas, na s\u00faa sexta participaci\u00f3n, onde superou na meta por m\u00e1is de tres minutos a Alfredo del \u00c1guila e por m\u00e1is de catro a Javier Azcona. Logrou ademais subir ao podio (3\u00ba) no Botafumeiro. No Campionato de Espa\u00f1a rematou s\u00e9timo e segundo no Trofeo Citro\u00ebn, por detr\u00e1s de Javier Azcona.\nEn 1997 competiu co ZX a maior parte da tempada e quedou segundo no Rally de Noia, por detr\u00e1s de Javier Pi\u00f1eiro, mentres que logrou os seus primeiros podios nacionais, quedando terceiro no Rally Serra Morena e no Rally de Cantabria e segundo no San Froil\u00e1n, neste caso cun Citro\u00ebn Saxo VTS. Rematou sexto no nacional e segundo de novo no Trofeo Citro\u00ebn por detr\u00e1s outra vez de Azcona. En 1998 comezou a tempada co ZX, cambiando logo a Citro\u00ebn Saxo Kit Car, co que subiu ao podio en terceira posici\u00f3n no Rally Pr\u00edncipe de Asturias e no San Froil\u00e1n. Acabou a tempada como quinto clasificado do nacional.\nCorreu a tempada 1999 de xeito \u00edntegro co Saxo e con Mario Gonz\u00e1lez Tom\u00e9 como copiloto, debido a que seu irm\u00e1n estaba disputando o Campionato de Espa\u00f1a e o Campionato do Mundo con Manuel Muniente. Logoru dous podios no Rally da Coru\u00f1a (2\u00ba) e no Rally de Avil\u00e9s, e rematou como terceiro clasificado, s\u00f3 por detr\u00e1s de Chus Puras e Luis Monz\u00f3n. \n\u00c9poca Fiat (2000-2005).\nNo ano 2000 comezou a correr cun Fiat Punto, modelo co que correr\u00eda durante os seguintes anos. Con este coche logrou dous podios ese ano e acabou quinto do nacional. En 2001 participou cun Fiat Punto 1600 na primeira edici\u00f3n do Campionato do Mundo de Rally J\u00fanior, chamado ent\u00f3n Campionato S1600, pero varios abandonos fixeron que s\u00f3 puidese puntuar no Rally de San Remo e no Rally de C\u00f3rsega. Ao mesmo tempo disputou o nacional cun Fiat Punto Kit Car, rematando en s\u00e9tima posici\u00f3n. \nNo ano 2002 centrouse no nacional, onde mantivo unha gran regularidade, obtivo dous podios e rematou o campionato como terceiro clasificado da xeral e vencedor da Copa de Espa\u00f1a de S\u00faper 1600. Ao ano seguinte mellorou os seus resultados, conseguiu tres podios nacionais e rematou como subcampi\u00f3n de Espa\u00f1a, s\u00f3 por detr\u00e1s do Saxo de Miguel \u00c1ngel Fuster. Correu tam\u00e9n o Rally San Froil\u00e1n, do campionato galego, subindo ao podio en terceira posici\u00f3n, superado por Germ\u00e1n Castrill\u00f3n (1\u00ba) e Bamarti (2\u00ba).\nEn 2004 conseguiu cinco podios no Campionato de Espa\u00f1a (catro terceiros e un segundo) e rematou cuarto na xeral, mentres que en 2005 s\u00f3 puido sumar un podio e ser quinto na xeral. Ademais nesas d\u00faas tempadas disputou tam\u00e9n o Campionato de Espa\u00f1a de Rallys de Terra, rematando s\u00e9timo en 2005, despois de lograr a vitoria no Rally da Gudi\u00f1a-Ourense, a s\u00faa primeira vitoria a nivel nacional. No Rally San Froil\u00e1n volveu rematar terceiro, con Pedro Burgo primeiro e Bamarti de novo segundo. \nRenault Clio (2006).\nNo 2006 correu cun Renault Clio S1600, obtendo cinco podios no nacional e rematando terceiro por detr\u00e1s de Dani Sol\u00e0 e Miguel \u00c1ngel Fuster. No Rally San Froil\u00e1n competiu por primeira vez cun Porsche, marca coa que correr\u00eda durante os seguintes anos logrando os seus maiores \u00e9xitos da man do Nupel Rallye Team. Concretamente f\u00edxoo cun Porsche 996 GT3 preparado por Oreca, quedando segundo por detr\u00e1s de Burgo.\nPorsche 997 e Nupel Team (2007-2009).\nNo 2007 correu cun Porsche 997 GT3 preparado polo franc\u00e9s Bernard Vara, aproveitando a entrada dos veh\u00edculos GT no campionato de Espa\u00f1a. Tras abandonar na primeira proba do certame nacional, logrou a s\u00faa primeira vitoria no segundo, o Rally Illas Canarias, onde superou a Fuster e Chus Puras, a\u00ednda que a vitoria absoluta no rally foi para Luis Monz\u00f3n, que compet\u00eda s\u00f3 no rexional canario. Catro meses m\u00e1is tarde logrou a vitoria no Rally de Ferrol, por diante dos Mitsubishi Lancer Evo IX de V\u00edctor Senra e Josep Basols. Quedou segundo no Rally de Ourense e terceiro no Pr\u00edncipe de Asturias, chegando \u00e1 \u00faltima proba, o Rally Costa Brava, con posibilidades de proclamarse campi\u00f3n. Con todo, quedou quinto na cita catal\u00e1 e rematou terceiro o campionato por detr\u00e1s de Fuster e Alberto Hevia e primeiro dos GT. En 2008 ga\u00f1ou o Rally Illas Canarias, o Villa de Llanes e o Costa Brava e chegou ao Rally Shalymar na segunda posici\u00f3n, a escasos puntos do l\u00edder, Enrique Garc\u00eda Ojeda. A vitoria en Madrid foi para Vallejo, pero o segundo posto de Ojeda provocou un empate entre ambos tanto en puntos (106,5) como en vitorias (4), polo que o t\u00edtulo decidiuse polo maior n\u00famero de segundos postos, sendo este para Ojeda, con tres, polos dous de Vallejo. Vallejo ga\u00f1ou de novo o campionato GT. Correu de novo o Rally San Froil\u00e1n, esta vez cun Lancer Evo VIII rematando de novo segundo por detr\u00e1s de Burgo.\nCampi\u00f3n de Espa\u00f1a (2009).\nA tempada 2009 comezou para os irm\u00e1ns Vallejo, coa vitoria no Rally Comarca da Ulloa, primeira proba do certame galego. A continuaci\u00f3n, xa no nacional, sufriron un abandono no Rally La Vila Joiosa por problemas de motor cando \u00edan l\u00edderes. Venceron logo no Rally Illas Canarias e sufriron un novo abandono por avar\u00eda no Rally de Cantabria. A pol\u00e9mica da tempada chegou na cuarta proba, o Rally R\u00edas Baixas, onde Vallejo foi o primeiro en cruzar a li\u00f1a de meta, despois dun movido rally no que rompeu un palier do seu Porsche despois da cuarta secci\u00f3n e foi empurrado polo coche de \u00c1lvaro Mu\u00f1iz ata o parque pechado situado no IFEVI. Uns d\u00edas despois a Federaci\u00f3n Espa\u00f1ola de Automobilismo anunciou que descualificaba a Vallejo e Mu\u00f1iz e conced\u00eda a vitoria a Miguel Fuster. Finalmente tras un recurso formulado polo Nupel Rallye Team, foille revocada a exclusi\u00f3n, sendo esta substitu\u00edda por unha penalizaci\u00f3n de 30 minutos e 3.000\u20ac de sanci\u00f3n, polo que o seu posto final no rally foi o 33\u00ba. \nTras as primeiras catro probas Vallejo ocupaba o cuarto lugar da clasificaci\u00f3n a case 50 de puntos de Fuster. A continuaci\u00f3n logrou a s\u00faa primeira e \u00fanica vitoria no Rally de Ourense, quedou segundo en Ferrol por detr\u00e1s de Hevia e venceu no Pr\u00edncipe de Asturias (entre os pilotos do nacional, xa que a vitoria absoluta foi para o checo Jan Kopeck\u00fd). Despois de abandonar en Llanes obtivo unha vitoria en Serra Morena e un cuarto posto na Costa Brava, resultados que lle bastaron para proclamarse campi\u00f3n de Espa\u00f1a a falta dunha proba. Foi o primeiro galego en ga\u00f1ar o nacional de asfalto. Pechou a tempada coa vitoria no Rally Shalymar, por diante de Xevi Pons, segundo clasificado tam\u00e9n no campionato. Ademais volveu correr ese ano o San Froil\u00e1n, esta vez cun Evo X, pero o vencedor foi outra vez Pedro Burgo, con Xevi Pons segundo e Vallejo terceiro.\nFord Fiesta e Lotus (2010-2011).\nNo 2010 cambiou de coche e pasou a montar un Ford Fiesta S2000, co que quedou terceiro en Vila Joiosa e Cantabria e sexto nas Canarias. Tras as tres primeiras probas abandonou o Nupel Team por desacordos con Luis Moya, director deportivo do equipo dende o ano anterior. Deste xeito Vallejo non disputou o seguinte rally, o R\u00edas Baixas, pero reapareceu cun Peugeot 207 no Rally de Ourense, onde rematou en segunda posici\u00f3n por detr\u00e1s do seu ex compa\u00f1eiro de equipo Xevi Pons. Con todo, xa non disputou m\u00e1is probas do nacional ese ano. En outubro ga\u00f1ou finalmente o Rally San Froil\u00e1n, despois de numerosos intentos dende a s\u00faa primeira participaci\u00f3n m\u00e1is de 20 anos antes. F\u00edxoo con Moncho L\u00f3pez como copiloto e sobre un \u0160koda Octavia WRC Evo2 que lle prestou Roberto Blach, superando por 40 segundos a Iv\u00e1n Ares e por un minuto a Bamarti. Correu tam\u00e9n o Rally de Galicia Hist\u00f3rico a bordo dun Ford Escort RS 2000 MK1 pero tivo que abandonar por problemas el\u00e9ctricos.\nIniciou a tempada 2011 conducindo un Lotus Exige S con malos resultados, tendo que abandonar en tres das cinco primeiras carreiras. \nRegreso ao Porsche (2011-2015).\nNa sexta proba, o Rally de Ferrol, estreou un novo Porsche 997 GT3, co que logrou a vitoria por diante de Jonathan P\u00e9rez e Alberto Hevia. Logrou d\u00faas vitorias m\u00e1is esa tempada e rematou como cuarto clasificado do campionato. Quedou ademais segundo no San Froil\u00e1n, e ga\u00f1ou en decembro en Braga a primeira edici\u00f3n do CAM Rali Festival por diante de \u00c1lvaro Mu\u00f1iz e con \u00c1lvaro Louro como copiloto. En febreiro de 2012, de novo con Louro \u00e1 s\u00faa dereita, ga\u00f1ou a segunda edici\u00f3n do CAM Rali Festival. Disputou todas as probas do nacional co Porsche, logrando d\u00faas vitorias (Villa de Llanes e Madrid) e un total de cinco podios, proclam\u00e1ndose subcampi\u00f3n de Espa\u00f1a por detr\u00e1s de Miguel \u00c1ngel Fuster. Ademais ga\u00f1ou o seu cuarto t\u00edtulo da Copa GT. En xullo ga\u00f1ou tam\u00e9n a primeira edici\u00f3n do Rallysprint Valle de Oma\u00f1a, na provincia de Le\u00f3n, e en decembro a terceira edici\u00f3n do CAM Rali Festival, completando un podio galego Roberto Blach Jr e Manolo Senra.\nComezou 2013 cun terceiro posto no 19\u00ba Rally do Cocido, por detr\u00e1s de Luis Vilari\u00f1o e Iv\u00e1n Ares, pilotos aos que superou nas outras probas do campionato galego que disputou ese ano, Noia, San Froil\u00e1n e Ribeira Sacra, logrando a vitoria nas tres. En canto ao nacional, quedou quinto en Cantabria, ga\u00f1ou o R\u00edas Baixas e quedou segundo no 50\u00ba Rally Pr\u00edncipe de Asturias, mentres que sufriu abandonos en Ourense e Ferrol por picada de rodada. No Rally Serra Morena picou de novo unha roda e tras substitu\u00edla e rematar a etapa foi penalizado con 20 minutos por non estar verificada a roda. Os irm\u00e1ns Vallejo, afirmando que o cambio de roda contaba co permiso dos comisarios, continuaron no rally para non defraudar aos afeccionados e tras o \u00faltimo treito retir\u00e1ronse e abandonaron o campionato, denunciando unha persecuci\u00f3n por parte de tres comisarios, entre eles Estrella Castrill\u00f3n. Ademais ese 2013 ga\u00f1ou o Rallysprint Valle de Oma\u00f1a, o Rally do Bierzo, o Rally Lea Artibai do campionato vasco, e a Subida a Chantada en veh\u00edculos carrozados, mentres que quedou segundo no CAM Rali Festival e no M\u00e1ster de Campi\u00f3ns.\nBicampi\u00f3n de Espa\u00f1a (2014).\nEn 2014 f\u00edxose cun novo Porsche 997 (versi\u00f3n de 2010), mentres que a s\u00faa antiga unidade (versi\u00f3n de 2008) pasou \u00e1s mans de Luis Vilari\u00f1o. Vallejo iniciou ante a RFEDA os tr\u00e1mites para a homologaci\u00f3n do novo veh\u00edculo, pero esta foi rexeitaba s\u00f3 uns d\u00edas antes do inicio do campionato, no Rally Illas Canarias. Vallejo correu igualmente o rally e rematou cuarto tras unha penalizaci\u00f3n por chegar tarde a un control, pero non sumou ning\u00fan punto. Finalmente o coche foi homologado e logrou a s\u00faa primeira vitoria na seguinte proba do nacional, o Rally Serra Morena. Ga\u00f1ou a continuaci\u00f3n o Rally R\u00edas Baixas por terceira vez e quedou segundo en Ourense, superado por Miguel \u00c1ngel Fuster, o seu principal rival durante a tempada. En xullo, tras ga\u00f1ar de novo o Rallysprint Valle de Oma\u00f1a, logrou d\u00faas vitorias consecutivas no nacional, no Bierzo e en Ferrol, afianz\u00e1ndose no liderado do campionato. \nNo Pr\u00edncipe de Asturias foi segundo por detr\u00e1s de Fuster, que ga\u00f1ou tam\u00e9n en Llanes, onde Vallejo sufriu unha sa\u00edda de pista que lle impediu sumar puntos. Na pen\u00faltima proba, o Rally de Cantabria, o vencedor foi Fuster, con Vallejo segundo, polo que o piloto de Meira chegou ao Rally Comunidade de Madrid con s\u00f3 medio punto de vantaxe sobre o alacantino. Na proba madrile\u00f1a Fuster tivo un accidente nun dos enlaces, polo que Vallejo se proclamou automaticamente campi\u00f3n de Espa\u00f1a por segunda vez, xa antes do comezo da segunda etapa. Co t\u00edtulo no peto foi a pola vitoria no rally, comandado ata ent\u00f3n por \u00c1lvaro Mu\u00f1iz, que corr\u00eda co Porsche 997 de Pedro Burgo. Superouno no \u00faltimo treito e alzouse coa s\u00faa terceira vitoria no rally madrile\u00f1o. Pechou a tempada cunha nova vitoria no CAM Rali Festival de Braga.\n2015.\nEn 2015 comezou cun quinto posto no Rally Villa de Adeje, despois de picar unha roda. Uns d\u00edas despois sufriu un accidente no Rally Illas Canarias, quedando o Porsche gravemente danado. Con todo, foi reparado a tempo para a seguinte proba, onde Vallejo iniciou unha xeira de seis rallys consecutivos subindo ao podio (terceiro no Serra Morena e no R\u00edas Baixas, segundo en Ourense, Ferrol e Princesa de Asturias, e vencedor no Villa de Llanes). Na \u00faltima proba rompeu un palier e non puido chegar \u00e1 meta, rematando a tempada como terceiro clasificado do campionato, por detr\u00e1s de Fuster e Iv\u00e1n Ares. Ademais ga\u00f1ou por cuarta vez o Rallysprint Valle de Oma\u00f1a, por quinta o CAM Rali Festival e quedou terceiro cun Ford Sierra RS Cosworthn na primeira edici\u00f3n do Rally R\u00edas Altas Hist\u00f3rico, por detr\u00e1s do Peugeot 306 Maxi de Manuel Senra e o Sierra Cosworth de Daniel Alonso.\nCitro\u00ebn DS3 (2016-2017).\nPara a tempada 2016, na que a RFEDA obrigou \u00e1 colocaci\u00f3n dunha brida para limitar a potencia dos Porsche 997, adquiriu un Citro\u00ebn DS3 R5, co que afrontou o nacional a partir da terceira cita, obtendo tres cuartos postos e subindo ao podio en terceira posici\u00f3n en Cantabria. A continuaci\u00f3n sufriu tres abandonos en Oma\u00f1a e nos dous rallys asturianos do nacional. Ga\u00f1ou en outubro o seu terceiro Rally San Froil\u00e1n e obtivo dous segundos postos nas d\u00faas \u00faltimas probas do nacional, rematando como cuarto clasificado final e primeiro dos R5.\nEn 2017 quedou quinto no Rally Serra Morena, o primeiro rally do nacional, e a continuaci\u00f3n sufriu un novo accidente no Illas Canarias. Logrou reparar a tempo o coche para o seguinte rally, o Villa de Adeje, pero un problema mec\u00e1nico provocou o seu abandono e que volvese das illas con cero puntos. Tampouco tivo sorte na seguinte cita, o 50\u00ba Rally de Ourense, onde tivo que abandonar de novo por unha avar\u00eda na segunda pasada por Esgos. Sen opci\u00f3ns xa no campionato disputou s\u00f3 a \u00faltima cita en Madrid, cun Porsche 997, tendo tam\u00e9n que abandonar por avar\u00eda. F\u00f3ra do nacional disputou o Rally San Froil\u00e1n co DS3, rematando quinto, e o Rally de Terra Cidade de Astorga cun Peugeot 208 Proto, chegando cuarto.\nNacional de Terra (2018-2019).\nEn 2018 e 2019 disputou co Porsche 997 o Campionato de Espa\u00f1a de Rallys de Terra, sendo o seu mellor resultado un noveno posto no Rally de Terra Circu\u00edto de Navarra de 2019. Con todo, rematou 2018 como primeiro clasificado entre os veh\u00edculos de tracci\u00f3n traseira, e 2019 como segundo na mesma categor\u00eda. Tras o remate da tempada 2019 puxo o Porsche \u00e1 venda e anunciou que deixar\u00eda de competir profesionalmente.\n2020-actualidade.\nEn 2020 correu o 53\u00ba Rally de Ourense, tendo que retirarse por unha avar\u00eda no radiador. No ano 2023 participou no Rally Dakar."}
{"id": "25061", "revid": "1131", "url": "https://gl.wikipedia.org/wiki?curid=25061", "title": "Monte da Curota", "text": "A Curota \u00e9 un monte de 512 m de altitude situado no suroeste da serra do Barbanza, no concello de Ribeira. \u00c1s veces ch\u00e1maselle A Curoti\u00f1a, inda que esa denominaci\u00f3n non \u00e9 a m\u00e1is empregada nin tradicional.\nXeograf\u00eda.\nO miradoiro da Curota, situado no punto alto da monta\u00f1a, \u00e9 un dos de maior visibilidade das r\u00edas Baixas. Desde o cume enx\u00e9rganse a r\u00eda de Arousa, as dunas de Corrubedo, a illa de S\u00e1lvora, as illas Ons e as C\u00edes. En d\u00edas claros poden verse o monte de Santa Trega, o monte Gali\u00f1eiro sobre Vigo e a Serra da Groba sobre Baiona. Fisterra e o Monte Pindo poden verse nestas circunstancias desde o veci\u00f1o cume dos Forcados (620 m). \nXeolox\u00eda.\nA maior parte da monta\u00f1a est\u00e1 formada por rochas plut\u00f3nicas, concretamente de granito de d\u00faas micas de gran medio a groso (\"granito tipo Barbanza\"), con afloramentos de granodiorita biot\u00edtica con megacristais (que forman t\u00edpicos bolos de pedra nos arredores do miradoiro de Valle-Incl\u00e1n). Na vertente suroeste da monta\u00f1a, en partes baixas preto da Cruz de Moldes, aparece unha franxa de xistos c\u00e1mbrico-prec\u00e1mbricos.\nFlora e fauna.\nVexetaci\u00f3n.\nAs partes superiores da monta\u00f1a est\u00e1n desprovistos de vexetaci\u00f3n arb\u00f3rea, estando cuberta de prados e toxos (\"Ulex europaeus\") que acostuman ter unha floraci\u00f3n amarela no mes de abril. O uso econ\u00f3mico principal da monta\u00f1a \u00e9 o forestal nas partes baixas, principalmente con plantaci\u00f3ns de pi\u00f1eiro bravo (\"Pinus pinaster\"), eucalipto com\u00fan (\"Eucalyptus globulus\") e eucalipto brillante (\"Eucalyptus nitens\"). \nA flora s\u00f3 destaca ao principio da primavera ou finais do inverno, con flores como a campa\u00ed\u00f1a (\"Narcissus triandrus\") e os xacintos bravos (\"Hyacinthoides\" spp.). Na subida \u00e1 monta\u00f1a, nas proximidades da Cruz de Moldes e na parte da monta\u00f1a chamada Eira Vella, at\u00f3pase unha planta catalogada en \"perigo de extinci\u00f3n\" en Galicia, a \"Succisa pinnatifida\", que florece sobre todo en agosto e setembro. Na pr\u00e1ctica non quedan restos do bosque natural, estando presentes s\u00f3 alg\u00fans carballos e acivros na contorna da aldea de Sanamedio e algunhas sobreiras dispersas polas partes baixas da monta\u00f1a.\nFauna.\nA fauna \u00e9 pouco diversa e est\u00e1 conformada por especies com\u00fans en xeral, a\u00ednda que se pode destacar a presenza da lesma \"Geomalacus maculosus\" , clasificada como \"vulner\u00e1bel\" no Cat\u00e1logo Galego de Especies Ameazadas. Entre as aves m\u00e1is visibles destacan o mi\u00f1ato com\u00fan (\"Buteo buteo\"), o lagarteiro (\"Falco tinnunculus\"), o corvo grande (\"Corvus corax\"), a papuxa do mato (\"Sylvia undata\") e o chasco (antes \"Saxicola torquata\", hoxe \"S. rubicola\"); e entre os mam\u00edferos o coello (\"Oryctolagus cuniculus\") e os cabalos en estado semisalvaxe.\nHistoria.\nHai m\u00e1moas no Alto dos Curros, preto do miradoiro de Valle-Incl\u00e1n, e dous grupos de petr\u00f3glifos, talvez de \u00e9poca medieval, na vertente sur.\nBoa parte da monta\u00f1a estivo en litixio no s\u00e9culo XX entre os concellos de Ribeira e A Pobra do Carami\u00f1al, sentenciando o Estado a favor do primeiro o 15 de xullo de 1956, anulando un deslinde previo de 1936 que entregaba a vertente oeste sobre a aldea de Sanamedio \u00e1 Pobra.\nNas \u00faltimas d\u00e9cadas do s\u00e9culo XX a Curota sufriu a devastaci\u00f3n de incendios frecuentes, que orixinaron procesos erosivos patentes na vertente sur.\nUsos.\nAs partes altas da monta\u00f1a pertencen \u00e1 comunidade de montes en man com\u00fan de Les\u00f3n, que destina estas zonas \u00e1 caza e pastoreo extensivo principalmente. Tradicionalmente destacou a gander\u00eda extensiva de cabalos e vacas. A apicultura est\u00e1 presente en parcelas baixas da monta\u00f1a.\nExisten d\u00faas canteiras abandonadas nas partes baixas, hoxe en proceso de restauraci\u00f3n natural. Unha destas est\u00e1 no suroeste da monta\u00f1a, que se adicou \u00e1 extracci\u00f3n cuarzo rosa. Mostras desta mina est\u00e1n catalogadas no Museo de Historia Natural da Universidade de Santiago.\nNeste monte hai instalaci\u00f3ns de parques e\u00f3licos polo norte, ao longo da serra do Barbanza. Con todo, o cume desta monta\u00f1a est\u00e1 libre deste tipo de infraestruturas. Este cume da Curota empr\u00e9gano diversas empresas de telecomunicaci\u00f3ns. Conta cunha torre de telecomunicaci\u00f3n recuberta de bloques de pedra.\nO cume \u00e9 un destino tur\u00edstico de interese tur\u00edstico, e conta con alg\u00fan mercado e c\u00e1mping. Na estrada que sobe ata o cume at\u00f3pase o miradoiro do Alto da Lagoa a 360 m de altitude."}
{"id": "25062", "revid": "1131", "url": "https://gl.wikipedia.org/wiki?curid=25062", "title": "Pedra das Cabras", "text": "A pedra das Cabras \u00e9 un petr\u00f3glifo situado no lugar de Figueirido (parroquia de Palmeira, concello de Ribeira), na comarca da Barbanza.\nDescrici\u00f3n.\nOs gravados foron feitos na Idade do Cobre (2200-1800 a.C.). O debuxo representa dous animais, quizais cabras, a un lado dun gran bat\u00f3lito. Cada animal ten seis patas, o que pode representar o movemento que te\u00f1en as figuras."}
{"id": "25063", "revid": "22570", "url": "https://gl.wikipedia.org/wiki?curid=25063", "title": "Intelectual", "text": "Un intelectual \u00e9 aquela persoa que dedica unha parte importante da s\u00faa actividade vital ao estudo e \u00e1 reflexi\u00f3n cr\u00edtica sobre a realidade.\nO termo intelectual est\u00e1 dotado socialmente dun valor de prestixio. Ent\u00e9ndese que esa actividade dedicada ao pensamento ten unha dimensi\u00f3n e unha repercusi\u00f3n p\u00fablicas moi valiosas."}
{"id": "25065", "revid": "1987", "url": "https://gl.wikipedia.org/wiki?curid=25065", "title": "Materialismo dial\u00e9ctico", "text": "O materialismo dial\u00e9ctico \u00e9 considerado pola maior\u00eda de marxistas como a base filos\u00f3fica do marxismo. Como o seu nome indica, \u00e9 unha combinaci\u00f3n da dial\u00e9ctica hegeliana e o materialismo filos\u00f3fico de Ludwig Feuerbach, Karl Marx e Friedrich Engels. Emprega os conceptos de tese-ant\u00edtese-s\u00edntese para explicar o crecemento e desenvolvemento da historia humana. Inda que Hegel e Marx nunca empregaron o devandito modelo de tese-ant\u00edtese-s\u00edntese nas s\u00faas formulaci\u00f3ns, \u00e9 agora empregado comunmente para ilustrar a esencia deste m\u00e9todo.\nAlg\u00fans te\u00f3ricos marxistas, cr\u00edticos do materialismo dial\u00e9ctico, defenderon unha resituaci\u00f3n do traballo de Engels \"Dial\u00e9ctica da natureza\" na teor\u00eda marxista. Consideran que o termo \"materialismo dial\u00e9ctico\" xorde co te\u00f3rico ruso Georgi Plejanov e que Marx preferiu o termo \"concepci\u00f3n materialista da historia\", posteriormente resumido como materialismo hist\u00f3rico por Engels. Isto limita o m\u00e9todo a un contexto sociol\u00f3xico especificamente humano, non sendo, por tanto, unha teor\u00eda universal aplicable a t\u00f3dolos campos cient\u00edficos.\nMentres o materialismo dial\u00e9ctico ten sido tradicionalmente asociado case en exclusiva co marxismo, hai quen argumentou que dita filosof\u00eda \u00e9 aplicable a unha visi\u00f3n do mundo non marxista tam\u00e9n.\nMaterialismo.\nEn esencia, o materialismo contesta a cuesti\u00f3n fundamenteal da filosof\u00eda dando preeminencia ao mundo material: resumidamente, o material precede ao pensamento.\nO materialismo considera que o mundo \u00e9 material, que t\u00f3dolos fen\u00f3menos no universo consisten en materia en movemento, e que t\u00f3dalas cousas son interdependentes e est\u00e1n interconectadas, e se desenvolven de acordo cunha lei natural, que o mundo existe f\u00f3ra de n\u00f3s e con independencia da nosa percepci\u00f3n, que o pensamento \u00e9 un reflexo do mundo material no cerebro, e que o mundo \u00e9 \"en principio\" cognoscible.\nDial\u00e9ctica.\nA dial\u00e9ctica \u00e9 en esencia a lei m\u00e1is xeral de desenvolvemento da natureza, sociedade e pensamento. As s\u00faas caracter\u00edsticas principais son as seguintes:\nLeis da dial\u00e9ctica.\nAs tres leis fundamentais da dial\u00e9ctica son:\nV\u00e9xase tam\u00e9n.\nPersoas\nConceptos"}
{"id": "25066", "revid": "89787", "url": "https://gl.wikipedia.org/wiki?curid=25066", "title": "Exilio", "text": "O exilio \u00e9 o estado de estar obrigatoriamente lonxe da propia terra (xa sexa cidade ou naci\u00f3n) e pode definirse como a expatriaci\u00f3n, voluntaria ou forzada, dun individuo. Alg\u00fans autores utilizan o termo \"exiliado\" co sentido de \"refuxiado\".\nAdemais de persoas no exilio, tam\u00e9n hai gobernos no exilio, como o do T\u00edbet ou naci\u00f3ns no exilio, como foi o caso de Armenia de 1078 a 1375, que logo da invasi\u00f3n do seu territorio, exiliouse en Cilicia, formando un novo reino."}
{"id": "25067", "revid": "89787", "url": "https://gl.wikipedia.org/wiki?curid=25067", "title": "Georg Wilhelm Friedrich Hegel", "text": "Georg Wilhelm Friedrich Hegel, nado en Stuttgart (Baden-W\u00fcrttemberg) o 27 de agosto de 1770 e finado o 14 de novembro de 1831 en Berl\u00edn, foi un fil\u00f3sofo alem\u00e1n e un importante persoeiro do idealismo alem\u00e1n. Acadou gran sona no seu tempo e, a\u00ednda que influ\u00edu principalmente na tradici\u00f3n continental da filosof\u00eda, volveuse tam\u00e9n cada vez m\u00e1is influente na tradici\u00f3n anal\u00edtica. A\u00ednda que segue a ser unha figura divisiva, a s\u00faa importancia can\u00f3nica dentro da filosof\u00eda occidental \u00e9 reco\u00f1ecida de xeito universal.\nO seu principal logro \u00e9 o desenvolvemento da distintiva articulaci\u00f3n do idealismo, \u00e1s veces denominado \u00abidealismo absoluto\u00bb, na que se superan os dualismos de, por exemplo, a mente e a natureza e o suxeito e obxecto. A s\u00faa filosof\u00eda do esp\u00edrito integra conceptualmente a psicolox\u00eda, o Estado, a historia, a arte, a relixi\u00f3n e a filosof\u00eda. A s\u00faa achega sobre a dial\u00e9ctica do amo e do escravo influ\u00edu enormemente, especialmente na Francia do s\u00e9culo XX. De salient\u00e1bel importancia \u00e9 o seu concepto de esp\u00edrito (\"Geitst\", \u00e1s veces traducido como \u00abmente\u00bb) como a manifestaci\u00f3n hist\u00f3rica do concepto l\u00f3xico e a \u00absublimaci\u00f3n\u00bb (\"Aufhebung\" 'integraci\u00f3n sen unha eliminaci\u00f3n ou reduci\u00f3n') de factores aparentemente contraditorios ou opostos; exemplos incl\u00faen a aparente oposici\u00f3n entre a natureza e a liberdade e entre a inmanencia e transcendencia. Hegel foi visto no s\u00e9culo XX como o creador da tr\u00edade da tese-ant\u00edtese-s\u00edntese; por\u00e9n, isto foi citado por primeira vez por Johan Gottlieb Fichte.\nHegel influ\u00edu unha chea de pensadores e escritores cuxas propias posici\u00f3ns var\u00edan notabelmente. Karl Barth describiu a Hegel como un \u00abaquiniano protestante\u00bb, mentres que Maurice Merleau-Ponty escribiu que: \u00abTodas as grandes ideas filos\u00f3ficas do s\u00e9culo pasado \u2014as filosof\u00edas de Marx e Nietzsche, a fenomenolox\u00eda, o existencialismo alem\u00e1n e a psican\u00e1lise\u2014 tiveron os seus comezos en Hegel\u00bb.\nTraxectoria.\nPrimeiros anos.\nInfancia.\nHegel naceu o 27 de agosto de 1770 en Stuttgart, no ducado de W\u00fcrttemberg, suroeste de Alema\u00f1a. Bautizado Georg Wilhelm Friedrich, foi co\u00f1ecido como Wilhelm para a s\u00faa familia. O seu pai, Georg Ludwig, era \"Rentkammersekret\u00e4r\"\u00a0(secretario da oficina de ingresos) na corte de Carlos Ux\u00edo de W\u00fcrttemberg. A nai de Hegel, Maria Magdalena Louisa, era a filla dun avogado do Tribunal Superior de Xustiza da corte de W\u00fcrttemberg. Ela morreu dunha \u00abfebre biliosa\u00bb (\"Gallenfieber\") cando Hegel ti\u00f1a trece anos. Hegel e mailo seu pai tam\u00e9n colleron a doenza, pero por pouco sobreviviron. Hegel ti\u00f1a unha irm\u00e1, Christiane Luise (1773-1832), e un irm\u00e1n, Georg Ludwig (1776-1812), quen finou como oficial na campa\u00f1a rusa de Napole\u00f3n de 1812.\nCon tres anos Hegel asistiu \u00e1 \u00abescola alem\u00e1\u00bb. Cando entrou \u00e1 \u00abescola latina\u00bb dous anos m\u00e1is tarde, el xa sab\u00eda a primeira declinaci\u00f3n grazas \u00e1 s\u00faa nai.\nEn 1776, Hegel entrou no Eberhard-Ludwigs-Gymnasium. Ao longo da s\u00faa adolescencia Hegel leu de xeito voraz, copiando longos extractos no seu diario. Entre os autores que leu at\u00f3panse o poeta Klopstock e escritores asociados coa Ilustraci\u00f3n, como Christian Garve e Gotthold Ephraim Lessing. Hegel rematou os seus estudos na escola co seu \"Abiturrede\"\u00a0(discurso de graduaci\u00f3n) titulado \"O estado abortivo da arte e a erudici\u00f3n en Turqu\u00eda\".\nTubinga (1788-1801).\nCon dezaoito anos acudiu ao seminario de Tubinga (un seminario protestante a cargo da Universidade de Tubinga), onde tivo como compa\u00f1eiros de piso o poeta Friedrich H\u00f6lderlin e o fil\u00f3sofo Friedrich Wilhelm Joseph Schelling. Compartindo un desgusto polo que eles consideraban un ambiente restritivo do seminario, os tres convert\u00e9ronse en amigos \u00edntimos e influ\u00edronse mutuamente nas ideas do outro. Todos admiraban moito a civilizaci\u00f3n hel\u00e9nica, e Hegel afondou en Rousseau e Lessing durante este tempo. Observaron o desprego da Revoluci\u00f3n Francesa con entusiasmo compartido. Schelling e mais H\u00f6lderlin se introduciron nos debates te\u00f3ricos da filosof\u00eda kantiana, nos que Hegel se mantivo \u00e1 marxe. Hegel consideraba o seu futuro como o dun \"Popularphilosoph\", isto \u00e9 un home de letras que serve para facer acces\u00edbeis a un amplo p\u00fablico as ideas abstrusas dos fil\u00f3sofos; a s\u00faa propia necesidade sentida de involucrarse criticamente coas ideas centrais do kantianismo non chegou ata 1800.\nBerna (1793-96) e Frankfurt (1797-1801).\nTras recibir o certifical teol\u00f3xico (\"Konsistorialexamen\") do seminario de Tubinga, Hegel volveuse \"Hofmeister\"\u00a0(titor do fogar) dunha familia aristocr\u00e1tica en Berna (1793-96). Durante este per\u00edodo compuxo o texto que se co\u00f1ece como \"Das Leben Jesu\" (\"Vida de Xes\u00fas\") e un manuscrito cunha lonxitude similar \u00e1 dun libro titulado \"Die Positivit\u00e4t der christlichen Religion\" (\"A positividade da relixi\u00f3n cristi\u00e1\"). A s\u00faa relaci\u00f3n cos seus xefes comezou a se volver cada vez m\u00e1is tensa, polo que Hegel aceptou unha oferta mediada por H\u00f6lderlin para ocupar unha posici\u00f3n semellante coa familia dun comerciante de vi\u00f1o en Frankfurt, onde se mudou e 1797. Aqu\u00ed H\u00f6lderlin exerceu unha influencia importante no pensamento de Hegel. Mentres en Frankfurt Hegel compuxo o ensaio \"Fragmentos sobre a relixi\u00f3n e o amor\". En 1799, escribiu outro ensaio titulado \"Der Geist des Christentums und sein Schicksal\" (\"O esp\u00edrito do cristianismo e o seu destino\"), texto in\u00e9dito durante a s\u00faa vida.\nTam\u00e9n en 1797 escribiu o manuscrito in\u00e9dito e sen asinar de \"Das \u00e4lteste Systemprogramm des deutschen Idealismus\" (\"O programa sistem\u00e1tico m\u00e1is antigo do idealismo alem\u00e1n\"). Foi escrito da man de Hegel, mais se cre que a autor\u00eda pode pertencer tanto a Hegel, Schelling, H\u00f6lderlin ou unha cuarta persoa desco\u00f1ecida.\nAnos de profesi\u00f3n.\nJena, Bamberg e N\u00fcrnberg (1801-1816).\nEn 1801, Hegel foi a Jena co est\u00edmulo do seu vello amigo Schelling, quen ocupaba o posto de profesor extraordinario na Universidade de Jena. Hegel asegurouse unha posici\u00f3n na universidade como \"Privatdozent\" (conferenciante sen soldo) despois de se someter a un \"Habilitationsschrift\" (disertaci\u00f3n inaugural) sobre as \u00f3rbitas dos planetas. Nese mesmo ano, m\u00e1is tarde, publicou o seu primeiro libro \"Differenz des Fichteschen und Schellingschen Systems der Philosophie\" (\"A diferenza entre os sistemas filos\u00f3ficos de Fichte e Schelling\"). Deu conferencias sobre a \u00abL\u00f3xica e a metaf\u00edsica\u00bb amais de charlas conxuntas con Schelling sobre unha \u00abIntroduci\u00f3n \u00e1 idea e l\u00edmites da filosof\u00eda verdadeira\u00bb e celebrou un \u00abDisputorium filos\u00f3fico\u00bb. En 1802, Schelling e Hegel fundaron un xornal, o \"Kritische Journal der Philosophie\"\u00a0(\"Xornal cr\u00edtico de filosof\u00eda\"), \u00e1 cal cada un achegou artigos ata que a colaboraci\u00f3n rematou cando Schelling marchou a W\u00fcrzburg en 1803.\nEn 1805, a universidade ascendeu a Hegel \u00e1 posici\u00f3n de profesor extraordinario (sen salario), despois Hegel escribiu unha carta ao poeta e ministro de cultura Johann Wolfgang von Goethe protestando sobre o ascenso do seu adversario filos\u00f3fico Jakob Friedrich Fries sobre el. Hegel tentou obter a axuda do poeta e tradutor Johann Heinrich Vo\u00df para acadar un posto na universidade recentemente renacente de Heidelberg, mais fracasou. Para o seu desgusto, nese mesmo ano out\u00f3rganlle a Fries a posici\u00f3n de profesor ordinario (con salario) nesa universidade.\nAs s\u00faas finanzas estaban a se gastar rapidamente, Hegel estaba agora so unha gran presi\u00f3n para entregar o seu libro, a tan prometida introduci\u00f3n ao seu sistema. Hegel estaba dando os \u00faltimos retoques ao seu libro, \"Ph\u00e4nomenologie des Geistes\" (\"Fenomenolox\u00eda do esp\u00edrito\"), cando Napole\u00f3n enfrontouse con tropas prusianas o 14 de outubro de 1806 na batalla de Jena nunha meseta f\u00f3ra da cidade. O d\u00eda anterior \u00e1 batalla, Napole\u00f3n entrou na cidade de Jena. Hegel narrou as s\u00faas impresi\u00f3ns nunha carta dirixida ao seu amigo Friedrich Immanuel Niethammer:Vin o emperador \u2014este mundo-esp\u00edrito\u2014 sa\u00edndo da cidade en reco\u00f1ecemento. De feito, \u00e9 unha sensaci\u00f3n marabillosa ver a un individuo as\u00ed, que, concentrado aqu\u00ed nun s\u00f3 punto, montado a cabalo, estira o brazo ao mundo e dom\u00ednao... este extraordinario home, a quen \u00e9 impos\u00edbel non admirar.Inda que non optou por pechar a Universidade de Jena como fixera con outras, a cidade foi devastada e os estudantes abandonaron a universidade en masa, o que fixo que a econom\u00eda de Hegel empeorase inda m\u00e1is. O seguinte febreiro, Hegel tivo un fillo, Georg Ludwig Friedrich Fischer (1807-31), coa caseira Christiana Burkhardt (quen fora abandonada polo seu marido).\nEn marzo de 1807, aos 37 anos, Hegel trasladouse a Bamberg, onde Niethammer declinara unha oferta para se converter en editor dun peri\u00f3dico, o \"Bamberger Zeitung\", e ofreceulla a Hegel. Este, incapaz de atopar un emprego m\u00e1is adecuado, aceptou a repelo. Ludwig Fischer e maila s\u00faa nai (a quen Hegel puido ofrecer casar despois da morte do seu marido) ficaron en Jena.\nFoi ent\u00f3n, en novembro de 1808, de novo grazas a Niethammer, nomeado director dunha escola en Nuremberg, un posto que ocupou ata 1816. Na s\u00faa estada en Nuremberg Hegel adaptou a s\u00faa recentemente publicada \"Ph\u00e4nomenologie des Geistes\" (\"Fenomenolox\u00eda do esp\u00edrito\") para o seu uso na aula. Parta da s\u00faa misi\u00f3n era a de ensinar unha clase chamada \u00abIntroduci\u00f3n ao co\u00f1ecemento da coherencia universal das ciencias\u00bb, xurdindo deste xeito a idea de desenvolver unha enciclopedia das ciencias filos\u00f3ficas, dividida en tres partes (l\u00f3xica, filosof\u00eda da natureza e filosof\u00eda do esp\u00edrito).\nHegel casou con Marie Helena Susanna von Tucher (1791-1855), a filla m\u00e1is vella do senador, en 1811. Este per\u00edodo viu a publicaci\u00f3n da s\u00faa segunda obra m\u00e1is importante, a \"Wissenschaft der Logik\" (\"Ciencia da l\u00f3xica\"), publicada en tres volumes (1812, 1813 e 1816), e o nacemento dos seus dous fillos lex\u00edtimos, Karl Friedrich Wilhelm (1813-1901) e Immanuel Thomas Christian (1814-1891).\nHeidelberg e Berl\u00edn (1816-1831).\nDespois de recibir ofertas para postos nas universidades de Erlangen, Berl\u00edn e Heidelberg, Hegel elixiu Heidelberg, onde se mudou en 1816. Pouco despois, en abril de 1817, o seu fillo ilex\u00edtimo Ludwig Fischer (agora con dez anos) uniuse \u00e1 familia de Hegel tras pasar a s\u00faa nenez nun orfanato (per\u00edodo no cal a s\u00faa nai faleceu).\nHegel publicou en 1817 \"Enzyklop\u00e4die der philosophischen Wissenschaften im Grundrisse\" (\"Enciclopedia das ciencias filos\u00f3ficas\") como sumario da s\u00faa filosof\u00eda para os estudantes que acoden \u00e1s s\u00faas conferencias en Heidelberg.\nEn 1818, Hegel aceptou a oferta renovada da c\u00e1tedra de filosof\u00eda da Universidade de Berl\u00edn, que permanecera vacante dende a morte de Johann Gottlieb Fichte en 1814. Aqu\u00ed publicou \"Grundlinien der Philosophie des Rechts\" (\"Fundamentos da filosof\u00eda do dereito\") en 1820. Hegel dedicouse principalmente a dar as s\u00faas conferencias; as s\u00faas clases maxistrais sobre est\u00e9tica, filosof\u00eda da relixi\u00f3n, filosof\u00eda da historia e historia da filosof\u00eda que se publicaron postumamente a partir de notas de conferencias tomadas polos seus alumnos. A s\u00faa fama estendeuse e as s\u00faas conferencias atraeron a estudantes de toda Alema\u00f1a e de m\u00e1is al\u00f3.\nEn 1819-27, realizou diversas viaxes a Weimar (d\u00faas veces), onde co\u00f1eceu a Goethe, Bruxelas, o norte dos Pa\u00edses Baixos, Leipzig, Viena a trav\u00e9s de Praga e Par\u00eds.\nHegel foi nomeado reitor da universidade en outubro de 1829, cando ti\u00f1a 59 anos. O seu mandato como reitor rematou en setembro de 1830; sentiuse profundamente perturbado polos disturbios ocasionados pola reforma en Berl\u00edn nese ano. En 1831, Federico Guillerme III decorouno coa Orde da Aguia Vermella, 3\u00aa clase polo seu servizo ao estado prusiano. En agosto de 1831 unha epidemia de c\u00f3lera chegou a Berl\u00edn e Hegel abandonou a cidade, ficando en Kreuzberg. Agora, nun estado d\u00e9bil de sa\u00fade, Hegel rara vez sa\u00eda. Cando o novo semestre comezou en outubro, Hegel regresou a Berl\u00edn, coa impresi\u00f3n (equivocada) de que a epidemia desaparecera en gran medida. Cara ao 14 de novembro, Hegel estaba morto. Os doutores declararon que a causa da morte era c\u00f3lera, mais \u00e9 prob\u00e1bel que morrese dunha enfermidade gastrointestinal diferente. Dise que as derradeiras palabras que pronunciou denantes de morrer foron \u00abE el non me entendeu\u00bb. De acordo cos seus desexos, Hegel foi soterrado o 16 de novembro no cemiterio de Dorotheenstadt xunta Fichte e Solger.\nO seu fillo Ludwig Fischer morrera pouco antes mentres serv\u00eda ao ex\u00e9rcito holand\u00e9s en Batavia; a nova da s\u00faa morte nunca chegou ao seu pai. Ao ano seguinte, a irm\u00e1 de Hegel, Christiane, suicidouse afog\u00e1ndose. Os dous fillos restantes de Hegel \u2014Karl, quen se converteu nun historiador, e Immanuel, quen seguiu o cami\u00f1o teol\u00f3xico\u2014 viviron moito tempo e salvagardaron o \"Nachla\u00df\" do seu pai, as\u00ed como produciron edici\u00f3ns da s\u00faa obra.\nPensamento.\nAs orixes do sistema de Hegel rem\u00f3ntanse \u00e1 filosof\u00eda grega cl\u00e1sica. O pensamento hegeliano est\u00e1 profundamente vinculado \u00e1 concepci\u00f3n dial\u00e9ctica de Her\u00e1clito, ao idealismo de Plat\u00f3n e ao edificio conceptual de Arist\u00f3teles.\nLiberdade.\nO pensamento de Hegel pode entenderse coma un desenvolvemento construtivo dentro da ampla tradici\u00f3n que incl\u00fae a Plat\u00f3n e Immanuel Kant. A esta lista podemos engadir Proclo, Meister Eckhart, Gottfried Wilhelm Leibniz, Plotino, Jakob B\u00f6hme e Jean-Jacques Rousseau. O que todos estes pensadores comparten, o cal os distingue dos materialistas coma Epicuro, os estoicos e Thomas Hobbes, e dos empiristas coma David Hume, \u00e9 que consideran a liberdade ou a autodeterminaci\u00f3n tanto reais como con implicaci\u00f3ns ontol\u00f3xicas importantes para a alma, a mente ou a divindade. Este enfoque da liberdade \u00e9 o que xera a noci\u00f3n de Plat\u00f3n (en \"Fed\u00f3n\", \"A Rep\u00fablica\" e \"Timeo\") da alma como unha realidade m\u00e1is alta ou m\u00e1is completa que a que pos\u00faen os obxectos inanimados. A\u00ednda que Arist\u00f3teles critica as \u00abformas\u00bb de Plat\u00f3n, preserva as pedras angulares deste das implicaci\u00f3ns ontol\u00f3xicas para a autodeterminaci\u00f3n: o razoamento \u00e9tico, o cumio da alma na xerarqu\u00eda da natureza, a orde do cosmos e unha aceptaci\u00f3n con argumentos razoados para un motor primordial. Kant importa a alta estima de Plat\u00f3n da soberan\u00eda individual \u00e1s s\u00faas consideraci\u00f3ns de liberdade moral e noumenal, as\u00ed como a Deus. Os tres atopan un terreo com\u00fan na posici\u00f3n \u00fanica dos seres humanos no esquema das cousas, co\u00f1ecido polas diferenzas categ\u00f3ricas analizadas entre animais e obxectos inanimados.\nNa s\u00faa exposici\u00f3n sobre o \u00abesp\u00edrito\u00bb na s\u00faa \"Enzyklop\u00e4die\", Hegel gaba a obra aristot\u00e9lica \"Da alma\" como \u00abpor moito o m\u00e1is admir\u00e1bel, quizais o \u00fanico traballo de valor filos\u00f3fico sobre este tema\u00bb. Nas s\u00faas \"Ph\u00e4nomenologie des Geistes\" (\"Fenomenolox\u00eda do esp\u00edrito\") e \"Wissenschaft der Logik\" (\"Ciencia da l\u00f3xica\"), a preocupaci\u00f3n de Hegel polos temas kantianos como a liberdade e a moral, e coas s\u00faas implicaci\u00f3ns ontol\u00f3xicas, \u00e9 omnipresente. En troques de simplemente rexeitar o dualismo de Kant da liberdade contra a natureza, Hegel aspira a subsumilo dentro do \u00abinfinito verdadeiro\u00bb, o \u00abconcepto\u00bb (ou \u00abnoci\u00f3n\u00bb: \"Begriff\"), o \u00abesp\u00edrito\u00bb e a \u00abvida \u00e9tica\u00bb de tal maneira que a dualidade kantiana faise intelix\u00edbel, no canto de ficar como un \u00abdado\u00bb bruto.\nA raz\u00f3n pola que esta subsunci\u00f3n ten lugar nunha serie de conceptos \u00e9 que o m\u00e9todo de Hegel, na s\u00faa \"Wissenschaft der Logik\" e \"Enzyklop\u00e4die\", \u00e9 comezar con conceptos b\u00e1sicos como o ser e o nada e desenvolvelos a trav\u00e9s dunha longa secuencia de elaboraci\u00f3ns, inclu\u00edndo aqueles xa mencionados. Deste xeito, unha soluci\u00f3n que se acada, en principio, na explicaci\u00f3n do \u00abinfinito verdadeiro\u00bb na \"Wissenschaft der Logik\", rep\u00edtese en novas formas en etapas posteriores, ata \u00abesp\u00edrito\u00bb e \u00abvida \u00e9tica\u00bb, no terceiro volume da \"Enzyklop\u00e4die\".\nDeste xeito, Hegel pretende defender o xermolo da verdade no dualismo kantiano contra programas redutivos ou eliminativos como os do materialismo e o empirismo. Coma Plat\u00f3n, co seu dualismo da alma fronte aos apetitos corporais, Kant persegue a capacidade da mente para cuestionar as s\u00faas inclinaci\u00f3ns ou apetitos sentidos e chegar a un est\u00e1ndar do \u00abdeber\u00bb (ou, no caso de Plat\u00f3n, o \u00abbo\u00bb) que transcende a restrici\u00f3n corporal. Hegel conserva esta preocupaci\u00f3n esencial plat\u00f3nica e kantiana en forma de infinidade que vai m\u00e1is al\u00f3 do finito (un proceso que Hegel relaciona, de feito, coa \u00abliberdade\u00bb e o \u00abdeber\u00bb), o universal que vai al\u00e9n do particular (no concepto) e do esp\u00edrito, incluso m\u00e1i al\u00f3 da natureza. Hegel fai estas dualidades intelix\u00edbeis (en \u00faltima instancia) polo seu argumento do cap\u00edtulo \u00abCalidade\u00bb da s\u00faa obra \"Wissenschaft der Logik\". O finito ten que chegar a ser infinito para acadar a realidade. A idea do absoluto excl\u00fae multiplicidade para que o suxeito e o obxectivo logren a s\u00edntese para chegar a ser enteiros. Isto d\u00e9bese a que, como Hegel suxire pola s\u00faa introduci\u00f3n do concepto de \u00abrealidade\u00bb, o que se determina a si mesmo \u2014en troques de depender das s\u00faas relaci\u00f3ns con outras cousas polo seu car\u00e1cter esencial\u2014 \u00e9 m\u00e1is plenamente \u00abreal\u00bb (seguindo a etimolox\u00eda latina de \u00abreal\u00bb, que significa 'cousa semellante') que o que non. As cousas finitas non se determinan a si mesmas, porque, como cousas \u00abfinitas\u00bb, o seu car\u00e1cter esencial est\u00e1 determinado polas s\u00faas fronteiras, fronte a outras cousas finitas. As\u00ed, para chegar a ser \u00abreais\u00bb, deben ir al\u00e9n da s\u00faa finitude (\u00aba finitude \u00e9 s\u00f3 como unha transcendencia de si mesma\u00bb).\nO resultado deste argumento \u00e9 que o finito e o infinito \u2014e por extensi\u00f3n, o particular e o universal, a natureza e a liberdade\u2014 non se enfrontan como d\u00faas realidades independentes, sen\u00f3n que no canto disto (en cada caso) \u00e9 a autotranscendencia da primeira. No canto de salientar a singularidade distintiva de cada factor que complementa e contradise cos outros \u2014sen explicaci\u00f3n\u2014 a relaci\u00f3n entre finito e infinito (e particular e universal, natureza e liberdade) faise intelix\u00edbe coma un todo en desenvolvemento progresivo e autoperfeccionamento.\nProgreso.\nOs textos m\u00edsticos de B\u00f6hme influ\u00edron fortemente a Hegel. B\u00f6hme escribira que a ca\u00edda do home era unha etapa necesaria na evoluci\u00f3n do universo. Esta evoluci\u00f3n foi, en si mesma, o resultado do desexo de Deus dunha completa autoconciencia. Hegel estaba fascinado polas obras de Kant, Rousseau e Johann Wolfgang von Goethe, as\u00ed como coa Revoluci\u00f3n Francesa. A filosof\u00eda moderna, a cultura e a sociedad parec\u00edanlle a Hegel cargadas de contradici\u00f3ns e tensi\u00f3ns, coma as do suxeito e o obxecto de co\u00f1ecemento, a mente e a natureza, o eu e o outro, a liberdade e a autoridade, o co\u00f1ecemento e a fe, a Ilustraci\u00f3n e o Romanticismo. O principal proxecto filos\u00f3fico de Hegel foi tomar estas contradici\u00f3ns e tensi\u00f3n e interpretalas como parte dunha unidade comprensiva, evolutiva e racional que, en contextos diferentes, el chamou \u00aba idea absoluta\u00bb (\"Wissenschaft der Logik\", secci\u00f3ns 1781-3) ou \u00abco\u00f1ecemento absoluto\u00bb (\"Ph\u00e4nomenologie des Geistes\").\nSegundo Hegel, a caracter\u00edstica principal desta unidade era que evolucionou a trav\u00e9s dela mesma e manifestouse en contradici\u00f3n e negaci\u00f3n. A contradici\u00f3n e a negaci\u00f3n te\u00f1en unha calidade din\u00e1mica que en cada punto de cada esfera da realidade \u2014conciencia, historia, filosof\u00eda, arte, natureza e sociedade\u2014 conduce a un maior desenvolvemento ata acadar unha unidade racional que preserva as contradici\u00f3ns coma fases e subpartes elev\u00e1ndoos (\"Aufhebung\") a unha unidade superior. Todo isto \u00e9 mental porque \u00e9 a mente a que pode comprender todas estas fases e subpartes como pasos no seu propio proceso de comprensi\u00f3n. \u00c9 racional porque a mesma orde subxacente, l\u00f3xica e de desenvolvemento subxace a todos os dominios da realidade e \u00e9, en \u00faltima instancia, a orde do pensamento racional autoconsciente, a\u00ednda que s\u00f3 nas \u00faltimas etapas do desenvolvemento chegar \u00e1 plena conciencia de si mesmo. O todo racional, consciente de si mesmo, non \u00e9 unha cousa ou un ser que est\u00e1 f\u00f3ra doutras cousas ou mentes existentes. M\u00e1is ben, s\u00f3 chega \u00e1 s\u00faa fin na comprensi\u00f3n filos\u00f3fica das mentes individuais existentes que, a trav\u00e9s da s\u00faa propia comprensi\u00f3n, levan este proceso de desenvolvemento a unha comprensi\u00f3n de si mesmo. O pensamento de Hegel \u00e9 revolucionario na medida en que \u00e9 unha filosof\u00eda de negaci\u00f3n absoluta: mentres a negaci\u00f3n absoluta estea no centro, a sistematizaci\u00f3n fica aberta e fai pos\u00edbel que os seres humanos se convertan en suxeitos.\n\u00abMente\u00bb e \u00abesp\u00edrito\u00bb son as traduci\u00f3ns galegas do uso de Hegel para o alem\u00e1n \"Geist\". Alg\u00fans autores argumentaron que estes termos \u00abpsicoloxizan\u00bb excesivamente a Hegel, implicando unha especie de conciencia incorp\u00f3rea e solipsista coma a pantasma ou a \u00abalma\u00bb. Geist combina o significado de esp\u00edrito \u2014coma en deus, pantasma ou mente\u2014 cunha forza intencional. Na primeira filosof\u00eda da natureza de Hegel (borradores de manuscritos escritos durante a s\u00faa etapa na Universidade de Jena), a noci\u00f3n de \"Geist\" estaba estreitamente ligada \u00e1 noci\u00f3n de \u00ab\u00e9ter\u00bb, da cal Hegel tam\u00e9n derivou os conceptos de espazo e tempo; por\u00e9n, nos seus traballos posteriores (despois de Jena) non empregou explicitamente a vella noci\u00f3n de \u00ab\u00e9ter\u00bb.\nA concepci\u00f3n de Hegel do co\u00f1ecemento e mente (e polo tanto tam\u00e9n da realidade) era a noci\u00f3n fundamental de identidade na diferenza, \u00e9 dicir, que a mente se exterioriza en varias formas e obxectos que est\u00e1n f\u00f3ra dela ou se opo\u00f1en a ela, e que, ao se reco\u00f1ecer neles, est\u00e1 consigo mesma nestas manifestaci\u00f3ns externas, de xeito que son ao mesmo tempo mente e distintos de mente. Esta noci\u00f3n de identidade na diferenza, que est\u00e1 intimamente ligada \u00e1 s\u00faa concepci\u00f3n de contradici\u00f3n e negatividade, \u00e9 un trazo principal que diferencia o pensamento de Hegel do doutros fil\u00f3sofos.\nSociedade civil.\nHegel fixo a distinci\u00f3n entre sociedade civil e Estado en \"Grundlinien der Philosophie des Rechts\" (\"Elementos da filosof\u00eda do dereito\"). Nesta obra, a sociedade civil (Hegel empregou o termo \"b\u00fcrgerliche Gesellschaft\" a\u00ednda que agora se co\u00f1ece en alem\u00e1n como \"Zivilgesellschaft\"\u00a0para salientar unha comunidade m\u00e1is inclusiva) foi unha etapa na relaci\u00f3n dial\u00e9ctica que se produce entre os opostos percibidos por Hegel, a macrocomunidade do Estado e a microcomunidade da familia. En termos xerais, o termo foi dividido, coma os seguidores de Hegel, en esquerda e dereita pol\u00edticas. Na esquerda converteuse na base da sociedade civil de Karl Marx como base econ\u00f3mica; na dereita converteuse nunha descrici\u00f3n para todos os aspectos non-estatais (e o Estado \u00e9 o cumio do esp\u00edrito obxectivo) da sociedade, inclu\u00edndo a cultura, a sociedade e a pol\u00edtica. Esta distinci\u00f3n liberal entre sociedade pol\u00edtica e sociedade civil seguiuna Alexis de Tocqueville. De feito, as distinci\u00f3ns de Hegel en canto ao que entend\u00eda como sociedade civil adoito non est\u00e1n claras. Por exemplo, se ben parece que unha sociedade civil coma a alem\u00e1 na que viv\u00eda era un movemento inevit\u00e1bel da dial\u00e9ctica, abriu o cami\u00f1o para a colisi\u00f3n doutros tipos de sociedades \u00abmenos\u00bb e non plenamente realizadas, xa que estas sociedade non eran plenamente conscientes ou non estaban ben informadas, por as\u00ed decilo, da falla de progreso nas s\u00faas sociedades. Polo tanto, era perfectamente lex\u00edtimo, aos ollos de Hegel, que un conquistador coma Napole\u00f3n, vi\u00f1ese e destru\u00edse o que non estaba plenamente realizado.\nEstado.\nO Estado para Hegel \u00e9 a culminaci\u00f3n final da encarnaci\u00f3n da liberdade ou do dereito (\"Rechte\") en \"Grundlinien der Philosophie des Rechts\". O Estado engloba a familia e a sociedade civil e satisfanos. Os tres xuntos ch\u00e1manse \u00abvida \u00e9tica\u00bb (\"Sittlichkeit\"). O Estado participa en tres \u00abmomentos\u00bb. Nun Estado hegeliano, os cidad\u00e1ns co\u00f1ecen e elixen o seu lugar. Ambos co\u00f1ecen as s\u00faas obrigas e elixen cumprilas. \u00abO deber supremo dun individuo \u00e9 ser membro do Estado\u00bb (\"Grundlinien der Philosophie des Rechts\", secci\u00f3n 258). O individuo ten \u00abliberdade substancial no Estado\u00bb. O Estado \u00e9 \u00abesp\u00edrito obxectivo\u00bb e \u00ab\u00e9 s\u00f3 por ser membro do Estado que o individuo mesmo ten obxectividade, verdade e vida \u00e9tica\u00bb (secci\u00f3n 258). Cada membro, ademais, ama o Estado con xenu\u00edno patriotismo, mais transcendeu o mero \u00abesp\u00edrito de equipo\u00bb referendando a s\u00faa cidadan\u00eda. Os membros dun Estado hegeliano est\u00e1n felices incluso se te\u00f1en que sacrificar as s\u00faas vidas polo Estado.\nHer\u00e1clito.\nSegundo Hegel \u00abHer\u00e1clito \u00e9 o primeiro en declarar a natureza da natureza infinita e da primeira capturada como en si mesma infinita, \u00e9 dicir, a s\u00faa esencia como proceso. A orixe da filosof\u00eda debe ser datada dende Her\u00e1clito. A s\u00faa \u00e9 a \"idea\" persistente que \u00e9 a mesma en todos os fil\u00f3sofos ata a actualidade, como o foi a \"idea\" de Plat\u00f3n e Arist\u00f3teles\u00bb. Para Hegel, os grandes logros de Her\u00e1clito foron comprender a natureza do infinito, que para Hegel incl\u00fae comprender a contradici\u00f3n e negatividade inherentes da realidade, e comprender que a realidade \u00e9 devir ou proceso, e que o \u00abser\u00bb e o \u00abnada\u00bb son mera abstracci\u00f3n baleira. Segundo Hegel, a escuridade de Her\u00e1clito prov\u00e9n de ser un verdadeiro fil\u00f3sofo (en termos de Hegel \"especulativo\") que captaba a verdade filos\u00f3fica \u00faltima e polo tanto expres\u00e1base dun xeito que \u00eda m\u00e1is al\u00f3 da natureza abstracta e limitada do senso com\u00fan. Hegel afirmou que en Her\u00e1clito ti\u00f1a un antecedente para a s\u00faa l\u00f3xica: \u00ab... non hai proposici\u00f3n de Her\u00e1clito que non adoptase na mi\u00f1a l\u00f3xica\u00bb.\nHegel cita unha serie de fragmentos de Her\u00e1clito nas s\u00faas \"Vorlesungen \u00fcber die Geschichte der Philosophie\" (\"Lecci\u00f3ns sobre a historia da filosof\u00eda\"). Un ao cal atrib\u00fae grande importancia \u00e9 o fragmento que traduce como \u00abSer non \u00e9 m\u00e1is que non ser\u00bb, que na s\u00faa interpretaci\u00f3n significa:\"Sein und Nichts sei dasselbe\" (\"Ser e non ser son o mesmo\").\nObra.\nA primeira e m\u00e1is importante das obras maiores de Hegel \u00e9 a s\u00faa \"Ph\u00e4nomenologie des Geistes\". Durante a s\u00faa vida public\u00e1ronse tam\u00e9n a \"Enciclopedia das ciencias filos\u00f3ficas,\" a \"Ciencia da l\u00f3xica\" e os \"(Elementos da) Filosof\u00eda do dereito\". Varias obras m\u00e1is sobre a filosof\u00eda da historia, relixi\u00f3n est\u00e9tica e a historia da filosof\u00eda recompil\u00e1ronse a partir dos apuntamentos dos seus estudantes e public\u00e1ronse de xeito p\u00f3stumo.\nTeor\u00eda.\nAs obras de Hegel te\u00f1en fama de dif\u00edciles pola amplitude dos temas que pretenden abarcar. Hegel introduciu un sistema para entender a historia da filosof\u00eda e o mundo mesmo, chamado acot\u00edo \"dial\u00e9ctica\": unha progresi\u00f3n na que cada movemento sucesivo xorde como soluci\u00f3n das contradici\u00f3ns inherentes ao movemento anterior. Por exemplo, a Revoluci\u00f3n Francesa constit\u00fae para Hegel a introduci\u00f3n da verdadeira liberdade \u00e1s sociedades occidentais por vez primeira na historia escrita.\nNon obstante, precisamente pola s\u00faa novidade absoluta, \u00e9 tam\u00e9n absolutamente radical: por unha parte, o aumento abrupto da violencia que fixo falta para realizar a revoluci\u00f3n non pode deixar de ser o que \u00e9, e por outra parte, xa consumiu ao seu opo\u00f1ente. A revoluci\u00f3n, por conseguinte, xa non ten onde volver m\u00e1is que ao seu propio resultado: a liberdade conquistada con tantas penurias \u00e9 consumida por un brutal Reinado do Terror. A historia, non obstante, progresa aprendendo dos seus propios erros: s\u00f3 despois desta experiencia, e precisamente por ela, pode postularse a existencia dun Estado constitucional de cidad\u00e1ns libres, que consagra tanto o poder organizador ben\u00e9volo (supostamente) do goberno racional e os ideais revolucionarios da liberdade e da igualdade.\nNas explicaci\u00f3ns contempor\u00e1neas do hegelianismo a dial\u00e9ctica de Hegel a mi\u00fado aparece fragmentada, por comodidade, en tres momentos chamados \"tese\" (no noso exemplo, a revoluci\u00f3n), \"ant\u00edtese\" (o terror subseguinte) e \"s\u00edntese\" (o estado constitucional de cidad\u00e1ns libres). As\u00ed e todo, Hegel non empregou persoalmente esta clasificaci\u00f3n en absoluto; crearaa anteriormente Fichte na s\u00faa explicaci\u00f3n m\u00e1is ou menos an\u00e1loga da relaci\u00f3n entre o individuo e o mundo. Os estudosos serios de Hegel non reco\u00f1ecen, en xeral, a validez desta clasificaci\u00f3n.\nHegel valeuse deste sistema para explicar toda a historia da filosof\u00eda, da ciencia, da arte, da pol\u00edtica e da relixi\u00f3n, pero moitos cr\u00edticos modernos sinalan que Hegel a mi\u00fado parece pasar por alto as realidades da historia a fin de facelas encaixar no seu molde dial\u00e9ctico. Karl Popper, cr\u00edtico de Hegel en \"A sociedade aberta e seus inimigos\", opina que o sistema de Hegel constit\u00fae unha xustificaci\u00f3n tenuemente velada do goberno de Federico Guillerme III e que a idea hegeliana de que o obxectivo ulterior da historia \u00e9 chegar a un Estado aproximado \u00f3 da Prusia do decenio de 1831. Esta visi\u00f3n de Hegel como ap\u00f3logo do poder estatal e precursor do totalitarismo do s\u00e9culo XX foi criticada minuciosamente por Herbert Marcuse en \"Raz\u00f3n e revoluci\u00f3n: Hegel e o xurdimento da teor\u00eda social\", argumentando que Hegel non foi ap\u00f3logo de ning\u00fan Estado nin forma de autoridade simplemente porque estes existiran; para Hegel, o Estado debe ser sempre racional. Arthur Schopenhauer desprezou a Hegel polo historicismo deste e tachou a obra de Hegel de \"pseudofilosof\u00eda\".\nSeguidores.\nTrala morte de Hegel, os seus seguidores divid\u00edronse en dous campos principais e contrarios. Os hegelianos de dereita, disc\u00edpulos directos de Hegel na Universidade de Berl\u00edn, defenderon a ortodoxia evanx\u00e9lica e o conservadorismo pol\u00edtico do per\u00edodo posterior \u00e1 restauraci\u00f3n napole\u00f3nica.\nOs de esquerda viron a ser chamados hegelianos xoves e interpretaron a Hegel nun sentido revolucionario, o que os levou a aterse ao ate\u00edsmo na relixi\u00f3n e \u00e1 democracia liberal na pol\u00edtica. Entre os hegelianos de esquerda at\u00f3panse Bruno Bauer, Ludwig Feuerbach, David Friedrich Strauss, Max Stirner e, o m\u00e1is famoso, Karl Marx. Os m\u00faltiples cismas nesta facci\u00f3n levaron finalmente \u00e1 variedade anarquista do ego\u00edsmo de Stirner e \u00e1 versi\u00f3n marxista do comunismo.\nNo s\u00e9culo XX, a filosof\u00eda de Hegel tivo un gran renacemento: isto foi debido en parte ao seu redescubrimento e reavaliaci\u00f3n como proxenitor filos\u00f3fico do marxismo por marxistas de orientaci\u00f3n filos\u00f3fica, en parte a un rexurdimento da perspectiva hist\u00f3rica que Hegel achegou a todo, e en parte ao crecente reco\u00f1ecemento da importancia do seu m\u00e9todo dial\u00e9ctico. Algunhas figuras que son relacionadas con este renacemento son Herbert Marcuse, Theodor Adorno, Ernst Bloch, Alexandre Koj\u00e8ve e Gotthard G\u00fcnther. O renacemento de Hegel tam\u00e9n puxo de relevo a importancia das s\u00faas primeiras obras, \u00e9 dicir, as publicadas antes de \"Ph\u00e4nomenologie des Geistes\"."}
{"id": "25068", "revid": "1987", "url": "https://gl.wikipedia.org/wiki?curid=25068", "title": "Protestantismo", "text": "O protestantismo abrangue o conxunto das igrexas e comunidades cristi\u00e1s xurdidas no s\u00e9culo XVI en Europa Occidental, separadas da Igrexa cat\u00f3lica a partir do labor reformador do ex-monxe agosti\u00f1o Marti\u00f1o Lutero, iniciador do luteranismo.\nOrixe do termo.\nO termo protestantismo xorde da protesta, a testemu\u00f1a p\u00fablico dun grupo de pr\u00edncipes e cidades imperiais alem\u00e1s que, na dieta de Speyer en 1529, formalmente obxectaron contra o Edicto de Worms que proscrib\u00eda as ensinanzas luteranas dentro do Sacro Imperio Romano.\nVariantes.\nNa Su\u00edza de fala alem\u00e1, Ulrico Zuinglio, Ecolampadio e outros comezaron tam\u00e9n un intento de reforma da Igrexa cat\u00f3lica, de car\u00e1cter m\u00e1is profundo e enriquecido por unha teolox\u00eda moito m\u00e1is elaborada.\nXo\u00e1n Calvino foi o dirixente m\u00e1is destacado da Reforma protestante en Su\u00edza. A Reforma que se iniciou case simultaneamente en Z\u00faric (Cant\u00f3n de fala alem\u00e1) e Xenebra (franc\u00f3fona) foi estend\u00e9ndose grazas ao traballo de moitos pastores e reformadores da Igrexa por todos os pa\u00edses veci\u00f1os. Ata chegou ata Escocia grazas ao esforzo misioneiro do reverendo escoc\u00e9s John Knox que se formou en Xenebra.\nA Igrexa de Inglaterra non se deixou influ\u00edr nun primeiro momento polo protestantismo, pero tras a s\u00faa ruptura coa Igrexa de Roma, comezou un paulatino e vacilante achegamento aos ideais reformados. Actualmente as igrexas da Comu\u00f1\u00f3n Anglicana decl\u00e1ranse claramente reformadas.\nF\u00f3ra dese protestantismo, que moitos estudosos denominan \"maxistral\", deuse outra vertente, que se distinguiu tanto do catolicismo romano como das igrexas protestantes de car\u00e1cter nacional. Esta corrente recibe o nome de reforma radical. O historiador George Williams diferencia \u00e1 s\u00faa vez as seguintes correntes dentro desta Reforma: espiritualistas, racionalistas e anabaptistas. Os anabaptistas rexeitaron a uni\u00f3n da igrexa cristi\u00e1 co Estado e repudiaron o bautismo infantil, constitu\u00edndose en igrexas independentes ou segregadas. O maior achegue \u00e1 modernidade descansar\u00eda na s\u00faa persistente promoci\u00f3n da separaci\u00f3n entre a igrexa cristi\u00e1 e o estado, a liberdade relixiosa persoal e o exercicio dun goberno plenamente democr\u00e1tico nas s\u00faas congregaci\u00f3ns.\nAs\u00ed conviviron en toda Europa dous movementos protestantes diferenciados. O movemento reformado, liderado polas igrexas reformadas e luteranas, e o movemento radical que acabar\u00eda desenvolv\u00e9ndose en grupos separatistas como os menonitas.\nDoutrinas.\nO protestantismo ten como alicerce b\u00e1sico da s\u00faa fe a Biblia, entendida como Palabra de Deus descansando toda a s\u00faa teolox\u00eda en tres principios xerais e dous particulares que son exclusivos da teolox\u00eda reformada (Tradicionalmente enunciados en lat\u00edn):\nDiferenzas entre as igrexas protestantes e a Igrexa cat\u00f3lica:\nNun principio os protestantes expresaron as s\u00faas posici\u00f3ns doutrinais por medio de Confesi\u00f3ns de Fe, breves documentos apolox\u00e9ticos. As Confesi\u00f3ns de Augsburgo expresaron a doutrina luterana. As confesi\u00f3ns reformadas incl\u00faen tam\u00e9n a Confesi\u00f3n Escocesa (1560), A Segunda Confesi\u00f3n Helv\u00e9tica (1531) e a Confesi\u00f3n de Fe de Westminster (1647). Os Trinta e Nove Artigos de Relixi\u00f3n da Igrexa de Inglaterra tam\u00e9n adoitan ser considerados reformados. A Declaraci\u00f3n Teol\u00f3xica de Barmen, contra o r\u00e9xime Nazi, e a Breve Declaraci\u00f3n de Fe da Igrexa Presbiteriana nos Estados Unidos son exemplos de declaraci\u00f3ns recentes.\nO ensino relixioso fundamentouse en catecismos. O Catecismo de Heidelberg e o Maior e Menor de Westminster son instrumentos reformados para ensino de adultos e infantes nas Igrexas.\nAlgunhas das doutrinas da Igrexa cat\u00f3lica medieval rexeitadas polo protestantismo ao non considerar que aparecen na Biblia son: o Purgatorio, a supremac\u00eda papal, as oraci\u00f3ns polos mortos, a intercesi\u00f3n dos santos, a asunci\u00f3n de Mar\u00eda e a s\u00faa virxindade perpetua, as\u00ed mesmo a veneraci\u00f3n destes \u00faltimos, tal como o resto dos homes, e porque contradic\u00eda ao primeiro mandamento \"Non ter\u00e1s deuses alleos diante de min\" (Ex. 20:3).\nNas igrexas de teolox\u00eda reformada salientouse a doutrina b\u00edblica exposta por Agosti\u00f1o de Hipona da elecci\u00f3n, que establece que a salvaci\u00f3n \u00e9 por pura graza (favor inmerecido) de Deus, sen obras. A autoridade das igrexas protestantes entendeuse como obediencia unicamente \u00e1 Biblia, suxeita \u00e1 interpretaci\u00f3n persoal, e non como unha transmisi\u00f3n mec\u00e1nica dos poderes dos ap\u00f3stolos aos seus sucesores.\nDirixentes.\nOs dirixentes do movemento foron, entre outros, Ulrico Zuinglio, Xo\u00e1n Calvino.\nA Prerreforma (1366-1517).\nDenominamos como \"Per\u00edodo da Prerreforma\" ao per\u00edodo vivido entre finais do s\u00e9culo XIV, cando comezou a protesta wycliffita ou lollarda en Inglaterra, e principios do s\u00e9culo XVI, cando comezou a Reforma protestante coas protestas luterana e zuingliana en Alema\u00f1a e Su\u00edza respectivamente.\nAo longo de todo este tempo tanto o Movemento Lollardo ou Wycliffita, como o Movemento Husita e a protesta m\u00edstico-evanx\u00e9lica de Girolamo Savonarola sinalaron de xeito obxectivo e frontal o elevado nivel de apostada do cristianismo medieval, dentro dunha perspectiva b\u00edblica e evanx\u00e9lica.\nEntre os principais prerreformadores est\u00e1n:\nXo\u00e1n Wycliffe (1324-1384), Jan Hus (1369-1415), Girolamo Savonarola (1452-1498).\nCausas da Reforma.\nO Renacemento cient\u00edfico e literario que coa s\u00faa mentalidade cr\u00edtica levou ao individuo europeo \u00e1 d\u00fabida subxectiva ou obxectiva e ata a opini\u00f3n subxectiva e obxectiva contra os ensinos e pr\u00e1cticas da Igrexa. Foi o proceso ou a confrontaci\u00f3n Humanismo vs. Escolasticismo o que deu as primeiras mostras da fraxilidade da estrutura da teolox\u00eda escol\u00e1stica medieval. O Renacemento foi unha revalorizaci\u00f3n integral de todos os postulados preestablecidos do medievalismo. A carencia dun contido espiritual no ensino e a presenza da Igrexa. A forma, a cerimonia e o rito sacramental externo predomina sobre o espiritual, o interior (Integridade vs. Cerimonialismo e Dogma).\nA urxente necesidade de despaganizar e deshelenizar a doutrina cristi\u00e1 afectada polas paulatinas transculturizaci\u00f3ns relixiosas e filos\u00f3ficas grecorromanas e orientais que a pervertiran desde os s\u00e9culos II e III, \u00e9 dicir, desde o per\u00edodo da Igrexa Perseguida e ao longo dos per\u00edodos da Igrexa imperial e da Igrexa medieval.\nA intervenci\u00f3n da imprenta, novo elemento tecnol\u00f3xico divulgador tanto do contido cr\u00edtico do pensamento humanista como da Biblia, da patr\u00edstica e dos criterios \u00e9tico-teol\u00f3xicos e espirituais dos reformadores. O libro conv\u00e9rtese en elemento emancipador das conciencias. Os novos descubrimentos xeogr\u00e1ficos e astron\u00f3micos (Am\u00e9rica, Ocean\u00eda, Cristovo Col\u00f3n, Cop\u00e9rnico, Galileo, Keppler), puxeron en d\u00fabida os dogmas escatol\u00f3xicos e estruturais da Igrexa. O crecemento ascendente da cidade e do seu elemento intelectual: A Universidade. Da universidade sair\u00e1 a Reforma, centro primario e constante deste movemento revolucionario. O paganismo do maxisterio e da autoridade eclesi\u00e1stica. A Igrexa ach\u00e1base enriquecida materialmente, pero pobre espiritualmente. Isto xerou toda unha serie de resentimentos en pa\u00edses como Inglaterra e Alema\u00f1a onde a Igrexa posu\u00eda ata un terzo das terras.\nO fortalecemento das monarqu\u00edas mediante os enunciados do absolutismo mon\u00e1rquico. Este fortalecemento das monarqu\u00edas nacionais europeas creou de xeito consecuente unha palpable fricci\u00f3n entre os dous poderes. A decadencia dos postulados dogm\u00e1ticos da reforma eclesi\u00e1stico-cluniacense, e m\u00e1is concretamente dos papas Gregorio VII, Inocencio III e Bonifacio VIII sobre o poder supremo do papado. A corrupci\u00f3n da m\u00e1xima c\u00fapula do sistema xer\u00e1rquico medieval desde principios do s\u00e9culo XIV cos cismas de Avignon e de Occidente deron lugar ao xurdimento de exposici\u00f3ns teol\u00f3xicas como as de Xo\u00e1n de Tauler, de Guillerme de Occam e de Marcelo de Padua dun transfundo antipapal. Xorde a tese conciliarista. O crecente fervor nacionalista europeo que levou a mirar con desconfianza e repudio o tir\u00e1nico dominio eclesi\u00e1stico-papal sobre as diferentes naci\u00f3ns do vello continente. Moitos monarcas viron na Reforma un modo de afianzar o estado nacional e o seu poder mon\u00e1rquico ou imperial. No norte de Europa houbo casos de pa\u00edses como Su\u00edza ou Suecia onde a Reforma foi un dos instrumentos m\u00e1is eficaces da loita independentista contra os pa\u00edses cat\u00f3licos que os dominaban. A r\u00e1pida decadencia do escolasticismo e o rexurdimento da teolox\u00eda agosti\u00f1a cuns caracteres renovadores. Volve con maior vigor a lectura e o estudo da teolox\u00eda de santo Agosti\u00f1o en detrimento notable da teolox\u00eda tomista. A reiterada resistencia papal \u00e1 realizaci\u00f3n dun concilio que reformase \u00e1 Igrexa. Como xa o contemplamos, a historia m\u00f3stranos a realizaci\u00f3n de cinco concilios, a maior\u00eda deles realizados coa aberta resistencia e oposici\u00f3n do mitrado romano.\nPrograma reformador.\nOs reformadores non se consideraban rebeldes nin herexes, sen\u00f3n fieis cristi\u00e1ns que aspiraban a regresar \u00e1s doutrinas apost\u00f3licas e a renovar a igrexa cristi\u00e1 na pr\u00e1ctica e doutrina. Xa que logo, fixeron esforzos ecum\u00e9nicos e unitivos desde o principio, antes de que as fronteiras doutrinais se alargasen.\nOs principais reformadores eran persoas de vasta cultura, tanto teol\u00f3xica como humanista: Xo\u00e1n Calvino estudou na Sorbona e o seu pai traballaba cun bispo, Lutero era monxe e profesor universitario de Biblia; Zuinglio era sacerdote e humanista. De acordo co programa dos humanistas, buscaron nas fontes da antig\u00fcidade cristi\u00e1 as bases para unha renovaci\u00f3n. Releron as Sacras Escrituras; ao reler aos pais da Igrexa, (especialmente a santo Agosti\u00f1o), descubriron unha visi\u00f3n da fe e unha doutrina m\u00e1is b\u00edblica e cristoc\u00e9ntrica.\nDifusi\u00f3n.\nO protestantismo estendeuse principalmente entre as clases urbanas e a nobreza, que pod\u00edan ler e ti\u00f1an sede de entender mellor a fe. Dunhas oitenta cidades imperiais libres, sesenta e cinco adoptaron a Reforma Protestante ou toler\u00e1rona. Tam\u00e9n houbo movementos revolucionarios entre os campesi\u00f1os, que entenderon que a doutrina de Lutero os liberaba da servidume; o reformador rexeitou tal interpretaci\u00f3n e estes foron sometidos violentamente.\nA diseminaci\u00f3n das ideas protestantes foi facilitada pola invenci\u00f3n da imprenta, que fixo posible difundir unha ampla literatura apolox\u00e9tica, b\u00edblica e devocional e fomentou a edici\u00f3n de novas traduci\u00f3ns da Biblia en linguas vern\u00e1culas. Estas revisi\u00f3ns do texto fixeron patente a d\u00e9bil base dalgunhas doutrinas medievais. A nova forma de fundamentar a autoridade, xunto co rexeitamento da formulaci\u00f3n escol\u00e1stica agora substitu\u00edda por linguaxe b\u00edblica, fac\u00eda dif\u00edcil aos te\u00f3logos cat\u00f3licos romanos rebatela. No Concilio de Trento, os bispos cat\u00f3licos partidarios de Roma optar\u00edan por limitar o acceso laico \u00e1s escrituras, establecendo que a Vulgata Latina era a \u00fanica Biblia autorizada e redactando un \u00edndice de libros prohibidos.\nComo resultado do apoio dos gobernos nacionais e locais, a Reforma Protestante logrou \u00e9xito en amplas \u00e1reas de Europa. F\u00edxose predominante no norte de Alema\u00f1a e en Escandinavia, na s\u00faa forma luterana. En Escocia prosperou a Igrexa presbiteriana. Tam\u00e9n as igrexas reformadas frutificaron nos Pa\u00edses Baixos, nas cidades su\u00edzas e no oriente de Hungr\u00eda. Foron rescatadas para a Roma papal Francia, Polonia, Bohemia, B\u00e9lxica, Hungr\u00eda e amplas rexi\u00f3ns de Alema\u00f1a (sobre todo no sur e o oeste). Por\u00e9n, co desenvolvemento dos imperios europeos, particularmente o brit\u00e1nico, o protestantismo continuou a s\u00faa expansi\u00f3n. Os s\u00e9culos XIX e XX presenciaron un forte labor misioneiro que deu alcance mundial ao movemento. Hoxe en d\u00eda, c\u00e1lculos estimativos sinalan que m\u00e1is de 600 mill\u00f3ns de persoas profesar\u00edan algunha das diversas formas do protestantismo moderno.\nCon todo, ao promulgarse a Reforma Cat\u00f3lica ou contrarreforma, iniciouse un programa expansivo do catolicismo en Europa. Iniciouse ent\u00f3n unha desestruturaci\u00f3n do protestantismo europeo ao illar en n\u00facleos pequenos os centros da Reforma como consecuencia da expansi\u00f3n dos xesu\u00edtas."}
{"id": "25069", "revid": "23204", "url": "https://gl.wikipedia.org/wiki?curid=25069", "title": "Luteranismo", "text": "O luteranismo \u00e9 o movemento relixioso cristi\u00e1n que comezou coas ensinanzas teol\u00f3xicas de Marti\u00f1o Lutero no s\u00e9culo XVI que serviron de base \u00e1 Reforma protestante que conduciu \u00e1 s\u00faa separaci\u00f3n da igrexa cat\u00f3lica e a formaci\u00f3n do protestantismo. A certeza b\u00edblica que tivo de que Deus non xulga as persoas polas s\u00faas obras, boas ou malas, sen\u00f3n m\u00e1is ben a causa da s\u00faa fe, proporciona a Lutero a ra\u00edz fundamental do seu pensamento. As\u00ed, o luteranismo insp\u00edrase en tres principios angulares: a xustificaci\u00f3n pola fe, o sacerdocio universal e a autoridade da Biblia.\nO ataque comezado por Lutero bas\u00e9ase no concepto de xustificaci\u00f3n pola fe, que negaba toda teor\u00eda romana sobre os m\u00e9ritos da salvaci\u00f3n e a mediaci\u00f3n dos santos. Denunciou tam\u00e9n as que consideraba falsas seguridades de salvaci\u00f3n ofrecidas por Roma a trav\u00e9s da venda de indulxencias e a obtenci\u00f3n dos perd\u00f3ns.\nO luteranismo rexeita a primac\u00eda e autoridade romana do papado. Nega a tradici\u00f3n dogm\u00e1tica e a existencia do purgatorio. O movemento protestante iniciado por Lutero afirma o valor \u00fanico das Escrituras, e a supremac\u00eda da fe en Xesucristo. Lutero desenvolve a doutrina do Sacerdocio Universal, onde afirma que as Escrituras son intelixibles para t\u00f3dolos crentes e que cada un, libremente, pode examinalas. Lutero busca transformar a cada crente no seu propio sacerdote.\nA data simb\u00f3lica da reforma foi o 31 de outubro de 1517 e para 1555 o luteranismo estaba firmemente asentado no norte, centro e leste de Alema\u00f1a, en Escandinavia, Letonia, Bohemia e Transilvania e a contrarreforma cat\u00f3lica impediu que se establecera ou expulsou o luteranismo de gran parte do leste e o sur de Europa.\nNo s\u00e9culo XVII en paralelo no luteranismo apareceron d\u00faas tendencias contrapostas, o sincretismo que se circunscrib\u00eda \u00e1 teolox\u00eda e que avogaba por unha concordia entre as igrexas, distinguindo entre verdades fundamentais que eran patrimonio de todas as confesi\u00f3ns e secundarias, a outra tendencia foi o pietismo que avogaba por un reavivamento da relixiosidade popular combinando a \u00e9nfase luterana na doutrina b\u00edblica coa \u00e9nfase puritana na piedade individual e unha vida cristi\u00e1 vigorosa.\nNa actualidade hai setenta mill\u00f3ns de fieis membros de igrexas luteranas que se agrupan en tres asociaci\u00f3ns de igrexas luteranas, a Federaci\u00f3n Luterana Internacional (66 mill\u00f3ns de fieis), o Consello Luterano Internacional e a Conferencia Evanx\u00e9lica de Confesi\u00f3n Luterana, asemade catrocentos mill\u00f3ns de protestantes te\u00f1en a s\u00faa orixe na doutrina de Lutero."}
{"id": "25070", "revid": "15490", "url": "https://gl.wikipedia.org/wiki?curid=25070", "title": "Indulxencia", "text": "Indulxencia, na doutrina cat\u00f3lica, \u00e9 a remisi\u00f3n da pena temporal correspondente a pecados xa perdoados, outorgada pola Igrexa a quen cumpra certas condici\u00f3ns. A diferenza do sacramento da reconciliaci\u00f3n, a indulxencia non perdoa pecados sen\u00f3n que exime de penas de car\u00e1cter espiritual que doutro xeito os fieis purgar\u00edan logo da morte. A indulxencia non \u00e9 un sacramento e pode ser concedida polo Papa, os bispos e cardeais, a quen, por exemplo, logo de rematar unha oraci\u00f3n dada, visiten determinado santuario, empreguen certos obxectos de culto etc.\nOs abusos e tr\u00e1fico de indulxencias foron un dos motivos que levou ao enfrontamento de Lutero coa Igrexa Cat\u00f3lica."}
{"id": "25074", "revid": "22570", "url": "https://gl.wikipedia.org/wiki?curid=25074", "title": "Mohamed Bassir", "text": "Mohamed Sidi Brahim Bassir (nome completo:Bassir Mohamed uld Hach Brahim uld Lebser), nado en Tan-Tan (daquela no S\u00e1hara espa\u00f1ol) en 1942 e desaparecido en 1970, foi un l\u00edder nacionalista saharau\u00ed.\nTraxectoria.\nEn 1958 pasou a Marrocos no seo da fracci\u00f3n Lemuadenim da tribo dos erguibat, pero medrou en Lemseid, preto do Aai\u00fan. En 1957 marchou a estudar \u00e1rabe a Marrocos, al\u00ed residiu en Marraquex, Rabat e Casablanca. M\u00e1is tarde perfecciona os estudos en Damasco e estudou xornalismo no Cairo.\nEn 1966 volveu a Marrocos e fundou \"Al-Shihab\", publicaci\u00f3n pro-saharau\u00ed. En 1967, por problemas coas autoridades marroquinas, instalouse en Smara, no S\u00e1hara Occidental, traballou como profesor do Cor\u00e1n na mesquita local e comezou a organizar de xeito clandestino un movemento de car\u00e1cter nacionalista denominado Organizaci\u00f3n Avanzada para a Liberaci\u00f3n de Saguia el Hamra e R\u00edo de Oro, que pretend\u00eda a consecuci\u00f3n dunha autonom\u00eda para o S\u00e1hara Occidental que preparase o cami\u00f1o cara a independencia do territorio.\nO 17 de xu\u00f1o de 1970 as autoridades do S\u00e1hara Occidental convocaron unha manifestaci\u00f3n no Aai\u00fan contra os comunicados de Tlemc\u00e9n e Casabranca logo das xuntanza de Hassan II con Hari Boum\u00e9dienne e Moktar Uld Dadah sobre o S\u00e1hara. A organizaci\u00f3n de Bassir decide convocar unha manifestaci\u00f3n paralela na barriada de Zemla que lles permitira entrevistarse co gobernador, quen acabou enviando \u00e1 lexi\u00f3n para disolvela. A\u00ednda que Bassir non foi na manifestaci\u00f3n, a polic\u00eda considerouno o principal convocante dela e det\u00edvoo, non se volveu saber m\u00e1is del."}
{"id": "25076", "revid": "89787", "url": "https://gl.wikipedia.org/wiki?curid=25076", "title": "Dante Alighieri", "text": "Durante degli Alighieri ou simplemente co\u00f1ecido Dante, nado en maio ou xu\u00f1o de 1265 e finado o 13 ou 14 de setembro de 1321, \u00e9 considerado por gran parte dos italianos como o seu poeta maior na Idade Media. Naceu e viviu gran parte da s\u00faa vida en Florencia. O seu poema, de cariz \u00e9pico e teol\u00f3xico, \"A divina comedia\", origxinalmente chamado \"Comed\u00eca\" (en italiano moderno: \"Commedia\") e m\u00e1is tarde cristianizado como \"Divina\" por Boccaccio, \u00e9 considerada a obra mestra da literatura italiana e unha dos cumes da literatura universal. \u00c9 o culminar da afirmaci\u00f3n do modo medieval de ver o mundo e a base da lingua italiana moderna.\nA finais da Idade Media, a meirande parte da poes\u00eda estaba escrita en lat\u00edn, e s\u00f3 era accesible para audiencias educadas. Por\u00e9n, en \"De vulgari eloquentia\", Dante defende o emprego das linguas vern\u00e1culas na literatura. Mesmo chegou a escribir en toscano en obras como \"Vita nuova\" (1295) e na devandita \"Divina Comedia\". Esta escolla, malia ser pouco ortodoxa, sentou un importante precedente que outros escritores italianos como Petrarca ou Boccaccio continuar\u00edan. Como resultado, Dante tivo un papel chave no estabelecemento da lingua nacional de Italia. A relevancia de Dante tam\u00e9n se estende al\u00e9n do pa\u00eds, as s\u00faas descrici\u00f3ns do Inferno, do Purgatorio e do Ceo serviron de insipiraci\u00f3n para un gran n\u00famero de obras de arte occidental, e son citadas como influencias nas obras de John Milton, Geoffrey Chaucer, William Shakespeare e Lord Alfred Tennyson, entre outros.\nEn italiano \u00e9 co\u00f1ecido como \"il Sommo Poeta\" (\u00abo Poeta Supremo\u00bb). A Dante tam\u00e9n se lle considera o \u00abpai do idioma\u00bb italiano (chamado \"volgare \"naquela \u00e9poca). A s\u00faa primeira biograf\u00eda foi escrita por Giovanni Boccaccio (1313-1375), no \"Trattatello in laude di Dante\".\nTraxectoria.\nPrimeiros anos de vida e familia.\nDesco\u00f1\u00e9cese a data de nacemento de Dante, a\u00ednda que el propio nos informe de que naceu baixo o signo dos xemelgos, o que significa que ser\u00eda entre maio e xu\u00f1o. Naceu nunha importante familia florentina, (cuxo apelido era, na realidade, Alaghieri) comprometida politicamente co partido dos G\u00fcelfos, unha alianza pol\u00edtica envolvida en loitas con outra facci\u00f3n de florentinos: os xibelinos. Os g\u00fcelfos estaban divididos en g\u00fcelfos brancos e g\u00fcelfos negros. Dante, no \"Inferno\" (XV, 76) pretende dicir que a s\u00faa familia ten ra\u00edces na Roma Antiga, a\u00ednda que o familiar m\u00e1is antigo que se lle co\u00f1ece (citado polo propio Dante, no libro \"Para\u00edso\", (XV, 135), sexa Cacciaguida degli Elisei, que ter\u00e1 vivido, cando moito, contra o ano 1100 (o que, con respecto ao propio Dante, non \u00e9 moi antigo).\nO seu pai, Alighiero di Bellincione, foi un g\u00fcelfo branco. Non sufriu, por\u00e9n, ningunha represalia ap\u00f3s a vitoria do partido xibelino na Batalla de Montaperti. Esta consideraci\u00f3n por parte dos propios inimigos denota, sen sombra de d\u00fabida, o prestixio da familia. A nai de Dante cham\u00e1base Dona Bella degli Abati; nome algo comentado por significar \"a bela dos abades\", a\u00ednda que Bella sexa na realidade unha contracci\u00f3n de Gabriella. Morre cando Dante conta apenas con 5 ou 6 anos de idade. Alighiero rapidamente casa con Lapa di Chiarisimo Cialuffi. Hai algunha controversia canto a este casamento, propondo alg\u00fans autores que os dous se uniran sen contraer matrimonio, debido a dificultades postas daquela ao casamento de vi\u00favos. Desta segunda muller nacer\u00e1 o irm\u00e1n de Dante, Francesco e Tana (Gaetana), a s\u00faa irm\u00e1.\nCando Dante ti\u00f1a 12 anos, en 1277, decidiuse o seu casamento con Gemma, filla de Mese Manetto Donati. Contraer matrimonio con esta idade, naquela altura, era bastante com\u00fan. D\u00e1baselle unha importancia excepcional \u00e1 cerimonia, que decorr\u00eda nun ambiente moi formal, coa presenza dun notario. Dante tivo varios fillos de Gemma. Como acontece en xeral coas persoas famosas, apareceron moitos supostos fillos do poeta. \u00c9 prob\u00e1bel, no entanto, que Jacopo, Pietro e Antonia fosen, realmente, fillos seus. Antonia tomou o h\u00e1bito de freira, co nome de Irm\u00e1 Beatriz. Outro home, chamado Giovanni, reclamou tam\u00e9n a filiaci\u00f3n pero, malia ter estado con Dante no exilio, restan algunhas d\u00fabidas ao respecto.\nEducaci\u00f3n e Poes\u00eda.\nPouco se sabe sobre a educaci\u00f3n de Dante. Pres\u00famese que estudou na casa, de forma autodidacta. S\u00e1bese que estudou a poes\u00eda toscana, talvez coa axuda de Brunetto Latini. A poes\u00eda toscana centr\u00e1base na \"Scuola poetica siciliana\", un grupo cultural de Sicilia que se daba a co\u00f1ecer daquela na Toscana. Ese interese axi\u00f1a se ampliou a outros autores, entre os cales destacan os menestreis e poetas provenzais, al\u00e9n dos autores da Antig\u00fcidade Cl\u00e1sica latina (de entre os cales elix\u00eda, preferentemente, a Virxilio, a\u00ednda que tam\u00e9n tivese co\u00f1ecemento da obra de Horacio, Ovidio, Cicer\u00f3n e, de forma m\u00e1is superficial, Tito Livio, S\u00e9neca, Plinio e outros dos que encontramos bastantes referencias na Divina Comedia).\n\u00c9 importante referir que durante a Idade Media, a Italia estaba composta por un complexo mosaico de pequenos estados, de modo que Sicilia estaba tan lonxe, cultural e politicamente, de Florencia como a Provenza. Os territorios que hoxe compo\u00f1en Italia a\u00ednda non compart\u00edan a mesma lingua nin a mesma cultura, en parte debido \u00e1s v\u00edas de comunicaci\u00f3n deficitarias. Por\u00e9n, \u00e9 notorio o esp\u00edrito curioso de Dante que, sen d\u00fabida, pretend\u00eda estar a par das novidades culturais a un nivel internacional. Aos dezaoito anos, con Guido Cavalcanti, Lapo Gianni, Cino da Pistoia e, pouco despois, Brunetto Latini, Dante lanza o Dolce Stil Nuovo. Na Divina Com\u00e9dia (Inferno, XV, 82) faise unha referencia especial a Brunetto Latini, onde se di que instru\u00edu a Dante. Tanto na \"Divina Comedia\" como na \"Vita Nuova\" apr\u00e9ndese que Dante se interesou por outros medios de expresi\u00f3n como a pintura e a m\u00fasica. \nA\u00ednda novo (18 anos), co\u00f1eceu a Beatrice Portinari, a filla de Folco dei Portinari, a\u00ednda que, acreditando no propio Dante, a te\u00f1a fixado na memoria cando a viu pola primeira vez, con nove anos (ter\u00eda Beatriz, nesa altura, 8 anos). Hai quen di, no entanto, que Dante a viu unha \u00fanica vez e que nunca deu falado con ela. Non hai elementos biogr\u00e1ficos que comproben este feito.\n\u00c9 dif\u00edcil interpretarmos en que consistiu esta paix\u00f3n pero, \u00e9 certo, foi de importancia fulcral para a cultura italiana. \u00c9 baixo o signo deste amor que Dante deixa a s\u00faa marca profunda no Dolce Stil Nuovo e en toda a poes\u00eda l\u00edrica italiana, abr\u00edndolle cami\u00f1o aos poetas e escritores que lle seguiron para desenvolveren o tema do Amor (Amore) que, at\u00e9 ent\u00f3n, non fora tan enfatizado. O Amor por Beatriz (tal como o amor que Petrarca demostra por Laura, a\u00ednda que nunha perspectiva diferente) aparece como a xustificaci\u00f3n da poes\u00eda e da propia vida, case confund\u00edndose coas paix\u00f3ns pol\u00edticas, igualmente importantes para Dante. Cando Beatriz morre, en 1290, Dante procura refuxio espiritual na filosof\u00eda da Literatura latina. Polo \"Conv\u00edvio\" sabemos que leu a \"De consolatione philosophiae\" de Boecio e a \"De amicita\" de Cicer\u00f3n. Dedicouse, pois, ao estudo da filosof\u00eda en escolas relixiosas, como a dominicana de Santa Maria Novella, tanto m\u00e1is que el propio era membro da Orde Terceira de San Domingos. Participou nas disputas entre m\u00edsticos e dial\u00e9cticos, que se produc\u00edan, ent\u00f3n, en Florencia nos medios acad\u00e9micos. Disputas esas que se centraban en torno das d\u00faas ordes relixiosas m\u00e1is relevantes. Por un lado, os franciscanos, que defend\u00edan a doutrina dos m\u00edsticos e, por outro, os dominicanos, que se socorr\u00edan das teor\u00edas de San Tom\u00e9 de Aquino. A s\u00faa paix\u00f3n \"excesiva\" pola filosof\u00eda \u00e9 criticada por Beatriz (representando a Teolox\u00eda), no \"Purgatorio\".\nCarreira pol\u00edtica en Florencia.\nDante participou, tam\u00e9n, na vida militar da \u00e9poca. En 1289 combateu ao lado dos cabaleiros florentinos, contra os de Arezzo, na Batalla de Campaldino, o 11 de xu\u00f1o. En 1294 estaba cos soldados que escoltaban a Carlos Martel de Anjou (fillo de Carlos de Anjou e heroe de Poitiers) cando este estaba en Florencia. Foi, tam\u00e9n, m\u00e9dico e farmac\u00e9utico; non pretend\u00eda exercer esas profesi\u00f3ns pero, segundo unha lei de 1295, todo nobre que pretendese tomar un cargo p\u00fablico deb\u00eda pertencer a unha das Guildas (\"Corporacioni di Arti e Mestieri\" - ou sexa, \"Corporaci\u00f3n de Artes e Of\u00edcios\"). Ao entrar na guilda dos boticarios, Dante pod\u00eda, as\u00ed, acceder \u00e1 vida pol\u00edtica. Esta profesi\u00f3n non era de todo inadecuada para Dante, xa que, nesa \u00e9poca, os libros vend\u00edanse nas boticas. De 1295 a 1300, fixo parte do Consello dos Cen (o Consello Municipal de Florencia), onde fixo parte dos seis priores que gobernaban a cidade. O compromiso pol\u00edtico de Dante carrexoulle varios problemas. O Papa Bonifacio VIII ti\u00f1a a intenci\u00f3n de ocupar militarmente Florencia. En 1300, Dante estaba en San Gimignano, onde preparaba a resistencia dos g\u00fcelfos toscanos contra as intrigas papais. En 1301, o papa enviou a Carlos de Valois, (irm\u00e1n de Filipe, o Belo, rei de Francia), como pacificador da Toscana. O goberno de Florencia, no entanto, xa recibira mal os embaixadores papais, semanas antes, de forma a rexeitar calquera influencia da Santa S\u00e9. O Consello da cidade enviou, ent\u00f3n, unha delegaci\u00f3n a Roma co fin de indagar ao certo as intenci\u00f3ns do Sumo Pont\u00edfice. Dante encabezaba esa delegaci\u00f3n.\nExilio e morte.\nBonifacio rapidamente enviou os outros representantes de volta a Florencia , retendo s\u00f3 a Dante en Roma. Entrementres, o 1 de novembro de 1301, Carlos de Valois entraba en Florencia cos g\u00fcelfos negros que, por seis d\u00edas, devastaron a cidade e masacraron gran n\u00famero de partidarios da facci\u00f3n branca. Instalouse, ent\u00f3n, un goberno partidario dos g\u00fcelfos negros, e Cante dei Gabrielli di Gubbio foi nomeado \"Podest\u00e1\" (funcionario p\u00fablico designado polas familias m\u00e1is influentes da cidade). Dante foi condenado, en Florencia, ao exilio por dous anos, al\u00e9n de ser condenado a pagar unha elevada multa en di\u00f1eiro. Estando a\u00ednda en Roma, o papa \"suxeriulle\" que ficase, sendo considerado, a partir de ent\u00f3n, un proscrito.\nNon tendo pago a multa, foi, por consecuencia, condenado ao exilio perpetuo. O poeta participou en varias tentativas para repor os g\u00fcelfos brancos no poder; en Florencia, no entanto, debido a diversas traiz\u00f3ns, todas fallaron. Dante, contrariado polo o tratamento de que foi albo por parte dos seus inimigos, lamentaba tam\u00e9n a inacci\u00f3n dos seus antigos aliados. Declarou solemnemente, daquela, que pertenc\u00eda a un partido cun \u00fanico membro. Foi nesta altura cando comezou a facer o bosquexo do que ser\u00eda a \"Divina Comedia\", poema constitu\u00eddo por 100 cantos, divididos en 3 libros (\"Inferno\", \"Purgatorio\" e \"Para\u00edso\") con 33 cantos cada un (exceptuando o primeiro libro que, dos seus 34 cantos, o primeiro \u00e9 considerado apenas como Canto introdutorio). Foi para Verona, onde foi h\u00f3spede de Bartolomeo Della Scala; mudouse para Sarzana (Liguria), e, despois, suponse que viviu alg\u00fan tempo en Lucca con Madame Gentucca, que o acolleu de forma calorosa (o que, m\u00e1is tarde, ser\u00e1 referido de forma agradecida no Purgatorio XXIV,37).\nAlgunhas fontes chegan a avanzar que estivo en Par\u00eds, entre 1308 e 1310. Outras fontes, menos fi\u00e1beis, por\u00e9n, din que foi at\u00e9 Oxford. En 1310, Arrigo VII de Luxemburgo invad\u00eda Italia. Dante viu nel a oportunidade de se vingar. Escribiulle (as\u00ed como tam\u00e9n a varios pr\u00edncipes italianos) cartas abertas onde incitaba violentamente \u00e1 destruci\u00f3n do poder\u00edo dos g\u00fcelfos negros. Mesturando relixi\u00f3n e asuntos privados, invocou a ira divina sobre a s\u00faa cidade, suxerindo como albo principal do desagrado de Deus os seus m\u00e1is ac\u00e9rrimos inimigos persoais. En Florencia, Baldo d'Aguglione perdoou a maior parte dos g\u00fcelfos brancos que estaban no exilio, permit\u00edndolles o seu regreso. Dante, no entanto, traspasara con moito os l\u00edmites toler\u00e1beis para o partido negro nas s\u00faas cartas a Arrigo VII, polo que o seu regreso non foi permitido. En 1312, Arrigo asalta Florencia, derrotando os g\u00fcelfos negros. Non hai, no entanto, ningunha evidencia dunha pos\u00edbel participaci\u00f3n de Dante no evento. Hai quen di que Dante se negou a participar nun ataque \u00e1 s\u00faa cidade ao lado dun estranxeiro. Outros, por\u00e9n, suxiren que o seu nome se tornara inc\u00f3modo para os propios g\u00fcelfos brancos, polo que calquera trazo da s\u00faa pasaxe foi axi\u00f1a ocultado para a posteridade. En 1313, coa morte de Arrigo, morre tam\u00e9n a esperanza de Dante de rever a s\u00faa cidade.\nVolta para Verona, onde Cangrande Della Scala lle permite vivir seguro, confort\u00e1bel e con algunha prosperidade. Cangrande \u00e9 unha das personaxes admitidas por Dante no seu Para\u00edso (XVII, 76). En 1315, Florencia foi obrigada, por Uguccione della Faggiuola (oficial militar que controlaba a cidade) a outorgar amnist\u00eda a todos os exiliados. Dante constaba na lista daqueles que deb\u00edan recibir o perd\u00f3n.\nNo entanto, esix\u00edase que estes pagasen unha determinada multa e, sobre todo, que aceptasen participar nunha cerimonia de cariz relixioso onde se retractar\u00edan como ofensores da orde p\u00fablica. Dante negouse a semellante humillaci\u00f3n, preferindo o exilio. Cando Uguccione derrota, finalmente, a Florencia, a sentenza de morte que reca\u00eda sobre Dante foi conmutada nunha pena de prisi\u00f3n, baixo a \u00fanica condici\u00f3n de que ter\u00eda de ir a Florencia xurar solemnemente que xamais entrar\u00eda na cidade. Dante non foi.\nComo resultado, a pena de morte estendeuse aos seus fillos. Dante a\u00ednda esperou que fose pos\u00edbel ser convidado por Florencia a un regreso honrado. O exilio era como unha segunda morte, priv\u00e1ndoo de moito do que formaba a s\u00faa identidade. Os seus restos mortais mant\u00e9\u00f1ense en R\u00e1vena, non en Florencia. Guido Novello da Polenta, pr\u00edncipe de R\u00e1vena, convidouno en 1318 a vivir al\u00ed. Dante aceptou a oferta. Foi en R\u00e1venaonde terminou o \"Para\u00edso\" e, pouco despois, falec\u00eda, talvez de malaria, en 1321, con 56 anos, sendo sepultado na Igrexa de San Pier Maggiore (m\u00e1is tarde chamada Igrexa de San Francesco). Bernardo Bembo, pretor de Venecia, decidiu honrar os restos mortais do Poeta, erix\u00edndolle un monumento funerario de acordo coa dignidade de Dante Alighieri.\nObras.\n\"A divina comedia\" describe unha viaxe de Dante a trav\u00e9s do Inferno, do Purgatorio, e do Para\u00edso, primeiro guiado polo poeta romano Virxilio, autor do poema \u00e9pico Eneida, a trav\u00e9s do Inferno e do Purgatorio e, despois, no Para\u00edso, pola man da s\u00faa amada Beatriz (con quen probabelmente nunca chegou a falar e apenas viu dunha a tres veces). En termos xerais, os lectores modernos prefiren a descrici\u00f3n v\u00edvida e psicoloxicamente interesante para a sensibilidade contempor\u00e1nea do \"Inferno\", onde as paix\u00f3ns se axitan de forma angustiada nun ambiente case cinematogr\u00e1fico. Os outros dous libros, o \"Purgatorio\" e o \"Para\u00edso\", xa esixen outra abordaxe por parte do lector: cont\u00e9n sutilezas a nivel filos\u00f3fico e teol\u00f3xico, met\u00e1foras dificilmente comprens\u00edbeis para a nosa \u00e9poca, requirindo algunha procura e paciencia. O Purgatorio \u00e9 considerado, dos tres libros, o m\u00e1is l\u00edrico e humano. \u00c9 interesante verificar que \u00e9, tam\u00e9n, aquel onde aparecen m\u00e1is poetas. O Para\u00edso, o m\u00e1is pesadamente teol\u00f3xico de todos, est\u00e1 repleto de visi\u00f3ns m\u00edsticas, raiando o \u00e9xtase, onde Dante tenta describir aquilo que, confesa, \u00e9 incapaz de expresar (como acontece, de feito, con moitos textos m\u00edsticos que fan a historia da literatura relixiosa). O poema pres\u00e9ntase como \"poema sagrado\", o que demostra que Dante leva moi a serio o lado teol\u00f3xico e, quizais, prof\u00e9tico, da s\u00faa obra. O poema ch\u00e1mase \"Comedia\" non por ser divertido ou c\u00f3mico, sen\u00f3n porque termina ben (no Para\u00edso). Era ese o sentido orixinal da palabra comedia, en contraste coa traxedia, que terminaba, en principio, mal para os personaxes. Dante escribiu a \"Comedia\" no seu dialecto local. Ao crear un poema de estrutura \u00e9pica e con prop\u00f3sitos filos\u00f3ficos, Dante demostraba que a lingua toscana (moi pr\u00f3xima ao que hoxe \u00e9 co\u00f1ecido como lingua italiana) ou lingua vulgar (en oposici\u00f3n ao lat\u00edn, que se consideraba como a lingua apropiada para discursos m\u00e1is serios) era adecuada para o m\u00e1is elevado tipo de expresi\u00f3n, ao mesmo tempo que establec\u00eda o toscano como dialecto patr\u00f3n para o italiano.\nOutras obras importantes do autor son:"}
{"id": "25077", "revid": "1576", "url": "https://gl.wikipedia.org/wiki?curid=25077", "title": "Voleibol", "text": "O voleibol ou balonvolea (do ingl\u00e9s: \"volleyball\") \u00e9 un deporte de bal\u00f3n xogado por 12 persoas en dous equipos de seis cada un. Neste deporte o bal\u00f3n pode ser tocado ou impulsado con golpes limpos, pero non pode ser parado, suxeitado, retido ou acompa\u00f1ado. Cada equipo disp\u00f3n dun n\u00famero limitado de toques para devolver o bal\u00f3n cara \u00f3 campo contraro. A esfera golp\u00e9ase principalmente coas mans ou brazos, pero tam\u00e9n pode golpearse con calquera outra parte do corpo. Unha das caracter\u00edsticas do voleibol \u00e9 que os xogadores te\u00f1en que ir rotando as s\u00faas posici\u00f3ns a medida que van conseguindo novos puntos.\nHistoria.\nFoi creado en 1895 por William G. Morgan. Daquela era director de Educaci\u00f3n F\u00edsica no YMCA de Holihoke, no estado de Massachusetts (Estados Unidos), e establecera, desenvolvera e dirixira, un amplo programa de exercicios e de clases deportivas masculinas para adultos.\nMorgan decatouse de que precisaba dalg\u00fan xogo de entretemento e competici\u00f3n \u00e1 vez para variar o seu programa, e sen dispo\u00f1er m\u00e1is ca do baloncesto, creado catro anos antes (1891), botou man dos seus propios m\u00e9todos e experiencias pr\u00e1cticas para crear un novo xogo. As regras iniciais e os conceptos de base foron establecidos: a \"Mintonette\"; primeiro nome co que se lle bautizou, vi\u00f1era de nacer.\nO nome de \"mintonette\" seguiu vixente ata que o doutor A.T. Halsted, en Springfield, despois de observar o novo deporte, suxeriu que o seu nome fose mudado de \"mintonette\" para voleibol, tendo en conta que a idea b\u00e1sica do xogo era xogar a b\u00f3la dun lado para o outro, por riba da rede, coas mans.\nO campo de xogo.\nO campo onde se xoga \u00f3 voleibol \u00e9 un rect\u00e1ngulo de 18 m de longo por 9 m de ancho, dividido na s\u00faa li\u00f1a central por unha rede que separa \u00f3s dous equipos. En realidade, o xogo desenv\u00f3lvese tam\u00e9n no exterior, na \"zona libre\", a condici\u00f3n de que o bal\u00f3n non toque o chan nin ning\u00fan outro elemento. A \"zona libre\" debe ter polo menos 3 m, medida que en competici\u00f3ns internacionais \u00e9 aumentada a 5 m sobre as \"li\u00f1as laterais\" e a 8 m para as \"li\u00f1as de fondo\". O \"espazo libre\" sobre a pista debe ter unha altura m\u00ednima de 7 m que en competici\u00f3ns internacionais sobe a 12,5 m.\nA 3 m da rede, unha li\u00f1a delimita en cada campo a \"zona de ataque\", zona onde se encontran restrinxidas as acci\u00f3ns dos xogadores que se encontran nese momento en papeis defensivos (\"zagueiros\" e \"l\u00edbero\"). Estas li\u00f1as, est\u00e9ndense \u00f3 exterior do campo con trazos descontinuos, e a limitaci\u00f3n que representan prox\u00e9ctase igualmente en toda a li\u00f1a, incluso m\u00e1is al\u00e1 dos trazos debuxados. Todas as li\u00f1as te\u00f1en 5 cm de ancho.\nO contacto dos xogadores co chan \u00e9 continuo, utilizando habitualmente protecci\u00f3ns nas articulaci\u00f3ns. A superficie non pode ser rugosa nin deslizante."}
{"id": "25079", "revid": "132", "url": "https://gl.wikipedia.org/wiki?curid=25079", "title": "Mintonette", "text": ""}
{"id": "25080", "revid": "98629", "url": "https://gl.wikipedia.org/wiki?curid=25080", "title": "Civilizaci\u00f3n maia", "text": "A civilizaci\u00f3n maia habitou a Am\u00e9rica central na actual Guatemala e no Iucat\u00e1n ao sur do M\u00e9xico, cunha rica historia de case 3000 anos, trat\u00e1ndose dunha cultura meso-americana precolombiana. Contrariando a crenza popular, o pobo maia nunca \"desapareceu\", pois mill\u00f3ns a\u00ednda viven na mesma rexi\u00f3n e moitos deles a\u00ednda falan alg\u00fans dos dialectos da lingua orixinal. Este artigo discorre principalmente sobre a civilizaci\u00f3n maia antes da conquista espa\u00f1ola.\nOrixe.\nEvidencias arqueol\u00f3xicas mostran que os maias comezaron a edificaren a s\u00faa arquitectura cerimonial hai uns 3000 anos. Entre os estudosos hai certo desacordo entre os l\u00edmites e diferenzas entre a civilizaci\u00f3n maia e a cultura meso-americana precl\u00e1sica veci\u00f1a dos olmecas. Os olmecas e os maias antigos, parecen terse influenciado mutuamente.\nOs monumentos m\u00e1is antigos consisten en simples mont\u00edculos onde constru\u00edran tumbas funerarias, precursoras das pir\u00e1mides erixidas m\u00e1is tarde.\nEventualmente, a cultura olmeca ter\u00edase esvaecido despois de dispersar a s\u00faa influencia na pen\u00ednsula do Iucat\u00e1n, na Guatemala e noutras rexi\u00f3ns.\nOs maias constru\u00edron as famosas cidades de Tikal, Palenque, Cop\u00e1n, e Kalakmul, tam\u00e9n Dos Pilas, Uaxact\u00fan, Alt\u00fan Ha, e moitas outras poboaci\u00f3ns na \u00e1rea. Desenvolveron un imperio baseado na agricultura despois dunha longa fase de cidades-estado independentes. Os monumentos m\u00e1is not\u00e1beis son as pir\u00e1mides que constru\u00edron nos seus centros relixiosos, xunto aos pazos dos seus gobernantes. Outros restos arqueol\u00f3xicos moi importantes son as chamadas estelas (os maias ch\u00e1manlles \"Tet\u00fan\", ou \u201ctres pedras\u201d), mon\u00f3litos de proporci\u00f3ns consider\u00e1beis que describen os gobernantes da \u00e9poca; a s\u00faa xenealox\u00eda, os seus feitos de guerra e outros grandes eventos, gravados en caracteres xerogl\u00edficos.\nOs maias participaban activamente no comercio en toda a Meso-Am\u00e9rica e posibelmente al\u00e9n. Entre os principais produtos do comercio estaban o cacao, o sal, e maila obsidiana.\nArte.\nMoitos consideran a arte maia da Era Cl\u00e1sica (200 a 900 d.C.) como a m\u00e1is sofisticada e bela do Novo Mundo antigo. As entallas e relevos en estuco de Palenque e o estatuario de Cop\u00e1n son especialmente refinados, mostrando unha graza e observaci\u00f3n precisa da forma humana, que recordaron aos primeiros arque\u00f3logos da civilizaci\u00f3n do Vello Mundo, de a\u00ed o nome dado \u00e1 era.\nSoamente existen fragmentos da pintura avanzada dos maias cl\u00e1sicos, a maior\u00eda sobrevivente en artefactos funerarios e outras cer\u00e1micas. Tam\u00e9n existe unha construci\u00f3n en Bonampak que ten murais antigos e que afortunadamente, sobreviviron a un accidente.\nCo descifrado da escrita maia descubriuse que esa civilizaci\u00f3n foi unha das poucas nas cales os artistas escrib\u00edan o seu nome nos seus traballos.\nArquitectura.\nA arquitectura maia abrangue varios milenios; a\u00ednda as\u00ed, m\u00e1is dram\u00e1tica e facilmente reco\u00f1ec\u00edbeis como maias son as fant\u00e1sticas pir\u00e1mides escalonadas do final do per\u00edodo precl\u00e1sico en diante. Durante este per\u00edodo da cultura maia, os centros de poder relixioso, comercial e burocr\u00e1tico creceron para se tornaren incr\u00edbeis cidades como Chich\u00e9n Itz\u00e1, Tikal e Uxmal. Debido as s\u00faas moitas semellanzas as\u00ed como diferenzas estil\u00edsticas, os restos da arquitectura maia son unha chave importante para o entendemento da evoluci\u00f3n da s\u00faa antiga civilizaci\u00f3n.\nDese\u00f1o urbano.\nA\u00ednda que as cidades maias estivesen dispersas na diversidade da xeograf\u00eda da Meso-Am\u00e9rica, o efecto do planeamento parec\u00eda ser m\u00ednimo; as s\u00faas cidades constru\u00edronse dunha maneira un pouco descoidada, como ditaba a topograf\u00eda e declive particular. A arquitectura maia tend\u00eda a integrar un alto grao de caracter\u00edsticas naturais. Por exemplo, algunhas cidades existentes nas planicies de pedra calcaria no norte do Iucat\u00e1n convert\u00e9ronse en municipalidades moi extensas en canto que outras, constru\u00eddas nos outeiros do r\u00edo Usumacinta, utilizaron os declives e montes naturais da s\u00faa topograf\u00eda para elevaren as s\u00faas torres e templos a alturas impresionantes. A\u00ednda as\u00ed, prevalece alg\u00fan sentido de orde, como \u00e9 requirido por calquera gran cidade. No comezo da construci\u00f3n en grande escala, xeralmente se estabelec\u00eda un ali\u00f1amento coas direcci\u00f3ns cardinais e, dependendo do declive e das dispo\u00f1ibilidades de recursos naturais como auga fresca (pozos ou \"cenotes\"), a cidade crec\u00eda conectando grandes prazas coas numerosas plataformas que formaban os fundamentos de case todos os edificios maias, por medio de calzadas ou \"sacbeob\". No coraz\u00f3n das cidades maias exist\u00edan grandes prazas rodeadas por edificios gobernamentais e relixiosos, como a acr\u00f3pole real, grandes templos de pir\u00e1mides e ocasionalmente canchas de xogo de b\u00f3la. Inmediatamente para f\u00f3ra destes centros rituais estaban as estruturas das persoas menos nobres, templos menores e santuarios individuais. Entrementres, canto menos sagrada e importante era a estrutura, maior era o grao de privacidade. Unha vez estabelecidas, as estruturas non eran desviadas das s\u00faas funci\u00f3ns nin outras eran constru\u00eddas, mais as existentes eran frecuentemente reconstru\u00eddas ou remodeladas. As grandes cidades maias parec\u00edan tomar unha identidade case aleatoria, que contrasta profundamente con outras cidades de meso-am\u00e9rica como Teotihuac\u00e1n na s\u00faa construci\u00f3n r\u00edxida e cuadriculada. A\u00ednda que a cidade se dispuxese no terreo na forma en que a natureza ditara, p\u00fa\u00f1ase coidadosa atenci\u00f3n \u00e1 orientaci\u00f3n direccional dos templos e observatorios para que fosen constru\u00eddos de acordo coa interpretaci\u00f3n maia das \u00f3rbitas das estrelas. F\u00f3ra dos centros urbanos, constantemente en evoluci\u00f3n, hab\u00eda os lugares menos permanentes e m\u00e1is modestos do pobo com\u00fan.\nO dese\u00f1o urbano maia pode describirse sinxelamente como a divisi\u00f3n do espazo en grandes monumentos e calzadas. Neste caso, as prazas p\u00fablicas ao ar libre eran os lugares de reuni\u00f3n para as persoas. Por esta raz\u00f3n, o enfoque no dese\u00f1o urbano tornaba o espazo interior das construci\u00f3ns completamente secundario. Soamente no per\u00edodo poscl\u00e1sico tard\u00edo, as grandes cidades maias convert\u00e9ronse en fortalezas que xa non posu\u00edan a maior\u00eda das veces, as grandes e numerosas prazas do per\u00edodo cl\u00e1sico.\nMateriais de Construci\u00f3n.\nUn aspecto sorprendente das grandes estruturas maias \u00e9 a carencia de moitas das tecnolox\u00edas avanzadas que poder\u00edan parecer necesarias a tales construci\u00f3ns. Non hai noticia do uso de ferramentas de metal, roldanas ou veh\u00edculos con rodas. A construci\u00f3n maia requir\u00eda un elemento con abundancia, moita forza humana a\u00ednda que contase con abundancia dos materiais restantes, facilmente dispo\u00f1\u00edbeis. Toda a pedra usada nas construci\u00f3ns maias parece ser extra\u00edda de lugares canteiros, con maior frecuencia era usada pedra calcaria, que a\u00ednda que extra\u00edda e exposta, permanec\u00eda af\u00e1bel para traballarse e pu\u00edda con ferramentas de pedra, s\u00f3 endurecendo moito tempo despois. Al\u00e9n do uso estrutural de pedra calcaria, esta era usada en argamasas feitas do calcario queimado e mo\u00eddo, que ten propiedades moi semellantes \u00e1s do actual cemento, xeralmente usada para revestimentos, teitos e acabamentos e para unir as pedras sen obst\u00e1culos de, co pasar do tempo e da mellor\u00eda do acabamento das pedras, reduciren esta \u00faltima t\u00e9cnica xa que as pedras pasaron a se encaixar case perfectamente. A\u00ednda as\u00ed, o uso da argamasa permaneceu crucial nalg\u00fans teitos de postes e vergas sobre portas e fiestras (lintel). Cando se trataba das casas com\u00fans, os materiais m\u00e1is usados eran as estruturas de madeira, adobe nas paredes e cobertura de palla, a\u00ednda que te\u00f1an sido descubertas casas com\u00fans feitas de pedra calcaria, e se non total parcialmente. A\u00ednda que non era moi com\u00fan, na cidade de Comalcalco, encontr\u00e1ronse ladrillos de barro cocido, posibelmente foi a soluci\u00f3n encontrada para o acabamento en virtude da falta de dep\u00f3sitos substanciais de boa pedra.\nProceso de Construci\u00f3n.\nTodas as evidencias parecen suxerir que a maior\u00eda dos edificios foi constru\u00edda sobre plataformas aterradas cuxa altura variaba de menos dun metro, no caso de terrazos e estruturas menores, a at\u00e9 corenta e cinco metros no caso de grandes templos e pir\u00e1mides. Unha trama inclinada de pedras part\u00eda das plataformas en polo menos un dos lados, contribu\u00edndo para a aparencia bi-sim\u00e9trica com\u00fan \u00e1 arquitectura maia. Dependendo das tendencias estil\u00edsticas que prevalec\u00edan na \u00e1rea e \u00e9poca, estas plataformas constru\u00edanse dun corte e unha porci\u00f3n de terra e entullos densamente compactados. Como no caso de moitas outras estruturas, os relevos maias que os adornaban, case sempre se relacionaban co prop\u00f3sito da estrutura \u00e1 que se destinaban. Despois de terminadas, as grandes residencias e templos eran constru\u00eddas sobre as plataformas. En tales construci\u00f3ns, sempre erguidas sobre tales plataformas, \u00e9 evidente o privilexio dado ao aspecto est\u00e9tico exterior en contrapunto coa pouca atenci\u00f3n \u00e1 utilidade e funcionalidade do interior. Parece haber un certo aspecto repetitivo canto aos vans das construci\u00f3ns nos cales os arcos (como curvas) son raros, mais frecuentemente son rectos, angulados ou imbricados, tentando m\u00e1is reproducir a aparencia dunha cabana maia que efectivamente incrementar o espazo interior. Como eran necesarias grosas paredes para sustentar o teito, alg\u00fans edificios das \u00e9pocas m\u00e1is posteriores utilizaron arcos repetidos ou unha b\u00f3veda arqueada para constru\u00edr o que os maias denominaban \"pinbal\", ou saunas, como a do Templo da Cruz en Palenque. A\u00ednda que completadas as estruturas, a elas \u00edanse anexando extensos traballos de relevo ou polo menos argamasa para aplanar calquera imperfecci\u00f3n. Moitas veces baixo a argamasa encontr\u00e1ronse outros traballos de entallas e linteis e at\u00e9 mesmo pedras de fachadas. Comunmente a decoraci\u00f3n con faixas de relevos fac\u00edase ao en redor de toda a estrutura, provendo unha gran variedade de obras de arte relativas aos habitantes ou ao prop\u00f3sito do edificio. Nos interiores, e especialmente en certo per\u00edodo, foi com\u00fan o uso de revestimentos con argamasa primorosamente pintados con escenas do uso coti\u00e1 ou cerimonial.\nHai suxesti\u00f3n de que as reconstruci\u00f3ns e remodelaci\u00f3ns ocorr\u00edan en virtude do cumprimento dun ciclo completo do calendario maia de conta larga, de 52 anos. Actualmente, p\u00e9nsase que as reconstruci\u00f3ns eran m\u00e1is instigadas por raz\u00f3ns pol\u00edticas que polo cumprimento do ciclo do calendario, xa que ter\u00eda habido coincidencia coa data da asunci\u00f3n de novos gobernantes. \nNon obstante, o proceso de reconstruci\u00f3n encima de estruturas vellas \u00e9 unha pr\u00e1ctica com\u00fan. Notabelmente, a acr\u00f3pole de Tikal parece ser a s\u00edntese dun total de 1.500 anos de modificaci\u00f3ns arquitect\u00f3nicas.\nConstruci\u00f3ns Not\u00e1beis.\nPlataformas Cerimoniais.\nEstas eran comunmente plataformas de pedra calcaria con muros de menos de catro metros de altura onde se realizaban cerimonias p\u00fablicas e ritos relixiosos. Constru\u00eddas nas grandes plataformas, eran ao menos realzadas con figuras talladas en pedra e \u00e1s veces \"tzompantli\" ou unha estaca usada para exhibir as cabezas das v\u00edtimas, ou sexa, os opo\u00f1entes derrotados nos xogos de b\u00f3la meso-americanos.\nPalacios.\nGrandes e xeralmente moi decorados, os palacios xeralmente estaban pr\u00f3ximos do centro das cidades e hospedaban a elite da poboaci\u00f3n. Calquera palacio real grande, ou polo menos que tivese varias c\u00e1maras ou fose erguido en varios niveis, foi chamado de acr\u00f3pole. Tales construci\u00f3ns consist\u00edan en varias pequenas c\u00e1maras ou polo menos un patio interno, parecendo feitas para serviren de residencia a unha persoa ou pequeno grupo familiar decorada como tal. \nOs arque\u00f3logos parecen estar de acordo en que moitos palacios son tam\u00e9n o lugar de moitas tumbas mortuarias. En Cop\u00e1n, debaixo de 400 anos de remodelaci\u00f3ns posteriores, descubriuse a tumba dun dos seus antigos gobernantes e a acr\u00f3pole de Tikal parece ter sido o lugar de varios enterramentos do final do per\u00edodo precl\u00e1sico e inicio do cl\u00e1sico.\nGrupos E.\nOs estudosos denominan \"Grupo E\" \u00e1 frecuentemente encontrada formaci\u00f3n de tres pequenas construci\u00f3ns, sempre situadas ao oeste das cidades, trat\u00e1ndose dun intrigante misterio \u00e1 s\u00faa recorrencia. \nEstas construci\u00f3ns sempre incl\u00faen polo menos unha pequena pir\u00e1mide-templo ao oeste da praza principal que ten sido aceptada como observatorio debido ao seu preciso posicionamento en relaci\u00f3n ao Sol, cando \u00e9 observado desde a pir\u00e1mide principal nos solsticios e equinoccios. Outras teses suxiren que a s\u00faa localizaci\u00f3n reproduce ou polo menos se relaciona coa historia da creaci\u00f3n do universo segundo a mitolox\u00eda maia, posto que varios dos seus adornos a ela, frecuentemente, se refiren.\nPir\u00e1mides e Templos.\nCon frecuencia os templos relixiosos m\u00e1is importantes encontr\u00e1banse encima das pir\u00e1mides maias, supostamente por ser o lugar m\u00e1is preto do ceo. A\u00ednda que recentes descubertas apunten para o uso extensivo de pir\u00e1mides como tumbas, os templos raramente parecen ter contido sepulturas. A falta de c\u00e1maras funerarias indica que o prop\u00f3sito de tales pir\u00e1mides non \u00e9 servir como tumbas e, se as encerran, isto \u00e9 incidental. Polas inclinadas escadas, permit\u00edase aos sacerdotes e oficiantes o acceso ao cume da pir\u00e1mide onde hab\u00eda tres pequenas c\u00e1maras con prop\u00f3sitos rituais. Os templos sobre as pir\u00e1mides, a m\u00e1is de 60 metros de altura, como El Mirador, de onde se descortinaba o horizonte ao lonxe, constitu\u00edron estruturas impresionantes e espectaculares, ricamente decoradas. Comunmente posu\u00edan unha crista sobre o teito, ou un gran muro que, teorizan, poder\u00eda ter servido para a escrita de sinais rituais para seren vistos por todos. \nComo eran ocasionalmente as \u00fanicas estruturas que exced\u00edan a altura da selva, as cristas sobre os templos eran minuciosamente talladas con representaci\u00f3ns dos gobernantes que se pod\u00edan ver de grandes distancias. Debaixo dos orgullosos templos estaban as pir\u00e1mides que eran, en \u00faltima instancia, unha serie de plataformas divididas por escadas empinadas que daban acceso ao templo.\nObservatorios Astron\u00f3micos.\nOs maias foron excepcionais astr\u00f3nomos e mapearon as fases e cursos de diversos corpos celestes, especialmente da L\u00faa e de Venus. Moitos dos seus templos ti\u00f1an xanelas e miras demarcatorias (e probabelmente outros aparatos) para acompa\u00f1ar e medir o progreso das rotas dos obxectos observados. Templos arredondados, case sempre relacionados con Kukulcan, son talvez os m\u00e1is descritos como observatorios polos m\u00e1is modernos gu\u00edas tur\u00edsticos de ru\u00ednas, mais non hai evidencias de que o seu uso ti\u00f1a esta exclusivamente finalidade, como tam\u00e9n, en varios templos sobre pir\u00e1mides encontr\u00e1ronse marcaci\u00f3ns de miras que indican que tam\u00e9n desde al\u00ed se fixeron observaci\u00f3ns astron\u00f3micas.\nCanchas de Xogos de B\u00f3la.\nUn aspecto interesante do estilo de vida meso-americano \u00e9 o seu xogo de bola ritual e as s\u00faas canchas ou estadios, que foron constru\u00eddos por todo o imperio maia en grande escala. Estes estadios normalmente situ\u00e1banse nos centros das cidades. Trat\u00e1base de espazos amplos entre d\u00faas laterais de plataformas ou ramplas graduadas paralelas, en forma de \"I\" mai\u00fasculo direccionado unha plataforma cerimonial ou templo menor. Estas canchas encontr\u00e1ronse na maior\u00eda das cidades maias, excepto nas m\u00e1is pequenas.\nSistema de escrita.\nO sistema de escrita maia (xeralmente chamada xerogl\u00edfica por unha vaga semellanza coa escrita do antigo Exipto, co cal non se relaciona) era unha combinaci\u00f3n de s\u00edmbolos fon\u00e9ticos e ideogramas. \u00c9 o \u00fanico sistema de escrita do novo mundo precolombiano que pod\u00eda representar completamente o idioma falado no mesmo grao de eficiencia que o idioma escrito no vello mundo. O descifrado da escrita maia foi un proceso longo e traballoso. Algunhas partes descifr\u00e1ronse no final do s\u00e9culo XIX e inicio do s\u00e9culo XX (na s\u00faa maior\u00eda, partes relacionadas con n\u00fameros, calendario e astronom\u00eda), mais os maiores avances fix\u00e9ronse nas d\u00e9cadas de 1960 e 1970 e aceler\u00e1ronse de a\u00ed en diante, de maneira que actualmente a maior\u00eda dos textos maias poden ser lidos case completamente nos seus idiomas orixinais. Lamentabelmente, os sacerdotes espa\u00f1ois, na s\u00faa loita pola conversi\u00f3n relixiosa, ordenaron a queima de todos os libros maias despois da conquista. As\u00ed, a maior\u00eda das inscrici\u00f3ns que sobreviviron son as que se gravaron en pedra e isto porque a gran maior\u00eda estaba situada en cidades xa abandonadas cando os espa\u00f1ois chegaron. Os libros maias normalmente ti\u00f1an p\u00e1xinas semellantes a un cart\u00f3n, feitas dun tecido sobre o cal aplicaban unha pel\u00edcula de cal branca sobre a cal se pintaban os caracteres e ilustraci\u00f3ns. Os cart\u00f3ns ou p\u00e1xinas at\u00e1banse entre si polas laterais, de maneira que se formaba unha longa fita que era dobrada en zig-zag para gardar e desdobrar para a lectura. Actualmente restaron apenas tres destes libros e algunhas outras p\u00e1xinas dun cuarto, de todas as grandes bibliotecas ent\u00f3n existentes. Frecuentemente se encontran, nas escavaci\u00f3ns arqueol\u00f3xicas, t\u00e1boas rectangulares de xeso que parecen ser restos do que f\u00f3ra un libro despois da descomposici\u00f3n do material org\u00e1nico.\nRelativamente aos poucos escritos maias existentes, Michael Cor, un prominente arque\u00f3logo da Universidade de Yale dixo:\nMatem\u00e1tica.\nOs maias (ou os seus predecesores olmecas) desenvolveron independentemente o concepto de cero (de feito, parece que estiveron usando o concepto moitos s\u00e9culos antes do vello mundo), e usaban un sistema de numeraci\u00f3n de base 20. As inscrici\u00f3ns m\u00f3strannos, en certas ocasi\u00f3ns, que traballaban con sumas de at\u00e9 centena de mill\u00f3ns. Produciron observaci\u00f3ns astron\u00f3micas extremadamente precisas; os seus diagramas dos movementos da L\u00faa e dos planetas se non son iguais, son superiores aos de calquera outra civilizaci\u00f3n que te\u00f1a traballado sen instrumentos \u00f3pticos. Ao encontro desta civilizaci\u00f3n cos conquistadores espa\u00f1ois, o sistema de calendarios dos maias xa era est\u00e1bel e preciso, notabelmente superior ao Calendario gregoriano, moitas veces reformado despois disto.\nDecadencia da civilizaci\u00f3n maia.\nNos s\u00e9culos VIII e IX d.C. a cultura maia cl\u00e1sica entrou en decadencia, abandonando a maior\u00eda das grandes cidades e as terras baixas centrais. A guerra, o esgotamento das terras agr\u00edcolas e a seca, ou a\u00ednda a combinaci\u00f3n destes factores son frecuentemente suxeridos como os motivos da decadencia. Existen evidencias dunha era final en que a violencia se expand\u00eda: cidades amplas e abertas foron ent\u00f3n fortemente guarnecidas por murallas, \u00e1s veces visibelmente constru\u00eddas \u00e1s presas. Teor\u00edzase tam\u00e9n con revoltas sociais en que clases campesi\u00f1as se acabaron revolvendo contra a elite urbana nas terras baixas centrais.\nOs estados maias poscl\u00e1sicos tam\u00e9n continuaron prosperando nos altiplanos do sur. Un dos reinos maias desta \u00e1rea, Quich\u00e9, \u00e9 o respons\u00e1bel do m\u00e1is amplo e famoso traballo de historiograf\u00eda e mitolox\u00eda maias, o \"Popol Vuh\".\nA conquista da civilizaci\u00f3n maia.\nOs maias foron absorbidos durante o proceso de expansi\u00f3n do imperio azteca por volta do s\u00e9culo XV. Por fin, no ano de 1519, Hern\u00e1n Cort\u00e9s inicia a conquista das terras aztecas, anteriormente parte do territorio maia. Algunhas cidades ofreceron unha grande e feroz resistencia; a \u00faltima cidade estado non se subxugou polos espa\u00f1ois ata 1697.\nPanorama das descubertas.\nCristovo Col\u00f3n, que tomou posesi\u00f3n da illota (\"San Salvador\") en nome da \"Coroa de Castela\" o 12 de outubro de 1492 e vagou polas illas do Hait\u00ed, Cuba e Xamaica, pensaba que eran as costas occidentais de \" Cipango\" (Xap\u00f3n) e \"Catai\" (China).\nDe retorno, a mercador\u00eda m\u00e1is interesante que trouxo foron habitantes das terras occidentais, os indios cara\u00edbas (vendeu 509 deles en Sevilla en 1495 e o seu irm\u00e1n vendeu 300 no ano seguinte en C\u00e1diz) que pola s\u00faa nudez e falta de cultura logo denunciaron non pertenceren aos famosos e cultos \"reinos das indias\", habendo mesmo quen dixese que nin mesmo descendentes de Ad\u00e1n eran.\nAs\u00ed, logo se alastrou o precepto de que se chegara s\u00f3 \u00e1s \"Antillas\", ou sexa, unha terra inculta e inh\u00f3spita a cami\u00f1o das Indias, raz\u00f3n por que en 1506 Juan D\u00edaz de Sol\u00eds e Vicente Pinz\u00f3n, cando chegaron ao M\u00e9xico, no extremo norte do Iucat\u00e1n, creron que se trataba s\u00f3 doutra illa m\u00e1is.\nNin no desembarque de emerxencia dun pu\u00f1ado de sobreviventes dunha expedici\u00f3n de Vasco N\u00fa\u00f1ez de Balboa, en 1511, nas costas do M\u00e9xico, nin a chegada de Ponce de Le\u00f3n en 1513, m\u00e1is ao norte, na Florida, deron noticia dos Maias, que continuaron ignorados mesmo de Hern\u00e1n Cortes cando se apoderaba do Imperio Azteca no M\u00e9xico Central a partir de 1519.\nPrimeiro contacto.\nFoi soamente en 4 de marzo de 1517 que a flotilla comandada por Francisco Fern\u00e1ndez de C\u00f3rdoba, (que estaba \u00e1 cata de indios para os escravizar nas facendas de Cuba), fuxindo a unha tempestade que xa duraba dous d\u00edas, aportou no norte do Iucat\u00e1n e logo foi asediada por algunhas canoas repletas de maias vestidos en t\u00fanicas de algod\u00f3n e (en raz\u00f3n das s\u00faas aparencias) os espa\u00f1ois logo lles atribu\u00edron \"m\u00e1is raz\u00f3n que os habitantes de Cuba\".\nAs s\u00f3lidas e grandiosas construci\u00f3ns vis\u00edbeis do mar inspiraron o nome que os espa\u00f1ois deron ao lugar: \"Gran Cairo\" que evocaba a cultura islamita, da cal os ib\u00e9ricos eran tradicionais adversarios (recorrentemente chamaban as pir\u00e1mides de mesquitas). Trat\u00e1base do primeiro contacto entre as d\u00faas civilizaci\u00f3ns.\nEntend\u00e9ndose por sinais, os espa\u00f1ois aceptaron o convite e desembarcaron no d\u00eda seguinte e, despois de d\u00faas horas de marcha cara o interior do continente, foron sorprendidos polo ataque dos maias no cal, xa de inicio sucumbiron 15 espa\u00f1ois. E sucumbir\u00edan todos, se non fose o uso dos mosquetes que m\u00e1is polo barullo que polo efecto fatal, puxo os atacantes en fuga.\nC\u00f3ntanos Bernal D\u00edaz de Castillo na s\u00faa obra Historia da Conquista da Nova Espa\u00f1a, que ficaron horrorizados polo gran n\u00famero de \u00eddolos de arxila, uns con cabezas monstruosas, mulleres de grande estatura, todos en escenas e xestos diab\u00f3licos e que ...\"Gonz\u00e1lez, o pai da expedici\u00f3n, pasou os cinco dedos en diversos deles e confiscou todo o ouro \"que encontrou\"\nApresando dous maias, a expedici\u00f3n f\u00edxose ao mar novamente e navegou ao oeste e sur at\u00e9 chegar \u00e1 actual Campeche, cuxas d\u00faas grandes torres vis\u00edbeis ao lonxe do mar inspiraron o nome \"Punta de las Mujeres\" dado ao lugar.\nA\u00ed os espa\u00f1ois horroriz\u00e1ronse, pois o sacerdote local acabara de practicar un sacrificio e as paredes, as\u00ed como os cabelos do sacerdote estaban enchoupados de sangue (e era precepto rigoroso que non os pod\u00eda limpar). O malestar debeu ficar expl\u00edcito e o sacerdote, convocando un gran n\u00famero de guerreiros, fixo que os espa\u00f1ois entendesen que non eran benvidos: acenderon unha pequena fogueira e deron a entender que se eles non se fosen at\u00e9 o lume se extinguir, \u00eda haber violencia.\nCautelosa, a tripulaci\u00f3n retirouse e tomou rumbo m\u00e1is para o sur at\u00e9 Champoton, onde desembarcaron, pois a provisi\u00f3n de auga dos nav\u00edos acab\u00e1rase e era necesario renovala. Tentando encher as s\u00faas pipas e vasillas nun pozo dos maias, estes hostiliz\u00e1ronos e atacaron por d\u00edas a f\u00edo, apart\u00e1ndose desde a distancia do f\u00edo das espadas e dos tiros de mosquetes que xa non os asustaban.\nSen outra alternativa, os espa\u00f1ois romperon o cerco e fuxiron en direcci\u00f3n aos nav\u00edos, abandonando as vasillas de auga. Na fuga, os bateis envorcaron e os espa\u00f1ois seguiron medio a nado, medio agarrados aos cascallos, e despois foron rescat\u00e1ronos. \nDa centena de homes do inicio da expedici\u00f3n, neste embate cincuenta foron mortos e os que non tiveron as s\u00faas gargantas cortadas con espadas de madeira encravadas de s\u00edlex captur\u00e1ronos para serviren a futuros sacrificios, e todos os demais ficaron feridos a excepci\u00f3n dun \u00fanico soldado que sorprendentemente sa\u00edu ileso.\nO propio cronista Bernal D\u00edaz del Castillo, ent\u00f3n con 25 anos, soportou no seu corpo tres frechas, e o xefe da expedici\u00f3n Hern\u00e1ndez de C\u00f3rdoba veu a falecer das complicaci\u00f3ns das feridas daqueles combates.\nFeitos ao mar sen auga pot\u00e1bel, con pesadas baixas mais cun pu\u00f1ado de ouro, estes primeiros conquistadores foron o estop\u00edn para futuras expedici\u00f3ns doutros tantos aventureiros. As\u00ed se iniciaba a conquista dos estados maias.\nRedescuberta dos maias.\nAs colonias espa\u00f1olas americanas estaban moi afastadas do mundo exterior, e as ru\u00ednas das grandes cidades antigas eran pouco co\u00f1ecidas excepto polas xentes do lugar. Entrementres, en 1839, o explorador americano John Lloyd Stephens, escoitando noticias de ru\u00ednas perdidas nas selvas, visitou Cop\u00e1n, Palenque, e outras localidades acompa\u00f1ado do arquitecto e dese\u00f1ador Frederick Catherwood. O seu diario de viaxe ilustrado sobre as ru\u00ednas incendiaron un forte interese pola rexi\u00f3n e a s\u00faa xente promovendo a asimilaci\u00f3n do v\u00ednculo coa cultura maia entre os dirixentes locais.\nA maior\u00eda da poboaci\u00f3n rural contempor\u00e1nea da Guatemala e Belize \u00e9 maia por descendencia e idioma primario; en \u00e1reas rurais do M\u00e9xico a\u00ednda existe unha cultura maia."}
{"id": "25081", "revid": "23204", "url": "https://gl.wikipedia.org/wiki?curid=25081", "title": "As Enchousas, As Somozas", "text": "San Pedro das Enchousas \u00e9 unha parroquia que se localiza no norte do concello das Somozas. Segundo o IGE en 2018 ti\u00f1a 47 habitantes (29 mulleres e 18 homes) distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 113 habitantes.\nHistoria.\nA parroquia foi creada en 1895, segreg\u00e1ndose os seus lugares das Somozas."}
{"id": "25083", "revid": "45576", "url": "https://gl.wikipedia.org/wiki?curid=25083", "title": "Chich\u00e9n Itz\u00e1", "text": "Chich\u00e9n Itz\u00e1 \u00e9 unha cidade arqueol\u00f3xica maia localizada no estado mexicano do Iucat\u00e1n, en M\u00e9xico. O nome \"Chich\u00e9n-Itz\u00e1\" ten ra\u00edz maia e significa \"na beira do pozo do pobo Itza\". Vestixio importante da civilizaci\u00f3n maia, as edificaci\u00f3ns principais corresponden co per\u00edodo cl\u00e1sico serodio ou poscl\u00e1sico temper\u00e1n (800-1100 dC.).\nA arquitectura monumental que chegou at\u00e9 os nosos d\u00edas, que \u00e9 emblem\u00e1tica do xacemento, ten unha clara influencia tolteca. O deus que preside o sitio, segundo a mitolox\u00eda maia, \u00e9 Kukulc\u00e1n, representaci\u00f3n maia de Quetzalc\u00f3atl, deus tomado do pante\u00f3n da cultura tolteca.\nChich\u00e9n Itz\u00e1 foi unha cidade ou un centro cerimonial, que pasou por diversas \u00e9pocas construtivas e influencias dos distintos pobos que a ocuparon e que a fixeron medrar dende a s\u00faa fundaci\u00f3n.\nA zona arqueol\u00f3xica de Chich\u00e9n Itz\u00e1 foi inscrita na lista do Patrimonio da Humanidade pola Unesco en 1988. O 7 de xullo de 2007, o Templo de Kukulc\u00e1n, en Chich\u00e9n Itz\u00e1, foi reco\u00f1ecido como unha das novas sete marabillas do mundo, por unha iniciativa privada sen o apoio da Unesco, pero co reco\u00f1ecemento de mill\u00f3ns de votantes arredor do mundo.\nNos equinoccios, pola pir\u00e1mide de chanzos co Castelo parece baixar unha serpe, efecto \u00f3ptico co Sol como protagonista, logrado polos arquitectos maias. "}
{"id": "25084", "revid": "23204", "url": "https://gl.wikipedia.org/wiki?curid=25084", "title": "Estado do Iucat\u00e1n", "text": "O Iucat\u00e1n (en ; oficialmente \"Estado Libre y Soberano de Yucat\u00e1n\"; en ) \u00e9 un dos 31 estados de M\u00e9xico, que xunto con Cidade de M\u00e9xico, conforman as 32 entidades federais de M\u00e9xico. A s\u00faa capital \u00e9 M\u00e9rida e ten 106 concellos. At\u00f3pase no norte da pen\u00ednsula do Iucat\u00e1n, facendo l\u00edmite cos estados mexicanos de Campeche ao suroeste; e Quintana Roo ao sueste, o cal foi, at\u00e9 inicios do s\u00e9culo XX, parte do estado do Iucat\u00e1n. Ao norte ten o Golfo de M\u00e9xico.\nAntes da chegada dos conquistadores espa\u00f1ois \u00e1 pen\u00ednsula do Iucat\u00e1n, o nome da rexi\u00f3n era \"Mayab\". Na lingua maia, \"ma' ya'ab\" trad\u00facese como \"uns poucos\". Foi unha rexi\u00f3n moi importante da civilizaci\u00f3n maia, onde chegou \u00f3 seu m\u00e1ximo esplendor, e onde se fundaron as cidades de Chich\u00e9n Itz\u00e1, Izamal, Motul, Mayapan, Ek' Balam e Ichcaanzih\u00f3o (tam\u00e9n chamada T'ho), no presente M\u00e9rida.\nLogo da conquista do Iucat\u00e1n, a pen\u00ednsula foi unha \u00fanica entidade pol\u00edtica e administrativa, a Capitan\u00eda Xeneral do Iucat\u00e1n. Despois da inpendencia e a ruptura do Imperio Mexicano en 1823, proclamouse a primeira Rep\u00fablica do Iucat\u00e1n, que despois se anexionou voluntariamente \u00e1 Rep\u00fablica Federal dos Estados Unidos Mexicanos o 21 de decembro de 1823. O 16 de marzo de 1841, como resultado dun conflito pol\u00edtico e cultural co pacto federal, o Iucat\u00e1n declarou a s\u00faa independencia de M\u00e9xico, formando a segunda Rep\u00fablica do Iucat\u00e1n. Posteriormente, o 14 de xullo de 1848, o Iucat\u00e1n foi forzado a unirse de novo a M\u00e9xico. En 1858, a mediados da guerra de castas, o estado do Iucat\u00e1n foi dividido por primeira vez, estabelec\u00e9ndose Campeche como un estado separado (oficialmente en 1863). Durante o Porfiriato, en 1902, o estado do Iucat\u00e1n foi dividido de novo para formar o territorio federal que se converter\u00eda no estado actual de Quintana Roo.\nNo 2010, o Iucat\u00e1n foi considerado o estado m\u00e1is seguro de M\u00e9xico e M\u00e9rida foi reco\u00f1ecida como \"Cidade da Paz\" en 2011."}
{"id": "25085", "revid": "23204", "url": "https://gl.wikipedia.org/wiki?curid=25085", "title": "Nouvelle Action Royaliste", "text": "Nouvelle Action Royaliste (Nova Acci\u00f3n Mon\u00e1rquica), NAR \u00e9 un partido pol\u00edtico franc\u00e9s, que avoga pola instauraci\u00f3n dunha monarqu\u00eda constitucional en Francia, co\u00f1ecidos \u00e1s veces como mon\u00e1rquicos de esquerdas pola s\u00faa ideolox\u00eda pr\u00f3xima aos partidos da esquerda francesa.&lt;br&gt;\nO presidente \u00e9 Bertrand Renouvin, conta con arredor de 1.500 militantes, ten como \u00f3rganos oficiais \"Royaliste\" (bimestral) e \"Le Lys Rouge\" (trimestral) e apoia os dereitos do conde de Par\u00eds (Henrique de Orle\u00e1ns) ao trono de Francia.\nHistoria.\nBertrand Renouvin fundouno en abril de 1971 co nome de Nova Acci\u00f3n Francesa (\"Nouvelle Action fran\u00e7aise\"), presentouse \u00e1s elecci\u00f3ns presidenciais de 1974 e conseguiu 43.722 votos (0.17%). En outubro de 1978 adoptou o seu actual nome. Nas elecci\u00f3ns presidencias de 1981 apoiou a candidatura de Fran\u00e7ois Mitterrand e en 1982 o NAR funda os clubs \"Nouvelle Citoyennet\u00e9\", cos que pretend\u00eda esparexer a s\u00faa influencia no seo da sociedade francesa. Nas elecci\u00f3ns presidenciais de 1988 volve dar o seu apoio a Mitterrand.&lt;br&gt;\nPropugnou o non no referendo sobre a constituci\u00f3n europea de 2004."}
{"id": "25086", "revid": "181", "url": "https://gl.wikipedia.org/wiki?curid=25086", "title": "Nova Acci\u00f3n Realista", "text": ""}
{"id": "25089", "revid": "98629", "url": "https://gl.wikipedia.org/wiki?curid=25089", "title": "Ubisoft", "text": "Ubisoft Entertainment (m\u00e1is co\u00f1ecida por UbiSoft) \u00e9 unha empresa francesa dedicada a desenvolver e distribu\u00edr videoxogos. A \"Ubi\" en Ubisoft normalmente pron\u00fanciase [ju\u02d0bi] ou [u'bi], non obstante, en franc\u00e9s \u00e9 pronunciado [y'bi].\nA sede central est\u00e1 en Montreuil, Francia. A compa\u00f1\u00eda ten sedes en 20 pa\u00edses, inclu\u00edndo os estudios de desenvolvemento de Montreal (Canad\u00e1), Barcelona (Espa\u00f1a), Shangai (China), Carolina do Norte (Estados Unidos), D\u00fcsseldorf (Alema\u00f1a) e Mil\u00e1n (Italia) ademais de noutros sitio.\nNo 2004, converteuse na terceira compa\u00f1\u00eda de videoxogos m\u00e1is importante de Europa, e na s\u00e9tima m\u00e1is importante nos Estados Unidos."}
{"id": "25090", "revid": "65337", "url": "https://gl.wikipedia.org/wiki?curid=25090", "title": "Organizaci\u00f3n Avanzada para a Liberaci\u00f3n de Saguia el Hamra e R\u00edo de Oro", "text": "A Organizaci\u00f3n Avanzada para a Liberaci\u00f3n de Saguia el Hamra e R\u00edo de Oro (Harakat Tahrir en \u00e1rabe) foi un movemento pol\u00edtico nacionalista saharau\u00ed de car\u00e1cter clandestino que xurdiu a partir de 1967 baixo o liderado de Mohamed Bassir.\nHistoria e caracter\u00edsticas.\nBassir aglutinou nun primeiro momento a un pequeno n\u00famero de seguidores localizados en Smara que de a\u00ed foise esparexendo polo norte e centro do territorio, e m\u00e1is escasamente polo sur, ata chegar a un total aproximado de 5.000 militantes, boa parte deles formado por suboficiais e soldados da Agrupaci\u00f3n de Tropas N\u00f3mades, polic\u00edas, funcionarios e algunhas autoridades tradicionais.\nCando as autoridades gobernativas do S\u00e1hara espa\u00f1ol decidiron convocar unha manifestaci\u00f3n para o 17 de xu\u00f1o de 1970 no Aai\u00fan contra os comunicados de Tlemc\u00e9n e Casabranca redactados tras as xuntanzas de Hassan II con Hari Boum\u00e9dienne e Moktar Uld Dadah sobre o S\u00e1hara, a organizaci\u00f3n de Bassir decidiu convocar unha contramanifestaci\u00f3n na barriada de Zemla coa intenci\u00f3n de facer presi\u00f3n para entrevistarse co gobernador, quen diante \u00e1 negativa a sumarse \u00e1 manifestaci\u00f3n oficial ou disolverse enviou a lexi\u00f3n para disolvela, o que provocou un masacre entre os manifestantes ao disparar os lexionarios contra da manifestaci\u00f3n. Nos d\u00edas seguintes det\u00edvose o seu l\u00edder, Bassir, do que non se volveu saber m\u00e1is e a organizaci\u00f3n deixou de actuar.\nO movemento pretend\u00eda a consecuci\u00f3n de xeito pac\u00edfico dunha autonom\u00eda para o S\u00e1hara Occidental que preparase o cami\u00f1o cara \u00e1 independencia do territorio. Tam\u00e9n pretend\u00eda a supresi\u00f3n dos dirixentes tradicionais."}
{"id": "25092", "revid": "98629", "url": "https://gl.wikipedia.org/wiki?curid=25092", "title": "Alex Kidd in Miracle World", "text": "Alex Kidd in Miracle World \u00e9 un videoxogo de plataformas para a consola de 8-bit Sega Master System. Foi publicado no Xap\u00f3n o d\u00eda 1 de novembro de 1986, e con posterioridade nos EEUU en decembro dese mesmo ano, en Europa en setembro de 1987, en Corea do Sur en outubro de 1988, e no Brasil en 1989. Un remake feito por Merge Games e Jankenteam, titulado Alex Kidd in Miracle World DX, foi publicado o 22 de xu\u00f1o do 2021.\nXogabilidade.\n\"Alex Kidd in Miracle World\" \u00e9 un xogo de plataformas en 2D. O xogador debe finalizar os niveis e superar obst\u00e1culos e puzzles tanto en contornas con desprazamento coma de pantalla \u00fanica. A trav\u00e9s de 17 fases, Alex enfr\u00f3ntase a moitos monstros e a tres secuaces de Janken o Grande, antes de enfrontarse ao propio Janken.\nA habilidade de Alex para golpear empr\u00e9gase para destru\u00edr inimigos e romper rochas co prop\u00f3sito de acceder a novos cami\u00f1os e para recoller obxectos tales coma cartos que poden empregarse para mercar outros obxectos, inclu\u00edndo veh\u00edculos como motocicletas e helic\u00f3pteros. Ao chegar ao final de moitos dos niveis, Alex xoga ao jan-ken-pon (pedra-papel-tesoiras) cun dos secuaces de Janken. Alex morre cun golpe, ou perdendo no xogo de pedra papel ou tesoiras.\nDesenvolvemento e publicaci\u00f3n.\n\"Alex Kidd in Miracle World\" orixinalmente comezou a se desenvolver en 1984 coma un xogo baseado na licenza da serie de manga \"Dragon Ball\". Non obstante, durante o desenvolvemento, a licenza de \"Dragon Ball\" caducou e Hayao Nakayama, presidente de Sega, ordenou ao equipo de desenvolvemento comezar de novo dende cero.\nO xogo estivo inicialmente dispo\u00f1ible en formato cartucho. A partir de 1990, foi inclu\u00eddo no firmware dalg\u00fans modelos do hardware da Master System, inclu\u00edndo algunhas versi\u00f3ns europeas e estadounidenses da Master System 2, e versi\u00f3ns europeas da Master System 1.\nEsta nova versi\u00f3n e lixeiramente distinta da orixinal en cartucho. Isto \u00e9 claramente visible entre nivel e nivel. Na versi\u00f3n orixinal, Alex come unha b\u00f3la de arroz. Na inclu\u00edda interna na consola, Alex come unha hamburguesa.\nExisten falsos rumores dunha versi\u00f3n na que Alex aparece bebendo unha cervexa. \u00c9 posible que este mito proceda de persoas que non est\u00e1n familiarizadas coas b\u00f3las de arroz xaponesas, e que confundiron a b\u00f3la de arroz cunha cervexa.\nUn aspecto distintivo deste xogo son as loitas de \"pedra-papel-tesoiras\" para vencer a determinados inimigos no canto de empregar soluci\u00f3ns violentas. Isto significa que unha vez atopado un xefe, hai unha posibilidade entre tres de morrer, e o \u00e9xito ser\u00eda obtido de xeito aleatorio. Por\u00e9n, poden memorizarse facilmente (pedra, papel ou tesoiras), posto que sempre son repetidas as mesmas opci\u00f3ns."}
{"id": "25093", "revid": "107762", "url": "https://gl.wikipedia.org/wiki?curid=25093", "title": "Sega Master System", "text": ""}
{"id": "25094", "revid": "89787", "url": "https://gl.wikipedia.org/wiki?curid=25094", "title": "Recemel, As Somozas", "text": "Santa Mar\u00eda de Recemel \u00e9 unha parroquia que se localiza no sur do concello das Somozas. Segundo o IGE en 2018 ti\u00f1a 373 habitantes (184 homes e 189 mulleres) distribu\u00eddos en 48 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 546 habitantes.\nHistoria.\nRecemel incorporouse en 1845 ao concello das Somozas, desvencell\u00e1ndose de Moeche."}
{"id": "25095", "revid": "5865388", "url": "https://gl.wikipedia.org/wiki?curid=25095", "title": "Seixas, As Somozas", "text": "Santa Mar\u00eda de Seixas \u00e9 unha parroquia que se localiza no leste do concello das Somozas. Segundo o IGE en 2018 ti\u00f1a 108 habitantes (53 homes e 55 mulleres) distribu\u00eddos en 34 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 183 habitantes.\nHistoria.\nA parroquia foi creada en 1895, segreg\u00e1ndose os seus lugares das Somozas."}
{"id": "25096", "revid": "5865390", "url": "https://gl.wikipedia.org/wiki?curid=25096", "title": "As Somozas, As Somozas", "text": "Santiago Ser\u00e9 das Somozas \u00e9 unha parroquia que se localiza no norte do concello coru\u00f1\u00e9s das Somozas na comarca de Ferrol. Segundo o IGE en 2018 ti\u00f1a 575 habitantes (277 mulleres e 298 homes) distribu\u00eddos en 57 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 644 habitantes.\nHistoria.\nCoa reforma parroquial da diocese de Mondo\u00f1edo de 1895 constitu\u00edronse as novas parroquias das Enchousas e Seixas, segreg\u00e1ndose das Somozas."}
{"id": "25098", "revid": "3576", "url": "https://gl.wikipedia.org/wiki?curid=25098", "title": "Xbox", "text": "Xbox \u00e9 un sistema de videoxogos de 128 bits baseado na arquitectura x86, dese\u00f1ado e desenvolvido pola empresa multinacional Microsoft. Foi anunciada por primeira vez a principios de 2000, e lanzada ao mercado o 15 de novembro de 2001. Emprega unha versi\u00f3n recortada do sistema operativo Windows 2000, tam\u00e9n desenvolvido por Microsoft. \nEntre as caracter\u00edsticas principais da consola, p\u00f3dese recalcar que foi a primeira en estar equipada cun disco duro para o almacenamento de xogos salvados, memoria cach\u00e9 durante o xogo e descarga de contido adicional a trav\u00e9s de \"Xbox Live\".\nSituaci\u00f3n de mercado.\nDesde a s\u00faa sa\u00edda tivo un grande \u00e9xito en Am\u00e9rica e Europa, pero foi superada por PlayStation 2 no Xap\u00f3n.\nXbox foi primeira en vendas no Reino Unido e outros pa\u00edses como M\u00e9xico, Australia e Nova Zelandia. Foi segunda en vendas no mercado de Estados Unidos e Porto Rico. No resto dos pa\u00edses europeos foi terceira en vendas, moi preto da Nintendo GameCube.\nDise que a estratexia de Microsoft non era o beneficio sen\u00f3n a penetraci\u00f3n no mercado das videoconsolas, principalmente o mercado estadounidense, ent\u00f3n dominado por Sony e Nintendo."}
{"id": "25099", "revid": "98629", "url": "https://gl.wikipedia.org/wiki?curid=25099", "title": "PlayStation 2", "text": "A PlayStation 2 (PS2) \u00e9 a segunda videoconsola producida por Sony, despois da PlayStation 1 e antes da PlayStation 3 (que foi lanzada en novembro 2006). Lanzouse primeiro no Xap\u00f3n no 4 de marzo, 2000, segundo en Am\u00e9rica do NorteF no 26 de outubro, 2000, e en Europa o 24 de novembro, 2000.\nA PS2 \u00e9 parte da \"sexta xeraci\u00f3n de videoxogos\". \u00c9 a videoconsola m\u00e1is r\u00e1pida vendida, con m\u00e1is de 100 mill\u00f3ns de consolas vendidas.\nCaracter\u00edsticas.\nO sistema que a consola utiliza como soporte para os xogos son discos en formato CD e DVD; o formato DVD aumenta o espazo dispo\u00f1ible para os datos dos videoxogos, facendo polo tanto xogos de maior calidade gr\u00e1fica e sonora. Ademais, tam\u00e9n reproduce pel\u00edculas en formato DVD.\nEspecificaci\u00f3ns t\u00e9cnicas.\nCPU (Emotion Engine)\nGPU\nI/O\nSon\nDVD\nInterface\nVersi\u00f3ns.\nDesde que a consola apareceu, non deixaron de evolucionar, se as primeiras consolas que chegaron a Espa\u00f1a eran a versi\u00f3n 3, ata a data co\u00f1\u00e9cense ata a versi\u00f3n 14, m\u00e1is ben chamada PStwo. Unha versi\u00f3n, que ao igual que pasou no seu momento con PSone (ou PlayStation) \u00e9 a versi\u00f3n reducida da consola. Cada versi\u00f3n ten as s\u00faas particularidades.\nComo podemos reco\u00f1ecer a nosa versi\u00f3n?\nAccesorios.\nDisp\u00f3n dun gran n\u00famero de accesorios, entre os cl\u00e1sicos mandos, volantes e pistolas, destacan pola s\u00faa orixinalidade os seguintes accesorios:\nC\u00e1mara USB\nO xogo EyeToy incorpora unha c\u00e1mara de v\u00eddeo que permite ao usuario interactuar co xogo usando o seu corpo, o xogo procesa as imaxes que recibe a trav\u00e9s da c\u00e1mara e detecta as colisi\u00f3ns para mover, golpear ou pulsa-los elementos do videoxogo.\nMicr\u00f3fono\nO xogo SingStar incorpora dous micr\u00f3fonos e un adaptador USB, \u00e9 un xogo ao m\u00e1is puro estilo Karaoke, que sorprendeu a comunidade dos videoxogos pola s\u00faa innovadora tecnolox\u00eda no reco\u00f1ecemento de voz.\nAdaptador de Rede e disco duro\nCo adaptador de rede para PlayStation 2, poderemos xogar partidas online con outros xogadores e descargarnos actualizaci\u00f3ns, imaxes e demais contidos para almacena-los no noso disco duro, xa son moitos os xogos que permiten usar esta tecnolox\u00eda.\nA descarga ser\u00e1 aproximadamente en euros uns 3,40 as 24 horas.\nPad DDR\n\u00c9 un tapete de baile utilizado nos xogos de Konami, Dance Dance Revolution, est\u00e1n compostos polos bot\u00f3ns de frechas direccionais e nos v\u00e9rtices do tapete (que \u00e9 de forma cadrada) enc\u00f3ntrase os bot\u00f3ns tri\u00e1ngulo, c\u00edrculo, cadrado e \"X\", estando na parte superior do tapete os bot\u00f3ns \"select\" e \"start\".\nKit Linux\nO Kit Linux esta composto por un disco duro de 40 GB, un adaptador de rede, un rato e un teclado USB, un cable VGA e o sistema operativo Linux para PlayStation 2, este \"kit\" esta pensado para programar, igualmente p\u00f3dese introducir unha distribuci\u00f3n de \"linux\" chamada Black Rhino\nPrezos.\nNorteam\u00e9rica\nXap\u00f3n\nReino Unido\nEspa\u00f1a e Portugal "}
{"id": "25100", "revid": "181", "url": "https://gl.wikipedia.org/wiki?curid=25100", "title": "Nintendo GameCube", "text": ""}
{"id": "25101", "revid": "98629", "url": "https://gl.wikipedia.org/wiki?curid=25101", "title": "Pieter Mondrian", "text": "Pieter Cornelis Mondriaan, nado en Amersfoort, Utrecht, 1872 e finado en Nova York, 1944, m\u00e1is co\u00f1ocido como Piet Mondrian, foi un pintor vangardista neerland\u00e9s. Membro de De Stijl e fundador do neoplasticismo xunto con Theo van Doesburg. Evolucionou dende o naturalismo e o simbolismo ata a abstracci\u00f3n, do cal foi un dos maiores representantes xunto os rusos Wassily Kandinsky e Kasimir Malevitch."}
{"id": "25102", "revid": "98629", "url": "https://gl.wikipedia.org/wiki?curid=25102", "title": "SEGA", "text": "SEGA (\u682a\u5f0f\u4f1a\u793e\u30bb\u30ac) \u00e9 unha compa\u00f1\u00eda internacional de videoxogos que traballa en software e hardware. Nos principios do ano 2001, Sega deixou de facer videoconsolas, e agora s\u00f3 traballa en xogos doutras consolas e m\u00e1is en m\u00e1quinas de sal\u00f3ns recreativos (arcade).\nAs oficinas principais de Sega, tam\u00e9n denominadas as de \"SEGA of Japan\", est\u00e1n sitas en Toquio, Xap\u00f3n. As oficinas norteamericanas, os de \"SEGA of America\", est\u00e1n localizadas en San Antonio (Texas, EUA). As oficinas Europeos, de \"SEGA of Europe\", local\u00edzanse en Londres (Inglaterra).\nHistoria.\n1940-1988.\nSEGA foi fundada no 1940 co nome de \"Standard Games\" en Honolul\u00fa (Hawai), por Martin Bromely, Irving Bromberg, e James Humpert. En 1951, Bromely quixo mover a compa\u00f1\u00eda a Toquio (Xap\u00f3n), e en maio do 1952, \"Service Games of Japan\" foi rexistrado.\nNo 1954, outro estadounidense, David Rosen, namorouse de Toquio e fundou a s\u00faa propia compa\u00f1\u00eda, \"Rosen Enterprises, Inc.\" no Xap\u00f3n. A s\u00faa compa\u00f1\u00eda empezou a importar xogos de arcade. \"Rosen Enterprises e Service Games of Japan\" combin\u00e1ronse en 1965, e formaron \"SEGA Enterprises\". Ao cabo dun ano, o videoxogo \"Periscope\", un simulador, foi lanzado.\nNo 1969, \"Gulf and Western Industries\" compraron Sega Enterprises, e Rosen quedou como \"CEO\" da divisi\u00f3n de Sega. Liderado por Rosen, Sega continuou a crecer. Nos sal\u00f3ns recreativos, Sega foi co\u00f1ecida polos xogos \"Frogger\" e \"Zaxxon\". No 1983, Sega lanzou a s\u00faa primeira videoconsola, o \"SG-1000\".\nNo mesmo ano tivo lugar a crise dos videoxogos de 1983. Con poucos cartos, \"Gulf &amp; Western\" vendeu a parte de Sega dos EUA a \"Bally Manufacturing Corporation\". A parte xaponesa de SEGA foi comprada por 38 mill\u00f3ns de d\u00f3lares por un grupo liderado por Rosen e Hayao Nakayama, un negociante xapon\u00e9s. Nakayama foi o novo \"CEO\" de SEGA no Xap\u00f3n, e Rosen foi o xefe nos EUA.\nNo 1984, a compa\u00f1\u00eda xaponesa \"CSK\" comprou SEGA, e cambiou o nome a \"SEGA Enterprises Ltd\", con sede no Xap\u00f3n. No 1986, creouse \"Sega of America\" e lanzou o primeiro xogo de Alex Kidd, Alex Kidd in Miracle World.\n1989-2001.\nEn 1990 Sega cambiou a unha nova mascota, Sonic the Hedgehog, e empezou a tentar vender xogos a xente m\u00e1is vella. Combinado co \"Mega Drive e Genesis\", Sega controlaba o 65 % do mercado de videoxogos na Am\u00e9rica do Norte. Por\u00e9n, no 1994 o poder de SEGA caeu ao 35 % despois de que Nintendo tivo \u00e9xito con xogos para o Super Nintendo Entertainment System, como \"Donkey Kong Country\" e \"Super Metroid\".\nNo 1994, Sega lanzou o \"Sega Saturn\" no Xap\u00f3n e m\u00e1is na Am\u00e9rica do Norte no 1995. O Saturn tivo \u00e9xito no Xap\u00f3n, pero fracasou case completamente na Am\u00e9rica do Norte. Sega lanzou o Sega Dreamcast no Xap\u00f3n o 27 de novembro de 1998, na Am\u00e9rica do Norte o 9 de setembro de 1999, e o 14 de outubro de 1999 na Europa. No 2000, \"Sega Enterprises Ltd\" trocou o seu nome a \"Sega Corporation\".\nNo 2001 Sega parou de fabricar a \"Dreamcast\" por mor de que a Dreamcast foi superada en vendas pola \"Playstation 2\" e a Sega non pod\u00eda competir con Sony. O Dreamcast, a\u00ednda que non tivo moito \u00e9xito, ten moitos fans, especialmente no Xap\u00f3n.\nDo 2001 ata o presente.\nDende o 2001, Sega s\u00f3 traballa en xogos de \"arcade\" e xogos para videoconsolas doutras compa\u00f1\u00edas. En agosto do 2003, a compa\u00f1\u00eda CSK vendeu 22% de Sega \u00e1 compa\u00f1\u00eda \"Sammy\". No 2004, Sammy comprou a maior\u00eda de Sega Corporation por US$1.1 mil mill\u00f3ns, e formaron a compa\u00f1\u00eda \"Sega Sammy Holdings\".\nNo 25 de xaneiro de 2005, Sega vendeu \"Visual Concepts\", o cal traballaba en varios xogos de \"Sega Sports\", como os series \"NFL2K\" e \"NBA2K\", a \"Take Two Interactive\" por US$24 mill\u00f3ns.\nNo 9 de marzo de 2005, Sega adquiriu \"Creative Assembly\", creador dos xogos \"\" e \"Rome: Total War\".\nConsolas.\nPrimeiras consolas.\nA primeira videoconsola da Sega foi o \"SG-1000\", lanzado no Xap\u00f3n no 1983. O \"SG-1000\" non foi lanzado na Am\u00e9rica do Norte, pero lanzouse na Australia, en Nova Zelandia, e nalgunhas naci\u00f3ns europeas, como a Italia e m\u00e1is a Espa\u00f1a.\nNo 1984, Sega lanzou o \"SG-1000 Mark II\" e unha versi\u00f3n de ordenador, o \"SC-3000\". O SG-1000 e o SG-1000 Mark II tiveron pouco \u00e9xito comparado co \"Famicom\" de Nintendo.\nMega Drive/Genesis.\nAmpliaci\u00f3ns:\nSeries.\nSega inventou moitas series de xogos nos \u00faltimos quince anos:\nEstrutura interna.\nInternamente, a compa\u00f1\u00eda ti\u00f1a varios equipos de xogos creados nos anos 80, chamados os equipos \"AM\".\nDespois do primeiro xogo de \"Sonic the Hedgehog\", Sega AM8 cambiou o seu nome a \"Sonic Team\". No 2003 \"United Game Artists\" combinouse con Sonic Team.\nCampa\u00f1as de publicidade.\nSega ten unha longa historia de lemas orixinais."}
{"id": "25103", "revid": "5863", "url": "https://gl.wikipedia.org/wiki?curid=25103", "title": "Zaragoza", "text": "Zaragoza \u00e9 un concello e cidade espa\u00f1ola, capital da comunidade aut\u00f3noma de Arag\u00f3n, ademais da provincia de Zaragoza e da comarca hom\u00f3nima. Est\u00e1 situada a beiras dos r\u00edos Ebro, Huerva e G\u00e1llego e da Canle Imperial de Arag\u00f3n, no centro dun amplo val. A s\u00faa privilexiada situaci\u00f3n xeogr\u00e1fica conv\u00e9rtea nun importante n\u00f3 lox\u00edstico e de comunicaci\u00f3ns; at\u00f3pase a uns 300\u00a0km de Madrid, Barcelona, Valencia, Bilbao e Tolosa.\nCunha poboaci\u00f3n de 679.624 habitantes (INE 2012), \u00e9 a quinta cidade espa\u00f1ola m\u00e1is poboada, concentrando m\u00e1is do 50% da poboaci\u00f3n de Arag\u00f3n.\nO seu nome actual procede do seu antigo top\u00f3nimo romano, Caesaraugusta, que recibiu na honra ao emperador C\u00e9sar Augusto no 14 a.C. A s\u00faa denominaci\u00f3n romana foi evolucionando a trav\u00e9s do \u00e1rabe \"Saraqusta\".\nEntre o 14 de xu\u00f1o e o 14 de setembro de 2008, ano do bicentenario dos Sitios de Zaragoza e centenario da exposici\u00f3n Hispano-Francesa de 1908, Zaragoza acolleu a exposici\u00f3n internacional Expo Zaragoza 2008 dedicada \u00e1 auga e o desenvolvemento sustentable. En 2010, Zaragoza foi a sexta cidade espa\u00f1ola con m\u00e1is turismo.\nHistoria.\nHistoricamente, o lugar era unha vila ibera chamada Salduie ou Salduba. En \u00e9poca ib\u00e9rica foron os sedetanos os que ocupaban o territorio. Os sedetanos, ao contrario que os seus poderosos veci\u00f1os, os ilergetes, apoiaron os romanos na segunda guerra p\u00fanica. A primeira menci\u00f3n deste pobo \u00e9 de Tito Livio, que describe como os romanos, en resposta a un ataque dos ilergetes aos sedetanos, derrotaron os primeiros e mataron os seus xefes. No 195 adC, un dos dous c\u00f3nsules romanos, Marco Porcio Cat\u00f3n , tivo que ir ao val do Ebro pacificar as tribos iberas que se levantaran contra o imperialismo romano. Ga\u00f1ou as batallas, mais non cumpriu o seu obxectivo: non s\u00f3 non pacificou as tribos iberas, sen\u00f3n que estendeu o problema a territorio celtibero. Cat\u00f3n tam\u00e9n lle deu nome ao forte vento que sopra no val: \"cercius\", o cierzo. Houbo que agardar a Tiberio Sempronio Graco para que a situaci\u00f3n se calmase. Este venceu os celtiberos e deixou guarnici\u00f3ns nas cidades do val, entre as que indubidabelmente estar\u00eda tam\u00e9n Salduie. A calma non durou moito: xa no -141 o sedetano Tongino tivo que se botar ao monte e se converter nun dos primeiros bandidos da Pen\u00ednsula ib\u00e9rica.\nContra o ano -15, fund\u00e1base a cidade romana de Zaragoza, Caesaraugusta. Coincid\u00eda coa reorganizaci\u00f3n das provincias de Hispania por C\u00e9sar Augusto tras a s\u00faa vitoria nas Guerras C\u00e1ntabras. \"Colonia Caesaraugusta\" era o nome que recib\u00eda a nova cidade, que gozaba do privilexio de ostentar o nome completo do seu fundador.\nNa fundaci\u00f3n da cidade, participaron soldados veteranos das lexi\u00f3ns IV Macedonica, VI Victrix e X Gemina, licenciados tras a dura campa\u00f1a contra os c\u00e1ntabros, coa dupla intenci\u00f3n de garantir a defensa do territorio e asemade fixar nel a presenza de Roma. Zaragoza contaba co t\u00edtulo de \"Colonia Inmune\", o que fac\u00eda que gozase de determinados privilexios como o dereito a cu\u00f1ar moeda ou a exenci\u00f3n do pagamento de impostos. No proceso de reorganizaci\u00f3n de territorios hispanos, cr\u00e9anse tres provincias, Tarraconensis, Baetica e Lusitania, divididas en conventos xur\u00eddicos (distritos menores con funci\u00f3ns xudiciais e administrativas); deles, o rexido por Caesarugusta, o Convento Xur\u00eddico Caesaraugustano, era o m\u00e1is extenso dos sete nos que se divid\u00eda a provincia Tarraconense. Caesaraugusta asumiu desde un primeiro momento o papel de cabeceira rexional, substitu\u00edndo a colonia Victrix Ivlia Celsa (actual Velilla de Ebro).\nO per\u00edodo de auxe da cidade romana (s\u00e9culos I e II) trouxo moitas das grandes obras p\u00fablicas que a\u00ednda hoxe podemos ver: o foro, o porto fluvial (que converteu a Caesarugusta no principal redistribuidor de mercador\u00edas no val do Ebro), as termas p\u00fablicas, o teatro, o anfiteatro, a primeira ponte da cidade (situada na localizaci\u00f3n da actual ponte de Pedra e probabelmente unha obra mixta de pedra e madeira). A auga tam\u00e9n representou un importante papel na Zaragoza romana, tanto pola s\u00faa situaci\u00f3n na ribeira do r\u00edo Ebro e xunto \u00e1 desembocadura do Huerva e o G\u00e1llego como polos seus complexos sistemas de abastecemento e regad\u00edo. Xunto \u00e1s xa mencionadas termas, document\u00e1ronse multitude de alxibes, fontes e diversos treitos de canos de chumbo e esgotos.\nNo s\u00e9culo III, a construci\u00f3n dunha impo\u00f1ente muralla e o abandono das grandes obras p\u00fablicas denotan o importante proceso de crise no mundo romano (segunda metade do s\u00e9culo III). O comercio e a vida en Caesaraugusta non decaen e axudan ao florecemento cultural da mesma. Contr ano 380 tivo lugar o primeiro s\u00ednodo de Zaragoza, no que os bispos hispanos e de Aquitania adoptaron oito c\u00e1nones relacionados m\u00e1is ou menos directamente co priscilianismo, a herex\u00eda dominante naquela altura. Un segundo s\u00ednodo, no ano 592, solucionou problemas pr\u00e1cticos da recente conversi\u00f3n dos visigodos desde o arianismo. O terceiro s\u00ednodo, no 691, resultou en cinco c\u00e1nones de disciplina.\nAo longo do s\u00e9culo V, Caesaraugusta, ao igual que todo Occidente romano, vese inmersa no proceso de desintegraci\u00f3n do poder imperial. Desde o 714, a cidade pertence ao Califato de C\u00f3rdoba e foi un posto avanzado na loita contra os reinos cristi\u00e1ns do norte. A guerra civil en C\u00f3rdoba, a principios do s\u00e9culo XI, non deixou de afectar \u00e1 rexi\u00f3n e, como no resto da Espa\u00f1a musulm\u00e1, a fin da dinast\u00eda Omeia levou para a constituci\u00f3n dun estado independente ou taifa cuxa capital era Zaragoza. Este reino foi un dos m\u00e1is brillantes da Al-\u00c1ndalus durante case un s\u00e9culo. Os tuib\u00eds, clientes dos omeias, continuaron sendo os donos da rexi\u00f3n at\u00e9 1038, ano en que os Banu Hud chegaron ao poder.\nA cidade foi conquistada aos musulm\u00e1ns no 1118 e convertida na capital do Reino de Arag\u00f3n polo rei Afonso I o Conquistador.\nNo ano 1591 prod\u00facense as Alteraci\u00f3ns de Zaragoza. A causa das revoltas foi un dos secretarios do reino, gobernado por Filipe II, chamado Ant\u00f3n P\u00e9rez. Tras liortas palacianas, Filipe II ordena a detenci\u00f3n de P\u00e9rez por un asasinato. Ant\u00f3n P\u00e9rez, que viviu en N\u00e1poles, por aquel ent\u00f3n pertencente \u00e1 Coroa Aragonesa, era co\u00f1ecedor dun dereito particular dos Foros Aragoneses: o dereito de Manifestaci\u00f3n. Este dereito era, pois, xurisdici\u00f3n \u00fanica da xustiza de Arag\u00f3n. A chegada a Zaragoza de P\u00e9rez e a s\u00faa chamada ao dereito de manifestaci\u00f3n provocou un tumulto na Praza do Palacio de Xustiza, e naquel tumulto faleceu o Xustiza Juan de Lanuza IV (O Vello). Sucedeulle o seu fillo Juan de Lanuza V (O novo) que continuou co proceso de Perez. Desde a capital, Filipe II observaba impotente a situaci\u00f3n, polo que tivo que recorrer \u00e1 Inquisici\u00f3n para controlar o proceso. As\u00ed que a Inquisici\u00f3n prendeu a Perez e no palacio da Aljafer\u00eda. O pobo, ante o arresto, reaccionou violentamente asaltando a Aljafer\u00eda, tomando a Perez, e p\u00f3ndoo ao dispor do Xustiza de Arag\u00f3n. O pobo viu na acci\u00f3n do rei unha vulneraci\u00f3n dos seus foros e costumes que o Rei xurara cumprir ao subir ao trono. Ante a sublevaci\u00f3n xeral de Zaragoza, Filipe II decide empregar a forza e manda un ex\u00e9rcito para ocupar a cidade. O pobo mal organizado intentoulle facer fronte, pero foi in\u00fatil. O ex\u00e9rcito de Filipe II entrou na capital no final de 1591, prendendo o Xustiza e os xefes da revolta. O desenlace foi a pena de morte para o Xustiza o 20 de decembro de 1591. Aquel d\u00eda l\u00e9mbrase como \"o m\u00e1is triste para Arag\u00f3n\". Nas Cortes do ano posterior en Tarazona, Arag\u00f3n perdeu parte dos seus privilexios.\nDurante a invasi\u00f3n napole\u00f3nica, a cidade de Zaragoza sufriu dous asedios co\u00f1ecidos como os Sitios de Zaragoza. A cidade era inicialmente fiel ao rei (e, por tanto, ao ex\u00e9rcito franc\u00e9s debido aos pactos entre Espa\u00f1a e Francia), pero ao co\u00f1ecer a abdicaci\u00f3n de Fernando VII, sublevouse, capturando o castelo da Aljafer\u00eda, apoder\u00e1ndose das armas que nela hab\u00eda e nomeando o xeneral Palafox comandante. Cando o ex\u00e9rcito franc\u00e9s tentou ocupar de novo Zaragoza, esta opuxo unha teimosa resistencia, ficando practicamente destru\u00edda (de 55.000 habitantes pasou a 12.000).\nEconom\u00eda.\nAdemais da vantaxosa situaci\u00f3n xeogr\u00e1fica, destaca en Figueruelas (unha localidade pr\u00f3xima) unha factor\u00eda de Opel (General Motors). O progresivo declive da econom\u00eda agraria converteu a OPEL nun dos principais alicerces da econom\u00eda da rexi\u00f3n. \u00c1 f\u00e1brica de autom\u00f3beis \u00fanense como base da econom\u00eda aragonesa a empresa Balay, centrada na fabricaci\u00f3n de electrodom\u00e9sticos; CAF (Construciones y Auxiliar de Ferrocarriles S.A.) da que saen unidades ferroviarias tanto para o mercado nacional como para o internacional; SAICA e Torraspapel no sector papeleiro e diversas empresas de car\u00e1cter rexional-nacional como Pikolin ou Lacasa que aos poucos se vai abrindo cami\u00f1o no mercado internacional.\nActualmente, a econom\u00eda da cidade est\u00e1 en pleno desenvolvemento debido a proxectos como a Exposici\u00f3n Internacional de 2008 [1], a Plataforma Lox\u00edstica de Zaragoza (PRAZA), o Parque Tecnol\u00f3xico de Reciclado (PTR), as\u00ed como pola paraxe do tren de Alta Velocidade Espa\u00f1ola (AVE) desde decembro de 2003, que consolida a cidade como centro de comunicaci\u00f3ns.\nA relativamente baixa pluviosidade (350\u00a0mm/ano) e o uso de auga na zona agr\u00edcola que a rodea fan necesarios esforzos para reducir o consumo de auga a pesar de estar \u00e1 beira do r\u00edo m\u00e1is caudaloso de Espa\u00f1a, tendo baixado o consumo de auga per c\u00e1pita de 150 litros diarios en 1997 a s\u00f3 99 L/d en 2012.\nTransporte e comunicaci\u00f3ns.\nEstradas.\nZaragoza est\u00e1 comunicada con Barcelona, Madrid, Bilbao, Huesca, Teruel e Valencia mediante autov\u00edas e autoestradas. A \"autov\u00eda Mud\u00e9jar\" (A-23), chega ata as proximidades de Francia en direcci\u00f3n ao t\u00fanel do Somport, a\u00ednda que unha vez atravesada a fronteira atop\u00e1monos cunha estrada de terceira categor\u00eda ata a localidade de Pau debido \u00e1s pol\u00edticas francesas que durante m\u00e1is de tres d\u00e9cadas neg\u00e1ronse a reformar o traxecto, impedindo unha correcta comunicaci\u00f3n entre Zaragoza e Tolosa e Bordeos, a trav\u00e9s de Pau.\nAeroporto.\nO aeroporto de Zaragoza, moi pr\u00f3ximo \u00e1 cidade, soportaba escaso tr\u00e1fico de pasaxeiros at\u00e9 2004. Desde ent\u00f3n todo mudou: tras a instalaci\u00f3n no aer\u00f3dromo da aeroli\u00f1a Ryanair, o tr\u00e1fico de pasaxeiros \u00e9 m\u00e1is do dobre que o rexistrado en 2004. No 2005, Ryanair ofertaba un voo diario a Londres e outro a Mil\u00e1n. Ademais, en per\u00edodos de feiras tales como ver\u00e1n e Semana Santa contin\u00faanse programando voos ch\u00e1rter, destacando os programados por Air Europa. A situaci\u00f3n deste aeroporto preto de Catalu\u00f1a, Pa\u00eds Vasco, Navarra, A Rioxa ou mesmo o sur de Francia, fan, por un lado, que as compa\u00f1\u00edas de baixo custo atraian viaxeiros para encher os seus voos, pero, por outro lado, impiden que outras aeroli\u00f1as sen subvenci\u00f3ns se estabelezan en Zaragoza, xa que a proximidade do aeroporto de Bilbao e do de Barcelona restan \u00e1rea de influencia ao aer\u00f3dromo zaragozano. Ademais, coa chegada do AVE, Madrid est\u00e1 a s\u00f3 2h de Zaragoza, o que imposibilita que o aeroporto se especialice en voos nacionais.\nFerrocarril.\nZaragoza est\u00e1 comunicada por ferrocarril coas cidades espa\u00f1olas m\u00e1is importantes. O 11 de outubro de 2003 inaugurouse a li\u00f1a de alta velocidade Madrid-Zaragoza-Lleida e a extensi\u00f3n da li\u00f1a ata Barcelona inaugurouse o 20 de febreiro de 2008. O traxecto entre Zaragoza e Madrid real\u00edzase en 79 minutos, mentre que a Barcelona tarda 89.\nCoa chegada da alta velocidade \u00e1 cidade, inaugurouse a Estaci\u00f3n Intermodal de Zaragoza-Delicias, un edificio de grande envergadura de 18,8 ha e cunha cuberta de 40.000 m\u00b2. Desde 2007 tam\u00e9n alberga a Estaci\u00f3n Central de Autobuses e en 2010 tivo m\u00e1is de tres mill\u00f3ns de pasaxeiros.\nDesde o 11 de xu\u00f1o de 2008, con motivo da exposici\u00f3n internacional celebrada nese ver\u00e1n, Zaragoza conta cunha rede de trens de Zaragoza (\"Cercan\u00edas Zaragoza\"). Actualmente s\u00f3 ten unha li\u00f1a, entre Casetas e Miraflores, de 16,6\u00a0km de lonxitude e con 6 estaci\u00f3ns no seu percorrido.\nLugares de interese.\nZaragoza \u00e9 unha cidade bimilenaria pola que pasaron a pr\u00e1ctica totalidade das civilizaci\u00f3ns que dominaron a Pen\u00ednsula Ib\u00e9rica, sendo unha importante cidade en diferentes \u00e9pocas. Debido a iso, hai restos e monumentos de todos os estilos e \u00e9pocas. A pesar de ter restos e edificios de gran beleza, Zaragoza \u00e9 a\u00ednda unha cidade desco\u00f1ecida para a maior\u00eda dos espa\u00f1ois e mesmo zaragozanos. Esp\u00e9rase que coa pr\u00f3xima celebraci\u00f3n da Exposici\u00f3n Internacional de 2008 que esta situaci\u00f3n mude radicalmente e converta a Zaragoza nun destino preferido no turismo cultural e de interior.\nOs 3 grandes lugares de interese obrigados en toda visita a Zaragoza son:\nFestas.\nA festa maior da cidade cel\u00e9brase o 12 de outubro, d\u00eda da Virxe do Pilar (Piar), co\u00f1ecida popularmente como \"O Pilar\". Estas festas son moi co\u00f1ecidas e atraen un gran n\u00famero de turistas, principalmente por actos como a ofrenda de flores \u00e1 Virxe e a grande animaci\u00f3n que viven as r\u00faas.\nA festa do patr\u00f3n, San Valero, cel\u00e9brase o 29 de xaneiro. \u00c9 costume comer nese d\u00eda un rosc\u00f3n. Tam\u00e9n \u00e9 popular o refr\u00e1n que di: \"San Valero, rosconero y ventolero\", xa que \u00e9 frecuente que sopre con forza o mistral (cierzo) por esas datas.\nOutras festividades importantes en Zaragoza son a Cincomarzada, que conmemora a vitoria do pobo zaragozano na primeira guerra carlista, a Semana Santa, San Xurxo e San Xo\u00e1n.\nEventos.\nDesde 2002, na cidade cel\u00e9brase o \"Sal\u00f3n del C\u00f3mic de Zaragoza\"."}
{"id": "25106", "revid": "83328", "url": "https://gl.wikipedia.org/wiki?curid=25106", "title": "Onda (f\u00edsica)", "text": "Unha onda \u00e9 unha perturbaci\u00f3n que se propaga a trav\u00e9s do espazo e transporta enerx\u00eda.\nMatematicamente dise que unha funci\u00f3n calquera da posici\u00f3n e o tempo formula_1 \u00e9 unha onda se verifica a \"Ecuaci\u00f3n de Ondas\":\nformula_2\u00e9 unha onda se verifica a \"Ecuaci\u00f3n de Ondas\":\nformula_3.\nonde v \u00e9 a velocidade de propagaci\u00f3n da onda.\nPor exemplo, certas perturbaci\u00f3ns da presi\u00f3n dun medio chamadas son, verifican a ecuaci\u00f3n anterior.\nF\u00edsica ondulatoria.\nCh\u00e1maselle \u00e1s veces F\u00edsica ondulatoria \u00e1 parte da F\u00edsica que se encarga da propagaci\u00f3n das ondas, entrando parte dela na mec\u00e1nica (mec\u00e1nica ondulatoria) e parte dela no electromagnetismo (propagaci\u00f3n de ondas electromagn\u00e9ticas), e a\u00ednda parte na mec\u00e1nica cu\u00e1ntica, que ten na relaci\u00f3n onda-part\u00edcula a s\u00faa base.\nTipos de ondas e as s\u00faas caracter\u00edsticas.\nUnha onda en movemento \u00e9 unha perturbaci\u00f3n que se despraza ou propaga dun punto a outro. As ondas mec\u00e1nicas son as ondas que se propagan polo material, como ocorre, por exemplo, ao golpear un extremo dunha vari\u00f1a de metal cun martelo. Unha perturbaci\u00f3n inicial, que se produce nun punto determinado do material, ocasionar\u00e1 a aplicaci\u00f3n dunha forza nas partes de materiais adxacentes. Ent\u00f3n actuar\u00e1 a forza el\u00e1stica para devolver o material \u00e1 s\u00faa posici\u00f3n de equilibrio. Ao facelo, comprime as part\u00edculas adxacentes de tal maneira que a perturbaci\u00f3n se afasta do foco. As part\u00edculas exc\u00e9dense no intento de volveren \u00e1s s\u00faas posici\u00f3ns orixinais, as\u00ed que nun punto determinado unha compresi\u00f3n v\u00e9n seguida dunha rarefacci\u00f3n (unha expansi\u00f3n). O paso da onda perc\u00edbese nas variaci\u00f3ns de presi\u00f3n preto do punto de equilibrio ou pola velocidade das oscilaci\u00f3ns. Este paso descr\u00edbese como oscilatorio ou peri\u00f3dico.\nHai dous tipos principais de oscilaci\u00f3n peri\u00f3dica: a transversal e a lonxitudinal (v\u00e9xase gr\u00e1fico 1 e 2). Nas ondas transversais as vibraci\u00f3ns son perpendiculares \u00e1 direcci\u00f3n do desprazamento e nas ondas lonxitudinarias son paralelas ao desprazamento.\nAs ondas sonoras son comprensi\u00f3ns e rarefacci\u00f3ns alternas de calquera material que act\u00fae como medio para o desprazamento e lonxitudinais. As ondas da auga prod\u00facense polo vento ou algunha perturaci\u00f3n doutro tipo. As part\u00edculas m\u00f3vense en c\u00edrculos verticais, de maneira que se producen desprazamentos tanto transversais como lonxitudinais. Deste movemento nace o co\u00f1ecido perfil de ondas, coas s\u00faas estreitas cimas e os seus amplos vales.\nNos movementos ondulatorios prod\u00facese unha transferencia de enerx\u00eda, que no caso das ondas sonoras, as ondas s\u00edsmicas e as ondas de auga \u00e9 mec\u00e1nica. Por\u00e9n, o paso dunha onda por un medio tam\u00e9n sup\u00f3n unha perda de enerx\u00eda. A amplitude dimin\u00fae e f\u00e1lase dun amortecemento da onda. Hai dous procesos diferentes, a dispersi\u00f3n e mais a absorci\u00f3n. En moitos casos non hai absorci\u00f3n ou hai pouca, por exemplo, a radiaci\u00f3n electromagn\u00e9tica do Sol trasl\u00e1dase polo espazo sen que se produza ningunha absorci\u00f3n, mais planetas m\u00e1is distantes que a Terra reciben menos radiaci\u00f3ns porque se te\u00f1en que irradiar por m\u00e1is espazo e, xa que logo, a intensidade (a relaci\u00f3n de potencia e espazo) dimin\u00fae segundo unha lei de cadros inversos. O mesmo ocorre co son na atmosfera. Por\u00e9n, nalg\u00fans casos abs\u00f3rbese enerx\u00eda nun medio, como por exemplo cando a luz entra e exp\u00f3n unha pel\u00edcula fotogr\u00e1fica o cando raios X entran no tecido humano. Na radiaci\u00f3n homox\u00e9nea a absorci\u00f3n \u00e9 exponencial, por exemplo, se a metade da radiaci\u00f3n traspasa 1\u00a0mm de absorbente, un cuarto pasar\u00eda por 2\u00a0mm e un oitavo por 3\u00a0mm.\nA frecuencia (f) do movemento ondulatorio def\u00ednese como o n\u00famero de oscilaci\u00f3ns completas ou ciclos por segundo. A unidade de frecuencia \u00e9 o hertz (Hz), que toma o nome do f\u00edsico alem\u00e1n Heinrich Rudolf Hertz: 1 hertz = ciclo por segundo. A amplitude \u00e9 o desprazamento m\u00e1ximo desde a posici\u00f3n de equilibrio, a lonxitude de onda \u00e9 a distancia entre dous m\u00e1ximos ou senos consecutivos da onda. A velocidade de propagaci\u00f3n das comprensi\u00f3ns ou a velocidade de fase da onda \u00e9 igual ao produto da frecuencia pola lonxitude de onda.\nAs ondas que se orixinan nun foco puntual prop\u00e1ganse cara a f\u00f3ra, en t\u00f3dalas direcci\u00f3ns, formando frontes de onda que ser\u00e1n circulares ou esf\u00e9ricos ao se propagaren por un medio homox\u00e9neo. Cando a distancia entre a fronte de onda e o foco \u00e9 grande, p\u00f3dese considerar como unha fronte de onda plana.\nAs ondas clasif\u00edcanse atendendo a diferentes aspectos:\nEn telecomunicaci\u00f3ns clasif\u00edcanse as ondas mediante un convenio internacional de frecuencias en funci\u00f3n do emprego ao que est\u00e1n destinadas:\nFen\u00f3menos ondulatorios.\nSon fen\u00f3menos f\u00edsicos que afectan \u00e1 propagaci\u00f3n das ondas.\nA reflexi\u00f3n de ondas planas nunha superficie plana. O \u00e1ngulo que hai entre a direcci\u00f3n da fronte de onda e a normal (unha li\u00f1a perpendicular \u00e1 superficie plana) \u00e9 o \u00e1ngulo de incidencia. O \u00e1ngulo que hai entre a onda reflectida e a normal \u00e1 superficie plana \u00e9 o \u00e1ngulo de reflexi\u00f3n (r). Os \u00e1ngulos \"i\" e \"r\" son iguais. No gr\u00e1fico 9 m\u00f3strase o comportamento de ondas reflectidas por superficies curvas. Se unha onda pasa dun medio a outro, a direcci\u00f3n de propagaci\u00f3n cambia ou \"d\u00f3brase\" e dise que hai unha \"refracci\u00f3n da onda\". A onda desprazarase no medio 1 cunha velocidade \"v\" e incidir\u00e1 na superficie do medio 2 cun \u00e1ngulo de incidencia \"i\". Ent\u00f3n a onda refractarase tal e como se mostra no gr\u00e1fico 10, sendo r o \u00e1ngulo de refracci\u00f3n. A nova velocidade ser\u00e1 menos que a anterior se o medio 2 \u00e9 m\u00e1is denso que o medio 1, e maior que a velocidade inicial se o medio 2 \u00e9 menos denso que o medio 1. As velocidades relaci\u00f3nanse segundo:\nformula_4\nsendo a proporci\u00f3n de sen \"i\" /sen\"r\" unha constante denominada \"\u00edndice de refracci\u00f3n\" do medio 2 con respecto ao medio 1. O astr\u00f3nomo holand\u00e9s Willebrord Snell (1591-1626) formulou esta relaci\u00f3n que tam\u00e9n se co\u00f1ece como \"lei de Snell\".\nAs ondas normalmente avanzan en li\u00f1a recta por un medio uniforme. Non obstante, cando pasan por unha fenda cun ancho comparable \u00e1 lonxitude de onda, disp\u00e9rsanse en forma de abanico, \u00e9 dicir difr\u00e1ctanse. As\u00ed as ondas poden dobrar as esquinas. Para unha onda sonora de 256\u00a0Hz a lonxitude de onda \u00e9 duns 1.3 m, ou sexa, pr\u00f3xima \u00e1s dimensi\u00f3ns das portas e vent\u00e1s abertas. Se se proxecta un feixe de luz por unha soa fenda ancha sobre unha pantalla preto da fenda, obtense unha imaxe n\u00edtida e clara. Se se estreita a fenda chegar\u00e1 un punto no cal esta xa non se ver\u00e1 cada vez m\u00e1is estreita, sen\u00f3n unha pegada de difracci\u00f3n de bordos claros e escuros. O Principio de Huygens-Fresnel foi proposto en 1676 polo f\u00edsico holand\u00e9s Christiaan Huygens (1629-1695) para explicar as leis da reflexi\u00f3n e refracci\u00f3n. Postulou que a luz era un movemento ondulatorio. Cada punto dunha fronte de ondas \u00e9 \u00e1 s\u00faa vez un foco de ondas novas ou secundarias. A nova fronte de ondas \u00e9 a superficie que toca t\u00f3dalas frontes de ondas dos focos secundarios. A difracci\u00f3n exp\u00f3n os efectos de interferencia que se observan nunha luz que sae dunha porci\u00f3n continua dunha fronte de ondas, como a dunha fenda estreita. O traballo do m\u00e9dico e f\u00edsico brit\u00e1nico Thomas Young (1773-1829) e outros finalmente deron a raz\u00f3n \u00e1 teor\u00eda de Huygens.\nSe varias ondas se desprazan por un medio, o resultado en todo momento e en calquera punto ser\u00e1 a suma vectorial das amplitudes de cada onda. Este fen\u00f3meno co\u00f1\u00e9cese como o \"principio de superposici\u00f3n\". Cando d\u00faas ou m\u00e1is ondas se combinan desta forma exhiben o \"fen\u00f3meno da interferencia\". Se a amplitude da onda resultante \u00e9 maior que as de cada onda individual, ten lugar unha \"interferencia construtiva\"; se \u00e9 menor hai unha \"interferencia destrutiva\". Se d\u00faas ondas sonoras con frecuencias lixeiramente diferentes e as mesmas amplitudes soan \u00e1 vez (por exemplo, dous diapas\u00f3ns), ent\u00f3n o son resultante ten o que se chama unha \"amplitude variable\". Estas amplitudes variables ch\u00e1manse \"pulsaci\u00f3ns\" e a s\u00faa frecuencia denom\u00ednase \"frecuencia de pulsaci\u00f3n\". Dita frecuencia \u00e9 igual \u00e1 diferenza que hai entre as frecuencias das d\u00faas notas orixinais. Ao afinar instrumentos musicais \u00e9 de axuda escoitar pulsaci\u00f3ns: canto m\u00e1is seguidas sexan, m\u00e1is afinado estar\u00e1 o instrumento.\nOndas non lineais.\nAlgunhas ecuaci\u00f3ns non lineais tam\u00e9n te\u00f1en soluci\u00f3ns ondulatorias, por exemplo, un solit\u00f3n.\nExperimentos f\u00edsicos.\nCuba de ondas - Descrici\u00f3n do dispositivo e experimentos que poden realizarse."}
{"id": "25108", "revid": "23204", "url": "https://gl.wikipedia.org/wiki?curid=25108", "title": "Hur\u00f3n", "text": ""}
{"id": "25112", "revid": "1131", "url": "https://gl.wikipedia.org/wiki?curid=25112", "title": "Praza das B\u00e1rbaras", "text": "A praza das B\u00e1rbaras \u00e9 unha praci\u00f1a situada na Cidade Vella da Coru\u00f1a na que se atopa un convento das clarisas. Conf\u00f3rmana dous muros exteriores do convento das Madres Clarisas, est\u00e1 adornada con acacias e conta cun cruceiro no centro. Foi declarada conxunto hist\u00f3rico-art\u00edstico o 11 de marzo de 1971.\nHistoria.\nO convento constru\u00eduse sobre unha capela do s\u00e9culo XV e foi reformado en 1613. Sobre a porta de entrada colocouse un relevo que puido pertencer a un baldaquino ou a un sartego g\u00f3tico do s\u00e9culo XIV que representa a peregrinaci\u00f3n como unha das v\u00edas penitenciais para a salvaci\u00f3n. Mostra o Xu\u00edzo Final e est\u00e1 presidido pola Trindade; o Pai Eterno sost\u00e9n o Cristo crucificado, acompa\u00f1ado pola l\u00faa e o sol. \u00c1 esquerda, o arcanxo san Miguel pesa as almas de peregrinos e monxes que van chegando pola dereita, entre \u00e1rbores. \u00c1 dereita aparecen san Miguel e un drag\u00f3n. No interior, outro relevo (pertencente talvez \u00e1 capela primitiva) mostra a santa Catarina e a santa B\u00e1rbara."}
{"id": "25113", "revid": "23204", "url": "https://gl.wikipedia.org/wiki?curid=25113", "title": "Dragon Ball", "text": " \n \n, tam\u00e9n traducido \u00f3 galego como As b\u00f3las m\u00e1xicas, \u00e9 o nome dun manga xapon\u00e9s e dunha serie de anime creados por Akira Toriyama. O manga publicouse inicialmente na revista semanal Sh\u014dnen Jump entre 1984 e 1995 e orixinalmente editouse en 42 tomos individuais chamados Tank\u014dbon. No 2004 volveuse publicar o manga nunha colecci\u00f3n de 34 volumes, chamados Kanzenban, que inclu\u00eda un final lixeiramente modificado.\nO manga deu orixe a tres series de anime: \"As b\u00f3las m\u00e1xicas\", \"Dragon Ball Z\" e a\u00ednda \"Dragon Ball GT\", unha terceira serie cunha historia non baseada no manga.\nEsta serie incrementou espectacularmente o interese polo manga en todo o mundo. Por\u00e9n, a violencia de moitos dos seus episodios provocou que, en Occidente, se pedira moitas veces a retirada deste anime e incluso a s\u00faa prohibici\u00f3n. Malia isto, ou talvez por esas pol\u00e9micas, tivo un enorme \u00e9xito que a levou a ter m\u00e1is de 500 cap\u00edtulos en total e unha vintena de pel\u00edculas, ademais dunha extensa oferta comercial que \u00e1 parte dos c\u00f3mics e das pel\u00edculas, incl\u00fae ducias de videoxogos e xoguetes, entre outros.\nIntroduci\u00f3n.\nA historia de Dragon Ball conta a vida e aventuras de Son Goku, un cativo con rabo de mono baseado na lenda chinesa Viaxe \u00f3 oeste (\u897f\u904a\u8a18) , dende a s\u00faa infancia ata que chega a ser av\u00f3. Durante a s\u00faa vida, Son Goku loitar\u00e1 en moitas batallas ata converterse no loitador de artes marciais m\u00e1is forte do Universo. Ademais non est\u00e1 s\u00f3, xa que ten a axuda dun gran n\u00famero de aliados que combater\u00e1n cos vil\u00e1ns, proporcionando o conflito que conduce a historia.\nAs Dragon Balls (B\u00f3las do Drag\u00f3n ou B\u00f3las M\u00e1xicas) do t\u00edtulo son un dos compo\u00f1entes da serie, mais non son cruciais. Son sete esferas m\u00e1xicas que est\u00e1n espalladas polo planeta. Cando se re\u00fanen todas, p\u00f3dense usar para invocar o drag\u00f3n Shenron, que concede un desexo. Despois de se cumprir o desexo, as b\u00f3las v\u00f3lvense espallar polo planeta e fican inertes durante un ano. No pasado, fac\u00edan falta xeraci\u00f3ns para atopar as 7 b\u00f3las. Non obstante, ao principio da historia, unha rapaza de 16 anos chamada Bulma, que se atopar\u00e1 con Son Goku, crea un radar para detectar as b\u00f3las e as\u00ed facer o proceso moito m\u00e1is doado. No decorrer da serie, as b\u00f3las deixan de ser o tema principal para ser s\u00f3 un elemento secundario.\nO inicio da viaxe fant\u00e1stica de Son Goku comeza coa aparici\u00f3n da moza Bulma. Son Goku mora nas monta\u00f1as so\u00ed\u00f1o, pois o seu av\u00f3 est\u00e1 morto. O obxecto que el garda coma unha lembranza do seu av\u00f3 \u00e9 unha das b\u00f3las que Bulma busca, as B\u00f3las do Drag\u00f3n. Ela f\u00e1lalle sobre os poderes das b\u00f3las, e p\u00eddelle a Son Goku que lle dea a s\u00faa, e como descubrira nun pergami\u00f1o esta historia. As\u00ed Son Goku vai con Bulma atr\u00e1s das b\u00f3las e ser\u00e1 no cami\u00f1o onde co\u00f1ecer\u00e1 moitas persoas coma Oolong, Yamcha, Puar, o Mestre Mutenroi, Kril\u00edn, Lunch etc, e se enfrontar\u00e1 a moitos perigos e inimigos, como Pilaf, a Red Ribbon etc.\nEvoluci\u00f3n.\nA historia de Dragon Ball desenvolveuse gradualmente durante os case 11 anos de publicaci\u00f3n. Durante eses anos, o ton e o estilo das historias foron mudando para reflectir os gustos dos lectores e dos editores da Shonen Jump.\nOs primeiros volumes do manga (volumes 1-12) son fundamentalmente historias de fantas\u00eda con humor, con alg\u00fans elementos de ficci\u00f3n cient\u00edfica menores. Os elementos de fantas\u00eda importantes non s\u00f3 incl\u00faen o rapaz mono Son Goku e as propias b\u00f3las, sen\u00f3n tam\u00e9n moitos animais falantes, t\u00e9cnicas de artes marciais improb\u00e1beis e personaxes identificados como deuses e demos. Malia os elementos fant\u00e1sticos, o mundo ten unha tecnolox\u00eda avanzada que incl\u00fae c\u00e1psulas que caben no peto nas que se poden expandir e transformar en case todo tipo de obxectos: coches, avi\u00f3ns, casas, revistas porno e cousas do x\u00e9nero. O humor \u00e9 lixeiro con moi poucas mortes e d\u00e1ndolle \u00e9nfase \u00e1 aventura e ao humor.\nUnha mudanza sutil pero significativa deuse despois de que mataran o mellor amigo de Son Goku, Kril\u00edn. Isto comezou na Saga de Piccoro Daima\u014d (volumes 13-16), na cal o manga incorpora un ton m\u00e1is serio comparado co dos volumes anteriores.\nDragon Ball transf\u00f3rmase completamente nun manga shonen de acci\u00f3n no inicio da Saga dos Saiyans (volumes 18-20). A partir da introduci\u00f3n do fillo de Son Goku, a historia comeza a tomar un rumbo m\u00e1is serio e de maior importancia na ficci\u00f3n cient\u00edfica. Moitos dos personaxes que anteriormente ti\u00f1an orixes fant\u00e1sticas (Son Goku, Piccoro etc.) son agora reco\u00f1ecidos coma extraterrestres doutros planetas. Viaxes no espazo, ameazas espaciais e poderosos androides son agora com\u00fans.\nDespois da derrota de Nappa e Vexeta e da conclusi\u00f3n da Saga Saiyan, os sobreviventes do ataque Saiyan dir\u00edxense para o Planeta Namek para tentar resucitar os amigos que morreran polos Saiyans. Isto comeza na Saga de Freezer (volumes 21-28), que \u00e9 reco\u00f1ecida, ademais de polo poderosos que se volven os personaxes, polo xurdimento da transformaci\u00f3n S\u00faper Guerreiro.\nA Saga de C\u00e9lula (volumes 29-35) introduce os Androides, un misterioso Saiyan chamado Toranks e o enigm\u00e1tico C\u00e9lula. A Saga de M\u00e1xico Boo (volumes 36-42) \u00e9 o \u00faltimo marco do manga onde aparecen m\u00e1is dos elementos de fantas\u00eda que estaban presentes nos primeiros volumes do manga.\nRelaci\u00f3n co anime.\nTanto \"As b\u00f3las m\u00e1xicas\" coma \"Dragon Ball Z\" est\u00e1n baseados no mesmo manga orixinal: \"Dragon Ball\". \"DB\" segue as aventuras de Son Goku dende a s\u00faa infancia ata o seu casamento \u00f3s 18 anos, estas son as sagas con m\u00e1is elementos de fantas\u00eda e humor. \"DBZ\" comeza co nacemento do primeiro fillo de Son Goku. \"Dragon Ball GT\" \u00e9 unha continuaci\u00f3n de \"DBZ\" a\u00ednda que non est\u00e1 baseada no manga (\u00f3 contrario de \"Dragon Ball\" e \"Dragon Ball Z\", Akira Toriyama non estivo directamente relacionado coa produci\u00f3n de \"Dragon Ball GT\", a\u00ednda que creou alg\u00fans dese\u00f1os e deu unhas poucas ideas).\nHai varios rumores sobre o significado do \"Z\" en \"Dragon Ball Z\". O significado oficial \u00e9 o de que \u00e9 a \u00faltima letra do alfabeto, revelando o desexo de Toriyama de que fose a fin da serie. Outras teor\u00edas sobre o \"Z\" incl\u00faen o nome dado \u00f3 grupo dos personaxes principais, \"Guerreiros Z\" en t\u00edtulos de episodios e en material promocional (a\u00ednda que non no anime) ou de que est\u00e1 baseado na m\u00fasica dos cr\u00e9ditos finais, \"Detekoi Tobikiri ZENKAI Power\". Outra interpretaci\u00f3n \u00e9 que Toriyama escribiu a man o t\u00edtulo coma \"Dragon Ball 2\" e algu\u00e9n entendeu o 2 coma un Z.\nDurante a escrita da meirande parte do manga, o anime era escrito e producido detr\u00e1s do punto onde o manga era publicado. Isto levou a alcanzar rapidamente o manga polo que para impedir isto prolong\u00e1ronse alg\u00fans episodios e cre\u00e1ronse algunhas novas historias. Por mor disto hai moitos casos nos que o anime contrad\u00ed directamente a historia escrita m\u00e1is adiante no manga.\nAs sagas.\nDragon Ball \u00e9 un manganime moi longo, cunha historia que acontece en d\u00faas grandes partes: a de Son Goku neno (tomos do 1 \u00f3 17), e a de Son Goku adulto (tomos do 17 \u00f3 42); 519 cap\u00edtulos de manga e 153+291+64 cap\u00edtulos de anime en total.\nNo anime esta divisi\u00f3n d\u00e1 p\u00e9 a d\u00faas series: \"As b\u00f3las m\u00e1xicas\" (con 153 cap\u00edtulos) e Dragon Ball Z con 291 episodios; m\u00e1is tarde, realizouse Dragon Ball GT con 64 episodios m\u00e1is, exclusivos do anime.\nDurante toda a historia, Son Goku e os seus amigos loitar\u00e1n con determinados inimigos ou estar\u00e1n en certas localizaci\u00f3ns que dar\u00e1n nome \u00e1s sagas de Dragon Ball. As Sagas son as seguintes:\nOs Tomos.\n1\u00aa edici\u00f3n xaponesa, Tank\u014dbon (1985-1995).\nO primeiro tomo xapon\u00e9s de Dragon Ball publicouse o 10 de setembro de 1985 pola revista Sh\u014dnen Jump cos cap\u00edtulos do 1 \u00f3 7, anteriormente publicados cada semana na revista do mesmo nome no per\u00edodo do 11/1984 ata o 2/1985. A edici\u00f3n do tomo sempre compart\u00eda un esquema similar: primeiro a portada, que era o formato antigo de SJ; despois a primeira p\u00e1xina cun debuxo diferente da portada; deseguido a p\u00e1xina \u00edndice de cap\u00edtulos cun debuxo enriba; logo os cap\u00edtulos correspondentes e as p\u00e1xinas finais, que eran as portadas de cada cap\u00edtulo exclusivas na edici\u00f3n dos tomos. Todo isto sempre nunhas 178-181 p\u00e1xinas, ag\u00e1s os tomos 41 e 42 que conti\u00f1an m\u00e1is de 200 p\u00e1xinas. En 1995, despois de 10 anos publicando os tomos, sa\u00edu \u00e1 venda o 42 o 4 de agosto.\nOs cap\u00edtulos -antes de ter abondo para editar un novo tomo- public\u00e1banse na revista semanal Sh\u014dnen Jump, o primeiro cap\u00edtulo publicouse no n\u00famero 51 de 1984 e o derradeiro, o cap\u00edtulo 519, editouse no n\u00famero 17 de 1995.\n2\u00aa edici\u00f3n xaponesa, Kanzenban (2002-2004).\nEsta nova edici\u00f3n ch\u00e1mase Kanzenban, que significa edici\u00f3n perfecta ou completa. Difer\u00e9nciase da primeira en que:\nNesta reedici\u00f3n f\u00edxose un pequeno cambio na historia, que consistiu en que a data do Cell Game fose o 26 de maio e non o 17 de \"M\". Isto f\u00edxose para eliminar unha contradici\u00f3n na serie, especificamente cando os androides chegaron o 12 de maio e como polo menos pasaron 10 d\u00edas entre isto e o comezo do Cell Game, a data do 17 de maio para o \u00faltimo evento era imposible (as teor\u00edas alternativas, que dic\u00edan que no universo de Dragon Ball o mes seguinte a maio comezar\u00eda pola letra \"M\", xa non te\u00f1en sentido).\nAdemais xunto a esta edici\u00f3n tam\u00e9n se sacou un libro de Dragon Ball e outro de Dragon Ball Z.\nLibros de arte.\nAkira Toriyama, The World.\nPublicado en xaneiro de 1990, en homenaxe a Toriyama, e editado por Shueisha en tapa branda. Pos\u00fae 100 p\u00e1xinas nas que se pode atopar, ademais de ilustraci\u00f3ns de Dragon Ball, outras realizadas anteriormente. Ademais incl\u00fae unha entrevista a Toriyama, unha bibliograf\u00eda, esbozos de Dragon Ball... Por outro lado, tam\u00e9n se centra no manga Dr. Slump, onde destaca unha historia a cor.\nAkira Toriyama, The World Special.\nPublicado en setembro de 1990 e editado en tapa dura. Pos\u00fae 134 p\u00e1xinas e \u00e9 unha versi\u00f3n mellorada do anterior, centr\u00e1ndose m\u00e1is en Dragon Ball. Ten ilustraci\u00f3ns da maior\u00eda das sagas da serie e unha entrevista a Toriyama entre outras cousas. Destacan sobre todo uns esbozos iniciais dos personaxes de Dragon Ball.\nAkira Toriyama, The World II Illustration.\nPublicado en marzo de 1993 e editado en branco e negro.\nAkira Toriyama, Exhibition.\nEste tomo limitado presentouse nunha exposici\u00f3n conmemorativa de toda a obra de Akira Toriyama que se celebrou \u00f3 longo de 1995 en diversas cidades xaponesas, comezando por Tokio. Foi publicado para unha distribuci\u00f3n exclusiva nestas exposici\u00f3ns a modo de cat\u00e1logo e con vistas \u00f3 mercado estranxeiro. \u00c9 quizais o m\u00e1is completo de t\u00f3dolos libros de arte publicados ata esa data e est\u00e1 editado en sentido de lectura occidental e cos textos en xapon\u00e9s e ingl\u00e9s.\nO libro abrangue un pouco de todo, dende Dragon Ball, Dr. Slump e outras historias curtas ata dese\u00f1os para videoxogos, pel\u00edculas etc.\nOs Daizenshuu.\nO compo\u00f1ente final que a maior\u00eda dos seguidores considera que \u00e9 informaci\u00f3n can\u00f3nica son os varios Daizenshuu que foron lanzados soamente no Xap\u00f3n (ag\u00e1s algunha excepci\u00f3n). Estes libros de \"arquivo perfecto\" son gu\u00edas de referencia \u00e1 serie e a mi\u00fado conte\u00f1en os nomes dos caracteres e ataques, e outras informaci\u00f3ns que non est\u00e1n presentes no manga nin no anime, e ademais cada un trata sobre un aspecto determinado da serie. Non hai plans actuais para sacar estes libros en ningures e est\u00e1n f\u00f3ra de impresi\u00f3n incluso no Xap\u00f3n.\nOs libros non foron escritos realmente por Akira Toriyama. Os niveis de enerx\u00eda dados neles son desatendidos a mi\u00fado por alg\u00fans seguidores que atopan doadamente inconsistencias neles. Un exemplo \u00e9 o nivel de enerx\u00eda do Mestre Mutenroi, que est\u00e1 indicado coma o mesmo \u00f3 longo de toda a serie, cando no manga c\u00f3ntase como antes do 22\u00ba Torneo das Artes Marciais estivo adestrando e polo tanto aumentando o seu poder.\nNun principio \u00edan ser s\u00f3 sete tomos, en homenaxe \u00e1s 7 b\u00f3las a\u00ednda que finalmente ampliar\u00edanse ata 10 tomos:\nPel\u00edculas, especiais e outros.\nBaseadas na serie de anime cre\u00e1ronse unha serie de pel\u00edculas, especiais de televisi\u00f3n e un OVA:\nFilmes de \"As b\u00f3las m\u00e1xicas\".\nHai catro pel\u00edculas baseadas na primeira serie que, na s\u00faa maior\u00eda a partir dunha trama principal totalmente diferente \u00e1 orixinal, resumen moitas das escenas que se dan na serie de anime:\nPel\u00edculas de Dragon Ball Z.\nEstas pel\u00edculas te\u00f1en tramas completamente distintas \u00e1s da serie, e practicamente ningunha delas se realiza na li\u00f1a temporal na que se desenvolve a serie orixinal:\nEspeciais de TV.\nSon longametraxes realizadas inicialmente para a televisi\u00f3n. As d\u00faas primeiras, \u00f3 contrario das pel\u00edculas, si entran na historia orixinal. O primeiro especial c\u00f3ntanos a historia do pai de Son Goku, Barduck; o segundo, a historia do Toranks do futuro, antes de viaxar \u00f3 pasado; e o terceiro ambi\u00e9ntase 100 anos m\u00e1is tarde do remate de Dragon Ball GT, e est\u00e1 protagonizado por Son Goku Jr.. Disque hai un cuarto especial adicado a Vexeta, pero permanece in\u00e9dito.\nOVAs.\nFix\u00e9ronse d\u00faas OVAs, unha delas baseada no videoxogo da consola Playdia, Dragon Ball Zetsu Metsu: (agosto de 1993). Non sa\u00edu do Xap\u00f3n, xa que a s\u00faa produtora \u00e9 distinta da do resto das pel\u00edculas da saga.\nNa pel\u00edcula en cuesti\u00f3n, titulada \"O plan para destru\u00edr os saiyans\", atop\u00e1monos co malvado Dr. Raichi que se quere vingar. En teor\u00eda trata do derradeiro tsufur, raza que habitaba o planeta Vexeta antes da chegada dos saiyans, e practicamente extinguida a mans destes \u00faltimos. O certo \u00e9 que despois atoparemos a un novo tsufur, o Dr. Myu, en Dragon Ball GT.\nA outra OVA f\u00edxose para conmemorar o 40 aniversario da revista Shonen Jump. Para anunciar a OVA e outras animaci\u00f3ns da publicaci\u00f3n Shonen Jump f\u00edxose unha xira chamada Jump Super Anime Tour 2008. Esta nova OVA foi titulada \"\u00a1Ossu! Kaette kita Son Goku to nakama-tachi!\" que quere dicir algo como \"Oi oh! Volven Son Goku e os seus amigos!\".\nCurtamentraxes educativas.\nEstes v\u00eddeos especiais son produci\u00f3ns moi raras dese\u00f1ados para seren curtametraxes educativas. \u00c1mbolos dous foron completados en xu\u00f1o de 1988.\nPel\u00edcula chinesa non oficial de actores reais: Unha versi\u00f3n de actores reais (live-action) da popular serie de animaci\u00f3n xapanesa, cun argumento parecido \u00e1 pel\u00edcula 1 de Dragon Ball.\nFeita en Taiw\u00e1n e estreada en 1989, co nome orixinal de \"Xin Qi long zhu Shen long de chuan shuo\" ou \"New Dragon Ball: The Legend of Shenlong\", tam\u00e9n co\u00f1ecida coma \" (Comeza a maxia)\". A\u00ednda que esta pel\u00edcula non segue exactamente o concepto de Toriyama, est\u00e1 moito m\u00e1is preto a el ca calquera outra lenda tradicional chinesa.\nDragon Ball f\u00f3ra do Xap\u00f3n.\nEspa\u00f1a.\nAnime.\nO anime chegou a Espa\u00f1a no ano 1989 comezando a se emitir en galego na Televisi\u00f3n de Galicia, a canle auton\u00f3mica galega, baixo o t\u00edtulo \"As b\u00f3las m\u00e1xicas\" con bastante \u00e9xito. A adquisici\u00f3n dos dereitos f\u00edxose conxuntamente entre t\u00f3dalas canles auton\u00f3micas espall\u00e1ndose axi\u00f1a a s\u00faa fama. As\u00ed foi como comezou a se emitir noutras emisoras auton\u00f3micas coma Canal Sur en Andaluc\u00eda ou Telemadrid co t\u00edtulo de \"Bola de Drag\u00f3n\" en lingua castel\u00e1; na Televisi\u00f3 de Catalunya, en Catalu\u00f1a en catal\u00e1n, co t\u00edtulo de Bola de Drac en 1990 e no Canal 9 na Comunidade Valenciana (co mesmo t\u00edtulo pero diferente dobraxe); e en Euskal Telebista en \u00e9uscaro, na Comunidade Aut\u00f3noma Vasca, co t\u00edtulo Dragoi Bola.\nAnos despois, finalizada case a serie nas canles auton\u00f3micas, emitiuse no resto de Espa\u00f1a (coma Bola de Drag\u00f3n) a trav\u00e9s de Antena 3, cunha dobraxe de dubidosa precisi\u00f3n e certa censura. Espa\u00f1a foi o primeiro pa\u00eds de fala hispana onde apareceu o anime. M\u00e1is tarde sa\u00edu \u00e1 venda unha edici\u00f3n en DVD do anime e foi reposta pola canle estatal Cuatro e varias canles auton\u00f3micas, entre as que se atopa a TVG que o 5 de febreiro do 2005 emitiu todo Drag\u00f3n Ball alegando que ser\u00eda a derradeira vez na canle. O 27 de marzo do 2012, por primeira vez, e tralo remate de Dragon Ball Kai o anime \u00e9 emitido dende o principio pola segunda canle auton\u00f3mica de Galiza, a tvG2. Cartoon Network, dentro do contedor Toonami , emit\u00eda asemade Dragon Ball GT, Dragon Ball Z e Dragon Ball.\nManga.\nTralo \u00e9xito que tivo inicialmente a serie en Catalu\u00f1a, se cadra o sitio onde tivo m\u00e1is repercusi\u00f3n, Planeta DeAgostini editou o manga tanto en castel\u00e1n (con varias reedici\u00f3ns) como en catal\u00e1n.\nA primeira edici\u00f3n dos tomos (tank\u014dbon) foi lanzada no ano 1995. O primeiro tomo foi publicado o 15 de maio e os demais f\u00f3ronse publicando mensualmente ata o 15 de outubro de 1998, cando se publicou o tomo 42. A edici\u00f3n espa\u00f1ola cont\u00e9n bastantes diferenzas respecto \u00e1 xaponesa:\nTodo isto fixo que os lectores perderan as ilustraci\u00f3ns exclusivas que na 2\u00aa edici\u00f3n, a de 2000, tampouco se inclu\u00edron.\nM\u00e1is tarde, tralo lanzamento da edici\u00f3n de luxo (kanzenban) no Xap\u00f3n, Planeta de Agostini comeza a publicar os kanzenban en Espa\u00f1a baixo o nome \"Ultimate Edition\" a partir do 9 de abril de 2006 a nivel quincenal, respectando o sentido de lectura xapon\u00e9s, e inclu\u00edndo as novidades da edici\u00f3n xaponesa.\nPortugal.\nEn Portugal, Dragon Ball, Dragon Ball Z e Dragon Ball GT foron emitidos pola SICentre 1995 e 1999. A serie foi despois repetida na SIC Gold (m\u00e1is tarde SIC Sempre Gold) e despois na SIC Radical, onde continuou a ser un suceso. Infelizmente, para grande tristura dos seguidores, a serie desapareceu da programaci\u00f3n da SIC Radical no inicio de 2006, mais no d\u00eda 16 de xu\u00f1o, a\u00ednda en 2006, volveu a ser emitida. Ademais lanz\u00e1ronse en v\u00eddeo varias pel\u00edculas mentres que Dragon Ball foi lanzada en DVD.\nO manga foi publicado pola editora Planeta deAgostini.\nBrasil.\nNo Brasil, Dragon Ball foi inicialmente emitida polo SBT en 1996 dentro do programa Bom Dia &amp; Cia e continuou con reemisi\u00f3ns espor\u00e1dicas ata o 2000, mais s\u00f3 chegou ata a loita de Son Goku contra Tou Pai Pai (episodio 60).\nDragon Ball Z foi emitida por primeira vez a partir de mediados de 1999, pola canle de TV paga Cartoon Network, no horario das 18:30 e con retransmisi\u00f3n na medianoite. A\u00ednda no final do mesmo ano, a Rede Bandeirantes tam\u00e9n pasou a emitir a serie dentro do extinto programa Band Kids que chegou a r\u00e9cords de audiencia. En outubro de 2001, o Cartoon Network emitiu o \u00faltimo episodio, mentres que na TV aberta (Rede Bandeirantes) a serie foi emitida ata a saga de C\u00e9lula, en 2002. A saga de Boo foi emitida pola Rede Globo en 2001.\nEn 2002, a Globo comprou e emitiu os 153 episodios de Dragon Ball, e en 2003 transmitiu Dragon Ball GT. A Cartoon Network tam\u00e9n transmitir\u00eda en 2003 Dragon Ball Z e Dragon Ball GT. O Cartoon Network chegou a reemitir a serie en 2004, a\u00ednda que s\u00f3 a saga de Boo. M\u00e1is tarde, comprou a serie Dragon Ball (e as 4 pel\u00edculas da serie), que estreou no 30 de maio de 2006 no bloque Toonami, de luns a xoves con dous episodios por d\u00eda no horario das 00:00. Mentres que o d\u00eda 13 de decembro de 2006 comezou a emitir novamente Dragon Ball Z (agora emitindo tam\u00e9n as 13 pel\u00edculas e os 2 especiais da serie), tam\u00e9n con dous episodios por d\u00eda e de luns a xoves.\nEn agosto de 2006 a Rede Globo comprou os dereitos de transmisi\u00f3n de t\u00f3dalas sagas de Dragon Ball Z ag\u00e1s a de Boo (as que antes eran emitidas pola Rede Bandeirantes en 1999) e comezou a emitilas dentro da TV Xuxa a partir do 14 de agosto de 2006 ata rematar sobre abril de 2007. Por\u00e9n, nalgunhas rexi\u00f3ns do Brasil o anime parou de ser emitido despois das elecci\u00f3ns. Na Globo, por raz\u00f3n de pouqu\u00edsimo tempo dedicado \u00e1 emisi\u00f3n de Dragon Ball Z, o anime est\u00e1 a sufrir cortes, sendo que na maior\u00eda dos d\u00edas foron emitidos preto de 15 minutos dun episodio e algunhas veces tan s\u00f3 10 minutos.\nO manga foi publicado no Brasil pola editora Conrad, xunto con \"Cavaleiros do Zod\u00edaco\" e outros t\u00edtulos.\nM\u00e9xico.\nAnime.\nEn M\u00e9xico comezou a se emitir en 1994 no Canal 5 da empresa Televisa, acadando en pouco tempo un enorme \u00e9xito, m\u00e1is grande a\u00ednda que o de Os Cabaleiros do Zod\u00edaco (Saint Seiya) e paralelo \u00f3 doutras series xaponesas m\u00e1is modernas, e que chegaron case simultaneamente \u00e1 televisi\u00f3n, coma Sailor Moon. O nome da serie non mudou entre a versi\u00f3n inglesa e mexicana, a\u00ednda que moita, sen\u00f3n toda, a musicalizaci\u00f3n e a banda sonora da serie foi traducida no pa\u00eds pola empresa Intertrack.\nDebido \u00f3 seu grande \u00e9xito, \u00e9 o \u00fanico anime que se transmitiu case ininterrompidamente dende a s\u00faa estrea.\nManga.\nA edici\u00f3n mexicana (2000-2003) foi lanzada por Grupo Editorial Vide en formato de c\u00f3mic americano en agosto de 2000, con s\u00f3 dous cap\u00edtulos por n\u00famero. Pero despois de 30 entregas, a editorial decidiu mudar o formato americano polo xapon\u00e9s, de menor tama\u00f1o, 5 cap\u00edtulos por n\u00famero e con lectura \u00f3 estilo xapon\u00e9s, isto \u00e9, lendo de dereita a esquerda, o que \u00f3 principio causou algo de confusi\u00f3n entre os lectores. Editouse a obra completa en 85 pequenos tomos que inclu\u00edan t\u00f3dalas portadas orixinais, separaci\u00f3n de cap\u00edtulos e \u00f3 final de cada tomo inclu\u00edanse lendas populares e reportaxes sobre o estilo de vida no Xap\u00f3n. Esta edici\u00f3n tam\u00e9n se vendeu en varios pa\u00edses de Centro e Suram\u00e9rica.\nArxentina.\nA serie comezou a se emitir na Arxentina en televisi\u00f3n por ar na canle estatal ATC, actual Canal 7, onda Saint Seiya e outros animes e cartoons no seu segmento infantil Top Kids pero \u00f3 ter un \u00edndice de audiencia moi baixo a direcci\u00f3n de ATC decidiu levantar do ar o segmento en pouco tempo. C\u00f3mpre esclarecer que ATC \u00e9 a \u00fanica canle p\u00fablica e unha das canles con menos \u00edndice de audiencia da Arxentina e nese momento a s\u00faa programaci\u00f3n non estaba orientada \u00f3 p\u00fablico infantil, ademais o custo dos dereitos de Dragon Ball era un problema para a s\u00faa produci\u00f3n. M\u00e1is tarde a serie volveu \u00e1s pantallas arxentinas pero esta vez en televisi\u00f3n por cabo, o 1 de abril de 1996, pola canle Magic Kids. Emitiuse coa dobraxe mexicana e colleitou un tremendo \u00e9xito que durou aproximadamente tres anos. Foron not\u00e1beis as m\u00faltiplas repetici\u00f3ns que se fixeron de cada bloque de cap\u00edtulos, motivo polo cal Dragon Ball Z estreouse en maio de 1998 e Dragon Ball GT en 2000. Case paralelamente emitiuse a serie en bloques de 4 episodios polo programa \"El club del anim\u00e9\", da mesma canle. O \u00e9xito era tan rotundo que se emit\u00eda 4 veces \u00f3 d\u00eda, no horario de: 0:30, 7:30, 12:30 e 19:30.\nO furor expandiuse tam\u00e9n \u00f3 manga e ata \u00f3 cine, onde se proxectaron 3 pel\u00edculas: Superbatalla na Terra en maio de 1998 coma \"Dragon Ball Z: la pel\u00edcula\", Estala o duelo en xaneiro de 1999 coma \"Dragon Ball Z 2: El poder invencible\" e un combinado de Os guerreiros de prata e Fusi\u00f3n! en decembro de 1999 coma \"Dragon Ball Z 3: Guerra en los dos mundos\" (emit\u00edronse unidas unha atr\u00e1s da outra, cunha voz en off que comentaba unha relaci\u00f3n inventada entre ambas). Estas e o resto das pel\u00edculas e especiais de televisi\u00f3n foron comercializadas en v\u00eddeo pola editorial \"V\u00e9rtice\", que tam\u00e9n publicaba unha revista mensual. Tiveron tam\u00e9n ampla circulaci\u00f3n dous \u00e1lbums de figuras de Dragon Ball e cinco de Dragon Ball Z, produto da empresa peruana Corporaci\u00f3n Gr\u00e1fica Navarrete. \u00d3 cesar a transmisi\u00f3n da serie en Magic Kids en 2002 aproximadamente, a versi\u00f3n latinoamericana da canle Cartoon Network comezou a emitila regularmente, para despois axustala \u00f3 bloque de anime do sinal, Toonami, o cal se emite nas noites dende as 0:00 ata a 1.\nDende ese intre o horario ficou fixado ata xullo de 2007, (recibindo as traduci\u00f3ns orixinais de M\u00e9xico). A serie clasificada coma a mellor en moitas ocasi\u00f3ns en Cartoon Network, na s\u00faa p\u00e1xina de Internet na secci\u00f3n Votatoon; onde sempre Dragon Ball Z ga\u00f1aba por maior\u00eda a cl\u00e1sicos da canle. Grazas \u00e1 sona que recibiu nacionalmente en moitas canles coma Canal 13, Canal 9 e Magazine dan cap\u00edtulos pasados, especiais e pel\u00edculas.\nChile.\nA Chile chegou sen previo aviso en 1997 pola canle privada Megavisi\u00f3n (agora Mega). A partir da exhibici\u00f3n de Dragon Ball, numerosos telespectadores fix\u00e9ronse seguidores da serie e o aparente desco\u00f1ecemento desta virou en 180\u00ba para se transformar en todo un fen\u00f3meno de masas nos anos seguintes (concretamente en 1998 e 1999) coas emisi\u00f3ns das seguintes sagas. Tam\u00e9n foi un dos animes para que a canle de cabo etc...tv tivese unha grande audiencia pasando totalmente sen censura t\u00f3dalas sagas ata 2007. A sona que alcanzou o anime deu paso a que fosen transmitidas varias das s\u00faas pel\u00edculas en horario estelar (22:00), m\u00e1is unha pel\u00edcula amosada nos cines nacionais. Emitida a todo o pa\u00eds, a serie mant\u00edvose no ar arredor de cinco anos, ata que a \u00faltima serie de anime, Dragon Ball GT, foi transmitida no ver\u00e1n do 2001. A s\u00faa dobraxe foi a mexicana, cun excelente desempe\u00f1o, case non houbo ning\u00fan corte ou censura como si ocorreu noutros pa\u00edses. D\u00e9ronse t\u00f3dalas series completas (Dragon Ball, Dragon Ball Z e Dragon Ball GT). A serie foi reemitida en varias ocasi\u00f3ns por Mega, a\u00ednda que actualmente se transmite pola canle de cabo Cartoon Network, que emite as primeiras sagas (a\u00ednda que tam\u00e9n emitiu DB GT) de luns a domingo.\nColombia.\nEsta serie viu a luz nas pantallas colombianas da man de Canal 1 que a renomeou \"El Drag\u00f3n M\u00e1gico\" no ano 1996, durou no ar varios cap\u00edtulos ata que foi suspendida por aparente falta de audiencia. En 1998, cando RCN e Caracol TV fundaron as s\u00faas canles privadas Caracol volveu retomar a emisi\u00f3n, pero dende Dragon Ball Z (co seu nome orixinal) e emitiuse completa ata Dragon Ball GT de luns a venres logo de Pais e Fillos, entre as 2:00 e 4:00 p.m.\nA empresa peruana Navarrete publicou varios \u00e1lbums da serie entre os cales hab\u00eda dous de Dragon Ball, seis de Dragon Ball Z e un de Dragon Ball GT, estes \u00e1lbums tiveron grande acollida entre afeccionados da serie e curiosos confirmando o grande \u00e9xito de Dragon Ball entre os colombianos. Isto tam\u00e9n se viu entre a mercador\u00eda, coma xoguetes, camisolas, estampados etc.\nCara \u00f3 ano 2002 Caracol TV decidiu volvela emitir na faixa infantil das fins de semana onde se emitiu completa pasando varios grupos de cap\u00edtulos por d\u00eda, e foi de novo suspendida despois da Semana Santa do 2002, por disposici\u00f3n da Comisi\u00f3n Nacional de Televisi\u00f3n de Colombia que seica prohibiu toda clase de series anime por supostamente promover a homosexualidade e a violencia.\nPaga a pena salientar que a maior\u00eda de seguidores colombianos viron Dragon Ball grazas a Canal 5 de M\u00e9xico ou en America Televisi\u00f3n (Canal 4 do Per\u00fa) na TV por subscrici\u00f3n, onde se emitiu por primeira vez completa en Latinoam\u00e9rica.\nA comezos de 2007, na canle nacional City TV de Bogot\u00e1, comezou a se transmitir Dragon Ball, de luns a venres de 5:00 a 6:30 p.m. e os s\u00e1bados e domingos \u00e1s 6:00 a.m. Tam\u00e9n se pode ver pola canle Cartoon Network \u00e1s 22:00 de luns a xoves.\nEn 2007 sacaron as cartas \u00abtrilogia\u00bb as cales comprenden as tres series de anime, que tiveron boa acollida entre os afeccionados.\nPer\u00fa.\nNo Per\u00fa a serie colleitou un grande \u00e9xito dende a s\u00faa primeira emisi\u00f3n no Canal 5 (Panamericana Televisi\u00f3n) en 1996. Posteriormente foi transmitido polo Canal 4 (Am\u00e9rica Televisi\u00f3n) onde se emitiu a parte final de Dragon Ball en 1997, Dragon Ball Z en 1998 e Dragon Ball GT no 2000, cando tam\u00e9n se estreou unha pel\u00edcula nas salas de cine. Actualmente (2007) \u00e9 transmitido dende a saga de Dragon Ball Z polo Canal 4 os s\u00e1bados no horario das 17.30. \u00c9 ata agora o anime con maior \u00e9xito no pa\u00eds xunto con Sailor Moon, Pokemon, Cabaleiros do Zod\u00edaco e Capit\u00e1n Tsubasa. Realiz\u00e1ronse 14 \u00e1lbums da serie (2 de Dragon Ball e as s\u00faas 2 reactualizaci\u00f3ns, 7 de Dragon Ball Z, 1 de Dragon Ball GT e 1 das 3 sagas) e un \u00e1lbum das 20 pel\u00edculas da serie, produci\u00f3n da empresa peruana Navarrete. Ademais, dende mediados do 2006 comezouse a transmitir por Cartoon Network Dragon Ball e Dragon Ball Z de 22:00 a 22:45.\nVenezuela.\nEn Venezuela a serie tivo un grande \u00e9xito dende que se comezou a transmitir en 1997 pola canle de sinal aberto Televen, canda outras series moi populares coma Sailor Moon e Os Cabaleiros do Zod\u00edaco. Despois de Dragon Ball, transmit\u00edronse seguidamente Dragon Ball Z, sendo esta a que alcanzou maior popularidade, e finalmente Dragon Ball GT. As series transmit\u00edronse completamente, sen cortes nin censura, e coa dobraxe mexicana. Na actualidade p\u00f3dense ver estas series no bloque Toonami, por Cartoon Network, xa que Televen deixou de transmitilas aproximadamente no ano 2003.\nRep\u00fablica Dominicana.\nNa Rep\u00fablica Dominicana a serie comezou a se emitir no ver\u00e1n de 1998 en Telesistema Canal 11, emitindo Dragon Ball en 1998, Dragon Ball Z en novembro de 1999 e Dragon Ball GT en 2002. En pouco tempo, esta serie foi unha das m\u00e1is exitosas neste pa\u00eds, ata se chamou \u00abA hora dos Saiyans\u00bb \u00e1s 16:00 cando se transmit\u00edan.\nAta a data s\u00e9guese a transmitir Dragon Ball Z e Dragon Ball GT respectivamente.\nPol\u00e9micas.\nDende a s\u00faa sa\u00edda do Xap\u00f3n, esta serie viuse rodeada de pol\u00e9mica por mor de diferentes aspectos:\nCensura en Europa.\nA serie foi comprada nun principio por unha televisi\u00f3n francesa, que a distribu\u00edu a toda Europa. Con todo, esta televisi\u00f3n censurou moitas escenas por mor do car\u00e1cter presuntamente violento ou er\u00f3tico dalgunhas delas. Estes son alg\u00fans dos exemplos:\nA censura continuou en Dragon Ball Z. En Espa\u00f1a, a \u00fanica cadea que censurou os cap\u00edtulos m\u00e1is do que estaban foi Antena 3, chegando a casos nos que un cap\u00edtulo pasaba a durar 13 minutos (polos case 20 que duran normalmente). Pola s\u00faa banda, Canal Sur (canle auton\u00f3mica de Andaluc\u00eda) decidiu retirar a serie a metade de emisi\u00f3n.\nTraduci\u00f3ns e dobraxe en Galiza.\nHoubo bastantes erros nas \"traduci\u00f3ns\" da serie, en boa medida causadas polas incongruencias da traduci\u00f3n francesa, segundo o cap\u00edtulo do que se trataba:\nViolencia e outras pol\u00e9micas.\nA\u00ednda que durante a s\u00faa emisi\u00f3n nas cadeas auton\u00f3micas espa\u00f1olas xa levantara certa pol\u00e9mica, foi trala s\u00faa chegada a Antena 3 cando levantou moitas protestas por parte de diversas asociaci\u00f3ns de espectadores, que consideraban que esta serie exalta a violencia, a competitividade e o sexismo, polo que pediron reiteradamente a s\u00faa retirada.\nEn 2005, un estudo da Universidade de Valladolid comparou esta serie con David o Gnomo. Segundo a investigaci\u00f3n, \"mentres os participantes non tiveron ningunha dificultade para sinalar as motivaci\u00f3ns das personaxes de David o gnomo, e onde e en que momento da historia se atopaban, eran incapaces de situar correctamente os seus hom\u00f3logos de Dragon Ball e de explicar as s\u00faas acci\u00f3ns e intenci\u00f3ns\"; e segundo dixo un dos respons\u00e1beis do estudo, Jes\u00fas Bermejo, isto pode contribu\u00edr a que o neno entenda a vida coma un \"collage\". O estudo foi realizado con 500 nenos, desco\u00f1\u00e9cese de que idades. Os seguidores da serie replican que \"Dragon Ball\" \u00e9 unha serie xuvenil que non se pode comparar con series infant\u00eds coma \"David o Gnomo\".\nComercializaci\u00f3n.\nDragon Ball, como a serie famosa que \u00e9, tivo moita comercializaci\u00f3n de todo tipo, dende 1985 ata a actualidade. Pero, non s\u00f3 no Xap\u00f3n, sen\u00f3n por todo o mundo, cousa infrecuente naquela \u00e9poca.\nPublicaci\u00f3ns.\nSon varios os especiais que lle foron dedicando as diversas revistas espa\u00f1olas \u00f3 longo da historia. Ademais o primeiro Daizenshu foi traducido \u00f3 castel\u00e1n por Planeta DeAgostini.\nDestaca o libro La Biblia de Dragon Ball, realizado por Vicente Ram\u00edrez no 2004 e publicado pola editorial Dolmen."}
{"id": "25114", "revid": "1131", "url": "https://gl.wikipedia.org/wiki?curid=25114", "title": "Xenxis Khan", "text": ""}
{"id": "25115", "revid": "785", "url": "https://gl.wikipedia.org/wiki?curid=25115", "title": "As B\u00f3las M\u00e1xicas", "text": ""}
{"id": "25117", "revid": "82922", "url": "https://gl.wikipedia.org/wiki?curid=25117", "title": "A Mesa pola Normalizaci\u00f3n Ling\u00fc\u00edstica", "text": "A Mesa pola Normalizaci\u00f3n Ling\u00fc\u00edstica, MNL, \u00e9 unha organizaci\u00f3n galega que loita pola galeguizaci\u00f3n da vida p\u00fablica e a normalizaci\u00f3n da lingua galega, procurando manter unha independencia que permita a conxunci\u00f3n de esforzos de colaboradores homox\u00e9neos.\nTraxectoria.\nCreouse tras o \"Encontro sobre o estado actual da normalizaci\u00f3n ling\u00fc\u00edstica\" celebrado en 1986 e en virtude do acordo adoptado nesas xornadas pola Asociaci\u00f3n de Escritores en Lingua Galega, a Asociaci\u00f3n S\u00f3cio-Pedag\u00f3xica Galega, Federaci\u00f3n de Asociaci\u00f3ns Culturais Galegas e a Associa\u00e7om Galega da L\u00edngua. O seu primeiro presidente foi Xos\u00e9 Manuel Sarille.\nA s\u00faa actividade desenv\u00f3lvese no campo do ensino, banca, toponimia, galego exterior, comercio e empresa, administraci\u00f3n, e toda a vida p\u00fablica galega. O seu presidente actual \u00e9 o historiador e xestor cultural Marcos Maceira, que sucedeu a Carlos Call\u00f3n o 26 de abril de 2014. Segundo datos da propia organizaci\u00f3n contaba en 2008 con 3300 socios .\nEn agosto de 2012 falec\u00eda o seu presidente de honra Avelino Pousa Antelo.\nActividade.\nA Mesa Pola Normalizaci\u00f3n Ling\u00fc\u00edstica fai campa\u00f1as de promoci\u00f3n do uso do galego e de concienciaci\u00f3n con problemas concretos con instituci\u00f3ns, organizaci\u00f3ns ou persoas.\nA finais dos anos noventa SEAT sacou ao mercado un coche chamado SEAT Arosa. A Mesa fixo unha intensa campa\u00f1a inclu\u00edndo o env\u00edo de postais cun coche debuxado \u00e1 sede da empresa en Barcelona onde se solicitaba o troco do nome por Arousa A campa\u00f1a tivo boa acollida e SEAT ofreceu a quen o solicitase o troco da placa co nome.\nDurante anos a Mesa tivo unha dura loita nos tribunais contra o Concello da Coru\u00f1a polo nome da cidade. O ent\u00f3n alcalde Paco V\u00e1zquez levou aos tribunais o asunto onde foi rexeitada a postura do alcalde. O propio Carlos Call\u00f3n lembroulle ao concello que esta liorta cust\u00e1ralle ao Concello da Coru\u00f1a un mill\u00f3n de euros. O caso ten pechada a fronte xudicial.\nCarlos Call\u00f3n foi denunciado por Antonio Fraga Mandi\u00e1n, ex xu\u00edz decano da Coru\u00f1a, por telo acusado de prevaricar ao dicir nunha entrevista que era consciente de que o nome oficial e legal da cidade \u00e9 A Coru\u00f1a pero el seguir\u00eda a empregar \"La Coru\u00f1a\". Este xu\u00edz xa denunciara a outro veci\u00f1o en 2008 por solicitar ao xulgado que lle remitise a documentaci\u00f3n en galego.\nEn xaneiro de 2013 Carlos Call\u00f3n foio absolto da falta por inxurias. O 10 de maio de 2013 repetiuse o xu\u00edzo na Audiencia Provincial da Coru\u00f1a.\nNo 2017 A Mesa realizou unha campa\u00f1a chamada \"Sentido Com\u00fan\" para presentar unha Iniciativa Lexislativa Popular (ILP) para reclamar que se garanta materialmente o exercicio do dereito \u00e1 informaci\u00f3n e \u00e1 atenci\u00f3n en galego no \u00e1mbito socioecon\u00f3mico."}
{"id": "25121", "revid": "98629", "url": "https://gl.wikipedia.org/wiki?curid=25121", "title": "Pastafarismo", "text": "O pastafarismo ou relixi\u00f3n do Monstro de Espaguete Voador (do idioma ingl\u00e9s: \"Flying Spaghetti Monster (FSM)\", neoloxismo derivado de pasta e rastafarismo), \u00e9 unha parodia de relixi\u00f3n, que xurdiu a xeito de campa\u00f1a de protesta social nos Estados Unidos de Am\u00e9rica para denunciar e opo\u00f1erse \u00e1 difusi\u00f3n da hip\u00f3tese do dese\u00f1o intelixente, impulsada por sectores pol\u00edticos e relixiosos conservadores durante os mandatos do Presidente George W. Bush, e \u00e1s correntes de opini\u00f3n que pretend\u00edan a s\u00faa equiparaci\u00f3n con teor\u00edas aceptadas pola comunidade cient\u00edfica, como a da evoluci\u00f3n.\nOs principios do pastafarismo ideounos Bobby Henderson, licenciado en f\u00edsica pola Universidade estatal de Oreg\u00f3n, para protestar mediante a s\u00e1tira pola decisi\u00f3n do Consello de Educaci\u00f3n do estado de Kansas (\"Kansas State Board of Education\") adoptada a finais de 2005, de permitir a ensinanza do dese\u00f1o intelixente nas escolas p\u00fablicas como alternativa da teor\u00eda da evoluci\u00f3n. Decisi\u00f3n que foi revogada de contado, en agosto de 2006.\nAo igual que o movemento a favor do dese\u00f1o intelixente, o ideario de Henderson emprega referencias ambiguas a un denominado \"Dese\u00f1ador Intelixente\" non especificado, co fin de evitar os mandatos xudiciais que prohiben o ensino da relixi\u00f3n e o creacionismo nas clases de ciencias dos centros educativos p\u00fablicos estadounidenses.\nA parodia alcanzou certa popularidade grazas \u00e1 s\u00faa difusi\u00f3n polos medios de comunicaci\u00f3n, especialmente internet.\nHistoria.\nAntecedentes.\nNos Estados Unidos, onde existe unha separaci\u00f3n de Igrexa e Estado, est\u00e1 prohibido ensinar nas escolas p\u00fablicas a teor\u00eda teoc\u00e9ntrica da orixe do universo tal como se predica na Biblia.\nEn 1999, moitos grupos de presi\u00f3n fundamentalistas cristi\u00e1ns empezaron a argumentar que o evolucionismo deb\u00eda ser considerado como unha forma m\u00e1is de relixi\u00f3n, polo que, para compensar, deber\u00eda ensinarse tam\u00e9n o creacionismo nas escolas p\u00fablicas, como punto de vista alternativo. Ao mesmo tempo, empezou a abandonarse o uso do termo \"creacionismo\" en favor do dese\u00f1o intelixente, nun intento de conxugar filosoficamente as probas da evoluci\u00f3n coa creaci\u00f3n divina, pero sen aludir a ningunha relixi\u00f3n en concreto.\nEn 2004 o Consello de Educaci\u00f3n do Estado de Kansas ordenou \u00e1s escolas estatais que nas clases de biolox\u00eda dedicaran a mesma cantidade de horas lectivas ao dese\u00f1o intelixente e \u00e1 teor\u00eda da evoluci\u00f3n darwiniana, xa que, segundo o seu parecer, ambas as teor\u00edas ti\u00f1an a mesma validez cient\u00edfica.\nOrixes.\nEn xu\u00f1o de 2005 Bobby Henderson mandou unha carta aberta protestando pola norma que obrigaba a impartir nas clases o dese\u00f1o intelixente e a evoluci\u00f3n biol\u00f3xica en igualdade de condici\u00f3ns, considerando que o primeiro era tan s\u00f3 unha forma encuberta de ensinar o creacionismo na clase de biolox\u00eda sen mencionar de forma expl\u00edcita a palabra \"Deus\". Desta maneira, ao non mencionarse unha deidade concreta, respect\u00e1base a letra pero burl\u00e1base o esp\u00edrito da lei que prohibe o ensino de calquera relixi\u00f3n nas escolas p\u00fablicas dos Estados Unidos.\nAfirmando falar tanto no seu nome como no doutros dez mill\u00f3ns de cidad\u00e1ns preocupados, pediu formalmente que a s\u00faa sarc\u00e1stica reduci\u00f3n ao absurdo, denominada \"pastafarismo\", recibira o mesmo trato, e que se ensinara a s\u00faa versi\u00f3n do dese\u00f1o intelixente, e non s\u00f3 a inclu\u00edda at\u00e9 ent\u00f3n, para que se ensinara tam\u00e9n como alternativa \u00e1 teor\u00eda da evoluci\u00f3n. As\u00ed expuxo a s\u00faa \"teor\u00eda\" de que o universo fora creado por unha especie de b\u00f3la xigante de espaguetes con alb\u00f3ndegas voadora, \u00e1 que chamou Monstro do Espaguete Voador (\"Flying Spaghetti Monster\"), exixindo que se lle dedicara o mesmo tempo lectivo ao ensino das tres teor\u00edas:\n\"\"Creo que todos podemos esperar con entusiasmo o momento en que estas tres teor\u00edas reciban o mesmo tempo na nosas clases de ciencias por todo o pa\u00eds e, finalmente, do mundo; un terzo do tempo para o Dese\u00f1o Intelixente, un terzo para o Monstro do Espaguete Voador, e un terzo para as conxecturas l\u00f3xicas baseadas nunha abrumadora cantidade de probas observ\u00e1beis\".\"\nAvisou que, de non ser as\u00ed, \"ver\u00edanse forzados a proceder con acci\u00f3ns legais\". Pouco tempo despois, a s\u00faa sarc\u00e1stica carta recibiu d\u00faas respostas de dous simpatizantes da s\u00faa postura, membros do Consello. A mediados de agosto recibiu unha terceira resposta. Por\u00e9n o Consello s\u00f3 respondeu despois de que Henderson publicara a carta na s\u00faa web, o que acadou grande atenci\u00f3n polo p\u00fablico. Henderson foi publicando sucesivamente as respostas recibidas polos distintos membros do Consello.\nNos dous meses seguintes, a medida que o enfrontamento entre Henderson e o Consello foi ga\u00f1ando notoriedade, o tr\u00e1fico no sitio web do Monstro de Espaguete Voador medrou de maneira constante. A popularidade do sitio desatouse en agosto, cando o Monstro de Espaguete Voador apareceu en varios blogs e sitios de noticias e humor de internet (como Boing Boing, Something Awful, Uncyclopedia e Fark.com), atra\u00eddos polo ton sarc\u00e1stico do argumento de Henderson. Pronto lle seguiron artigos nos principais medios de comunicaci\u00f3n. E as\u00ed o Monstro de Espaguete Voador converteuse nun s\u00edmbolo da loita contra a ensinanza do dese\u00f1o intelixente nos colexios p\u00fablicos.\nGrupos de ateos e agn\u00f3sticos, denominados polos pastafaris \"espagn\u00f3sticos\", consideran o argumento do \"Monstro de Espaguete Voador\" como unha versi\u00f3n adaptada das teor\u00edas da teteira de Russell ou a do Unicornio rosa invis\u00edbel.\nNa secci\u00f3n de \u00faltimas novas do sitio web de Henderson sinala que o presidente dos Estados Unidos George W. Bush e o senador Bill Frist apoiaron publicamente a ensinanza das teor\u00edas non evolucionistas, do que Henderson deduce (humoristicamente) que apoian as ensinanzas do pastafarismo. (Por\u00e9n, ning\u00fan dos dous mandatarios manifestou publicamente a s\u00faa posici\u00f3n sobre o pastafarismo).\nMotivaci\u00f3ns.\nO mesmo Henderson mostrouse moi sorprendido polo \u00e9xito do seu argumento, declarando que \"escrib\u00edn a carta principalmente para divertirme\".\nNoutra entrevista, Henderson declarou que \"non te\u00f1o problemas coa relixi\u00f3n. O que me amola \u00e9 que nos queiran vender a relixi\u00f3n coma unha ciencia. Par\u00e9ceme ben que se ensine o creacionismo nas escolas, pero non como parte da materia de Ciencias Naturais. A ciencia \u00e9 o estudo de fen\u00f3menos naturais e observ\u00e1beis. Se existe un Deus, e \u00e9 intelixente, creo que ter\u00eda moito sentido do humor\".\nDesenvolvemento posterior.\nEn agosto de 2005, en resposta ao reto dunha lectora que desafiou en setembro de 2005 na bit\u00e1cora Boing Boing, de Henderson, dicindo que \"darei 25.000 d\u00f3lares \u00e1 persoa que poida probar empiricamente a teor\u00eda da evoluci\u00f3n\", contestou: \"N\u00f3s daremos 250.000 d\u00f3lares (posteriormente aumentados a un mill\u00f3n de d\u00f3lares) \u00e1 persoa que poida probar empiricamente que Xes\u00fas non \u00e9 o fillo \u00fanico do Monstro Voador de Espaguete\". O reto era unha r\u00e9plica a un equivalente feito polo creacionista da \"Nova Terra\" Kent Hovind, no que este ofrec\u00eda un premio de 250.000 d\u00f3lares a calquera que puidera demostrar que a evoluci\u00f3n \"\u00e9 a \u00fanica forma\" pola que xurdiron o universo e a vida.\nEn novembro de 2005 o Consello de Educaci\u00f3n do Estado de Kansas votou a favor de que puideran inclu\u00edrse preguntas acerca das cr\u00edticas \u00e1 evoluci\u00f3n biol\u00f3xica nas probas de aptitude do estado, inclu\u00edndo algunhas acerca do dese\u00f1o intelixente. En febreiro de 2007 o Consello votou para que se volveran a exclu\u00edr ese tipo de preguntas, sendo a quinta vez en oito anos que se modificaron os est\u00e1ndares de cualificaci\u00f3n estatais referentes \u00e1 evoluci\u00f3n.\nEn novembro de 2007 tiveron lugar tres conferencias sobre o Monstro do Espaguete Voador na reuni\u00f3n anual da \"Academia Americana de Relixi\u00f3n\", celebrada en San Diego (California). As charlas inclu\u00edron t\u00edtulos como \"Sagrada Pasta e Aut\u00e9ntico Prebe: as enredadas implicaci\u00f3ns do Monstro de Espaguete Voador para teorizar sobre a relixi\u00f3n.\" A pesar de que a s\u00faa inclusi\u00f3n no programa sen d\u00fabida produciu moitas risas, xerou un debate serio sobre a esencia da relixi\u00f3n, explorando cuesti\u00f3ns como: require a relixi\u00f3n unha aut\u00e9ntica crenza teol\u00f3xica, ou simplemente un conxunto de rituais e unha comunidade que se une como forma de representar as s\u00faas alianzas culturais? Ou, dito doutro xeito, \u00e9 unha antirrelixi\u00f3n como o espaguetemonsterismo realmente unha relixi\u00f3n? \nEn decembro de 2007 o diario \"The Ledger\" informou que varios membros da web da Igrexa do Monstro de Espaguete Voador mandaran correos electr\u00f3nicos aos membros do Consello de Educaci\u00f3n de Polk County, Florida, sobre o tema do dese\u00f1o intelixente.\nNesta web Henderson afirmou que \"m\u00e1is de 10 mill\u00f3ns de persoas foran tocadas polo seu \"ap\u00e9ndice tallarinesco\". Tam\u00e9n xurdiron outras webs de fans co obxectivo declarado de promover o espaguetemonsterismo.\nCrenzas.\nMoitas das \"crenzas\" propostas por Henderson foron elixidas con intenci\u00f3n de parodiar os argumentos comunmente usados polos defensores do dese\u00f1o intelixente:\nBeneficios da conversi\u00f3n.\nHenderson deu as seguintes raz\u00f3ns para converterse ao pastafarismo:\nArgumentos a prol da existencia do MVE.\nSegundo Brian D. Rabern, profesor do departamento de Filosof\u00eda da Universidade de California en Santa B\u00e1rbara, p\u00f3dense presentar varios argumentos ontol\u00f3xicos e cosmol\u00f3xicos a prol da existencia do Monstro Voador de Espaguete:\nAp\u00e9ndice: \"Carta Aberta\" de Henderson ao Consello de Educaci\u00f3n de Kansas.\nA Carta Aberta ao Consello de Educaci\u00f3n de Kansas \u00e9 moi representativa das reivindicaci\u00f3ns e as ideas de Bobby Henderson e dos opo\u00f1entes ao dese\u00f1o intelixente:\nNeste texto d\u00e1se conta de toda a forza sat\u00edrica e intelix\u00edbel da cr\u00edtica ao creacionismo.\nManifestaci\u00f3ns pastafaris en Espa\u00f1a.\nEn 2011 Jes\u00fas Castizo Mantas, seguidor da igrexa pastafari dirixiuse a Correos para solicitar a impresi\u00f3n dun selo adicado ao gran Monesvol polo servizo \"Tu sello\" que permite mercar selos de correo personalizados baixo pedido. A petici\u00f3n foi denegada sen m\u00e1is explicaci\u00f3ns que o incumplimento das normas do servizo. A decisi\u00f3n foi recorrida na Xunta Arbitral do concello da capital de provincia (Sevilla). A cal tam\u00e9n se declarou non competente por ter residencia noutra localidade o recorrente (Alcal\u00e1 de Guadaira) e foi remitido \u00e1 Xunta Abitral Provincial da Deputaci\u00f3n. Correos aceptou someterse a esta arbitraxe.\nNa xuntanza de arbitraxe Correos alegou:\nO 30 de agosto de 2012 ditou resoluci\u00f3n a xunta de arbitraxe:\nCorreos editou os selos pero advertindo que era s\u00f3 nese caso e non era unha sentenza vinculante xa que non far\u00eda selos para ningu\u00e9n m\u00e1is. Outro seareiro de Pamplona volveu repetir o proceso e solicitou a impresi\u00f3n de selos pastafaris. Correos enviou a tres representantes \u00e1 xunta arbitral na cal alegou: \"adorar a una gran bola de espaguetis es ofensivo para un gran n\u00famero de espa\u00f1oles\". A xunta arbitral rexeitou a solicitude de selos personalizados coa imaxe de Monesvol."}
{"id": "25122", "revid": "5312", "url": "https://gl.wikipedia.org/wiki?curid=25122", "title": "An\u00edbal Cavaco Silva", "text": "An\u00edbal Ant\u00f3nio Cavaco Silva, nado en Loul\u00e9 o 15 de xullo de 1939, \u00e9 un pol\u00edtico portugu\u00e9s. Foi primeiro-ministro dende o 6 de novembro de 1985 at\u00e9 o 28 de outubro de 1995, o 22 de xaneiro de 2006 foi elixido presidente da Rep\u00fablica e tomou posesi\u00f3n o 9 de marzo do mesmo ano. Reelixido para un segundo mandato at\u00e9 2016, foi sucedido por Marcelo Rebelo de Sousa.\nTraxectoria.\nCavaco Silva estudou Econom\u00eda e foi ministro de Finanzas en 1980 e presidente do Consello Nacional de Planeamento entre 1981 e 1984. En 1985 ga\u00f1ou as elecci\u00f3ns \u00e1 fronte do Partido Social-Dem\u00f3crata e dirixiu un goberno de minor\u00eda que foi o de maior duraci\u00f3n da democracia portuguesa."}
{"id": "25123", "revid": "785", "url": "https://gl.wikipedia.org/wiki?curid=25123", "title": "Playstation 2", "text": ""}
{"id": "25124", "revid": "2445", "url": "https://gl.wikipedia.org/wiki?curid=25124", "title": "Mesa pola Normalizaci\u00f3n Ling\u00fc\u00edstica de Galicia", "text": ""}
{"id": "25169", "revid": "1131", "url": "https://gl.wikipedia.org/wiki?curid=25169", "title": "Bamonde, Teo", "text": "Santa Mar\u00eda de Bamonde \u00e9 unha parroquia que se localiza no leste do concello de Teo. Segundo o IGE en 2018 ti\u00f1a 204 habitantes (99 mulleres e 105 homes) distribu\u00eddos en 7 entidades de poboaci\u00f3n en 2,6\u00a0km\u00b2, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 258 habitantes."}
{"id": "25170", "revid": "82922", "url": "https://gl.wikipedia.org/wiki?curid=25170", "title": "Cacheiras, Teo", "text": "San Sim\u00f3n de Ons de Cacheiras \u00e9 unha parroquia que se localiza no leste do concello de Teo. Segundo o IGE en 2018 ti\u00f1a 5.712 habitantes (2.804 homes e 2.908 mulleres) distribu\u00eddos en 25 entidades de poboaci\u00f3n en 12,4\u00a0km\u00b2, o que sup\u00f3n un aumento en relaci\u00f3n ao ano 1999 cando ti\u00f1a 2.590 habitantes."}
{"id": "25171", "revid": "26585", "url": "https://gl.wikipedia.org/wiki?curid=25171", "title": "Calo, Teo", "text": "San Xo\u00e1n de Calo \u00e9 unha parroquia que se localiza no norte do concello de Teo. Segundo o padr\u00f3n municipal de 2004 ti\u00f1a 3.961 habitantes (2.021 mulleres e 1.190 homes) distribu\u00eddos en 31 entidades de poboaci\u00f3n en 15,1 km\u00b2, o que sup\u00f3n un aumento en relaci\u00f3n ao ano 1999 cando ti\u00f1a 3.758 habitantes."}
{"id": "25172", "revid": "25871", "url": "https://gl.wikipedia.org/wiki?curid=25172", "title": "Lampai, Teo", "text": "Santa Mar\u00eda de Lampai \u00e9 unha parroquia que se localiza no oeste do concello de Teo. Segundo o padr\u00f3n municipal de 2004 ti\u00f1a 286 habitantes (146 homes e 140 mulleres) distribu\u00eddos en 5 entidades de poboaci\u00f3n en 4,3 km\u00b2, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 297 habitantes.\nPatrimonio.\nA igrexa de Santa Mar\u00eda de Lampai \u00e9 de orixe rom\u00e1nica e conserva a base estrutural: unha \u00e1bsida case cuadrangular e unha nave rectangular. A porta, situada na fachada, est\u00e1 rodeada dunha dobre arcada de medio punto volteada sobre columnas pr\u00f3ximas. Tam\u00e9n son destacables os arcos lobulados da arcada superior.\nNo interior da igrexa destaca a capela maior cuberta cunha b\u00f3veda de can\u00f3n sostida por d\u00faas arcadas de medio punto, subli\u00f1ando o arco triunfal de entrada que se voltea sobre as columnas de capiteis vexetais.\nEn Mosteiro, a mesma aldea onde est\u00e1 a igrexa, existiu o mosteiro de San Paio, que d\u00e1 nome ao lugar e que foi incendiado polos veci\u00f1os en rebeli\u00f3n polos abusos sufridos polos monxes.\nD\u00e1 nome ao couto de Lampai, un terreo pertencente actualmente \u00e1 veci\u00f1a parroquia de Cruces (Padr\u00f3n), doado en 1156 polo rei Afonso VII ao plebeo Sancho Eanes."}
{"id": "25173", "revid": "1131", "url": "https://gl.wikipedia.org/wiki?curid=25173", "title": "Luc\u00ed, Teo", "text": "Santa Mari\u00f1a de Luc\u00ed \u00e9 unha parroquia que se localiza no leste do concello de Teo. Segundo o IGE en 2018 ti\u00f1a 972 habitantes (505 homes e mulleres e 467 homes). Ten 5 entidades de poboaci\u00f3n en 3,3 km\u00b2,"}
{"id": "25174", "revid": "5856261", "url": "https://gl.wikipedia.org/wiki?curid=25174", "title": "Luou, Teo", "text": "Santa Mar\u00eda de Luou \u00e9 unha parroquia que se localiza no centro do concello de Teo. Segundo o padr\u00f3n municipal de 2004 ti\u00f1a 875 habitantes distribu\u00eddos en 13 entidades de poboaci\u00f3n en 8,7 km\u00b2, o que sup\u00f3n un aumento importante en relaci\u00f3n ao ano 1999 cando ti\u00f1a 866 habitantes. Ten unha superficie de 680 hect\u00e1reas.\nSituaci\u00f3n.\nLuou pertenceu a xurisdici\u00f3n territorial da Amaia, da desaparecida provincia de Santiago.\nDebido a s\u00faa proximidade con Santiago de Compostela, capital de Galiza, da que dista uns escasos 7\u00a0km \u00e9 unha zona moi apetecida, xurdindo varias urbanizaci\u00f3ns d\u00e1ndolle un aspecto residencial a esta parroquia eminentemente rural. Est\u00e1 comunicada coa capital por un servizo permanente de autobuses.\nPatrimonio hist\u00f3rico-art\u00edstico.\nAs v\u00edas romanas ti\u00f1an o seu paso pola parroquia. Dende o Castro Lupario, sa\u00eda unha v\u00eda romana que pasaba polo Espi\u00f1o e Cornide (Calo) e introduc\u00edase na parroquia de Luou por Seixos, Espasande, A Igrexa, Parax\u00f3 e Ponte do Aido. Esta v\u00eda segu\u00eda ata Asseconia, con outra v\u00eda do primeiro itinerario de Antonino.\nVestixios dos antergos son: os petr\u00f3glifos de Loureiro, a Eira dos Mouros pr\u00f3xima a Loureiro e a Mamoa de Trasellas. Tam\u00e9n te\u00f1en un valor estimable varios cruceiros espallados pola parroquia.\nA Igrexa est\u00e1 edificada onde estivo a Capela de Santa Margarita, despois de que fora trasladada desde Loureiro. Segundo se conta, dada a s\u00faa pouca capacidade, cura e veci\u00f1os acordaron constru\u00edr unha nova no ano 1788. A igrexa actual de Santa Mar\u00eda de Luou data do segundo terzo do s\u00e9culo XIX. A torre foi constru\u00edda polos mestres canteiros Francisco Casal e Juan Casal. Este tam\u00e9n constru\u00edu a igrexa de Bamonde e a capela de Santa Eufemia de Oza \u00e1mbalas d\u00faas tam\u00e9n no concello de Teo.\n\u00c9 destacable polo seu valor hist\u00f3rico o edificio sito na aldea da Igrexa que se co\u00f1ece co nome de \"Sindicato de Agricultores y Ganaderos de Luou\". Edificio constru\u00eddo entre os anos 1905 e 2005 a expensas dos emigrados en Am\u00e9rica. Posteriormente e enmarcado na \"Red Nacional de Teleclubs\" no tempo do ministro Fraga iniciou a s\u00faa actividade o Teleclub de Luou al\u00f3 polo ano 1968. O Teleclub desenvolveu actividades perante varios anos nos que cabe destacar a emisi\u00f3n da revista cultural \"Noso Tempo\". Posteriormente esmoreceu ata que polo ano ano 1982 nace a \"Comisi\u00f3n cultural de Luou\" sendo esta o xermolo da actual \"Asociaci\u00f3n Cultural A Mamoa\" que desenvolve unha intensa actividade na dinamizaci\u00f3n da actividade cultural da parroquia.\nFestas.\nNa parroquia de Luou cel\u00e9branse seis festas anuais: 22 de maio, Santa Rita; 20 de xullo, importante romar\u00eda de Santa Margarida con moitos devotos nas zonas de Padr\u00f3n e Rianxo e \u00e1 que Rosal\u00eda de Castro lle ten dedicados uns versos; 15, 16 e 17 de agosto, as festas patronais e o 24 de agosto, San Bertolameu."}
{"id": "25175", "revid": "5863", "url": "https://gl.wikipedia.org/wiki?curid=25175", "title": "Oza, Teo", "text": "Santa Baia de Oza \u00e9 unha parroquia que se localiza no leste do concello de Teo. Segundo o IGE en 2018 ti\u00f1a 941 habitantes (495 mulleres e 446 homes), 115 m\u00e1is ca en 1999. Ten 14 entidades de poboaci\u00f3n e 5,8 km\u00b2.\nNo lugar de Ribas est\u00e1 a ermida de Santa Eufemia"}
{"id": "25176", "revid": "5863", "url": "https://gl.wikipedia.org/wiki?curid=25176", "title": "Rar\u00eds, Teo", "text": "San Miguel de Rar\u00eds \u00e9 unha parroquia que se localiza no sur do concello de Teo. Segundo o IGE en 2018 ti\u00f1a 611 habitantes (324 homes e 287 mulleres) distribu\u00eddos en 9 entidades de poboaci\u00f3n en 7 km\u00b2, o que sup\u00f3n un aumento en relaci\u00f3n ao ano 1999 cando ti\u00f1a 579 habitantes.\nRar\u00eds ten vistas do Pico Sacro e de diversos lugares da redonda. Destaca o espazo natural do Pozo da Xerpa.\nO equipo local de f\u00fatbol xoga no grupo 9 da Terceira Auton\u00f3mica de Galicia, e xoga no campo das Medas.\nO primeiro s\u00e1bado de xullo fanse alfombras florais en honra \u00f3 Sant\u00edsimo."}
{"id": "25177", "revid": "6296908", "url": "https://gl.wikipedia.org/wiki?curid=25177", "title": "Recesende, Teo", "text": "San Xo\u00e1n de Recesende \u00e9 unha parroquia que se localiza no leste do concello de Teo. Segundo o IGE en 2018 ti\u00f1a 438 habitantes (237 mulleres e 201 homes) distribu\u00eddos en 6 entidades de poboaci\u00f3n en 3,3 km\u00b2, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 459 habitantes."}
{"id": "25178", "revid": "1131", "url": "https://gl.wikipedia.org/wiki?curid=25178", "title": "Reis, Teo", "text": "San Cristovo de Reis \u00e9 unha parroquia que se localiza no sur do concello coru\u00f1\u00e9s de Teo na comarca de Santiago. Segundo o IGE en 2018 ti\u00f1a 819 habitantes (427 mulleres e 392 homes) distribu\u00eddos en 17 entidades de poboaci\u00f3n en 8,4 km\u00b2, o que sup\u00f3n un aumento en relaci\u00f3n ao ano 1999 cando ti\u00f1a 752 habitantes."}
{"id": "25179", "revid": "1131", "url": "https://gl.wikipedia.org/wiki?curid=25179", "title": "Teo, Teo", "text": "Santa Mar\u00eda de Teo \u00e9 unha parroquia que se localiza no leste do concello de Teo. Segundo o IGE en 2018 ti\u00f1a 321 habitantes (176 mulleres e 145 homes) distribu\u00eddos en 7 entidades de poboaci\u00f3n en 4,5\u00a0km\u00b2, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 427 habitantes."}
{"id": "25180", "revid": "5865320", "url": "https://gl.wikipedia.org/wiki?curid=25180", "title": "Vilari\u00f1o, Teo", "text": "San Tom\u00e9 de Vilari\u00f1o \u00e9 unha parroquia que se localiza no leste do concello de Teo. Segundo o IGE en 2018 ti\u00f1a 157 habitantes (84 mulleres e 73 homes) distribu\u00eddos en 2 entidades de poboaci\u00f3n en 1,2 km\u00b2, o que sup\u00f3n un aumento en relaci\u00f3n ao ano 1999 cando ti\u00f1a 159 habitantes."}
{"id": "25183", "revid": "181", "url": "https://gl.wikipedia.org/wiki?curid=25183", "title": "SPD", "text": ""}
{"id": "25184", "revid": "111586", "url": "https://gl.wikipedia.org/wiki?curid=25184", "title": "CDU", "text": "CDU \u00e9 unha sigla que pode referirse a:"}
{"id": "25187", "revid": "85894", "url": "https://gl.wikipedia.org/wiki?curid=25187", "title": "A Capela, Toques", "text": "Santa Mar\u00eda da Capela \u00e9 unha parroquia que se localiza no oeste do concello de Toques. Segundo o IGE en 2018 ti\u00f1a 149 habitantes (72 mulleres e 77 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 225 habitantes."}
{"id": "25188", "revid": "85894", "url": "https://gl.wikipedia.org/wiki?curid=25188", "title": "Mangoeiro, Toques", "text": "San Tom\u00e9 de Mangoeiro \u00e9 unha parroquia que se localiza no oeste do concello de Toques. Segundo o padr\u00f3n municipal de 2018 ti\u00f1a 50 habitantes (26 homes e 24 mulleres) distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 71 habitantes."}
{"id": "25189", "revid": "85894", "url": "https://gl.wikipedia.org/wiki?curid=25189", "title": "Ordes, Toques", "text": "Santa Mar\u00eda de Ordes \u00e9 unha parroquia que se localiza no oeste do concello de Toques. Segundo o padr\u00f3n municipal de 2018 ti\u00f1a 138 habitantes (72 homes e 66 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 208 habitantes."}
{"id": "25190", "revid": "56817", "url": "https://gl.wikipedia.org/wiki?curid=25190", "title": "Garxuni", "text": "O garxuni, tam\u00e9n co\u00f1ecido como karxuni, \u00e9 a lingua \u00e1rabe escrita no alfabeto sir\u00edaco.\nO garxuni empezou a ser usado a partir do s\u00e9culo VII, cando o \u00e1rabe empezaba a volverse a lingua falada predominante no Crecente F\u00e9rtil, pero a escritura \u00e1rabe non estaba a\u00ednda ben desenvolvida nin ti\u00f1a a ampla difusi\u00f3n que despois acadou. De feito, hai evidencia de que o feito de escribir o \u00e1rabe en garxuni influenciou o estilo da moderna escritura \u00e1rabe."}
{"id": "25193", "revid": "25871", "url": "https://gl.wikipedia.org/wiki?curid=25193", "title": "Verdadeira Igrexa de Xes\u00fas", "text": "A Verdadeira Igrexa de Xes\u00fas \u00e9 unha igrexa independente protestante pentecostal, que se estableceu en Pequ\u00edn, China en 1917. O actual presidente, elixido pola asemblea internacional \u00e9 o predicador Yung-Ji Lin. Ten entre 800.000 e 1.500.000 seguidores, o 90% na Rep\u00fablica Popular da China. A igrexa adscr\u00edbese \u00e1 teolox\u00eda do pentecostalismo unicitario (s\u00f3 Xes\u00fas).\nHistoria.\nA s\u00faa orixe est\u00e1 en Paul Wei, un mercador que fora membro de varias congregaci\u00f3ns protestantes e que afirmaba que mentres estaba enfermo recibira o bautismo so a gu\u00eda do Esp\u00edrito Santo e o don de linguas, as\u00ed como diversas revelaci\u00f3ns directamente de Deus e chamadas dos profetas para se converter nun guerreiro do verdadeiro Deus contra o dia\u00f1o e as s\u00faas forzas e corrixir as desviaci\u00f3ns das outras igrexas e comezou a predicar a s\u00faa doutrina en Beijing ped\u00edndolles os fregueses das misi\u00f3ns cristi\u00e1s que abandonaran as igrexas estranxeiras , fundando en 1917 a Igrexa Internacional Reformada Verdadeira de Xes\u00fas, que ao pouco se abreviou para o nome actual. Zhang Lingsheng que se unira ao movemento en 1918 sucedeu a Wei \u00e1 s\u00faa morte en 1919 como l\u00edder da congregaci\u00f3n, que nese momento contaba con arredor dun milleiro de fieis , e comezou a editar o primeiro xornal onde se plasmou a doutrina da igrexa. Durante a d\u00e9cada de 1920 medrou considerablemente, v\u00e9ndose afectado por enfrontamentos internos ao intentar Barnabas Zhang facerse co control do grupo e establecer no sur da China un liderado oposto \u00e1 direcci\u00f3n do norte baixo a direcci\u00f3n dun fillo de Wei. En 1930 unha conferencia excomungou a Zhang, quen se mantivo en Hong Kong cun reducido n\u00famero de fieis, e estableceu un liderado colectivo. A Igrexa estaba presente en Hong Kong, Taiw\u00e1n, Malaisia e Singapur desde os anos vinte e a partir dos anos trinta estendeuse por Corea, Xap\u00f3n, Indonesia e Hawai . Cara a 1949 a organizaci\u00f3n afirmaba manter 700 igrexas na China e 120.000 fieis . Logo do triunfo comunista na China, a organizaci\u00f3n sufriu ataques do Movemento Patri\u00f3tico de Igrexas Protestantes, baixo control das autoridades comunistas e finalmente tiveron que se integrar no seu seo, a\u00ednda que as s\u00faas igrexas manti\u00f1an un trazo caracter\u00edstico como era celebrar os oficios principais os s\u00e1bados, o que as individualizaba con relaci\u00f3n ao resto das igrexas protestantes do Movemento Patri\u00f3tico. En 1966 coa Revoluci\u00f3n Cultural as autoridades suspenderon o propio Movemento Patri\u00f3tico Protestante. Mentres f\u00f3ra da China continental a organizaci\u00f3n celebrou en 1967 unha conferencia internacional na que se estableceu a s\u00faa sede en Taiw\u00e1n que se moveu a California en 1985. Na China continental restableceuse o Movemento Patri\u00f3tico Protestante en 1979 pero a Verdadeira Igrexa de Xes\u00fas logrou resistirse ao seu control en determinadas zonas, como Hunan e Guangdong .\nAs dez doutrinas.\nPara a igrexa os alicerces da s\u00faa fe son o que denomina as dez doutrinas:"}
{"id": "25194", "revid": "1131", "url": "https://gl.wikipedia.org/wiki?curid=25194", "title": "Silvio Santiago", "text": "Silvio Santiago Garc\u00eda, nado en Vilardev\u00f3s o 18 de outubro de 1903 e finado en Santiago de Compostela o 12 de setembro de 1974, foi un escritor galego.\nTraxectoria.\nParticipou na fundaci\u00f3n do Partido Sindicalista na Coru\u00f1a en 1934 e colaborou en \"Trabajo\". Ao chegar a guerra civil de 1936, no transcurso da cal foi asasinado o seu irm\u00e1n Xacinto, fuxiu a Portugal (1937) e de al\u00ed marchou a Cuba e posteriormente a Venezuela, onde residiu unha gran parte da s\u00faa vida.\nAl\u00ed creou o Centro Galego de Caracas e dirixiu a Casa Galicia, o Lar Gallego, un programa radiof\u00f3nico (\"Hora de Galicia\") e varias revistas, como por exemplo \"Galicia\", na que tratou de mostrar o seu ideal de comu\u00f1\u00f3n galaico-venezolano. Ser\u00eda tam\u00e9n nesta revista na que comezar\u00eda a s\u00faa curta carreira literaria no ano 1952. Foi un dos promotores do volume \"Homaxe da Galicia Universal\", adicado a Ram\u00f3n Otero Pedrayo.\nEn 1958 regresou de Venezuela e pasou a residir en Vilaboa (Culleredo), con tempadas na s\u00faa vila natal. Cando xa estaba a piques de cumprir os sesenta anos, en 1961, revelouse como escritor coa publicaci\u00f3n de \"Vilardev\u00f3s\", un libro que de seguida se converteu nun cl\u00e1sico da narrativa galega.\nFaleceu en Santiago de Compostela en setembro de 1974."}
{"id": "25196", "revid": "570", "url": "https://gl.wikipedia.org/wiki?curid=25196", "title": "Francisco Alonso Villaverde", "text": ""}
{"id": "25199", "revid": "181", "url": "https://gl.wikipedia.org/wiki?curid=25199", "title": "Verdadeira igrexa de Xes\u00fas", "text": ""}
{"id": "25203", "revid": "98629", "url": "https://gl.wikipedia.org/wiki?curid=25203", "title": "Agrarismo", "text": "O movemento agrario ou agrarismo foi un movemento de masas no cal o campesi\u00f1ado participou activamente a trav\u00e9s das sociedades agrarias e de sindicatos agr\u00edcolas no primeiro terzo do s\u00e9culo XX. O agrarismo \u00e9 o termo co que se denomina a organizaci\u00f3n dos labregos en sociedades agrarias ou en sindicatos agr\u00edcolas en Galiza a fins do s\u00e9culo XIX e sobre todo a partir de 1907 cando apareceu Solidaridad Gallega que axudou a dinamizar o movemento. Os obxectivos do agrarismo era a loita contra o sistema foral e contra o caciquismo ademais de promover a renovaci\u00f3n t\u00e9cnica do sector agrario galego.\nO 28 de xaneiro de 1906 prom\u00falgase a lei de sindicatos agr\u00edcolas. Dita lei permite a asociaci\u00f3n de campesi\u00f1os en c\u00e1maras agrarias ou comunidades para a adquisici\u00f3n de abonos, trebellos, ou para acadar unha correcta exportaci\u00f3n de produtos. As\u00ed a todo, o movemento agrario rematou por se-la expresi\u00f3n do conflito social de maior relevo, un conflito que acontece no primeiro terzo do s\u00e9culo XX \u00f3 reaccionaren os campesi\u00f1os ante a problem\u00e1tica que se estaba a sufrir no rural, ante o caciquismo, ante os foros... Solidaridad Gallega que axudou a dinamizar o movemento. Os obxectivos do agrarismo era a loita contra o sistema foral e contra o caciquismo ademais de promover a renovaci\u00f3n t\u00e9cnica do sector agrario galego.\nSolidaridad Gallega recolle o testemu\u00f1o de Acci\u00f3n Regionalista de Alfredo Bra\u00f1as e expresa violentamente a vontade campesi\u00f1a con graves mot\u00edns que culminan cos 9 mortos e 27 feridos dos acontecementos de Oseira en 1909.\nCando o rexionalismo estaba xa case extinguido, no que ti\u00f1a de acci\u00f3n pol\u00edtica organizada, xorde unha nova formaci\u00f3n do galeguismo: Solidaridade Gallega.\nAcci\u00f3n Gallega (ou Acci\u00f3n Galega) foi o nome dun dos m\u00e1is importantes movementos agrarios e anticaciqu\u00eds na Galiza do s\u00e9culo XX. De car\u00e1cter decididamente antiforal, redencionista, na s\u00faa primeira formulaci\u00f3n, constitu\u00edu a variante radical do agrarismo galego na d\u00e9cada de 1910.\nOrixe e evoluci\u00f3n.\nOrixe.\nO 28 de xaneiro de 1906 prom\u00falgase a lei de sindicatos agr\u00edcolas, que permit\u00eda a asociaci\u00f3n de campesi\u00f1os en c\u00e1maras agrarias ou comunidades para a adquisici\u00f3n de fertilizantes e trebellos e para acadar unha correcta exportaci\u00f3n de produtos. As\u00ed a todo, o movemento agrario rematou por se-la expresi\u00f3n do conflito social de maior relevancia, un conflito que acontece no primeiro terzo do s\u00e9culo XX \u00f3 reaccionaren os campesi\u00f1os ante o caciquismo, os foros e a problem\u00e1tica que se estaba a sufrir no rural.\nP\u00f3dense establecer catro etapas na evoluci\u00f3n dos movementos agrarios:\n1\u00aa etapa.\n\"A orixe deste movemento est\u00e1 na experiencia iniciada con \u00e9xito en Catalu\u00f1a cando Salmer\u00f3n concibe un pacto electoral pragm\u00e1tico, superador das diferencias partidistas [...] En 1907 pres\u00e9ntase Solidaridade que obt\u00e9n un clamoroso \u00e9xito\".\nNo programa de Solidaridad Gallega predomina a idea de defender Galicia, inda que, como sinala Xos\u00e9 Ram\u00f3n Barreiro, o programa resulta moi inconcreto. F\u00f3rmana republicanos, carlistas e rexionalistas (Murgu\u00eda, Pondal, Ux\u00edo Carr\u00e9 Aldao). Recollen a radicalizaci\u00f3n da loita agraria, conseguen multitudinarias concentraci\u00f3ns e vitorias parciais nas elecci\u00f3ns municipais, inda que non representaci\u00f3n parlamentaria. O seu \u00f3rgano de expresi\u00f3n ser\u00e1 \"A Nosa Terra\" e constit\u00fae o vencello entre o rexionalismo e o nacionalismo.\nEntre 1912 e 1913 a expansi\u00f3n do agrarismo vai acompa\u00f1ada de cambios nas s\u00faas correntes internas. Establ\u00e9cense d\u00faas grandes li\u00f1as: a social cat\u00f3lica e a laica. A primeira promoveu o cooperativismo e tratou de manter viva a influencia tradicional da Igrexa no mundo rural, afastando aos campesi\u00f1os dos partidos democr\u00e1ticos. Creceu moito grazas \u00e1 acci\u00f3n dos p\u00e1rrocos e propagandistas. Na d\u00e9cada de 1920 ti\u00f1a uns 500 sindicatos e 45.000 afiliados. O agrarismo laico insistiu na desaparici\u00f3n do foro, organizou boicots ao pago de rendas e impostos, foi m\u00e1is permeable \u00e1 influencia de republicanos e galeguistas e apoiou os esforzos por democratizar o sistema. A s\u00faa primeira organizaci\u00f3n foi a Liga de Acci\u00f3n Galega (1910-1914), dirixida paradoxalmente por un cura, Basilio \u00c1lvarez, famoso polas s\u00faas multitudinarias concentraci\u00f3ns e a s\u00faa fogosa oratoria contra foros e caciques.\nOutras organizaci\u00f3ns agrarias relevantes desta primeira etapa son Uni\u00f3n Campesi\u00f1a e Acci\u00f3n Gallega, fundada en 1910 por Basilio \u00c1lvarez, abade de Beiro (Ourense).\n2\u00aa etapa.\nNa segunda etapa (1917-1923), a combatividade dos labregos \u00e9 enorme. Chegan a se enfrontaren coa Garda Civil por procuraren a redenci\u00f3n dos foros pretendendo que non haxa ningunha indemnizaci\u00f3n \u00f3s antigos propietarios. Como consecuencia da presi\u00f3n exercida produciranse as redenci\u00f3ns masivas de foros que a ditadura de Primo de Rivera promulgou co decreto de 1926 que permit\u00eda \u00f3s campesi\u00f1os ser donos do seu terru\u00f1o.\n3\u00aa etapa.\nNos anos da ditadura de Primo de Rivera proliferan sindicatos de signo cat\u00f3lico que tenden a se confundir co poder do Estado. As s\u00faas actividades red\u00facense \u00e1 organizaci\u00f3n da agricultura e \u00e1 divulgaci\u00f3n de fertilizantes e maquinaria polas aldeas galegas.\n4\u00aa etapa.\nNa segunda Rep\u00fablica o movemento agrario diversif\u00edcase por mor de m\u00faltiplas tendencias ideol\u00f3xicas (cat\u00f3lica, comunista, nacionalista) e ve minorada a s\u00faa forza.\nTanto Antonio Noriega Varela como Ram\u00f3n Cabanillas foron escritores comprometidos co movemento agrarista."}
{"id": "25204", "revid": "336", "url": "https://gl.wikipedia.org/wiki?curid=25204", "title": "Movemento agrarista", "text": ""}
{"id": "25205", "revid": "23204", "url": "https://gl.wikipedia.org/wiki?curid=25205", "title": "Sahel (hom\u00f3nimos)", "text": "O top\u00f3nimo Sahel (do \u00e1rabe \u0633\u0627\u062d\u0644, \"fronteira\", \"ribeira\") pode referirse a:"}
{"id": "25206", "revid": "23204", "url": "https://gl.wikipedia.org/wiki?curid=25206", "title": "Inscrici\u00f3n de Behist\u00fan", "text": "A inscrici\u00f3n de Behist\u00fan (tam\u00e9n escrito Bisotun , Bistun o Bisutun ; persa : \u0628\u06cc\u0633\u062a\u0648\u0646 ; ou en persa antigo : Bagastana , que significa \"o lugar de Deus\") \u00e9 unha inscrici\u00f3n realizada no reinado de Dar\u00edo I. Para a escrita cuneiforme o que a Pedra Rosetta \u00e9 para os xer\u00f3glifos: o documento m\u00e1is importante no desciframento dunha lingua at\u00e9 ent\u00f3n esquecida. \nLocal\u00edzase na actual provincia de Kermanshah, no Ir\u00e1n, e forma parte dun gran complexo arqueol\u00f3xico (m\u00e1is de 187.000 has.) a car\u00f3n dunha antiga ruta comercial que un\u00eda Mesopotamia coa meseta irania e que, en 2006, foi nomeada Patrimonio da Humanidade pola UNESCO.\nA parte m\u00e1is relevante do complexo arqueol\u00f3xico \u00e9 o baixorrelevo no que aparece Dar\u00edo I no seu cami\u00f1o cara \u00f3 poder. Debaixo do baixorrelevo, hai un texto, en escrita cuneiforme, con versi\u00f3ns en tres linguas diferentes: elamita, persa antigo e babilonio. Neles, n\u00e1rranse diferentes lendas e as loitas que tivo que levar a cabo Dar\u00edo contra os s\u00e1trapas que se revoltaron cando accedeu ao poder.\nUn oficial do ex\u00e9rcito brit\u00e1nico, Sir Henry Rawlinson, transcribiu a inscrici\u00f3n en d\u00faas veces, en 1835 e 1843. Rawlinson foi capaz de traducir o texto cuneiforme en Persa antigo en 1838, e os textos en Elamita e Babilonio foron traducidos polo mesmo Rawlinson e outros despois de 1843. O babilonio foi unha antiga forma de Acadiano: ambas son linguas sem\u00edticas.\nA inscrici\u00f3n.\nO texto da inscrici\u00f3n \u00e9 unha declaraci\u00f3n de Dar\u00edo I, escrita tres veces en tres alfabetos e linguas diferentes: d\u00faas linguas lado a lado, persa antigo e elamita, e babilonio enriba delas. Dar\u00edo gobernou o imperio persa de 521 a 486 a.C.. Por volta de 515 a.C., el mandou facer unha inscrici\u00f3n coa longa historia da s\u00faa ascensi\u00f3n ao poder diante do usurpador Smerdis da Persia (e sobre as s\u00faas guerras subsecuentes e supresi\u00f3ns de rebeli\u00f3n) a ser inscrita nunha falesia preto da actual cidade de Bisistun, aos p\u00e9s das monta\u00f1as Zagros, no Ir\u00e1n, exactamente a onde se chega vindo das planicies de Kermanshah.\nA inscrici\u00f3n ten aproximadamente 15 m de altura por 25 m de largura, e fica a 100 m de altura nun acantilado \u00e1 beira dunha antiga estrada ligando as capitais da Babilonia e do imperio dos Medas (Babilonia e Ecbatana, respectivamente). \u00c9 practicamente inacces\u00edbel, pois a parte lateral da monta\u00f1a foi removida a fin de tornar a inscrici\u00f3n m\u00e1is vis\u00edbel despois da s\u00faa finalizaci\u00f3n. O texto en persa antigo cont\u00e9n 414 li\u00f1as en cinco columnas; o texto en elamita incl\u00fae 593 li\u00f1as en oito columnas e o texto babilonio est\u00e1 disposto en 112 li\u00f1as. \nA inscrici\u00f3n ilustrouse cun baixorrelevo de Dar\u00edo en tama\u00f1o real, dous servos e 10 figuras de 1 metro representando os pobos conquistados; o deus Ahura Mazda flut\u00faa sobre a ilustraci\u00f3n, abenzoando o rei. Unha figura parece ter sido acrecentada despois das outras teren sido completadas, as\u00ed como (curiosamente) a barba de Dar\u00edo, constitu\u00edda dun bloque de pedra independente fixado con ferro e chumbo.\nNa Antig\u00fcidade.\nA primeira menci\u00f3n hist\u00f3rica co\u00f1ecida da inscrici\u00f3n foi feita polo grego Ctesias de Cnidos, que notou a s\u00faa existencia por volta de 400 a.C.. Tam\u00e9n Publio Cornelio T\u00e1cito a menciona, inclu\u00edndo unha descrici\u00f3n dos monumentos auxiliares da base do acantilado, onde se encontra unha fonte. O que resta delas est\u00e1 de acordo coa s\u00faa descrici\u00f3n. Diodoro tam\u00e9n escribe sobre \"Bagistanon\" e afirma que fora inscrito pola ra\u00ed\u00f1a Sem\u00edramis da Babilonia.\nDespois da ca\u00edda do imperio persa e dos seus sucesores, e o desaparecemento da escrita cuneiforme, o significado da inscrici\u00f3n foi esquecido e interpretaci\u00f3ns e orixes fantasiosas torn\u00e1ronse a norma. Durante s\u00e9culos, en vez de ser atribu\u00edda a Dar\u00edo \u2014 un dos primeiros reis persas \u2014 considerouse ser do reino de Khosrau II da Persia (ou Cosroes) \u2014 un dos \u00faltimos (590 - 628). Unha lenda xurdiu afirmando que fora creada por Farhad, un amante da muller de Khosrau, Shirin. Exiliado pola s\u00faa transgresi\u00f3n, Farhad recibe a misi\u00f3n de escavar a monta\u00f1a para encontrar auga; se tivese \u00e9xito, recibir\u00eda o permiso de casar con Shirin. Despois de varios anos e da escavaci\u00f3n de metade da monta\u00f1a, el acaba por encontrar auga, mais Khosrau dille que Shirin xa morrera. El fica louco e t\u00edrase do cantil. Shirin non morrera, naturalmente, e enforcouse ao saber da morte de Farhad.\nDescuberta.\nFoi soamente en 1598, cando o brit\u00e1nico Robert Sherley avistou a inscrici\u00f3n durante unha misi\u00f3n diplom\u00e1tica na Persia por conta da Austria, que a inscrici\u00f3n retivo a atenci\u00f3n dos estudosos europeos. Sherley chegou \u00e1 conclusi\u00f3n de que se trataba dunha imaxe representando a ascensi\u00f3n de Xesucristo. Falsas interpretaci\u00f3ns b\u00edblicas pola parte dos europeos foron com\u00fans durante os dous s\u00e9culos seguintes, inclu\u00edndo a idea de que se tratase de Cristo e os seus ap\u00f3stolos, ou as tribos de Israel e Shalmaneser da Asiria.\nEn 1835, Sir Henry Rawlinson, un oficial do ex\u00e9rcito brit\u00e1nico adestrando o ex\u00e9rcito do X\u00e1 do Ir\u00e1n, comezou a estudar seriamente a inscrici\u00f3n. Como o nome da cidade de Bisist\u00fan estaba anglicizado para \"Behistun\" na \u00e9poca, o monumento pasou a ser co\u00f1ecido como a \"Inscrici\u00f3n de Behist\u00fan\". A pesar do seu dif\u00edcil acceso, Rawlinson foi capaz de escalar o cantil e copiar a inscrici\u00f3n en persa antigo. O texto elamita estaba do outro lado dun abismo, e o babilonio 4 metros enriba; ambas eran de dif\u00edcil acceso, e deix\u00e1ronse para m\u00e1is tarde.\nDesciframento.\nEn posesi\u00f3n do texto persa, e con aproximadamente un terzo do silabario fornecido polo especialista alem\u00e1n Georg Friedrich Grotefend, Rawlinson comezou a traballar no desciframento do texto. Por sorte, a primeira secci\u00f3n do texto conti\u00f1a unha lista dos reis persas id\u00e9ntica a aquela mencionada por Herodoto, e comparando os nomes e os caracteres, en 1838 Rawlinson foi capaz de descifrar os caracteres cuneiformes usados no persa antigo.\nDespois deste \u00e9xito, vi\u00f1eron os dous textos restantes. Despois dun per\u00edodo de servizo no Afganist\u00e1n, Rawlinson retornou ao traballo en 1843. Utilizando t\u00e1boas de madeira, conseguiu atravesar o espazo que separaba o texto en persa antigo e o elamita, e copiouno. El conseguiu, ent\u00f3n, encontrar un rapaz suficientemente \u00e1xil para escalar o cantil por unha fenda e instalar cordas \u00e1 altura do texto en babilonio, de modo que o puido copiar en papel mach\u00e9. \nRawlinson p\u00faxose novamente ao traballo e traduciu a escrita e a lingua babilonia independentemente de Edward Hincks, Julius Oppert e William Henry Fox Talbot, que tam\u00e9n contribu\u00edran no desciframento; Edwin Norris e outros foron os primeiros en facer o mesmo para o elamita. Sendo tres das linguas primarias da Mesopotamia, e tres variaci\u00f3ns da escrita cuneiforme, estas decifraci\u00f3ns foron unha das chaves para colocar a Asiriolox\u00eda na era moderna.\nP\u00e9nsase que Dar\u00edo colocou a inscrici\u00f3n naquela posici\u00f3n inacces\u00edbel para tornala infalsific\u00e1bel. A lexibilidade era secundaria (o texto \u00e9 completamente ilex\u00edbel desde o solo) diante deste imperativo. Mais o rei persa non contou coa fonte no p\u00e9 do cantil, o que trouxo tr\u00e1fego humano crecente \u00e1 \u00e1rea. Iso causou unha destruci\u00f3n consider\u00e1bel dalgunhas figuras. O monumento tam\u00e9n sufriu danos durante a segunda guerra mundial, cando os soldados o usaban na pr\u00e1ctica do tiro.\nLista de satrap\u00edas.\nA\u00ednda que semella complicado ter unha lista exhaustiva de satrap\u00edas, por mor dos numerosos cambios habidos, a inscrici\u00f3n menciona as seguintes nos primeiros momentos do reinado de Dar\u00edo:\nPosteriormente, foron engadidas outras: Putiya (Libia), Kusiya (Nubia) e, trala campa\u00f1a de Dar\u00edo contra os escitas, Skudra (Tracia). "}
{"id": "25207", "revid": "5805440", "url": "https://gl.wikipedia.org/wiki?curid=25207", "title": "Paradela, Toques", "text": "San Paio de Paradela \u00e9 unha parroquia que se localiza no centro do concello de Toques. Segundo o INE de 2018 ti\u00f1a 208 habitantes (122 homes e 86 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 318 habitantes.\nNo territorio desta parroquia at\u00f3pase o Forno dos Mouros."}
{"id": "25208", "revid": "5805441", "url": "https://gl.wikipedia.org/wiki?curid=25208", "title": "San Marti\u00f1o de Oleiros, Toques", "text": "San Marti\u00f1o de Oleiros \u00e9 unha parroquia que se localiza no sur do concello de Toques. Segundo o padr\u00f3n municipal de 2018 ti\u00f1a 114 habitantes (56 mulleres e 58 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 155 habitantes."}
{"id": "25210", "revid": "5828031", "url": "https://gl.wikipedia.org/wiki?curid=25210", "title": "San Xiao do Monte, Toques", "text": "San Xiao do Monte \u00e9 unha parroquia que se localiza no centro do concello de Toques. Segundo o padr\u00f3n municipal de 2018 ti\u00f1a 19 habitantes (10 mulleres e 9 homes) distribu\u00eddos en 1 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 35 habitantes."}
{"id": "25211", "revid": "5828055", "url": "https://gl.wikipedia.org/wiki?curid=25211", "title": "Santa Eufemia do Monte, Toques", "text": "Santa Eufemia do Monte \u00e9 unha parroquia que se localiza no oeste do concello de Toques. Segundo o IGE en 2018 ti\u00f1a 49 habitantes (23 homes e 26 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 60 habitantes."}
{"id": "25212", "revid": "5828210", "url": "https://gl.wikipedia.org/wiki?curid=25212", "title": "Santa Mari\u00f1a de Bra\u00f1as, Toques", "text": "Santa Mari\u00f1a de Bra\u00f1as \u00e9 unha parroquia que se localiza no norte do concello de Toques. Segundo o IGE en 2018 ti\u00f1a 206 habitantes (111 homes e 95 mulleres) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 261 habitantes."}
{"id": "25213", "revid": "5863", "url": "https://gl.wikipedia.org/wiki?curid=25213", "title": "Vilamor, Toques", "text": "Santo Estevo de Vilamor \u00e9 unha parroquia que se localiza no sur do concello de Toques. Segundo o padr\u00f3n municipal de 2018 ti\u00f1a 148 habitantes (78 homes e 70 mulleres) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 200 habitantes."}
{"id": "25214", "revid": "5828212", "url": "https://gl.wikipedia.org/wiki?curid=25214", "title": "Vilouriz, Toques", "text": "Santiago de Vilouriz \u00e9 unha parroquia que se localiza no leste do concello de Toques. Segundo o padr\u00f3n municipal de 2018 ti\u00f1a 70 habitantes (41 mulleres e 29 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 107 habitantes."}
{"id": "25215", "revid": "69467", "url": "https://gl.wikipedia.org/wiki?curid=25215", "title": "Andoio, Tordoia", "text": "San Mamede de Andoio \u00e9 unha parroquia que se localiza no norte do concello de Tordoia. Segundo o IGE en 2022 ti\u00f1a 251 habitantes (121 mulleres e 130 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 424 habitantes.\nEtimolox\u00eda.\nO top\u00f3nimo \"Andoio\" \u00e9 \"\u00fanicum\", de orixe e significado escuros. Poder\u00eda estar emparentado con \"Bormoio\" (Coristanco), \"Leiloio\" (Malpica de Berganti\u00f1os) ou \"Baldaio\" (lugar da devandita parroquia), contendo todos o sufixo -\"io\". \nO rexistro documental m\u00e1is antigo en que se menciona a esta parroquia que se co\u00f1ece, no Tombo A da Catedral de Santiago, \u00e9 de 924, e c\u00edtase como \"\"in Montanos\" villas \"Andogio cum ecclesia Sancti Mametis\"... (en Montaos, as vilas Andoio, coa igrexa de San Mamede). Nun texto de 1272 do Mosteiro de San Marti\u00f1o Pinario, aparece como \"sancto Mamete de Andoyo\", xa coa forma actual, mais coa graf\u00eda medieval.\nA advocaci\u00f3n desta parroquia \u00e9 \"San Mamede\", santo protector dos pastores e do gando nas monta\u00f1as, que lle d\u00e1 nome ao lugar de Samede. A orixe do nome est\u00e1 conectada aos cognomes romanos \"Mameus\", \"Mammeanus\" e \"Mammatus\", todos relacionados co lat\u00edn \"mamma\", 'peito, mamila', igual que a palabra \"m\u00e1moa\"."}
{"id": "25216", "revid": "69467", "url": "https://gl.wikipedia.org/wiki?curid=25216", "title": "Anxeriz, Tordoia", "text": "Santa Mari\u00f1a de Anxeriz \u00e9 unha parroquia que se localiza no oeste do concello de Tordoia. Segundo o IGE en 2022 ti\u00f1a 398 habitantes (197 mulleres e 201 homes) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 685 habitantes.\nXeograf\u00eda.\nNesta parroquia, nos montes do Castelo, nace o r\u00edo Dubra."}
{"id": "25218", "revid": "5863", "url": "https://gl.wikipedia.org/wiki?curid=25218", "title": "Hamas", "text": "Hamas (en \u00e1rabe \u062d\u0645\u0627\u0633, \"fervor\", e acr\u00f3nimo de Harakat al-Muq\u00e1wama al-Islamiya, \u062d\u0631\u0643\u0629 \u0627\u0644\u0645\u0642\u0627\u0648\u0645\u0629 \u0627\u0644\u0625\u0633\u0644\u0627\u0645\u064a\u0629 Movemento de Resistencia Isl\u00e1mica) \u00e9 unha organizaci\u00f3n pol\u00edtico-relixiosa palestina que pretende a destruci\u00f3n de Israel e a creaci\u00f3n dun estado isl\u00e1mico en Palestina.\nHamas fundouna Ahmed Yassin o 14 de decembro de 1987 na franxa de Gaza, coincidindo co levantamento popular, ou intifada, contra a ocupaci\u00f3n israel\u00ed. Ten relaci\u00f3ns estreitas cos Irm\u00e1ns Musulm\u00e1ns exipcios. En xaneiro de 2006 accedeu ao goberno de Gaza logo de vencer con claridade nas elecci\u00f3ns lexislativas."}
{"id": "25219", "revid": "98629", "url": "https://gl.wikipedia.org/wiki?curid=25219", "title": "Especie", "text": "En biolox\u00eda denom\u00ednase especie (do lat\u00edn \"Species\") a cada un dos grupos en que se dividen os x\u00e9neros.\nCaracter\u00edsticas.\nComponse de individuos que, ademais dos caracteres xen\u00e9ricos, te\u00f1en en com\u00fan outros caracteres polos cales se asemellan entre si e poden ser distinguidos de individuos pertencentes \u00e1s demais especies. De acordo con John Ray, que introduciu o concepto, ser\u00eda o conxunto de individuos que se poden reproducir entre si, producindo descendencia f\u00e9rtil, o que dar\u00eda un criterio claro e limitante do concepto. A pesar de que en moitos casos esta definici\u00f3n \u00e9 adecuada, a mi\u00fado \u00e9 dif\u00edcil demostrar se d\u00faas poboaci\u00f3ns poden cruzarse e dar descendentes f\u00e9rtiles (por exemplo, moitos organismos non poden manterse no laboratorio o suficiente tempo). Ademais, \u00e9 imposible aplicala a organismos que non se reproducen sexualmente, como as Bacterias, ou aos organismos extintos, co\u00f1ecidos s\u00f3 polos seus f\u00f3siles. Por iso, na actualidade adoitan aplicarse t\u00e9cnicas moleculares, como as baseadas na semellanza do\u00a0ADN. Desde o punto de vista estritamente sistem\u00e1tico ou da taxonom\u00eda, \u00e9 a xerarqu\u00eda comprendida entre o x\u00e9nero (ou o subx\u00e9nero, se existise) e a variedade (ou, no seu caso, a subespecie).\nEspecie \u00e9 a limitaci\u00f3n do xen\u00e9rico nun \u00e1mbito morfoloxicamente concreto.\nDeterminaci\u00f3n dos l\u00edmites.\nA determinaci\u00f3n dos l\u00edmites dunha especie \u00e9 puramente subxectiva e, polo tanto, exposta \u00e1s modalidades da interpretaci\u00f3n persoal. Alg\u00fans conceptos usuais son moi antigos, moi anteriores ao establecemento cient\u00edfico desta categor\u00eda sistem\u00e1tica. Pola contra, existen outros de l\u00edmites moi vagos, nos cales os sistem\u00e1ticos est\u00e1n en completo desacordo. Se as especies fosen inmutables, poder\u00edase definir facilmente cada unha delas dicindo que \u00e9 o conxunto de individuos (que foron, que son e que, de non extingu\u00edrense, ser\u00e1n) de caracteres cualitativamente id\u00e9nticos. Unha entidade as\u00ed determinada non \u00e9 realmente unha especie, sen\u00f3n o que usualmente se chama unha li\u00f1a pura ou un clon.\nA tradici\u00f3n aristot\u00e9lica establec\u00eda que os x\u00e9neros se dividen en especies pero que a especie, \u00e1 s\u00faa vez, pode converterse en x\u00e9nero con respecto \u00e1s subdivisi\u00f3ns secundarias.\nOutras definici\u00f3ns de especie.\nExisten multitude de definici\u00f3ns de especie:\nHistoria.\nO voc\u00e1bulo especie alude a tres conceptos distintos a\u00ednda que relacionados: o \"rango especie\", que \u00e9 o nivel m\u00e1is b\u00e1sico da taxonom\u00eda de Linneo; os \"taxons especie\", que son un grupo de organismos descritos e asignados \u00e1 categor\u00eda especie, e as \"especies biol\u00f3xicas\" que son entes capaces de evolucionar. Respecto a isto, c\u00f3mpre dicir que a idea de \u00abevoluci\u00f3n\u00bb xa se atopaba na antig\u00fcidade cl\u00e1sica. As\u00ed, Anaximandro afirma que as primeiras criaturas xurdir\u00edan da auga para pasar \u00e1 terra, mentres que Emp\u00e9docles asegura que eran partes separadas que, nun momento dado, chegaron a xuntarse, o que lembra a teor\u00eda da simbiox\u00e9nese. Cicero escolleu o voc\u00e1bulo latino \"species\" (\"aspecto caracter\u00edstico, forma\") para traducir a expresi\u00f3n grega \u1f30\u03b4\u03ad\u03b1, id\u00e9a, (\"aspecto, aparencia, forma\"), \u200b relacionado con \u03b5\u1fd6\u03b4\u03bf\u03c2, \"e\u00eedos\" (\"vista, visi\u00f3n, aspecto\"), voc\u00e1bulo plat\u00f3nico cargado de connotaci\u00f3ns dial\u00e9cticas e l\u00f3xicas.\nNon obstante, para o bi\u00f3logo Ernst Mayr, foi Plat\u00f3n \"o grande antiheroe do evolucionismo\" a causa da s\u00faa crenza no mundo das Ideas. Arist\u00f3teles, en cambio, mant\u00edvose nunha posici\u00f3n ambigua: achegou o que el consideraba probas dunha xeraci\u00f3n espont\u00e1nea mais falou dunha \"causa final\" de toda especie, a s\u00faa entelequia, e rexeitou explicitamente a idea de Emp\u00e9docles que dic\u00eda que as criaturas viventes foran orixinadas por casualidade. Zen\u00f3n de Citio, segundo Cicero, seguiu nesta li\u00f1a.\nDos datos que achega Lucrecio, extr\u00e1ese que Epicuro se anticipar\u00eda \u00e1 lei da selecci\u00f3n natural. O degradacionista Agosti\u00f1o de Hipona di en cambio que o libro da X\u00e9nese debe interpretarse e non se ten que supor que Deus crease as especies que se ven agora coas s\u00faas imperfecci\u00f3ns. Este feito e o proceso contra Galileo foi clave, s\u00e9culos m\u00e1is tarde, na r\u00e1pida aceptaci\u00f3n pola Igrexa cat\u00f3lica da teor\u00eda da evoluci\u00f3n. Durante a Idade Media, nunha \u00e9poca de indeterminaci\u00f3n fomentada pola inestabilidade pol\u00edtica, confund\u00edronse frecuentemente os voc\u00e1bulos \"especie\" e \"x\u00e9nero\". Isto poder\u00eda xustificarse en base ao texto da Vulgata:\nDeixouse aberta a posibilidade de que houbese especies e x\u00e9neros non creados por Deus ou non descubertos polos europeos. O nominalismo tivo os seus alicerces no s\u00e9culo XIV con William de Ockham. Esta doutrina sinalaba que non exist\u00eda ningunha entidade entre o voc\u00e1bulo e os individuos aos que este se refer\u00eda, \u00e9 dicir, s\u00f3 exist\u00edan os individuos. Segundo esta doutrina, as especies son froito da nosa raz\u00f3n e o concepto de especie empr\u00e9gase s\u00f3 coa fin de agrupalos pola s\u00faa semellanza e darlles un nome. En poucas palabras, o nominalismo non reco\u00f1ece as especies como entidades reales.\nLinneo e John Ray, pola s\u00faa banda, afianzaron a idea do car\u00e1cter discreto e da posesi\u00f3n de atributos obxectivos das especies que permit\u00edan a s\u00faa delimitaci\u00f3n, \u00e9 dicir, a realidade das especies. A partir da publicaci\u00f3n da \"Orixe das especies\" por Charles Darwin en 1859, comezouse a considerar a especie como un agregado de poboaci\u00f3ns morfoloxicamente variables e con capacidade de evolucionar. O concepto aristot\u00e9lico-linneano foi gradualmente substitu\u00eddo por unha concepci\u00f3n evolutiva baseada na selecci\u00f3n natural e no illamento reprodutivo.\nJohn Ray definiu a especie como un grupo de individuos semellantes, con antepasados com\u00fans. Igualmente, expresou que \"unha especie nunca nace da semente doutra especie\", \u00e9 dicir, os coellas non nacen dos monos, nin as no nacen de monos, nin as ervellas dan rosas.\nA mediados do s\u00e9culo XX formul\u00e1ronse d\u00faas posturas respecto das especies: o realismo evolutivo e o nominalismo. Os \u00faltimos mantiveron que na natureza s\u00f3 existen os organismos individuais e segundo os tax\u00f3nomos evolutivos as especies son entidades reais da natureza e constit\u00faen unidades de evoluci\u00f3n. A partir da d\u00e9cada de 1980 afianzouse a postura realista con respecto \u00e1s especies biol\u00f3xicas, conxuntamente co enfoque filoxen\u00e9tico da clasificaci\u00f3n.\nDe acordo con H\u00e4user (1987) os atributos xerais do concepto especie deben ser: universalidade, aplicabilidade pr\u00e1ctica e criterio decisivo. A maior\u00eda dos bi\u00f3logos que se ocupan da sistem\u00e1tica de plantas e animais empregan o CBE xunto coa descrici\u00f3n da morfoespecie."}
{"id": "25220", "revid": "98629", "url": "https://gl.wikipedia.org/wiki?curid=25220", "title": "Primates", "text": "A dos primates (\"Primates\") \u00e9 unha orde de mam\u00edferos placentarios que abrangue 480 especie reunidas en 78 x\u00e9neros de prosimios e simios..\nOs primates xorden de antecesores que viviron en \u00e1rbores de bosques tropicais e iso implica que as s\u00faas principais caracter\u00edsticas d\u00e9bense a adaptaci\u00f3ns a complexas contornas tridimensionais. A meirande parte das especies de primates seguen sendo, cando menos parcialmente, arb\u00f3reas. Todos os primates te\u00f1en cinco dedos (pentadactilidade), un patr\u00f3n dental com\u00fan e un primitivo (non especializado) dese\u00f1o corporal.\nAg\u00e1s os humanos, que habitan en todos os continentes, a meirande parte dos primates viven nas rexi\u00f3ns do tr\u00f3pico e subtr\u00f3pico de Am\u00e9rica, \u00c1frica e Asia.\nVar\u00edan en tama\u00f1o dende tan s\u00f3 30 gramos do \"Microcebus berthae\", aos 200\u00a0kg do \"Gorilla beringei graueri\".\nSegundo o rexistro f\u00f3sil, os antecesores primitivos dos primates deberon existir dende finais do Cret\u00e1ceo, hai 64 mill\u00f3ns de anos. Un dos f\u00f3siles m\u00e1is pr\u00f3ximos aos primates \u00e9 \"Plesiadapis\" e data de entre 55-58 mill\u00f3ns de anos, a finais do Paleoceno. Estudos con reloxo molecular indican que a li\u00f1a dos primates poder\u00eda ser a\u00ednda m\u00e1is antiga, orixin\u00e1ndose a mediados do Cret\u00e1ceo, hai 85 mill\u00f3ns de anos.\nA orde dos primates estivo tradicionalmente dividida en dous grupos principais: \nOs prosimios te\u00f1en caracter\u00edsticas m\u00e1is semellantes aos dos primeiros primates e incl\u00fae a especies como son os l\u00e9mures, lorisoideos e tarseiros.\nOs simios incl\u00faen aos monos, simios e humanos. Arestora a orde dos Primates div\u00eddese en d\u00faas subordes:\nEsta divisi\u00f3n bas\u00e9ase na estrutura do nariz e do labio superior. A primeira suborde conta con orificios nasais externos rodeados por unha zona de pel espida e o beizo superior div\u00eddese en dous pola s\u00faa li\u00f1a media, todo o cal fai que a expresi\u00f3n do rostro sexa limitada; pola contra, nos haplorrinos o beizo superior \u00e9 continuo e m\u00f3bil, e non existe unha zona de pel n\u00faa que rodee os orificios nasais, todo o cal facilita unha maior expresividade facial.\nOs simios div\u00eddense en dous grupos: \nOs catarrinos son os monos do Vello Mundo, como os babu\u00ednos e os macacos), os xib\u00f3ns e os grandes simios. Os monos do Novo Mundo incl\u00faen aos monos cebinos, monos ouveadores e monos esqu\u00edo. Os humanos son os \u00fanicos catarrinos que se te\u00f1en expandido f\u00f3ra de \u00c1frica, Asia do Sur e da Asia oriental con \u00e9xito; malia que os restos f\u00f3siles si mostran que houbo outras especies que o foran e estiveran presentes en Europa.\nA\u00ednda se est\u00e1n a descubrir novas especies de primates. Na d\u00e9cada do 2000 descubr\u00edronse e clasific\u00e1ronse taxonomicamente 25 especies e outras 11 na d\u00e9cada do 2010.\nTerminolox\u00eda hist\u00f3rica e a actual.\nA relaci\u00f3n entre os diferentes grupos de primates non estivo ben esclarecida ata hai pouco, por iso, alg\u00fans termos poden dar a confusi\u00f3n a\u00ednda hoxe. Un caso \u00e9 \"simio\", que tanto ten sido empregado como alternativa a \"mono\" como para os primates sen rabo e con semellanzas aos humanos. Wilfrid Le Gros Clark foi un dos primat\u00f3logos que propuxo a tendencia evolutivo dentro dos primates e como a orde se poder\u00eda distribu\u00edr nunha serie ascendente ata chegar aos humanos . As clasificaci\u00f3ns como \"prosimios\", \"monos\", \"pequenos primates\" e \"grandes primates\" seguen esta idea. Mais arestora, varios destes grupos ser\u00edan grupos parafil\u00e9ticos, o que significa que a\u00ednda que todos os membros dese grupo te\u00f1en un antecesor com\u00fan, ese grupo non incluir\u00eda a todos os descendentes dese antecesor. As clasificaci\u00f3ns actuais incl\u00faen a todos os descendentes dun antecesor com\u00fan dentro do mesmo grupo.\nNo seguinte diagrama m\u00f3strase unha das posibles clasificaci\u00f3ns dos actuais primates.\nOs grupos historicamente empregados, que aparecen nunha serie ascendente na \u00e1rbore filoxen\u00e9tica e que son parafil\u00e9ticos, son os seguintes:\nNon existe un amplo consenso sobre que terminolox\u00eda usar; se empregar os nomes com\u00fans parafil\u00e9ticos ou se empregar os nomes monofil\u00e9ticos.\nHistoria evolutiva.\nA orde dos Primates \u00e9 parte do clado Euarchontoglires, que est\u00e1 dentro do clado de Eutheria na clase dos Mammalia. Os estudos de xen\u00e9tica molecular nos primates, en colugos e escadentes mostraron que as d\u00faas especies de colugos est\u00e1n m\u00e1is achegados aos primates vivos arestora ca aos ascendentes. malia que no seu momento estes \u00faltimos estiveran clasificados como primates. Esas tres ordes compo\u00f1en o clado dos Euarchonta. A combinaci\u00f3n deste clado co clado dos Glires, que est\u00e1 composta por Roedentia e Lagomorpha, forman o clado dos Euarchontoglires. Tanto Euarchonta como Euarchontoglires est\u00e1n clasificados como superordes. Alg\u00fans cient\u00edficos consideran que Dermoptera, os colugos, \u00e9 unha suborde dos Primates e ref\u00edrense \u00e1 suborde dos Euprimates como a dos \"verdadeiros\" primates.\nEvoluci\u00f3n.\nA li\u00f1a dos primates p\u00e9nsase que apareceu hai 65 mill\u00f3ns de anos, a\u00ednda cando os primates m\u00e1is antigos co\u00f1ecidos datan do Paleoceno tard\u00edo de \u00c1frica (que corresponde co f\u00f3sil denominado \"Altiatlasius\") ou da transici\u00f3n do Paleoceno-Eoceno nos continentes do norte, arredor de hai 55 mill\u00f3ns de anos (\"Cantius\", \"Donrussellia\", \"Altanius\", e \"Teilhardina\"). Outros estudos, alg\u00fans co uso de reloxos moleculares, te\u00f1en estimado que a orixe da li\u00f1a de primates est\u00e1 no Cret\u00e1ceo Medio, aproximadamente hai 85 mill\u00f3ns de anos.\nCoa clad\u00edstica actual, os Primates son un grupo monofil\u00e9tico. A Suborde Strepsirrhini, os primates con rinario, p\u00e9nsase que se separaron da li\u00f1a de primates hai 63 mill\u00f3ns de anos, a\u00ednda que se propo\u00f1en datas anteriores. As sete familias de strepsirrhine son as cinco relacionadas coas familias de l\u00e9mures e as d\u00faas familias a\u00ednda viventes de loris\u00eddeos e g\u00e1lagos. A clasificaci\u00f3n de ordes xuntaba a Lepilemuridae en Lemuridae e Galagidae dentro de Lorisidae, dando unha familia de catro a unha e non de cinco a unha como se mostra aqu\u00ed. Durante o Eoceno, a meirande parte dos continentes estaban dominados por dous grupos: os adapiformes e os omomyides. O anteriores estaban considerados como parte dos Strepsirrhini, mais non ti\u00f1an un \"peite dental\" (un grupo de dentes largos, planos e curvados cara a diante) como o te\u00f1en os l\u00e9mures modernos. Estudos recentes mostran que \"Darwinius massilae\" formaba parte deste grupo. Esta \u00faltima especie estaba m\u00e1is pr\u00f3xima aos t\u00e1rsios, monos e simios. Cal \u00e9 a relaci\u00f3n destes grupos cos primates que actualmente a\u00ednda existen non est\u00e1 claro. Os Omomyidos desapareceron hai 30 mill\u00f3ns de anos e os adapiformes sobreviviron ata hai 10 mill\u00f3ns de anos\nOs estudos xen\u00e9ticos mostran que os l\u00e9mures de Madagascar diverxeron dos loris\u00eddeos hai aproximadamente 75 mill\u00f3ns de anos. Eses estudos, entre outros, indican que os l\u00e9mures est\u00e1n m\u00e1is relacionados entre si ca con calquera outro primate strepsirrhine. Por\u00e9n, Madagascar separouse de \u00c1frica hai 160 mill\u00f3ns de anos e da India hai 90. Sendo iso as\u00ed, p\u00e9nsase que unha \u00fanica poboaci\u00f3n dispersouse atravesando dende \u00c1frica o oc\u00e9ano cara a Madagascar hai 50 ou 80 mill\u00f3ns de anos e poboou o arquip\u00e9lago.. T\u00e9\u00f1ense valorado outras hip\u00f3teses de colonizaci\u00f3n, como \u00e9 a das m\u00faltiples colonizaci\u00f3ns desde \u00c1frica e a India pero ningunha destas est\u00e1 apoiada por estudos xen\u00e9ticos ou moleculares.\nAta hai pouco \"[[Daubentonia madagascariensis]\"] non daba sido clasificado dentro de Strepsirrhini. As teor\u00edas que se ti\u00f1an proposto eran que a s\u00faa familia, Daubentoniidae, era ou un primate lemuriforme, o que significar\u00eda que os seus antecesores se separaran da li\u00f1a de l\u00e9mures m\u00e1is recentemente que a de l\u00e9mures e loris\u00eddeos; ou un grupo irm\u00e1n de todos os Strepsirrhine. No 2008 confirmouse que \"Daubentonia madagascariensis\" estaba m\u00e1is achegado a orde de l\u00e9mures Malagasy, o que sup\u00f3n que ter\u00eda descendido igualmente desa mesma poboaci\u00f3n ancestral que colonizou a illa.\nA suborde de [[Haplorhini]], est\u00e1 composta de dous clados pr\u00f3ximos. Os prosimios t\u00e1rsidos da familia [[Tarsiida]], [[monot\u00edpico]]s na s\u00faa propia infraorde Tarsiiformes, son a divisi\u00f3n m\u00e1is basal e apareceron hai 58 mill\u00f3ns de anos. O esqueleto de haplorrino m\u00e1is antigo co\u00f1ecido data de 55 mill\u00f3ns de anos e \u00e9 un \"[[Archicebus]]\". Foi atopado na China e iso d\u00e1lle p\u00e9 as orixes asi\u00e1ticas da orde, algo que xa se propuxera. A infraorde de [[Simio|Simiiformes]] (primates simios, que son os monos, os simios e humanos) xurdiu hai 40 mill\u00f3ns de anos atr\u00e1s posiblemente tam\u00e9n en Asia. Se a orixe estivera al\u00ed ter\u00eda habido unha dispersi\u00f3n oce\u00e1nica polo [[Oc\u00e9ano Thethys]] de Asia a \u00c1frica en moi pouco tempo. Hai dous clados de simios, que ambos son pavordes un son os [[Catarrhini]], que est\u00e1 composto dos [[monos do Vello Mundo]], os [[humano]]s e outros [[simio]]s e que apareceron en \u00c1frica; e o outro son os Platyrrhini, que emerxeron en Am\u00e9rica do Sur e que son os [[monos do Novo Mundo]]. Un terceiro clado son os [[eosimiido]]s, que apareceron en \u00c1sia pero que se extinguiron hai mill\u00f3ns de anos.\nIgual que co caso dos l\u00e9mures, a orixe dos monos do Novo Mundo non est\u00e1 clara. Os estudos moleculares deron unha ampla estimaci\u00f3n das datas de diverxencia entre os platyrrhinos e os catarrhinos, variando entre 33 a 70 mill\u00f3ns de anos. Por\u00e9n os estudos de secuencias mitocondriais deron un rango menor, de entre 35 a 43 mill\u00f3ns de anos. Os primates antropoides probablemente atravesaron o oc\u00e9ano Atl\u00e1ntico dende \u00c1frica a Am\u00e9rica do Sur durante o [[Eoceno]] polo salto de illa a illa, que ser\u00eda posible polas [[Dorsal mesoatl\u00e1ntica|dorsais do atl\u00e1ntico]] e o baixo nivel do mar. Outra posibilidade ser\u00eda que fora froito dunha \u00fanica migraci\u00f3n transoce\u00e1nica, xa que [[Deriva continental|a separaci\u00f3n]] do oc\u00e9ano Atl\u00e1ntico nese momento non era tan distante como o \u00e9 hoxe.\n[[Ficheiro:Tamarin portrait 2 edit3.jpg|200px|thumb|Tamar\u00edn emperador, un mono do Novo Mundo]]\nOs simios e os monos espall\u00e1ronse dende \u00c1frica a Europa e Asia dende o [[Mioceno]]. Moi pouco despois os loris\u00eddeos e os t\u00e1rsios fixeron a mesma viaxe. Os primeiros hom\u00ednidos f\u00f3siles descubr\u00edronse no norte de \u00c1frica e datan de 5 a 8 mill\u00f3ns de anos de antig\u00fcidade. Os monos do Vello Mundo desapareceron de Europa hai 1.8 mill\u00f3ns de anos Os estudos moleculares e de restos f\u00f3siles mostran polo xeral que os humanos modernos apareceron en \u00c1frica entre hai 100 mil e 200 mil anos.\nMalia que os primates son un grupo que, en comparanza con outro grupos de animais, foron ben estudados; estanse a descubrir novas especies de Primates e os estudos xen\u00e9ticos est\u00e1n mostrar especies previamente non identificadas. Arestora apr\u00e9ciase un recente aumento no n\u00famero de especies, chegando a 424 especies e 658 subespecies.\nCaracteres xerais dos primates.\nOs principais caracteres dos primates, en relaci\u00f3n coa s\u00faa vida arbor\u00edcola, son:\nV\u00e9xase tam\u00e9n.\n[[Categor\u00eda:Primates| ]]\n[[Categor\u00eda:Artigos que toda Wikipedia deber\u00eda ter (Ciencia)]]"}
{"id": "25223", "revid": "605", "url": "https://gl.wikipedia.org/wiki?curid=25223", "title": "Videoxogos", "text": ""}
{"id": "25225", "revid": "98629", "url": "https://gl.wikipedia.org/wiki?curid=25225", "title": "Nintendo DS", "text": "Nintendo DS (abreviatura de Dual Screen, \u00abpantalla dual\u00bb ou, segundo Satoru Iwata, presidente de Nintendo, abreviatura de Developer's System, \u00aba consola dos desenvolvedores\u00bb). Segundo Nintendo, \u00e9 unha terceira li\u00f1a de produtos e non se trata da sucesora tecnol\u00f3xica da actual Game Boy Advance. O nome desta consola abr\u00e9viase como \"NDS\" ou simplemente como \"DS\". Tr\u00e1tase da videoconsola port\u00e1til m\u00e1is vendida na actualidade en todo o mundo (con m\u00e1is de 14 mill\u00f3ns de sistemas vendidos, fronte \u00f3s 8 mill\u00f3ns vendidos pola s\u00faa competencia, PSP) e tam\u00e9n a que m\u00e1is r\u00e1pido conseguiu superar o mill\u00f3n de unidades en vendas da historia dos videoxogos.\nEsta consola naceu da filosof\u00eda de Nintendo baseada na innovaci\u00f3n ou, como a propia compa\u00f1\u00eda o chama, \"expansi\u00f3n\". Lonxe de centrarse nunha simple evoluci\u00f3n gr\u00e1fica, en ofrecer unha vez m\u00e1is o mesmo de sempre pero con mellor calidade visual, optaron por engadir caracter\u00edsticas que fixesen da s\u00faa nova port\u00e1til algo totalmente novo e \u00fanico, que expandise a experiencia xogable e que permitise que o xogador deixase de xogar s\u00f3 cos sentidos, a vista e o o\u00eddo, e que puidese interactuar e sentir os xogos.\nA Nintendo DS ademais do seu propio cat\u00e1logo de xogos \u00e9 compatible cos xogos de Game Boy Advance, pero non cos de Game Boy e Game Boy Color.\nNintendo DS Lite constit\u00fae a segunda versi\u00f3n do modelo, vendida a partir do 2 de marzo de 2006. A terceira versi\u00f3n \u00e9 a Nintendo DSi que sa\u00edu ao mercado o 1 de novembro de 2008. Desta Dsi sa\u00edu \u00f3 mercado unha revisi\u00f3n, a Nintendo DSi XL, coa novidade das s\u00faas pantallas un 93% maiores, que ofrecen maior comodidade en xogos de debuxo ou que te\u00f1an textos pequenos. A DSi XL sa\u00edu \u00f3 mercado o 21 de novembro do 2009\nLanzamento ao mercado.\nA consola foi presentada o 11 de maio de 2004 no Electronic Entertainment Expo (E3) dos \u00c1nxeles."}
{"id": "25226", "revid": "98629", "url": "https://gl.wikipedia.org/wiki?curid=25226", "title": "GameCube", "text": "A Nintendo GameCube \u00e9 unha consola de 128 bits de Nintendo que debe o seu nome a s\u00faa forma de cubo.\nHistoria.\nNo 1999 present\u00e1ronse os primeiros rumores sobre a nova consola de Nintendo, todo apuntaba que esta \u00eda ser de cartuchos e compatible con Nintendo 64.\nNintendo presentou o \"proxecto Dolphin\", xunto con IBM e ATI a cal ser\u00eda en base a unha tarxeta gr\u00e1fica de 128-bits, procesador de 400 Mhz e utilizar\u00eda o DVD. Para mediados de 2000, rumoreouse sobre a StarCube (nome clave da consola) e que a s\u00faa capacidade diminu\u00eda a 300 mhz.\nNintendo en agosto do ano 2000, no \"SpaceWorld 2000\", revelou as primeiras imaxes da nova consola, Nintendo GameCube, coa s\u00faa capacidade de 485 Mhz e 128 bits que non diminu\u00edron sen\u00f3n que aumentaron.\nNo E3 2001 se presentouse oficialmente a consola de sobremesa con demos xogables (destacando \"Super Smash Bros Melee\" , \"Kameo: Elements of Power\",\"Luigi's Mansion\" , e varias demos m\u00e1is...) pero con diferenzas no dese\u00f1o da consola: como na altura (de 15\u00a0cm a 11,4\u00a0cm), a bandexa do disco que xa non presentaba aberturas; as ra\u00f1uras de expansi\u00f3n, que agora en vez de ser 2 eran 3; as digicards cambiaron de dese\u00f1o; o mando cambiaba un pouco con mangos m\u00e1is delgados; o cambio de forma da b e a s\u00faa cor de azul a vermello coma o bot\u00f3n start que cambia o seu cor e forma, pero seguiu sendo do agrado das persoas.\nXa en 2005, Nintendo anunciou a s\u00faa sucesora, nome en clave Revolution, coa que esperaban revolucionar a industria dos videoxogos cunha nova forma de xogar.\nCaracter\u00edsticas.\nA consola ten forma de \"cubo\" (11,4\u00a0cm x 15\u00a0cm x 16\u00a0cm) de distintas cores como negro, morado, prateado e ouro (s\u00f3 no Xap\u00f3n). Os seus controles e conectores est\u00e1n repartidos entre as s\u00faas caras:\nTr\u00e1tase da primeira consola de Nintendo que non funciona con cartuchos sen\u00f3n con mini-DVD (GODs). Estes mini-DVD miden 8\u00a0cm e son capaces de almacenar ata 1,5 xigabytes de informaci\u00f3n. Ademais, lense a gran velocidade.\nEspecificaci\u00f3ns.\nDisp\u00f3n dun procesador IBM e dun chipset gr\u00e1fico de ATI o que lle proporciona unha gran potencia. En canto a son, ten calidade de CD.\nEspecificaci\u00f3ns t\u00e9cnicas.\no L1 - Instruction 32KB, Data 32KB (8 v\u00edas)\no L2 - 256KB (2 v\u00edas)\nEspecificaci\u00f3ns f\u00edsicas.\no 4 portos de mando de control\no 2 ra\u00f1uras Digicard \"memorycard\"\no 1 sa\u00edda anal\u00f3xica SNS A/V Multiout\no 2 portos de serie de alta velocidade (s\u00f3 en equipos fabricados antes do 22 de marzo de 2004, en equipos posteriores s\u00f3 un)\no 1 porto paralelo de alta velocidade\nVersi\u00f3ns.\nExisten variadas versi\u00f3ns e cores, as principais son negro, \u00edndico, laranxa, platino e ouro.\nExisten 3 versi\u00f3ns do sistema:"}
{"id": "25227", "revid": "605", "url": "https://gl.wikipedia.org/wiki?curid=25227", "title": "Nintendo Gamecube", "text": ""}
{"id": "25228", "revid": "605", "url": "https://gl.wikipedia.org/wiki?curid=25228", "title": "Gamecube", "text": ""}
{"id": "25229", "revid": "85894", "url": "https://gl.wikipedia.org/wiki?curid=25229", "title": "Sobr\u00e1n (San Marti\u00f1o), Vilagarc\u00eda de Arousa", "text": "San Marti\u00f1o de Sobr\u00e1n \u00e9 unha parroquia do concello pontevedr\u00e9s de Vilagarc\u00eda de Arousa. Segundo o IGE no ano 2016 ti\u00f1a 1354 habitantes (697 mulleres e 657 homes), todos eles no lugar de Vilaxo\u00e1n, \u00fanico lugar desta parroquia que recollen tanto o Nomencl\u00e1tor de Galicia coma o IGE. Os censos do IGE reflicten un descenso poboacional respecto \u00f3s anos 2010, cando ti\u00f1a 1428 habitantes, e 2005, cando eran 1447.\nAt\u00f3pase \u00e1 beira esquerda da r\u00eda de Arousa."}
{"id": "25231", "revid": "605", "url": "https://gl.wikipedia.org/wiki?curid=25231", "title": "XBOX", "text": ""}
{"id": "25232", "revid": "1131", "url": "https://gl.wikipedia.org/wiki?curid=25232", "title": "Sony PSP", "text": ""}
{"id": "25233", "revid": "605", "url": "https://gl.wikipedia.org/wiki?curid=25233", "title": "Sega Dreamcast", "text": ""}
{"id": "25237", "revid": "98629", "url": "https://gl.wikipedia.org/wiki?curid=25237", "title": "Campo magn\u00e9tico", "text": "Un campo magn\u00e9tico \u00e9 o campo producido por cargas en movemento, que resulta no exercicio dunha forza sobre outras cargas en movemento non paralelo. Esta forza \u00e9 proporcional ao campo magn\u00e9tico xerado, isto \u00e9, ao valor de induci\u00f3n magn\u00e9tica (\"B\") que \u00e9 unha magnitude vectorial empregada para caracterizar un campo magn\u00e9tico; proporcional \u00e1 carga que sofre a acci\u00f3n do campo, \u00e1 velocidade desta carga e ao seno do \u00e1ngulo que forman a velocidade da carga e o vector induci\u00f3n magn\u00e9tica.\nformula_1\nOs campos magn\u00e9ticos son producidos por calquera carga el\u00e9ctrica en movemento e o momento magn\u00e9tico intr\u00ednseco das part\u00edculas elementais asociadas cunha propiedade cu\u00e1ntica fundamental, o seu spin. Na relatividade especial, os campos el\u00e9ctricos e magn\u00e9ticos son dous aspectos interrelacionados dun obxecto, chamado tensor electromagn\u00e9tico. As forzas magn\u00e9ticas dan informaci\u00f3n sobre a carga que leva un material a trav\u00e9s do efecto Hall. A interacci\u00f3n dos campos magn\u00e9ticos en dispositivos el\u00e9ctricos tales como os transformadores est\u00fadase na disciplina dos circu\u00edtos magn\u00e9ticos.\nHistoria.\nA\u00ednda que alg\u00fans materiais magn\u00e9ticos eran co\u00f1ecidos dende a antig\u00fcidade, como por exemplo o poder de atracci\u00f3n que a magnetita exerce sobre o ferro, non foi ata o s\u00e9culo XIX cando quedou plasmada a relaci\u00f3n entre a electricidade e o magnetismo, pasando de seren campos diferenciados a formar o que se co\u00f1ece como electromagnetismo.\nAntes de 1820, o \u00fanico magnetismo co\u00f1ecido era o do ferro. Isto cambiou en 1820 cando Hans Christian \u00d8rsted, un profesor de ciencias pouco co\u00f1ecido da universidade de Copenhague preparou na s\u00faa casa unha demostraci\u00f3n cient\u00edfica aos seus amigos e alumnos. Planeou demostrar o quecemento dun f\u00edo por unha corrente el\u00e9ctrica e tam\u00e9n levar a cabo demostraci\u00f3ns sobre o magnetismo, para o que dispuxo dunha agulla de comp\u00e1s montada sobre unha pea\u00f1a de madeira.\nMentres realizaba a s\u00faa demostraci\u00f3n el\u00e9ctrica, \u00d8rsted notou que cada vez que se conectaba a corrente el\u00e9ctrica, a agulla se mov\u00eda. Calou e finalizou as demostraci\u00f3ns, mais nos seguintes meses traballou duro intentando explicar o novo fen\u00f3meno sen conseguilo. A agulla non era nin atra\u00edda nin repelida pola corrente. En vez diso tend\u00eda a quedar en \u00e1ngulo recto.\nNome.\nA forza sobre unha carga el\u00e9ctrica depende d s\u00faa situaci\u00f3n, velocidade e direcci\u00f3n; empr\u00e9ganse dous campos vectoriais para describir esta forza. O primeiro \u00e9 o campo el\u00e9ctrico, que describe a forza que act\u00faa sobre unha carga estacionaria e d\u00e1 a compo\u00f1ente da forza que \u00e9 independente do movemento. O campo magn\u00e9tico, en cambio, describe a compo\u00f1ente da forza que \u00e9 proporcional tanto \u00e1 velocidade como \u00e1 direcci\u00f3n das part\u00edculas cargadas. O campo def\u00ednese pola lei de Lorentz e \u00e9, en cada instante, perpendicular tanto ao movemento da carga como \u00e1 forza que experimenta.\nO nome campo magn\u00e9tico ou intensidade do campo magn\u00e9tico apl\u00edcase a d\u00faas magnitudes:\nDende un punto de vista f\u00edsico, ambos son equivalentes no baleiro, ag\u00e1s nunha constante de proporcionalidade (permeabilidade) que depende do sistema de unidades: 1 no sistema de Gauss, formula_2 no SI. S\u00f3 se diferencian en medios co fen\u00f3meno da magnetizaci\u00f3n.\nUso.\nO campo H considerouse tradicionalmente o campo principal ou intensidade de campo magn\u00e9tico, xa que se pode relacionar cunhas \"cargas\", \"masas\" ou \"polos magn\u00e9ticos\" por medio dunha lei similar \u00e1 de Coulomb para a electricidade. Maxwell, por exemplo, empregou este enfoque, a\u00ednda que aclarando que esas cargas eran ficticias. Con iso, non s\u00f3 se parte de leis semellantes nos campos el\u00e9ctricos e magn\u00e9ticos (inclu\u00edndo a posibilidade de definir un potencial escalar magn\u00e9tico), sen\u00f3n que en medios materiais, coa equiparaci\u00f3n matem\u00e1tica de H con E, por un lado, e de B con D, por outro, p\u00f3dense establecer paralelismos \u00fatiles nas condici\u00f3ns de contorna e as relaci\u00f3ns termodin\u00e1micas; as f\u00f3rmulas correspondentes no sistema electromagn\u00e9tico de Gauss son:\nEn electrotecnia non \u00e9 raro que se conserve este punto de vista porque resulta pr\u00e1ctico.\nCoa chegada das teor\u00edas do electr\u00f3n de Lorentz e Poincar\u00e9, e da relatividade de Einstein, quedou claro que estes paralelismos non se corresponden coa realidade f\u00edsica dos fen\u00f3menos, polo que \u00e9 frecuente, sobre todo en f\u00edsica, que o nome de \"campo magn\u00e9tico\" se aplique a B (por exemplo, nos textos de Alonso-Finn e de Feynman). Na formulaci\u00f3n relativista do electromagnetismo, E non se agrupa con H para o tensor de intensidades, sen\u00f3n con B.\nEn 1944, F. Rasetti preparou un experimento para dilucidar cal dos dous campos era o fundamental, \u00e9 dicir, aquel que act\u00faa sobre unha carga en movemento, e o resultado foi que o campo magn\u00e9tico real era B e non H.\nPara caracterizar H e B recorreuse a varias distinci\u00f3ns. As\u00ed, H describe como de intenso \u00e9 o campo magn\u00e9tico na rexi\u00f3n que afecta, mentres que B \u00e9 a cantidade de fluxo magn\u00e9tico por unidade de \u00e1rea que aparece nesa mesma rexi\u00f3n. Outra distinci\u00f3n que se fai en ocasi\u00f3ns \u00e9 que H se refire ao campo en funci\u00f3n das s\u00faas fontes (as correntes el\u00e9ctricas) e B ao campo en funci\u00f3n dos seus efectos (forzas sobre aas cargas).\nCaracter\u00edsticas.\nPor outra banda o campo magn\u00e9tico p\u00f3dese abordar de xeito semellante ao el\u00e9ctrico, mais no canto de considerar a carga el\u00e9ctrica (un escalar) como fonte do campo, este papel vaino facer o \"momento dipolar magn\u00e9tico\" (un vector). \u00c9 neste senso que se fala do campo magn\u00e9tico coma un campo que deriva dun potencial vectorial e non dun escalar como o campo el\u00e9ctrico. \nformula_3\nUnha consecuencia disto \u00e9 o feito de que o campo magn\u00e9tico non pode ser un campo conservativo, e daquela non ser irrotacional, presentando en xeral un rotacional que non se anula. Por\u00e9n a s\u00faa diverxencia resulta nula por definici\u00f3n, polo que non hai fontes nin sumidoiros nun campo magn\u00e9tico, non hai \"cargas magn\u00e9ticas\", ou m\u00e1is correctamente, non hai monopolo magn\u00e9tico. E por isto mesmo as li\u00f1as de campo son sempre pechadas.\nPara ter unha idea intuitiva do que \u00e9 un dipolo magn\u00e9tico, p\u00f3dese considerar o caso m\u00e1is sinxelo que o xera: o dunha corrente el\u00e9ctrica circular. Neste caso o dipolo magn\u00e9tico \u00e9 un vector perpendicular ao plano do c\u00edrculo, co sentido de avance dun sacarrollas que xira coa corrente. O seu m\u00f3dulo v\u00e9n dado polo produto de corrente e radio.\nUn caso importante de material magn\u00e9tico \u00e9 o do im\u00e1n. \u00c9 un material como a magnetita (im\u00e1n permanente), o ferro imantado etc., que crea ao seu redor un campo magn\u00e9tico. A raz\u00f3n at\u00f3pase no feito de ter na s\u00faa estrutura interna unha serie de dominios, nos que os electr\u00f3ns presentan \u00f3rbitas que dan lugar a momentos magn\u00e9ticos paralelos, e ademais estes dominios est\u00e1n orientados dun mesmo xeito, fornecendo un momento resultante non nulo. O im\u00e1n sempre presenta un polo norte e un polo sur, a\u00ednda que rompa cada anaco manter\u00e1 os dous polos evidenciando de novo o feito de que as li\u00f1as de campo son sempre pechadas: saen do polo norte e entran de novo polo polo sur (ver a figura).\nDun punto de vista do magnetismo, os \"materiais\" p\u00f3dense clasificar en:\nIsto segundo o comportamento que presenta a s\u00faa susceptibilidade magn\u00e9tica.\nFontes do campo magn\u00e9tico.\nUn campo magn\u00e9tico ten d\u00faas fontes que o orixinan. Unha delas \u00e9 unha corrente el\u00e9ctrica de conduci\u00f3n, que d\u00e1 lugar a un campo magn\u00e9tico est\u00e1tico, se \u00e9 constante. Por outro lado unha corrente de desplazamiento orixina un campo magn\u00e9tico variante no tempo, mesmo a\u00ednda que aquela sexa estacionaria.\nA relaci\u00f3n entre o campo magn\u00e9tico e unha corrente el\u00e9ctrica v\u00e9n dada pola lei de Amp\u00e8re. O caso m\u00e1is xeral, que incl\u00fae \u00e1 corrente de desprazamento, d\u00e1o a lei de Amp\u00e8re-Maxwell.\nCampo magn\u00e9tico producido por unha carga puntual.\nO campo magn\u00e9tico xerano por unha \u00fanica carga en movemento (non por unha corrente el\u00e9ctrica) pode calcularse de xeito aproximado a partir da ecuaci\u00f3n derivada da lei de Biot-Savart:\nonde formula_5. Esta \u00faltima expresi\u00f3n define un campo vectorial solenoidal, para distribuci\u00f3ns de cargas en movemento a expresi\u00f3n \u00e9 diferente, mais pode probarse que o campo magn\u00e9tico contin\u00faa a ser un campo solenoidal. \u00c9 unha aproximaci\u00f3n debido a que, ao partir dunha corrente continua de cargas e intentar transformar a lei para cargas puntuais, despr\u00e9zanse as interacci\u00f3ns entre as cargas da corrente. Esta aproximaci\u00f3n \u00e9 \u00fatil para baixas velocidades (respecto \u00e1 velocidade da luz).\nCampo magn\u00e9tico producido por unha distribuci\u00f3n de cargas.\nA inexistencia de cargas magn\u00e9ticas leva a que o campo magn\u00e9tico \u00e9 un campo solenoidal, o que leva a que localmente pode ser derivado dun potencial vector formula_6, \u00e9 dicir:\n\u00c1 s\u00faa vez este potencial vector pode ser relacionado co vector densidade de corrente mediante a relaci\u00f3n:\nA ecuaci\u00f3n anterior formulada sobre formula_7, cunha distribuci\u00f3n de cargas contida nun conxunto compacto, a soluci\u00f3n \u00e9 expresable en forma de integral. E o campo magn\u00e9tico dunha distribuci\u00f3n de carga v\u00e9n dado por:\n_r} {\\|\\mathbf{r}-\\mathbf{r}_1\\|^2}\\ \\mathrm{d}V_1&lt;/math&gt;\nInexistencia de cargas magn\u00e9ticas aisladas.\nC\u00f3mpre salientar que, a diferenza do campo el\u00e9ctrico, no campo magn\u00e9tico non se comprobou a existencia de monopolos magn\u00e9ticos, s\u00f3 dipolos magn\u00e9ticos, o que significa que as li\u00f1as de campo magn\u00e9tico son pechadas, isto \u00e9, o n\u00famero neto de li\u00f1as de campo que entran nunha superficie \u00e9 igual ao n\u00famero de li\u00f1as de campo que saen da mesma superficie. Un claro exemplo desta propiedade v\u00e9n representado polas li\u00f1as de campo dun im\u00e1n, onde se pode ver que o mesmo n\u00famero de li\u00f1as de campo que saen do polo norte volve entrar a trav\u00e9s do polo sur, dende onde volven polo interior do im\u00e1n ata o norte.\nComo se pode ver no debuxo, independentemente de que a carga en movemento sexa positiva ou negativa, no punto A nunca aparece campo magn\u00e9tico; non obstante, nos puntos B e C o campo magn\u00e9tico invirte a s\u00faa direcci\u00f3n dependendo de se a carga \u00e9 positiva ou negativa. A direcci\u00f3n do campo magn\u00e9tico v\u00e9n dada pola regra da man dereita.\nPara determinar a direcci\u00f3n, t\u00f3mase un vector formula_8, na mesma direcci\u00f3n da traxectoria da carga en movemento. A direcci\u00f3n deste vector depende do signo da carga, \u00e9 dicir, se \u00e9 positiva e se move cara \u00e1 dereita, o vector formula_9 estar\u00e1 orientado cara \u00e1 dereita. Non obstante, se a carga \u00e9 negativa e se move cara \u00e1 dereita, o vector formula_10 vai cara \u00e1 esquerda. A continuaci\u00f3n, perc\u00f3rrese \"sinalando\" cos catro dedos da man dereita, dende o primeiro vector formula_8 ata o segundo formula_12, polo cami\u00f1o m\u00e1is curto ou, o que \u00e9 o mesmo, o cami\u00f1o que forme o menor \u00e1ngulo entre os dous vectores. O polgar estendido indicar\u00e1 nese punto a direcci\u00f3n do campo magn\u00e9tico.\nEnerx\u00eda almacenada en campos magn\u00e9ticos.\nA enerx\u00eda \u00e9 necesaria para xerar un campo magn\u00e9tico, para traballar contra o campo el\u00e9ctrico que un campo magn\u00e9tico crea e para cambiar a magnetizaci\u00f3n de calquera material dentro do campo magn\u00e9tico. Para os materiais non dispersivos, lib\u00e9rase esta mesma enerx\u00eda tanto cando se destr\u00fae o campo magn\u00e9tico para poder modelar esta enerx\u00eda, como sendo almacenado no campo magn\u00e9tico.\nPara materiais lineais e non dispersivos (tales que formula_13 onde formula_14 \u00e9 independente da frecuencia), a densidade de enerx\u00eda \u00e9:\nSe non hai materiais magn\u00e9ticos arredor, ent\u00f3n \u03bc pode substitu\u00edrse por \u03bc0. Devandita ecuaci\u00f3n non se pode utilizar para os materiais non lineais, empr\u00e9gase unha expresi\u00f3n m\u00e1is xeral. A cantidade incremental de traballo polo \u03b4W do volume de unidade necesitado para causar un cambio pequeno do \u03b4B do campo magn\u00e9tico en xeral \u00e9 \u03b4W= H*\u03b4B\nUnha vez que se obte\u00f1a a relaci\u00f3n entre H e B, esta ecuaci\u00f3n se emprega para determinar o traballo necesitado para acadar un estado magn\u00e9tico dado. Para os materiais como os ferromagn\u00e9ticos e supercondutores o traballo necesitado tam\u00e9n depender\u00e1 de como se crea o campo magn\u00e9tico.\nCampo magn\u00e9tico en relatividade.\nCampo medido por dous observadores.\nA teor\u00eda da relatividade especial demostrou que do mesmo xeito que espazo e tempo non son conceptos absolutos, a parte el\u00e9ctrica e magn\u00e9tica dun campo electromagn\u00e9tico dependen do observador. Iso significa que dados dous observadores formula_15 e formula_16 en moevmento relativo un respecto do outro o campo magn\u00e9tico e el\u00e9ctrico medido por cada un deles non ser\u00e1 o mesmo. No contexto da relatividade especial se os dous observadores se moven un respecto do outro con velocidade uniforme \"v\" dirixida segundo o eixe X, as compo\u00f1entes dos campos el\u00e9ctricos medidas por un e outro observador vir\u00e1n relacionadas por:\n\\quad \\bar{E}_z = \\frac{E_z + v B_y}{\\sqrt{1-v^2/c^2}} &lt;/math&gt;\nE para os campos magn\u00e9ticos terase:\n\\quad \\bar{B}_z = \\frac{B_z - v E_y/c^2}{\\sqrt{1-v^2/c^2}} &lt;/math&gt;\nC\u00f3mpre indicar que en particular un observador en repouso respecto a unha carga el\u00e9ctrica detectar\u00e1 s\u00f3 campo el\u00e9ctrico, mentres que os observadores que se moven respecto das cargas detectar\u00e1n unha parte el\u00e9ctrica e magn\u00e9tica.\nCampo creado por unha carga en movemento.\nO campo magn\u00e9tico creado por unha carga en movemento pode probarse pola relaci\u00f3n xeral:\nque \u00e9 v\u00e1lida tanto en mec\u00e1nica newtoniana como en mec\u00e1nica relativista. Isto leva a que unha carga puntual mov\u00e9ndose a unha velocidade v proporciona un campo magn\u00e9tico dado por:\n\\mathbf{v}\\times\\mathbf{u}_r&lt;/math&gt;\nonde o \u00e1ngulo formula_17 \u00e9 o \u00e1ngulo formado polos vectores formula_18 e formula_19. Se o campo magn\u00e9tico \u00e9 creado por unha part\u00edcula cargada que ten aceleraci\u00f3n, a expresi\u00f3n anterior cont\u00e9n termos adicionais (potenciais de Li\u00e9nard-Wiechert).\nUnidades de medida.\nA principal caracter\u00edstica da potencia do campo magn\u00e9tico \u00e9 o vector de induci\u00f3n magn\u00e9tica . Dependendo do medio introd\u00facese como o vector do campo magn\u00e9tico .\nAs dimensi\u00f3ns e unidades de medida das magnitudes magn\u00e9ticas empredas no Sistema Internacional de Unidades son:"}
{"id": "25239", "revid": "5863", "url": "https://gl.wikipedia.org/wiki?curid=25239", "title": "Moucide, O Valadouro", "text": "Santo Estevo de Moucide \u00e9 unha parroquia do concello lugu\u00e9s do Valadouro, na comarca da Mari\u00f1a Central. En 2011, segundo o IGE, ti\u00f1a 204 habitantes (104 homes e 100 mulleres).\nXeograf\u00eda.\nVizosa grazas \u00e1s augas do r\u00edo Moucide, que desemboca na parroquia de Cordido en Foz, e \u00e9 afluente do r\u00edo das Fontes de Moucide. Cerca do Monte da Mina hai unha pequena fervenza que \u00e9 famosa na parroquia, e un pozo artificial, creado por se houbese alg\u00fan incendio.\nPredomina o eucalipto e \u00e9 salientable a presenza de fauna tradicional dos bosques lugueses como o corzo, o raposo, o xabaril e o azor.\nHistoria.\nAta mediados do s\u00e9culo XIX a parroquia de Moucide estaba integrada no concello de Foz, do que se segregou entre 1858 e 1860 para unirse ao ent\u00f3n chamado Tierra Llana del Valle de Oro, hoxe O Valadouro.\nA estrutura da paisaxe urbanizada \u00e9 a habitual dos lugares galegos, coa igrexa dominando. A escola, que se fixo cos cartos dos valdourenses na Habana, xunto coa explotaci\u00f3n mineira en que se extra\u00eda caol\u00edn, hoxe abandonada, no Monte da Mina, achegan trazos da realidade econ\u00f3mica que o lugar viviu outrora.\nPatrimonio.\nA igrexa de Santo Estevo de Moucide ten un retablo maior barroco, no que est\u00e1 presente unha Santa Luc\u00eda datada no s\u00e9culo XIV. O retablo dereito e a cruz procesional son do s\u00e9culo XVI."}
{"id": "25241", "revid": "8758", "url": "https://gl.wikipedia.org/wiki?curid=25241", "title": "Virus (hom\u00f3nimos)", "text": "A palabra virus pode designar:"}
{"id": "25243", "revid": "98629", "url": "https://gl.wikipedia.org/wiki?curid=25243", "title": "Induci\u00f3n magn\u00e9tica", "text": "A induci\u00f3n magn\u00e9tica ou densidade do fluxo magn\u00e9tico (B) p\u00f3dese definir como unha medida do n\u00famero de li\u00f1as de campo por unidade de \u00e1rea que permean o campo magn\u00e9tico. \u00c9 unha cantidade vectorial, sendo a s\u00faa direcci\u00f3n en calquera punto do campo magn\u00e9tico a direcci\u00f3n do propio campo nese punto.\nConstit\u00fae unha medida do campo magn\u00e9tico, e daquela a s\u00faa existencia est\u00e1 asociada \u00e1 presenza de cargas en movemento que o xeran, e as\u00ed mesmo act\u00faa sobre outras cargas en movemento.\nA densidade magn\u00e9tica, no Sistema Internacional de Unidades expr\u00e9sase en webers por metro cadrado (wbm\u22122). Esa unidade de magnitude do vector induci\u00f3n magn\u00e9tica recibiu o nome de \"tesla\" (T), de modo que: 1 T = 1 wb/m2. Unha unidade antiga de induci\u00f3n magn\u00e9tica, a\u00ednda moi usada, debido a que os campos habituais son moito menores ca un Tesla, \u00e9 o \"gauss\"; 1 gauss = 10\u22124 tesla.\nAs li\u00f1as de fluxo trazadas para indicar como os pequenos im\u00e1ns se comportan cando son colocados nun campo magn\u00e9tico oferecen un medio de mapear/cartografar o campo. Unha tanxente a unha li\u00f1a de fluxo en calquera punto mostra a direcci\u00f3n que un im\u00e1n moi pequeno tomar\u00e1, se for colocado al\u00ed. P\u00f3dese engadir unha punta de frecha \u00e1 li\u00f1a tanxencial, para indicar o sentido que o polo norte do pequeno im\u00e1n apontar\u00e1, fornec\u00e9ndonos, as\u00ed, a direcci\u00f3n e o sentido do campo magn\u00e9tico (e do vector B) naquel punto.\nO campo vectorial conformado pola induci\u00f3n magn\u00e9tica \u00e9 un campo que deriva dun potencial vectorial e non dun escalar como o campo el\u00e9ctrico. Isto \u00e9,\nformula_1\nOnde \u03bc \u00e9 o momento dipolar magn\u00e9tico que xera o campo. Unha consecuencia disto \u00e9 o feito do campo magn\u00e9tico non ser un campo conservativo, e daquela non ser irrotacional, presentando en xeral un rotacional que non se anula. Por\u00e9n a s\u00faa diverxencia, resulta nula por definici\u00f3n, polo que non hai fontes nin sumidoiros nun campo magn\u00e9tico, non hai \"cargas magn\u00e9ticas\", ou m\u00e1is correctamente, non hai monopolo magn\u00e9tico. E por isto mesmo as li\u00f1as de campo son sempre pechadas.\nUs\u00e1ndose unha escala adecuada de li\u00f1as de fluxo por unidade de \u00e1rea perpendicular ao campo, poden representarse graficamente a induci\u00f3n (B) e a intensidade do campo (H) en calquera punto. A selecci\u00f3n de certo n\u00famero de li\u00f1as para representar unha unidade de fluxo magn\u00e9tico \u00e9 arbitraria. Normalmente, unha li\u00f1a de fluxo por metro cadradodo representa unha induci\u00f3n magn\u00e9tica de 1 wb/m2 (1T). Neste sentido, unha li\u00f1a de fluxo \u00e9 un weber."}
{"id": "25244", "revid": "98629", "url": "https://gl.wikipedia.org/wiki?curid=25244", "title": "Espazo-tempo", "text": "En f\u00edsica, o espazo-tempo \u00e9 o sistema de coordenadas utilizado como base para o estudo da Relatividade especial ou restrita. Puntos no espazo-tempo ch\u00e1manse de eventos e def\u00ednense por catro n\u00fameros (x, y, z, ct), onde c \u00e9 a velocidade da luz e pode considerarse como a velocidade que un observador se move en direcci\u00f3n ao futuro.\nNa relatividade especial e xeral, o tempo mais o espazo tridimensional conc\u00edbense, en conxunto, como unha \u00fanica variedade de catro dimensi\u00f3ns a que se d\u00e1 o nome de espazo-tempo. Un punto, no espazo-tempo, pode designarse como un \"acontecemento\". Cada acontecemento ten catro coordenadas (\"t\", \"x\", \"y\", \"z\"); ou, en coordenadas angulares, \"t\", \"r\", \"\u03b8\", e \"\u03c6\" que din o lugar e a hora en que el ocorreu, ocorre ou ocorrer\u00e1.\nIntroduci\u00f3n.\nPuntos no espazo-tempo chamanse eventos e def\u00ednense por catro n\u00fameros, por exemplo, (x, y, z, ct), onde c \u00e9 a velocidade da luz e pode considerarse como a velocidade \u00e1 que un observador se move en direcci\u00f3n ao futuro. Isto \u00e9, eventos separados no tempo de apenas 1 segundo est\u00e1n a 300.000\u00a0km un do outro no espazo-tempo.\nAs\u00ed como utilizamos as coordenadas x,y e z para definir puntos no espazo en 3 dimensi\u00f3ns, na Relatividade especial utilizamos unha coordenada a m\u00e1is para definir o tempo de acontecemento dun evento.\nDa mesma forma que en xeometr\u00eda en 3 dimensi\u00f3ns os valores para as coordenadas x,y,z e t dependen do sistema de coordenadas escollido e isto incl\u00fae escoller a direcci\u00f3n do eixo de tempo. Isto porque dous observadores en sistemas de referencia en movemento pos\u00faen eixos de tempo en direcci\u00f3ns diferentes. O que para un observador en repouso nun dos refer\u00e9nciais \u00e9 apenas direcci\u00f3n temporal, para o outro en movemento relativo \u00e9 unha \"mestura\" de espazo e de tempo. Este \u00e9 un dos puntos fundamentais da relatividade especial. No entanto esta \"mestura\" non \u00e9 percebida no d\u00eda a d\u00eda debido a escala de velocidades a que estamos acostumados. Da Transformaci\u00f3n de Lorentz, as coordenadas dun sistema en movemento con velocidade v na direcci\u00f3n do eixo x dun outro refer\u00e9ncial danse por:\nOnde:\nch\u00e1mase de factor de lorentz. Este factor mesmo para unha velocidade extremadamente alta para o noso padr\u00f3n diario, como unha velocidade de 16\u00a0km/s, ou 57.600 Km/h, que \u00e9 a velocidade media da voyager I, un dos obxectos m\u00e1is r\u00e1pidos constru\u00eddos polo ser humano , ser\u00eda de :\nE o factor de \"mestura\" entre tempo e espazo na transformaci\u00f3n de Lorentz ( o termo que multiplica x na coordenada de tempo do sistema en movemento, dado enriba ) ser\u00eda de :\nPolo tanto o factor adicionado \u00e1 coordenada de tempo \u00e9 practicamente cero. Nas velocidades as cales estamos habituados no d\u00eda a d\u00eda a diferenza entre espazo-tempo e un espazo de 3 dimensi\u00f3ns parametrizado polo tempo \u00e9 irrelevante. Mais non para outros ambientes no universo, ou mesmo en laboratorios de f\u00edsica de part\u00edculas.\nReferencial.\nComo as coordenadas x, y, z dun punto dependen dos eixos utilizados para o localizar, tam\u00e9n as distancias e intervalos temporais, invariantes na f\u00edsica Newtoniana, dependen do referencial no cal se sit\u00faa cada observador, na f\u00edsica relativista. Ver contracci\u00f3n da lonxitude e dilataci\u00f3n do tempo. Esta \u00e9 a idea base da Teor\u00eda da Relatividade Restrita.\nA relatividade xeral, polo seu lado, parte do principio de que o espazo-tempo non pode ser un fondo fixo, mais, si, unha rede de relaci\u00f3ns en evoluci\u00f3n.\nUn \"intervalo de espazo-tempo\" entre dous acontecementos \u00e9 a cantidade (invariante consoante o referencial) an\u00e1loga \u00e1 distancia no espazo euclidiano. O intervalo de espazo-tempo \"s\" nunha curva def\u00ednese por:\nonde \"c\" \u00e9 a velocidade da luz. Unha suposici\u00f3n b\u00e1sica da relatividade \u00e9 que transformaci\u00f3ns nas coordenadas, como as transformaci\u00f3ns de Lorentz mante\u00f1en os intervalos invariantes.\nOs intervalos espazo-tempo, concibidos nunha variedade (termo matem\u00e1tico), definen unha m\u00e9trica pseudo-euclidiana chamada de M\u00e9trica de Lorentz. Esta m\u00e9trica \u00e9 similar \u00e1 das distancias no espazo euclidiano. Con todo, n\u00f3tese que en canto que as distancias son sempre positivas, os intervalos espazo-tempo poden ser positivos, nulos ou negativos. Os acontecementos cun intervalo de espazo-tempo cero son apenas separados pola propagaci\u00f3n dun light cones(?)|sinal luminoso. Os acontecementos cun intervalo de espazo-tempo positivo situanse no seu futuro ou pasado rec\u00edproco, sendo o valor do intervalo definido polo tempo propio medido por un observador viaxando entre eles. O espazo-tempo, vista \u00e1 luz desta m\u00e9trica pseudo-euclidiana, consit\u00fae unha variedade pseudo-Riemanniana.\nUn dos m\u00e1is simple e interesantes exemplos de espazo-tempo \u00e9 R4 co intevalo espazo-tempo xa definido atr\u00e1s. Este, co\u00f1\u00e9cese como espazo de Minkowski, sendo o modelo usual da Teor\u00eda da Relatividade Restrita. En contraste, a Relatividade Xeral prop\u00f3n que a variedade subxacente non deber\u00e1 ser plana en presenza da gravidade, polo que se utiliza preferencialmente o espazo-tempo en vez do espazo de Minkowski.\nRestrinx\u00edndonos \u00e1 f\u00edsica Newtoniana, os acontecementos aparecen como un \u00fanico espazo-tempo. Nese caso referimonos \u00e1 relatividade de Galileu, sendo o sistema de coordenadas relacionado coas Transformaci\u00f3ns de Galileu. Con todo, como as distancias espaciais consideranse independentemente das distancias temporais, tal espazo-tempo poder\u00e1 ser decomposto arbitrariamente, o que non poder\u00e1 acontecer \u00e1 luz da relatividade xeral.\nAlg\u00fans feitos xerais sobre o espazo-tempo.\nUnha variedade compacta pode tornarse nun espazo-tempo se e s\u00f3 se a caracter\u00edstica de Euler fose 0.\nCalquera variedade de 4 dimensi\u00f3ns non compacta pode tornarse un espazo-tempo.\nMoitas variedades espazo-temporais ten interpretaci\u00f3ns que poden parecer bizarras ou desconfortav\u00edes para moitos f\u00edsicos. Por exemplo, un espazo-tempo compacto ten curvas de tempo pechadas, loops, que viola a noci\u00f3n de causalidade tan cara aos f\u00edsicos. Por esta raz\u00f3n os f\u00edsicos matem\u00e1ticos levan en consideraci\u00f3n apenas un subconxunto de todos os espazo-tempo pos\u00edbeis. \nUnha forma de facer isto \u00e9 estudar \"soluci\u00f3ns realisticas\" das ecuaci\u00f3ns da Relatividade Xeral. Outro \u00e9 adicionar algunha restrici\u00f3n f\u00edsico \"razo\u00e1bel\" mais a\u00ednda as\u00ed xeometricamente xen\u00e9rica, e en seguida tentar probar cousas interesantes sobre o espazo-tempo resultante. A \u00faltima abordaxe ten levado a resultados importantes, notabelmente os Teoremas de singularidade de Penrose-Hawking.\nEn f\u00edsica matem\u00e1tica \u00e9 com\u00fan restrinxir a variedade a variedades connectadas e Hausdorff. Un espazo-tempo Hausdorff \u00e9 sempre paracompacto.\nCuantizaci\u00f3n do espazo-tempo.\nA investigaci\u00f3n cient\u00edfica actual c\u00e9ntrase na natureza do espazo-tempo ao nivel da escala de Planck. A Gravidade cu\u00e1ntica en loop, a teor\u00eda das cordas, e a Termodin\u00e1mica dos buracos negros pred\u00edn un espazo-tempo cuantizado sempre coa mesma orde de magnitude. A Gravidade cu\u00e1ntica en loop chega, mesmo a facer previsi\u00f3ns precisas sobre a xeometr\u00eda do espazo-tempo \u00e1 escala de Planck."}
{"id": "25245", "revid": "85894", "url": "https://gl.wikipedia.org/wiki?curid=25245", "title": "Luc\u00eda Aldao", "text": "Luc\u00eda Aldao, nada na Coru\u00f1a o 20 de febreiro de 1982, \u00e9 unha poetisa e artista galega.\nTraxectoria.\nAs s\u00faas actividades, levando unha carreira paralela como cantante e guitarrista mutante, guionista e animadora cultural.\nDesde o ano 1998, viaxou polo pa\u00eds ofrecendo recitais de poes\u00eda. En 2005, xuntouse coa tam\u00e9n poetisa Mar\u00eda Lado para darlle forma ao espect\u00e1culo po\u00e9tico denominado \"Onde estea un cubata que se quite un soneto\". En 2006 chegou \"Poeta de mierda\", xunto coa actriz Pepa Y\u00e1\u00f1ez, e seguiu experimentando coa poes\u00eda ao vivo baixo o nome \"Moita poes\u00eda, pouca diversi\u00f3n\".\nNo ver\u00e1n de 2011 creou o grupo po\u00e9tico \"Poetas da hostia\", xunto a outros poetas como Mar\u00eda Lado, Ledicia Costas, Daniel Landesa, Nolim Gonz\u00e1lez, Xabier Xil Xard\u00f3n, Est\u00edbaliz Espinosa, Ces\u00e1reo S\u00e1nchez Iglesias, Eduardo Est\u00e9vez, Lorena Souto e Samuel L. Paris. Insp\u00edrase nos xogos po\u00e9ticos medievais dos \"poetry slams\" ou \"poxa de poetas\", nos que dous trobadores ou xograres compet\u00edan nun xogo l\u00edrico de intereacci\u00f3n co p\u00fablico. A esta tipolox\u00eda pertencen recitais colectivos como \"A hostia en verso\", \"Merendacea\" ou \"Vendo a mi\u00f1a alma (poxa de poetas)\".\nO 10 de abril de 2015 participou na primeira edici\u00f3n do ciclo \"O Alfabeto H\u00edbrido\" (celebrado na sede da Fundaci\u00f3n Luis Seoane, na Coru\u00f1a), xunto \u00e1 Mar\u00eda Lado co seu proxecto po\u00e9tico-humor\u00edstico-musical chamado \"Aldaolado\", contando coa actuaci\u00f3n previa de Santiago Auser\u00f3n (\"Juan Perro\").\nColaborou xunto co actor [[Carlos Blanco Vila|Carlos Blanco]] no espect\u00e1culo \"Dillei\", e no programa da [[TVG]] \"Somos unha potenzia\", ambos dirixidos por este. Exerceu de presentadora para as galas \"Ac\u00fastico feminino\" e \"Poes\u00eda e ciencia\". Formou parte do proxecto musical \"alDDao\", xunto co artista e m\u00fasico Diego Delgado, que comezou coa gravaci\u00f3n dunha versi\u00f3n do \"She's Lost Control\", de [[Joy Division]]. Foi asidua colaboradora das performances de [[Maribolheras prec\u00e1rias]].\nCoordinou os certames literarios \"Curtis treme\", \"Curtis mon amour\" e \"Happy Curtis\" para o Concello de [[Curtis]]. Participou tam\u00e9n cunha colaboraci\u00f3n po\u00e9tica os domingos no programa \"Tres peixes voando\", da [[Radio Galega]].\nTen colaborado en publicaci\u00f3ns como \"A Xanela\", \"O Ollo P\u00fablico\" ou \"La Bella Varsovia\". En 2019 colabora na publicaci\u00f3n dixital [[Vinte (revista)|Vinte]] con [[Mar\u00eda Lado]] e [[Iria Pinheiro]] na secci\u00f3n \"Ti fai o que eu che diga\".\nEn 2018 publica o seu primeiro libro de poemas en solitario: \"Todo isto antes era noite\".\nObras.\nPoes\u00eda.\nCon [[Mar\u00eda Lado]] (Aldaolado):\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores de Galicia en lingua galega]]\n[[Categor\u00eda:Poetas de Galicia]]\n[[Categor\u00eda:Nados na Coru\u00f1a]]\n[[Categor\u00eda:Nados en 1982]]\n[[Categor\u00eda:Cantantes de Galicia]]\n[[Categor\u00eda:Guionistas de Galicia]]\n[[Categor\u00eda:Cantantes en lingua galega]]"}
{"id": "25249", "revid": "69467", "url": "https://gl.wikipedia.org/wiki?curid=25249", "title": "Bardaos, Tordoia", "text": "Santa Mar\u00eda de Bardaos \u00e9 unha parroquia que se localiza no norte do concello de Tordoia. Segundo o IGE en 2022 ti\u00f1a 447 habitantes (244 mulleres e 203 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 700 habitantes."}
{"id": "25250", "revid": "69467", "url": "https://gl.wikipedia.org/wiki?curid=25250", "title": "Cabaleiros, Tordoia", "text": "San Xi\u00e1n de Cabaleiros \u00e9 unha parroquia que se localiza no centro do concello de Tordoia. Segundo o IGE en 2022 ti\u00f1a 690 habitantes (358 mulleres e 332 homes), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 990 habitantes.\nPatrimonio.\nNesta parroquia est\u00e1 o dolmen de Cabaleiros, tam\u00e9n co\u00f1ecido como a \"Casa da Moura\".\nA igrexa parroquial de San Xi\u00e1n de Cabaleiros \u00e9 do s\u00e9culo XIX; un edificio de planta rectangular e unha \u00fanica nave con sancrist\u00eda pegada no lateral."}
{"id": "25251", "revid": "69467", "url": "https://gl.wikipedia.org/wiki?curid=25251", "title": "Castenda da Torre, Tordoia", "text": "Santa Mar\u00eda de Castenda da Torre \u00e9 unha parroquia que se localiza no sur do concello de Tordoia. Segundo o IGE en 2022 ti\u00f1a 308 habitantes (162 mulleres e 146 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 498 habitantes."}
{"id": "25252", "revid": "69467", "url": "https://gl.wikipedia.org/wiki?curid=25252", "title": "Gorgullos, Tordoia", "text": "Santaia de Gorgullos (\u00e1 espera da oficializaci\u00f3n da forma Santaia de Gorgullos (Santaia)) \u00e9 unha parroquia que se localiza no leste do concello de Tordoia. Segundo o IGE en 2022 ti\u00f1a 412 habitantes (209 mulleres e 203 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 651 habitantes."}
{"id": "25253", "revid": "69467", "url": "https://gl.wikipedia.org/wiki?curid=25253", "title": "Leobalde, Tordoia", "text": "San Cristovo de Leobalde \u00e9 unha parroquia que se localiza no leste do concello de Tordoia. Segundo o INE en 2022 ti\u00f1a 106 habitantes (53 mulleres e 53 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 147 habitantes."}
{"id": "25254", "revid": "69467", "url": "https://gl.wikipedia.org/wiki?curid=25254", "title": "Numide, Tordoia", "text": "Santiago de Numide \u00e9 unha parroquia que se localiza no leste do concello de Tordoia. Segundo o IGE en 2022 ti\u00f1a 117 habitantes (67 mulleres e 50 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 215 habitantes."}
{"id": "25255", "revid": "69467", "url": "https://gl.wikipedia.org/wiki?curid=25255", "title": "Tordoia, Tordoia", "text": "San Xo\u00e1n de Tordoia \u00e9 unha parroquia que se localiza no norte do concello de Tordoia. Segundo o IGE en 2022 ti\u00f1a 79 habitantes (47 mulleres e 32 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 127 habitantes."}
{"id": "25256", "revid": "69467", "url": "https://gl.wikipedia.org/wiki?curid=25256", "title": "A Vila de Abade, Tordoia", "text": "San Cibr\u00e1n da Vila de Abade (\u00e1 espera da oficializaci\u00f3n da forma Viladabade (San Cibr\u00e1n)) \u00e9 unha parroquia que se localiza no oeste do concello de Tordoia. Segundo o IGE en 2022 ti\u00f1a 384 habitantes (206 mulleres e 178 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 669 habitantes."}
{"id": "25257", "revid": "29443", "url": "https://gl.wikipedia.org/wiki?curid=25257", "title": "Andeade, Touro", "text": "Santiago de Andeade \u00e9 unha parroquia que se localiza no leste do concello de Touro. Segundo o IGE en 2013 ti\u00f1a 98 habitantes (50 homes e 48 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 141 habitantes."}
{"id": "25258", "revid": "89787", "url": "https://gl.wikipedia.org/wiki?curid=25258", "title": "Bama, Touro", "text": "San Vicenzo de Bama \u00e9 unha parroquia que se localiza no oeste do concello de Touro na comarca de Arz\u00faa. Segundo o IGE en 2022 ti\u00f1a 234 habitantes (115 homes e 119 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 355 habitantes.\nEtimolox\u00eda.\nDo nome de Bama tense constancia por primeira vez no ano 912, como \"Vama\". Derivar\u00eda do Galaico \"*u\u03c6am\u0101-\" que significar\u00eda 'a m\u00e1is baixa, o fondo' (en forma feminina).. Esta explicaci\u00f3n aludir\u00eda a menor elevaci\u00f3n da parroquia comparada coa contorna.\nXeograf\u00eda.\nA parroquia de San Vicenzo de Bama linda polo norte co concello do Pino, polo sur coa parroquia de Prevedi\u00f1os, polo leste con Loxo; sendo a separaci\u00f3n entre as d\u00faas parroquias o r\u00edo Brandelos, e polo oeste co concello de Boqueix\u00f3n e a parroquia de Prevedi\u00f1os. A parroquia ten boas comunicaci\u00f3ns con Santiago pola A-54 e esta atravesada pola pista DP-6603 que se une a estrada AC-240 que vertebra o concello de Touro.\nEconom\u00eda.\nOs sectores principais desta parroquia son o primario e secundario. Exemplo disto son empresas de transformaci\u00f3n de materias primas da parroquia e da contorna, como Queixer\u00edas Bama, que se dedica \u00e1 fabricaci\u00f3n de queixos tradicionais con denominaci\u00f3n de orixe Arz\u00faa-Ulloa, a f\u00e1brica de iogur Gurgur, ou o serradoiro na aldea da Xesteira, Maderas Bama S.L.\nFestas.\nAs festas patronais de San Vicenzo cel\u00e9branse a fin de semana m\u00e1is pr\u00f3xima ao 22 de xaneiro. Fest\u00e9xase tam\u00e9n San Cidre (romar\u00eda na capela do mesmo nome a fin de semana m\u00e1is pr\u00f3xima ao 15 de maio) e o San Ram\u00f3n (primeira fin de semana de setembro).\nO Entroido de Bama, co\u00f1ecido como As M\u00e1scaras, ten lugar o domingo de Corredor, unha semana antes do domingo de entroido. O traballo para a celebraci\u00f3n de tan singular festa comeza polo menos un mes antes onde se re\u00fanen todos os que queren participar e vaise configurando a ruada, os xenerais, a vellada, o frade... Pola ma\u00f1anci\u00f1a ten lugar a ruada, conxunto de mozos e mozas vestidos de galegos ou disfrazados, van polas aldeas cantando, bailando e tocando.\nA asociaci\u00f3n A Pinguela de Bama (2017) realiza actividades vencelladas \u00e1 posta en valor da m\u00fasica e o baile tradicional galego. Levou a cabo o proxecto \u201cDende a coci\u00f1a\u201d que trata de recoller e divulgar o patrimonio inmaterial nos concellos de Touro e O Pino. Deste d\u00e1se a co\u00f1ecer o termo \"morada\" que fai referencia a uns bailes que se fac\u00edan en varias parroquias como Bama, Loxo, ou Lavacolla ata os anos 1960-1970. Normalmente comezaban a finais de xaneiro, cando xa medraban algo os d\u00edas, e duraban ata o Entroido. Estas festas ti\u00f1an lugar os domingos pola tarde ao longo de varias semanas e nelas tocaba un grupo de gaiteiros, pagado co di\u00f1eiro que recadaban os mozos cando sa\u00edan a cantar a Panxola e os Reis durante o Nadal."}
{"id": "25259", "revid": "5863", "url": "https://gl.wikipedia.org/wiki?curid=25259", "title": "Benda\u00f1a, Touro", "text": "Santa Mar\u00eda de Benda\u00f1a \u00e9 unha parroquia que se localiza no sur do concello de Touro. Segundo o IGE en 2013 ti\u00f1a 67 habitantes (34 mulleres e 33 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 88 habitantes."}
{"id": "25260", "revid": "5863", "url": "https://gl.wikipedia.org/wiki?curid=25260", "title": "Bese\u00f1o, Touro", "text": "San Cristovo de Bese\u00f1o \u00e9 unha parroquia do concello de Touro, na comarca de Arz\u00faa, na provincia da Coru\u00f1a. Segundo o IGE en 2012 ti\u00f1a 208 habitantes (109 homes e 99 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 259 habitantes.\nXeograf\u00eda.\nSit\u00faase ao leste do concello, e ten unha superficie de 6,12\u00a0km\u00b2. Linda ao norte e leste con Arz\u00faa, ao sur con Turces e ao oeste con Andeade e Qui\u00f3n. Amais dos 10 lugares recollidos no Nomencl\u00e1tor, hai outros como A Gordela, Maroxa, A Pena, Tarr\u00edo ou A Pica.\nBese\u00f1o at\u00f3pase cheo de regatos. O m\u00e1is importante \u00e9 o r\u00edo Bese\u00f1o, que logo perde o seu nome para collelo de Mer\u00e9s (Turces e finaliza sendo un afluente do r\u00edo La\u00f1as (Qui\u00f3n). Mais t\u00f3dalas augas rematan no r\u00edo Ulla.\n\u00c9 unha parroquia chan onde abundan as agras para uso agr\u00edcola, existindo pouso masa forestal, concentrada no monte de Vilanova, lindando con Andeade, o monte da Estrapuza, entre Barrido e Forte.\nHistoria.\nDurante o antigo r\u00e9xime a parroquia de Bese\u00f1o pertenceu \u00e1 xurisdici\u00f3n de Budi\u00f1o, na desaparecida provincia de Santiago, e ao concello do Pino, at\u00e9 a creaci\u00f3n en 1835 do concello de Touro trala divisi\u00f3n territorial de Espa\u00f1a en 1833.\nTurismo rural.\nConta cunha \u00fanica casa de turismo rural, un edificio do s\u00e9culo XVI, hoxe arranxado, que se chama A Pena de Augasantas.\nCultura.\nEntre o froito musical, conta cunha banda de gaitas chamada A Esmorga. Tam\u00e9n existe unha asociaci\u00f3n de veci\u00f1os no termo parroquial.\nPara a pr\u00e1ctica deportiva \u00e1chase unha pista polideportiva rubia de 40 m x 20 m de formig\u00f3n pu\u00eddo nun dos campos de festa.\nO mellor campo de lecer \u00e9 o de Baiobre, entre un souto ao lado dunha capela e unha fonte, lugar belo onde comezan as celebraci\u00f3ns estivais particulares da parroquia, a primeiros de xullo coa Santa Sabela. Outros festexos son a Festa da Xuventude, no \u00faltimo domingo de abril; o San Cristovo, os \u00faltimos non festivos de xullo; e a Augasantas en Oca de Abaixo en agosto."}
{"id": "25263", "revid": "85894", "url": "https://gl.wikipedia.org/wiki?curid=25263", "title": "Badaxoz", "text": "Badaxoz (en castel\u00e1n: \"Badajoz\", en estreme\u00f1o: \"Badaj\u00f3s\"), co\u00f1ecida historicamente en galego como Badallouce, \u00e9 unha cidade espa\u00f1ola, capital da provincia de Badaxoz, a m\u00e1is meridional das d\u00faas provincias de Estremadura. En 2020 ti\u00f1a 150\u00a0984 habitantes.\nBadaxoz est\u00e1 situado \u00e1 beira do r\u00edo Guadiana, e \u00e9 a porta de entrada natural a Portugal desde a Meseta Central. Badaxoz \u00e9 a cidade m\u00e1is poboada de Estremadura. Situada \u00f3 suroeste de Espa\u00f1a, est\u00e1 conectada pola autov\u00eda A-5 coas d\u00faas capitais ib\u00e9ricas, Madrid (a 400\u00a0km) e Lisboa (a 230\u00a0km).\nXeograf\u00eda.\nBadaxoz est\u00e1 no suroeste da pen\u00ednsula Ib\u00e9rica e ao oeste da provincia \u00e1 cal lle d\u00e1 o nome, no l\u00edmite con Portugal. Con 1440\u00a0km\u00b2, \u00e9 o terceiro municipio m\u00e1is extenso de Espa\u00f1a, despois de C\u00e1ceres e Lorca. O centro urbano dista cinco quil\u00f3metros da fronteira de Caia, que recibe o nome do r\u00edo que nesa zona separa Espa\u00f1a de Portugal. En termos xeol\u00f3xicos, est\u00e1 situada na Submeseta Sur. Foi fundada \u00e1 beira do Guadiana sobre un outeiro de calcarias paleozoicas, labrado polo r\u00edo at\u00e9 deixalo nun resalte cunha prominencia de 60 metros. Neste outeiro, denominado La Muela, lev\u00e1ntase a Alcazaba de Badaxoz, un dos principais monumentos da cidade. O termo municipal de Badaxoz asenta sobre solos derivados dos dep\u00f3sitos terciarios, que empastaron os relevos paleozoicos. O centro da cidade est\u00e1 a unha altitude 182 metros. No resto do termo municipal, var\u00eda entre os 150 metros no tramo m\u00e1is baixo do Guadiana e os 532 metros no pico Cancho de la Bandera, en Serra Luriana.\nClima.\nDe acordo coa clasificaci\u00f3n clim\u00e1tica de K\u00f6ppen o clima de Badaxoz \u00e9 mediterr\u00e1neo (Csa), ou mediterr\u00e1neo continentalizado de acordo con outras fontes, por ter unha amplitude t\u00e9rmica notablemente maior que na costa mediterr\u00e1nea. Os invernos son relativamente fr\u00edos, con m\u00ednimas que chegan a baixar con certa frecuencia dos 0\u00a0\u00b0C e, por tanto, coas consecuentes xeadas. Por outra banda, os ver\u00e1ns son calorosos, con m\u00e1ximas que poden superar en ocasi\u00f3ns os 40\u00a0\u00b0C. As precipitaci\u00f3ns son irregulares, cunha media anual ao redor dos 500\u00a0mm. Os meses m\u00e1is chuviosos son os de novembro e decembro. En cambio, os ver\u00e1ns adoitan ser secos, con tan s\u00f3 algunhas precipitaci\u00f3ns de car\u00e1cter tormentoso xeralmente. No outono e primavera o clima \u00e9 m\u00e1is inestable que no resto do ano, produc\u00edndose con certa frecuencia tormentas. \u00c9 frecuente, as\u00ed mesmo, a aparici\u00f3n de n\u00e9boas, especialmente persistentes no inverno, incluso durante varios d\u00edas seguidos, ao estar situada a cidade en pleno val do Guadiana.\nDemograf\u00eda.\nBadaxoz contaba en 2020 cunha poboaci\u00f3n de 150\u00a0984 persoas. A pesar de ser a cidade con maior n\u00famero de habitantes de Estremadura, presenta unha densidade de poboaci\u00f3n relativamente baixa (104,52 hab/km\u00b2), debido \u00e1 extensi\u00f3n do seu termo municipal, un dos m\u00e1is grandes de Espa\u00f1a, con 1440,37\u00a0km\u00b2. A\u00ednda as\u00ed, ten unha densidade maior c\u00e1 do conxunto espa\u00f1ol (93,55 hab/km\u00b2). En comparaci\u00f3n co dato estreme\u00f1o, case cuadriplica a s\u00faa media, situada en 2020 en 25,56 hab/km\u00b2.\nAdemais da propia cidade, o concello incl\u00fae pedan\u00edas, barrios e localidades de escasa poboaci\u00f3n. Dos 26 n\u00facleos integrados no municipio, s\u00f3 cinco superan os mil habitantes, al\u00e9n da \u00e1rea urbana pacense.\nEconom\u00eda.\nO sector servizos \u00e9 o dominante na cidade. O comercio n\u00fatrese de clientes procedentes da provincia e de Portugal. Debido \u00e1 importancia das devanditas relaci\u00f3ns comerciais co pa\u00eds veci\u00f1o, en 2006 inaugurouse a nova instalaci\u00f3n da Instituci\u00f3n Feiral de Badaxoz (IFEBA), xunto \u00e1 fronteira do r\u00edo Caya. Tam\u00e9n representa un importante n\u00f3 de comunicaci\u00f3ns entre dous pa\u00edses, e est\u00e1 previsto a construci\u00f3n dunha Plataforma Lox\u00edstica e a chegada do tren de alta velocidade. A cidade conta, as\u00ed mesmo, cun aeroporto, situado a 14\u00a0km do n\u00facleo urbano, ampliado en 2009, un Palacio de Congresos e un parque acu\u00e1tico e de lecer, Aqua Badajoz. O chan industrial da cidade at\u00f3pase concentrado case na s\u00faa totalidade nun gran pol\u00edgono industrial, El Nevero, situado xunto \u00e1 A-5, o cal se atopa continuamente en proceso de expansi\u00f3n. Nel est\u00e1n instaladas empresas dos sectores m\u00e1is variados. Ademais, hai outros chans industriais nos accesos \u00e1 cidade e en pequenos pol\u00edgonos en barrios como San Roque.\nNo ver\u00e1n de 2007, presentouse o proxecto de construci\u00f3n da nova sede da Caja de Badajoz, que comezou a edificarse en outubro de 2008. Tr\u00e1tase dun centro financeiro que conta cun edificio de 88 metros de altura, o que o converteu no edificio m\u00e1is alto de Estremadura."}
{"id": "25268", "revid": "1888", "url": "https://gl.wikipedia.org/wiki?curid=25268", "title": "Elecci\u00f3ns a Cortes de 1933 en Galicia", "text": "As segundas elecci\u00f3ns \u00e1s Cortes espa\u00f1olas da II Rep\u00fablica celebr\u00e1ronse o 19 de novembro de 1933. A lei electoral establec\u00eda un sistema maioritario de listas abertas, a lista maioritaria obti\u00f1a o 80% dos escanos por circunscrici\u00f3n e reserv\u00e1base para as minor\u00edas o outro 20%. Ti\u00f1an dereito ao voto os maiores de 23 anos e por primeira vez en Espa\u00f1a ti\u00f1an dereito de voto as mulleres.\nAs malas relaci\u00f3ns entre os republicanos e os socialistas fixo que presentaran candidaturas separadas, o que favoreceu \u00e1 dereita que presentaba listas conxuntas.\nA circunscrici\u00f3n electoral da Coru\u00f1a elix\u00eda 17 deputados, a de Lugo 10 deputados, a de Ourense 9 deputados e a de Pontevedra 13 deputados, en total en Galicia elix\u00edanse 49 deputados.\nResultados.\nEn toda Galicia os radicais e as candidaturas da dereita resultaron ga\u00f1adores. O Partido Radical conseguiu 15 escanos, a Uni\u00f3n Regional de Derechas (integrada na CEDA) 10, Renovaci\u00f3n Espa\u00f1ola 7, Partido Republicano Gallego 6, Partido Republicano Conservador 4 e os independentes 7.\nA Coru\u00f1a.\nNa provincia da Coru\u00f1a presentouse unha lista conxunta do PRG, o Partido Republicano Conservador, o Partido Radical e alg\u00fans independentes que vai ser a lista m\u00e1is votada na provincia: O PRG consegue 6 escanos, o PR 2 e o PRC 1.\nA candidatura de dereitas, que agrupaba a CEDA, os agrarios, mon\u00e1rquicos e independentes de dereita consegue 4 deputados para a CEDA, 2 para RE.\nOs dous deputados restantes foron para candidatos independentes e quedaron sen escano o PSOE, Partido Galeguista, o PCE o Partido Republicano Radical Socialista e o Partido Federal.\nLugo.\nNa provincia de Lugo o PRG presentouse en solitario e non conseguiu escano ning\u00fan. O Partido Radical e o Partido Republicano Conservador presentou unha lista conxunta que conseguiu 3 deputados para o PR e 2 para o PRC.\nA Coalici\u00f3n de Dereitas deu 2 escanos a CEDA, 1 a RE e 2 a independentes.\nAs listas do Partido Galeguista e do Partido Radical Socialista non conseguiron escano.\nOurense.\nNa provincia de Ourense o Partido Radical presentouse en solitario e conseguiu 4 escanos, a Candidatura de Dereitas que un\u00eda a CEDA, a Renovaci\u00f3n Espa\u00f1ola, os tradicionalistas e a independentes conseguiu 3 escanos para RE, 1 para a CEDA e 1 para un candidato independente pr\u00f3ximo a esta.\nA candidatura de republicanos de esquerda, que un\u00eda o PRG, o Partido Radical Socialista e o PG entre outros, non conseguiu escanos."}
{"id": "25269", "revid": "89787", "url": "https://gl.wikipedia.org/wiki?curid=25269", "title": "Monte Athos", "text": "A Rep\u00fablica de Monte Athos (en grego \"\u0386\u03b3\u03b9\u03bf \u038c\u03c1\u03bf\u03c2\", \"Monta\u00f1a Sagrada\") \u00e9 un estado mon\u00e1stico (\"Rep\u00fablica Athos\") que se localiza nunha pen\u00ednsula na rexi\u00f3n de Macedonia e est\u00e1 baixo soberan\u00eda grega. Mesmo pertencendo formalmente ao territorio da Grecia, que mant\u00e9n unha especie de gobernador, \u00e9 na verdade unha \"entidade teocr\u00e1tica independente\". Para entrar neste territorio \u00e9 necesario un permiso especial, a pesar de que Grecia sexa parte da Uni\u00f3n Europea e te\u00f1a abolido os controis fronteirizos.\nO territorio desta pequena rep\u00fablica est\u00e1 situado na pen\u00ednsula Calc\u00eddica e \u00e9 habitado por cerca de 1500 monxes ortodoxos distribu\u00eddos en vinte mosteiros principais. Cada un destes mosteiros elixe o seu propio superior e aos representantes para a Santa Asemblea, que exerce o poder lexislativo sobre todo o Monte Athos.\nA \u00fanica forma de chegar ao Monte Athos \u00e9 por barco, partindo da cidade de Uran\u00f3polis. Trat\u00e1ndose dun territorio habitado exclusivamente por monxes, s\u00f3 poden entrar nel homes e animais do sexo masculino.\nEste pequeno enclave abriga preciosos tesouros art\u00edsticos: antigos manuscritos, iconas e frescos pintados polos m\u00e1is ilustres representantes da pintura bizantina. Desde as s\u00faas orixes, a Monta\u00f1a Sagrada hospedou m\u00edsticos e mestres espirituais cuxos escritos foron recollidos no s\u00e9culo XVIII nunha c\u00e9lebre antolox\u00eda - a Filocalia - que influenciou profundamente o mundo ortodoxo.\nHistoria.\nAntig\u00fcidade.\nNa mitolox\u00eda grega, Athos \u00e9 o nome dun dos Xigantes que desafiou aos deuses gregos durante a Xigantomaquia. Athos lanzou unha enorme pedra contra Poseid\u00f3n que caeu no Mar Exeo e converteuse no Monte Athos. Segundo outra versi\u00f3n da historia, Poseid\u00f3n usou a monta\u00f1a para enterrar ao xigante derrotado.\nHomero menciona a monta\u00f1a Athos na Il\u00edada. Herodoto escribe que, durante a invasi\u00f3n persa de Tracia no 492 a.C., a frota do comandante persa Mardonius naufragou con perdas de 300 barcos e 20.000 homes, por un forte vento do norte mentres intentaba rodear a costa preto do Monte Athos. Herodoto menciona a pen\u00ednsula, ent\u00f3n chamada \"Akte\", dic\u00edndonos que os Pelasgos da illa de Lemnos poboaban e nomea nela cinco cidades, Sane, Kleonai (Cleonae), Thyssos (Thyssus), Olophyxos (Olophyxus), e Akrothoon (Acrothoum). Estrab\u00f3n tam\u00e9n menciona as cidades de Dion (Dium) e Akrothoon. Eretria tam\u00e9n estableceu colonias en Akte. Polo menos outra cidade estableceuse no per\u00edodo Cl\u00e1sico: Akanthos (Acanthus). Algunhas destas cidades acu\u00f1aron as s\u00faas propias moedas.\nA pen\u00ednsula estaba na ruta de invasi\u00f3n de Xerxes I, quen pasou tres anos escavando a Canle de Xerxes atravesou o istmo para permitir o paso da s\u00faa frota invasora no 483 a.C. Despois da morte de Alexandre o Grande, o arquitecto Din\u00f3crates (Deinocrates) propuxo esculpir na monta\u00f1a enteira unha estatua de Alexandre.\nPlinio o Vello afirmou no 77 d.C. que os habitantes do Monte Athos pod\u00edan \"vivir ata os catrocentos anos\" debido ao feito de que comen a pel de v\u00edboras.\nA historia da pen\u00ednsula durante as \u00faltimas idades est\u00e1 envolta pola falta de relatos hist\u00f3ricos. Os arque\u00f3logos non puideron determinar a localizaci\u00f3n exacta das cidades informadas por Estrab\u00f3n. Crese que deb\u00edan estar abandonadas cando os novos habitantes de Athos, os monxes, comezaron a chegar nalg\u00fan momento antes do s\u00e9culo IX d. C..\nCristianismo primitivo.\nSegundo a tradici\u00f3n athonita, a Virxe Mar\u00eda navegaba acompa\u00f1ada por San Xo\u00e1n Evanxelista desde Jope ata Chipre para visitar L\u00e1zaro. Cando o barco desviouse do rumbo cara ao ent\u00f3n pag\u00e1n Athos, viuse obrigado a fondear preto do porto de Klement, preto do actual mosteiro de Iviron. A Virxe chegou \u00e1 costa e, abafada pola marabillosa e salvaxe beleza natural da monta\u00f1a, bendiciuna e pediulle ao seu Fillo que fose o seu xard\u00edn. Escoitouse unha voz que dic\u00eda: \"\" (Traduci\u00f3n: \"Que este lugar sexa a t\u00faa herdanza e o teu xard\u00edn, un para\u00edso e un remanso de salvaci\u00f3n para os que buscan salvarse\"). Desde ese momento a monta\u00f1a consagrouse como xard\u00edn da Nai de Deus e quedou f\u00f3ra do alcance para todas as demais mulleres.\nOs documentos hist\u00f3ricos sobre a historia do antigo Monte Athos son moi poucos. \u00c9 certo que os monxes levan al\u00ed dende o s\u00e9culo IV, e posiblemente dende o III. Durante o reinado de Constantino I (324\u2013337) tanto cristi\u00e1ns como seguidores da relixi\u00f3n tradicional grega viv\u00edan al\u00ed. Durante o reinado de Xuliano (361\u2013363), as igrexas do Monte Athos foron destru\u00eddas, e os cristi\u00e1ns agoch\u00e1ronse nos bosques e lugares inaccesibles.\nM\u00e1is tarde, durante o reinado de Teodosio I (379\u2013395), os templos da relixi\u00f3n tradicional grega foron destru\u00eddos. O lexic\u00f3grafo Hesiquio de Alexandr\u00eda afirma que no s\u00e9culo V a\u00ednda hab\u00eda un templo e unha estatua de \"Zeus Athonita\". Despois da conquista isl\u00e1mica de Exipto no s\u00e9culo VII, moitos monxes ortodoxos do deserto exipcio intentaron atopar outro lugar tranquilo, alg\u00fans deles chegaron \u00e1 pen\u00ednsula de Athos. Un documento antigo afirma que os monxes \"constru\u00edan cabanas de madeira con tellados de palla [...] e recoll\u00edan froitos das \u00e1rbores silvestres facendo comidas improvisadas\"."}
{"id": "25270", "revid": "98629", "url": "https://gl.wikipedia.org/wiki?curid=25270", "title": "Velocidade do son", "text": "A velocidade do son \u00e9 a din\u00e1mica de propagaci\u00f3n das ondas sonoras. Na atmosfera terrestre \u00e9 de 343.2 m/s, 1 235.52 km/h (a 20\u00a0\u00b0C de temperatura).\nA velocidade ou din\u00e1mica de propagaci\u00f3n da onda sonora depende das caracter\u00edsticas do medio no que se realiza dita propagaci\u00f3n e non das caracter\u00edsticas da onda ou da forza que a xera. A s\u00faa propagaci\u00f3n nun medio tam\u00e9n se usa para estudar algunhas propiedades de dito medio de transmisi\u00f3n.\nO son \u00e9 unha perturbaci\u00f3n dun medio que ten a particularidade de ser percibida polo o\u00eddo humano. Esta perturbaci\u00f3n consiste en pequenas variaci\u00f3ns de presi\u00f3n que se transmiten lonxitudinalmente (isto \u00e9 a perturbaci\u00f3n avanza no mesmo sentido en que var\u00eda a presi\u00f3n).\nMedios de propagaci\u00f3n.\nA velocidade do son var\u00eda dependendo do medio a trav\u00e9s do cal viaxen as ondas sonoras.\nA definici\u00f3n termodin\u00e1mica da velocidade do son, para calquera medio, \u00e9 a\u00b2=(dp/d\u03c1)s, \u00e9 dicir, a derivada parcial da presi\u00f3n con respecto da densidade a entrop\u00eda constante.\nA velocidade do son var\u00eda tam\u00e9n ante os cambios de temperatura do medio. Isto d\u00e9bese a que un aumento da temperatura trad\u00facese nun aumento da frecuencia con que se producen as interacci\u00f3ns entre as part\u00edculas que transportan a vibraci\u00f3n, e este aumento de actividade fai aumentar a velocidade.\nPor exemplo, sobre unha superficie nevada o son \u00e9 capaz de desprazarse atravesando grandes distancias. Isto \u00e9 posible grazas \u00e1s refracci\u00f3ns producidas baixo a neve, que non \u00e9 un medio uniforme. Cada capa de neve ten unha temperatura diferente. As m\u00e1is profundas, onde non chega o sol, est\u00e1n m\u00e1is fr\u00edas que as superficiais e nestas capas m\u00e1is fr\u00edas o son prop\u00e1gase con menor velocidade.\nEn xeral, a velocidade do son \u00e9 maior nos s\u00f3lidos que nos l\u00edquidos e nos l\u00edquidos \u00e9 maior que nos gases. Isto d\u00e9bese ao grao de cohesi\u00f3n que te\u00f1en os enlaces at\u00f3micos ou moleculares conforme ao estado da materia.\nVelocidade do son no aire en km/h = (343 m / 1 s) \u00b7 (3600 s / 1 h) \u00b7 (1\u00a0km / 1000 m) = 1, 234.8\u00a0km/h.\nVelocidade do son nos gases.\nNos gases, a ecuaci\u00f3n da velocidade do son \u00e9 a seguinte:\nSendo \u03b3 o coeficiente de dilataci\u00f3n adiab\u00e1tica, \"R\" a constante universal dos gases, \"T\" a temperatura en kelvin e M a masa molar do gas.\nOs valores t\u00edpicos para a atmosfera est\u00e1ndar a nivel do mar son os seguintes:\nVelocidade do son nos s\u00f3lidos.\nEn s\u00f3lidos a velocidade do son v\u00e9n dada por:\nonde \"E\" \u00e9 o m\u00f3dulo de Young e \u03c1 \u00e9 a densidade. Con esta f\u00f3rmula p\u00f3dese calcular por exemplo a velocidade do son para o aceiro, que \u00e9 aproximadamente de 5,148\u00a0m/s.\nVelocidade do son nos l\u00edquidos.\nA velocidade do son na auga \u00e9 interesante para realizar mapas do fondo do oc\u00e9ano. En auga salgada, o son viaxa a aproximadamente 1,500\u00a0m/s e en auga doce a 1,435\u00a0m/s. Estas velocidades var\u00edan principalmente segundo a presi\u00f3n, temperatura e salinidade.\nA velocidade do son (\"v\") \u00e9 igual \u00e1 ra\u00edz cadrada do m\u00f3dulo de compresibilidade (\"K\") entre a densidade (\u03c1).\n&lt;/math&gt;"}
{"id": "25271", "revid": "6455840", "url": "https://gl.wikipedia.org/wiki?curid=25271", "title": "Pinyin", "text": "O pinyin (\u62fc\u97f3, p\u012bny\u012bn) ou hanyu pinyin (caracteres simplificados: \u6c49\u8bed\u62fc\u97f3; pinyin: \"h\u00e0ny\u01d4 p\u012bny\u012bn\") significa literalmente \"notaci\u00f3n fon\u00e9tica da lingua chinesa\" \u00e9 un sistema de transcrici\u00f3n mediante o alfabeto latino (\"romanizaci\u00f3n\") dos caracteres chineses segundo a pronuncia est\u00e1ndar do putonghua ou \"chin\u00e9s unificado est\u00e1ndar\", oficial na Rep\u00fablica Popular Chinesa. Posiblemente resulte m\u00e1is dif\u00edcil para os occidentais que a m\u00e1is com\u00fan Wade-Giles, pero dada a s\u00faa oficialidade na China, \u00e9 cada vez m\u00e1is utilizada.\nO Hanyu Pinyin aprobouse en 1958 e adoptouse en 1979 polo goberno da Rep\u00fablica Popular da China. Substitu\u00edu a sistemas anteriores de romanizaci\u00f3n, tales como o Wade-Giles (1859), que se modificou en 1892, e o Pinyin do Sistema Postal, e tam\u00e9n substitu\u00edu o Zhuyin como o m\u00e9todo de instruci\u00f3n fon\u00e9tica chinesa na China Continental. O Hanyu Pinyin adoptouse en 1979 pola Organizaci\u00f3n Internacional de Estandarizaci\u00f3n (ISO) como a romanizaci\u00f3n est\u00e1ndar do chin\u00e9s moderno (ISO-7098:1991). Foi tam\u00e9n aceptado polo goberno de Singapur, pola Biblioteca do Congreso dos Estados Unidos, as\u00ed como tam\u00e9n por outros organismos internacionais. Tornouse igualmente \u00fatil para a dixitaci\u00f3n de textos da lingua chinesa nos computadores.\nDiferenzas b\u00e1sicas con outros sistemas de soletreo.\nO pinyin \u00e9 unha romanizaci\u00f3n, ou sexa, utiliza letras latinas para representar sons no mandar\u00edn est\u00e1ndar. A maneira de efectuar tal representaci\u00f3n no pinyin difire, nalg\u00fans casos, do estilo de representaci\u00f3n escrita de sons noutras linguas que usan o alfabeto latino. Por exemplo, os sons indicados polas letras \"b\" e \"g\" corresponden m\u00e1is precisamente aos sons representados, respectivamente, pola letra \"p\" e \"k\" no emprego galego (en xeral no occidental) do alfabeto latino. Outras letras, como \"j\", \"q\", \"x\", ou tam\u00e9n o d\u00edgrafo \"zh\", indican sons que non corresponden exactamente con ning\u00fan son en galego.\nUnha das diferenzas coa Wade \u00e9 que non utiliza ap\u00f3strofos para distinguir entre diferentes consoantes oclusivas e palatais sen\u00f3n outras letras que non te\u00f1en ese son en chin\u00e9s. Por exemplo, \u5317\u4eac d\u00e1 \"b\u011bij\u012bng\" segundo o sistema pinyin, \"pei-ching\" segundo o sistema Wade-Giles e \"Peking\" segundo o \"sistema postal chin\u00e9s\".\nAo facer unha correspondencia m\u00e1is biun\u00edvoca dos caracteres latinos con sons chineses espec\u00edficos, o pinyin realiza unha romanizaci\u00f3n m\u00e1is precisa e compacta que os sistemas de romanizaci\u00f3n anteriores tales como o Wade-Giles; pola contra, isto tam\u00e9n implica que unha persoa que nunca estudase o sistema pinyin poida cometer erros graves de pronuncia, o cal era un problema menos serio con sistemas como o Wade-Giles.\nProp\u00f3sito.\nO prop\u00f3sito primario do pinyin nas escolas chinesas \u00e9 ensinar a pronuncia do mandar\u00edn est\u00e1ndar. Poder\u00edase pensar que o pinyin se usa para axudar os nenos a asociar caracteres con palabras faladas que eles xa co\u00f1ecen, mais isto non \u00e9 as\u00ed, xa que moitos chineses non usan o mandar\u00edn est\u00e1ndar na s\u00faa casa, e por iso non co\u00f1ecen a pronuncia de palabras do mandar\u00edn est\u00e1ndar ata chegar ao punto de aprendelas na escola primaria a trav\u00e9s do uso do pinyin.\nPronuncia.\nTons.\nO mandar\u00edn \u00e9 unha lingua tonal de catro tons, que se representan en pinyin polos seguintes diacr\u00edticos:\nCando non se disp\u00f3n (nos teclados, etc) dos caracteres acentuados, p\u00f3dense representar os tons cunha cifra despois da s\u00edlaba, correspondendo ao n\u00famero do ton indicado m\u00e1is enriba, ademais da cifra 0 ou 5 para indicar o ton neutro.\nAlfabeto.\nO pinyin utiliza o alfabeto latino, e polo tanto a s\u00faa pronuncia \u00e9 relativamente clara para os occidentais. As vogais do pinyin pron\u00fancianse de forma similar \u00e1s vogais das linguas rom\u00e1nicas, e a maior\u00eda das consoantes son semellantes \u00e1s da lingua galega. Hai, con todo, unha trampa para novatos, relacionada coas pronuncias pouco com\u00fans do \"x\", \"q\", \"c\", \"zh\", e \"z\" (e \u00e1s veces \"i\") e a pronuncia das letras \"d\", \"b\", \"g\" e \"j\", xorda (sen vibraci\u00f3n das cordas vocais, pr\u00f3xima ao galego \"t\", \"p\", \"k\" e \"x\" respectivamente). M\u00e1is abaixo forn\u00e9cese m\u00e1is informaci\u00f3n sobre a pronuncia de todas as letras do pinyin en termos de aproximaci\u00f3ns ao ingl\u00e9s.\nA pronuncia do chin\u00e9s d\u00e1se xeralmente en termos de iniciais e finais, que representan a parte segmental e fon\u00e9mica da lingua. As iniciais son consoantes iniciais, en canto que as finais son todas as combinaci\u00f3ns pos\u00edbeis de mediais (semivogais que anteceden as vogais), o n\u00facleo da vogal, e a coda (vogal ou consoante final).\nPara unha t\u00e1boa completa de todas as s\u00edlabas do pinyin, vexa T\u00e1boa do pinyin.\nIniciais (t\u00e1boa).\nEn cada cela abaixo, a primeira li\u00f1a indica o Alfabeto Fon\u00e9tico Internacional (\"AFI\"), e a segunda indica o pinyin.\nFinais (t\u00e1boa).\nEn cada cela de abaixo, a primeira li\u00f1a indica o AFI, a segunda indica o pinyin como forma independente (sen inicial), e a terceira indica o pinyin en combinaci\u00f3n cunha inicial. A non ser no caso das finais modificadas por un \u2013r, as cales son omitidas, temos a continuaci\u00f3n unha t\u00e1boa exhaustiva de todas as finais pos\u00edbeis. 1\n\u00c9 interesante salientar que as \u00fanicas consoantes en s\u00edlabas finais no mandar\u00edn est\u00e1ndar son \u2013n e \u2013ng, e \u2013r, que se liga a un sufixo gramatical. Se vostede vise unha s\u00edlaba chinesa que termine con calquera outra consoante, ser\u00e1 que ou ben se trata dunha lingua chinesa non mandar\u00edn (xeralmente as linguas chinesas do sur tales como o canton\u00e9s) ou ben, m\u00e1is raramente, un sistema de romanizaci\u00f3n non pinyin (onde as consoantes finais \u00fasanse para indicar tons).\n1 /\u025a/ (\u800c, \u4e8c etc.) \u00e9 escrito como \"er\". Para outras finais formadas polo sufixo -r, o pinyin non utiliza unha ortograf\u00eda especial; simplemente anexa \u2013r ao final ao que se engade, sen ter en conta as mudanzas de son que poidan ocorrer no proceso. Para informaci\u00f3ns sobre mudanzas de son relacionadas ao \u2013r final, vexa mandar\u00edn est\u00e1ndar..2 \"\u00fc\" \u00e9 escrito como \"u\" despois de j, q, ou x.3 \"uo\" \u00e9 escrito como \"o\" despois de b, p, m, ou f.\nAdemais, \"\u00e9\" \u00fasase para representar certas interxecci\u00f3ns."}
{"id": "25272", "revid": "98629", "url": "https://gl.wikipedia.org/wiki?curid=25272", "title": "Guitarra", "text": "A guitarra, un instrumento musical de corda pulsada, evoluci\u00f3n da vihuela, \u00e9 un invento espa\u00f1ol, desenvolto nos s\u00e9culos XVI a XVIII e perfeccionada polo lendario Antonio de Torres que lle deu a forma e estrutura que a\u00ednda ten hoxe. A guitarra cl\u00e1sica, de concerto ou espa\u00f1ola, est\u00e1 feita de madeira (normalmente nobres) e ten seis cordas, os tres bord\u00f3ns graves met\u00e1licas e as agudas de nailon ou carbono; antigamente as cordas eran de tripa. No s\u00e9culo XX apareceron outros tipos de guitarra nos Estados Unidos, primeiro a chamada \"ac\u00fastica\", con cordas de aceiro, e despois a guitarra el\u00e9ctrica, que ten unha pastilla ou im\u00e1n bobinado que transforma as vibraci\u00f3ns nun sinal el\u00e9ctrico que se pode amplificar.\nA guitarra est\u00e1 afinada por tres cuartas, unha terceira e unha cuarta m\u00e1is (dende o bord\u00f3n grave \u00f3 agudo): Mi, La, Re, Sol, Si, Mi.\nHistoria.\nOrixes.\nAs orixes e evoluci\u00f3n da guitarra no son demasiado claros, xa que numerosos instrumentos semellantes eran utilizados na antig\u00fcidade, polo que \u00e9 normal seguir xa traxectoria deste instrumento a trav\u00e9s das representaci\u00f3ns pict\u00f3ricas e escult\u00f3ricas atopadas ao longo da historia. Existen evidencias arqueol\u00f3xicas en baixorrelevos atopados en Ala\u00e7a H\u00fcy\u00fck (norte da actual Turqu\u00eda) de que en torno ao ano 1000 a. C. os hititas e asirios crearon instrumentos de corda parecidos \u00e1 lira (o instrumento de varias cordas m\u00e1is sinxelo e antigo do mundo) pero co agregado dunha caixa de resonancia, polo que ser\u00edan antecesores da guitarra. Tam\u00e9n se atoparon representaci\u00f3ns en debuxos do antigo Exipto que se asemellan a un instrumento parecido \u00e1 guitarra.\nExisten d\u00faas hip\u00f3teses sobre as s\u00faas orixes. Unha delas d\u00e1lle unha orixe greco-romana e afirma que \u00e9 un descendente da fid\u00edcula; e a outra considera que a guitarra \u00e9 un instrumento introducido polos \u00e1rabes durante a invasi\u00f3n musulm\u00e1 da Pen\u00ednsula Ib\u00e9rica, e que posteriormente evolucionou en Espa\u00f1a. Segundo a primeira hip\u00f3tese, estes instrumentos chegaron ata os gregos, que deformaron lixeiramente o seu nome, kiz\u00e1ra ou kettarah, que en galego converteuse en c\u00edtara. Este feito deu lugar a supo\u00f1er que a guitarra deriva da c\u00edtara grega e romana, \u00e1s que se le engadiu un mango ao comezo da nosa era. Moitos estudosos e music\u00f3logos atrib\u00faen a chegada da guitarra \u00e1 Pen\u00ednsula Ib\u00e9rica por medio do Imperio Romano no ano 400. A outra hip\u00f3tese sost\u00e9n que o primeiro instrumento con mastro foi a ud \u00e1rabe, cuxo nome os espa\u00f1ois terminaron fundindo erroneamente co seu artigo. Foron precisamente os \u00e1rabes que introduciron o instrumento na pen\u00ednsula, onde evolucionou de acordo aos gustos musicais da plebe baixo dominaci\u00f3n musulm\u00e1.\nNa India estes instrumentos eran co\u00f1ecidos en idioma s\u00e1nscrito como sitar (instrumento descendente da vina), palabra que prov\u00e9n de d\u00faas palabras indoeuropeas que dar\u00edan orixe \u00e1 palabra \"guitarra\": a ra\u00edz gu\u012bt (que produciu as palabras s\u00e1nscritas guit\u00e1: \"canci\u00f3n\", ou sang\u012bt: \u2018m\u00fasica\u2019) e a ra\u00edz tar, que significa \"corda\" ou \"acorde\".\nIdade Media.\nNos s\u00e9culos XI e XII poden distinguirse dous tipos de \"guitarres\" ou \"guiternes\". Por unha banda a mourisca ou mandora, con forma ovalada de media pera e que se asemella ao la\u00fade \u00e1rabe e \u00e1 mandolina. Pola outra a guitarra latina, unha evoluci\u00f3n das antigas cedras ou c\u00edtaras, de fondo plano, unida por aros con mango longo e cuxo caravilleiro era semellante ao do viol\u00edn. A primeira delas concorda coa hip\u00f3tese da orixe oriental da guitarra, unha especie de la\u00fade asirio que se ter\u00eda estendido por Persia e Arabia, ata chegar \u00e1 Pen\u00ednsula Ib\u00e9rica durante a estancia dos \u00e1rabes. A segunda, reforzar\u00eda a hip\u00f3tese da orixe greco-latina do instrumento. Ambos tipos est\u00e1n representados nas miniaturas das \"Cantigas de Santa Mar\u00eda\" de Afonso X o Sabio de 1270, a\u00ednda que unha das representaci\u00f3ns m\u00e1is antigas que se conservan est\u00e1 en Europa Occidental, nun Paixonario da abad\u00eda de Zwiefalten do ano 1180.\nNo s\u00e9culo XIV, os poetas medievais franceses Guillaume de Machaut e Eustache Deschamps nomean nas s\u00faas obras \u00e1 \"guiterna\" sen precisar o tipo.\nA guitarra latina evolucionou ata dar lugar a dous instrumentos diferentes: a vihuela, que estaba dotada de seis ordes (cordas dobres) e que tivo unha ampla difusi\u00f3n entre a aristocracia e os trobadores e m\u00fasicos profesionais; e a guitarra, de catro ordes e de uso m\u00e1is popular.\nS\u00e9culo XVI.\nNo s\u00e9culo XVI comezan a realizarse numerosas composici\u00f3ns para guitarra. A primeira obra para guitarra de catro ordes aparece na obra \"Tres libros de m\u00fasica en cifra para vihuela\", publicada en 1546 por Alonso Mudarra en Sevilla. Nesa \u00e9poca era habitual confundir os nomes destes instrumentos e foi a finais de s\u00e9culo cando comezaron a diferenciarse. A guitarra foi utilizada principalmente como instrumento de acompa\u00f1amento e principalmente coa t\u00e9cnica do \"rasgueado\".\nS\u00e9culo XVII.\nO tratado m\u00e1is antigo sobre a guitarra espa\u00f1ola foi publicado en Barcelona en 1596 por Juan Carlos Amat. En 1606 Girolamo Montesardo publicou en Bolonia a primeira grande obra para guitarra, titulada \"Nuova inventione d'involatura per sonare Il balleti sopra la chitarra espagnuola\" e G. A. Colonna publicou \"Intavolatura di chitarra alla spagnuola\" en 1620.\nHabitualmente atrib\u00faeselle a inclusi\u00f3n da quinta corda ao m\u00fasico e poeta andaluz Vicente Espinel. A atribuci\u00f3n desta invenci\u00f3n realizouna Lope de Vega, pero foi refutada por Nicolao Doici de Velasco (1640) e por Gaspar Sanz (1684) nos seus tratados sobre a guitarra espa\u00f1ola. Sustentan as s\u00faas afirmaci\u00f3ns no feito de que once anos antes do nacemento de Espinel, Bermudo mencionou unha guitarra de cinco ordes. Por\u00e9n, a\u00ednda que Espinel non fose o inventor da guitarra espa\u00f1ola de cinco cordas, probablemente foi quen m\u00e1is se encargou da s\u00faa difusi\u00f3n popular en todas as clases sociais de Espa\u00f1a. O \"Nuevo m\u00e9todo por cifra para ta\u00f1er guitarra de cinco cuerdas\" publicado en 1630 por Doici de Velasco \u00e9 o m\u00e1is antigo co\u00f1ecido, e nel af\u00edrmase que \"en Francia, Italia e demais pa\u00edses, \u00e1 guitarra ch\u00e1maselle espa\u00f1ola dende que Espinel puxo a quinta corda, quedando tan perfecta como o la\u00fade, a arpa, a tiorba e o clavicordio e a\u00ednda m\u00e1is abundante que estes\".\nOutros autores contribu\u00edron de forma destacada \u00e1 literatura sobre a guitarra, como Luis de Brice\u00f1o, Lucas Ruiz de Ribayaz e Francisco Guerau, entre outros. Na Pen\u00ednsula Ib\u00e9rica a guitarra era xa moi utilizada a finais do s\u00e9culo XVII, cando Gaspar Sanz compuxo a s\u00faa \"Instrucci\u00f3n de m\u00fasica sobre la guitarra espa\u00f1ola y m\u00e9todo de sus primeros rudimentos, hasta ta\u00f1erla con destreza\". Anteriormente hab\u00eda guitarras de nove cordas: unha corda sinxela e catro ordes.\nEn todo caso, parece claro que foi en Espa\u00f1a onde tomou carta de natureza, pois a diferenza das guitarras constru\u00eddas noutros pa\u00edses e lugares de Europa, onde se fabricaban guitarras sobrecargadas de incrustaci\u00f3ns e adornos que as fac\u00edan case imposibles de tocar, a guitarra espa\u00f1ola fac\u00edase para ser tocada e foi tan popular que incluso Sebasti\u00e1n de Covarrubias, capel\u00e1n de Filipe II e lexic\u00f3grafo espa\u00f1ol, chegou a dicir que \"a guitarra non vale m\u00e1is que un chocallo, \u00e9 tan f\u00e1cil de tocar que non existe un labrego que non sexa un guitarrista\".\nA\u00ednda que todos os pa\u00edses reivindican a s\u00faa intervenci\u00f3n na invenci\u00f3n da guitarra (con especial menci\u00f3n de Francia), aspectos tales como a forma, a estrutura e a afinaci\u00f3n, derivan directamente da guitarra tal como os \"luthiers\" ib\u00e9ricos a dese\u00f1aban, sen esquecernos dos europeos como Johan Stauffer, de quen derivan os dese\u00f1os do seu disc\u00edpulo C. F. Martin.\nS\u00e9culos XVIII e XIX.\nIniciado o s\u00e9culo XVIII Jacob Otto agrega a sexta corda \u00e1 guitarra e estandar\u00edzase a afinaci\u00f3n moderna, o cambio m\u00e1is significativo sufrido por este instrumento. A mediados de s\u00e9culo, a historia da guitarra moderna acada un grande apoxeo co espa\u00f1ol Francisco T\u00e1rrega, creador da escola moderna e autor do cambio no uso da posici\u00f3n das mans e o xeito de pulsar as cordas.\nA finais do s\u00e9culo XVIII e principios do XIX, algunhas guitarras usaban seis cordas sinxelas e empregaron unhas barras de reforzo debaixo da tapa harm\u00f3nica. Estas barras foron engadidas para reforzar a estrutura e permitiron adelgazar a tapa para obter unha maior resonancia e unha mellor distribuci\u00f3n do son ao longo da tapa harm\u00f3nica. Outras melloras contempor\u00e1neas incl\u00faen o uso dun mastro reforzado e elevado usando madeira de \u00e9bano ou palisandro, e a aparici\u00f3n dun mecanismo de parafuso met\u00e1lico en lugar das caravillas de madeira para afinar. \u00c9 importante destacar que o rocho elevado tivo un grande impacto na t\u00e9cnica do instrumento, porque as cordas estaban demasiado lonxe da tapa harm\u00f3nica de xeito que hab\u00eda que apoiar un dos dedos da man dereita para que servise de soporte aos demais. Estas guitarras ser\u00edan reco\u00f1ecidas inconfundiblemente como as primeiras guitarras cl\u00e1sicas.\nNos comezos do s\u00e9culo XIX, nos traballos dos espa\u00f1ois Agust\u00edn Caro, Manuel Gonz\u00e1lez, Antonio de Lorca, Manuel Guti\u00e9rrez e outros construtores europeos, inclu\u00eddos Ren\u00e9 Lacote e o vien\u00e9s Johann Stauffer, atopamos as caracter\u00edsticas dos precursores m\u00e1is directos da guitarra cl\u00e1sica moderna. Johann Stauffer ten unha reputaci\u00f3n lendaria. Na s\u00faa tenda aprendeu a constru\u00edr guitarras C. F. Martin, que m\u00e1is tarde se trasladar\u00eda a Estados Unidos, e cuxa firma segue constrinxindo guitarras hoxe en d\u00eda. Tam\u00e9n desenvolveu o rocho elevado, a petici\u00f3n de Luigi Legnani, o guitarrista e primeiro int\u00e9rprete dos concertos do violinista xenov\u00e9s Niccol\u00f2 Paganini. Os seus outros avances na construci\u00f3n da guitarra incl\u00faen un mastro axustable e reforzado con aceiro e as caravillas de parafuso sen fin, que a\u00ednda se usan nas guitarras modernas.\nCara 1850 empezou o traballo de Antonio Torres Jurado. Co apoio de Juli\u00e1n Arcas, ambos almerienses, e as s\u00faas propias intuici\u00f3ns, Antonio Torres Jurado refinou os soportes estruturais da guitarra, inclu\u00edndo sete varas estendidas baixo a tapa harm\u00f3nica. Aumentou tam\u00e9n o tama\u00f1o da caixa de resonancia e o ancho do mastro. Estas innovaci\u00f3ns influ\u00edron na mellora do volume do son e a resposta nos graves, as\u00ed como o descubrimento dunha t\u00e9cnica para a man esquerda para o enriquecemento do repertorio. Agora a guitarra xa estaba preparada tanto para as demandas do solista como para as do conxunto instrumental. A tradici\u00f3n construtiva en Almer\u00eda mant\u00edvose ata os nosos d\u00edas con construtores como Gerundino Fern\u00e1ndez Garc\u00eda.\nS\u00e9culo XX.\nO \"luthier\" espa\u00f1ol Jos\u00e9 Ram\u00edrez III, xunto ao guitarrista Narciso Yepes, agregoulle catro cordas m\u00e1is nas graves, sobre un amplo mastro cuxos m\u00faltiples trastes permiten ampliar notablemente a gama de son da man esquerda. Narciso Yepes tocou por vez primeira esta guitarra de dez cordas en Berl\u00edn en 1964 e, a partir dese ano, foi o seu instrumento habitual nos concertos, especializ\u00e1ndose en pezas renacentistas e barrocas.\nTipos de guitarra.\nHai dous tipos b\u00e1sicos de guitarra: a guitarra cl\u00e1sica e a guitarra flamenca, de tama\u00f1o lixeiramente menor que a cl\u00e1sica, distintas madeiras e outras variaci\u00f3ns que a fan menos resoante pero m\u00e1is percusiva.\nUnha variedade da guitarra cl\u00e1sica ou espa\u00f1ola \u00e9 a guitarra ac\u00fastica, cuxa diferenza principal \u00e9 o material das s\u00faas cordas, que \u00e9 o metal en lugar da tripa ou o nailon. Procede de Estados Unidos, adoita a ser de maior tama\u00f1o e co tempo evolucionou para adoptar un sistema alimentado por enerx\u00eda el\u00e9ctrica (pastillas el\u00e9ctricas), dando lugar \u00e1 guitarra el\u00e9ctrica."}
{"id": "25273", "revid": "6203561", "url": "https://gl.wikipedia.org/wiki?curid=25273", "title": "LucasArts", "text": ""}
{"id": "25274", "revid": "89787", "url": "https://gl.wikipedia.org/wiki?curid=25274", "title": "Activision", "text": "Activision \u00e9 unha compa\u00f1\u00eda estadounidense que traballa en software para videoxogos de varias consolas.\nXogos.\nEsta compa\u00f1\u00eda ten xogos de temas moi variados desde sobre SpongeBob SquarePants a Call of Duty.\nSerie Call of Duty.\nCall of Duty \u00e9 unha serie de videoxogos pertencente ao x\u00e9nero FPS polas s\u00faas iniciais en ingl\u00e9s (First Person Shooter). Orixinalmente foi unha serie propia do PC, pero despois apareceu en diversas videoconsolas de quinta e sexta xeraci\u00f3n. Ademais destas entregas principais, desde 2003, foron postas \u00e1 venda diversas entregas para consolas port\u00e1tiles e m\u00f3biles. A maior parte dos xogos est\u00e1n ambientados durante a segunda guerra mundial. Activision \u00e9 o propietario da franqu\u00eda e \u00e9 a empresa que xestiona a creaci\u00f3n e distribuci\u00f3n das entregas. As versi\u00f3ns para Mac son responsabilidade de Aspyr Media. A maior\u00eda dos xogos foron programados por Infinity Ward e Treyarch. Noutras versi\u00f3ns colaboraron: Gray Matter Interactive, Spark Unlimited, Pi Studios, Amaze Entertainment, Rebellion Developments, e n-Space. En m\u00e1is dunha ocasi\u00f3n, os estudos compartiron motores gr\u00e1ficos, como ocorre en e . Outras empresas ad\u00edcanse \u00e1 creaci\u00f3n de xoguetes e bandas dese\u00f1adas relacionadas con Call of Duty. Cara o 26 de marzo de 2015 as vendas globais ascend\u00edan a 175 mill\u00f3ns de unidades aproximadamente."}
{"id": "25277", "revid": "23204", "url": "https://gl.wikipedia.org/wiki?curid=25277", "title": "Valve Corporation", "text": "Valve Software \u00e9 unha empresa estadounidense de software no campo dos videoxogos. F\u00edxose mundialmente famosa polo seu primeiro xogo, Half-Life e por unha modificaci\u00f3n deste xogo, Counter-Strike. As oficinas centrais de Valve Software at\u00f3panse en Kirkland, Estados Unidos.\nHistoria.\nValve Software foi formada en 1996 por Gabe Newell e Mike Harrington. Ambos eran ex-traballadores do xigante inform\u00e1tico Microsoft e traballaran nos seus sistemas operativos Windows e OS/2 antes de pasarse ao mundo dos videoxogos.\nCo seu primeiro xogo Valve tivo un tremendo \u00e9xito obtindo beneficios das s\u00faas expansi\u00f3ns e mods. No seu traballo xunto \u00e1 comunidade de xogadores at\u00f3panse t\u00edtulos como \"Counter-Strike\" ou \"Day of Defeat\". En maio de 2003, Valve Software causou un gran revuelo na feira E3 ao presentar o que parec\u00eda unha versi\u00f3n practicamente terminada de \"Half-Life 2\".\nTras un atraso dun pouco m\u00e1is dun ano, posiblemente debido ao roubo dunha parte do c\u00f3digo fonte que sufriu Valve, \"Half-Life 2\" foi lanzado o 16 de novembro de 2004 en todo o mundo mediante a s\u00faa plataforma \"Steam\"."}
{"id": "25278", "revid": "89787", "url": "https://gl.wikipedia.org/wiki?curid=25278", "title": "Electronic Arts", "text": "Electronic Arts, Inc. (abreviada \"EA\") \u00e9 unha empresa estadounidense desenvolvedora e distribuidora de videoxogos para computador e videoconsolas fundada por Trip Hawkins. \u00c9 a primeira no sector chamada third party, \u00e9 dicir licenciataria para producir xogos en videoconsolas de terceiras empresas. As s\u00faas oficinas centrais est\u00e1n en Redwood City (California). Ten estudos en varias cidades dos Estados Unidos, no Canad\u00e1, o Xap\u00f3n e Inglaterra. Pos\u00fae diversas subsidiarias, como EA Sports, encargada dos simuladores deportivos, EA Games para os demais xogos, e subsidiarias adquiridas durante o tempo como Maxis, entre outras. Electronics Arts tam\u00e9n pos\u00fae a maior distribuci\u00f3n do mundo neste sector, con oficinas en pa\u00edses como o Brasil, Polonia, a Rep\u00fablica Checa e o Xap\u00f3n.\nHistoria.\nFundada en 1982 como produtora de xogos para PC, decidiuse especializar neste sector con xogos apropiados para devandito soporte, como os x\u00e9neros de estratexias e militar. A principios dos 90 empezou a producir simuladores deportivos de forma masiva e decidiu producir para consola, sendo Sega Mega Drive e Super Nintendo as plataformas onde a compa\u00f1\u00eda sacou m\u00e1is xogos a mediados dos 90. Os ingresos da compa\u00f1\u00eda increment\u00e1ronse vertixinosamente debido a unha campa\u00f1a agresiva publicitaria e o uso de licenzas, por exemplo en 1994 sacou a FIFA International Soccer, o primeiro simulador deportivo con nomes reais dos xogadores e de indumentarias de equipo, o que lle deu moita popularidade e unha saga interminable que desterrou o resto de competidores se exceptuamos as sagas de Pro Evolution Soccer de Konami.\nNa segunda metade da d\u00e9cada dos 90, empezou a producir moitos xogos de deportes, carreiras de estratexias para a Sony Play Station, para a Panasonic 3DO e apoiou ademais, algo m\u00e1is timidamente, a Nintendo 64 e a Sega Saturn. Sorprendentemente non sacou ning\u00fan xogo para Dreamcast (antes apoiaba activamente a todas as consolas de Sega). Na nova xeraci\u00f3n de principio do s\u00e9culo XXI decidiu EA apoiar a todas as plataformas: Xbox, PlayStation 2 e GameCube, sen deixar de lado ao PC. Esta inmensa produci\u00f3n para as consolas caseiras contrasta co escaso lanzamento para as port\u00e1tiles e moitos menos para m\u00e1quinas de Arcade, en toda a historia da compa\u00f1\u00eda.\nEn 1997 adquiren Maxis, un estudo de desenvolvemento liderado por Will Wright e creadores da franqu\u00eda SimCity. Tras adquirir o estudo redese\u00f1an SimCity 3000 logrando un grande \u00e9xito en vendas. Un ano despois Maxis crea Os Sims e as s\u00faas sete expansi\u00f3ns, o seu produto estrela e considerado o videoxogo de PC m\u00e1is vendido de todos os tempos. En 2004, tras a mudanza de Maxis \u00e1 sede central de EA en Redwood City, lanzan Os Sims 2.\nEn 2005 conseguiu a licenza exclusiva da NFL do f\u00fatbol norteamericano, tentou o mesmo coa liga de baloncesto NBA, pero esta vez sen \u00e9xito; comprou varias compa\u00f1\u00edas do sector como o grupo de programaci\u00f3n de Criterion e intentou comprar a Ubisoft, a maior de Europa e unha das maiores do mundo, non logrado polas negativas dos seus donos.\nEn 2009 compraron unha pequena empresa de xogos co\u00f1ecida como Playfish, co seu xogo m\u00e1is popular Pet Society e pechou dous xogos: \"Hotel city\" e \"Restaurant city,\" causando revoltas polos xogadores destes. En 2011 creou \"Sims Social,\" un xogo que chegou ao top 5 dos xogos de Facebook, e despois anunciou a creaci\u00f3n de \"Simcity Social\" como unha competencia para o co\u00f1ecido xogo de CityVille.\nAmbos os xogos, \u00e1 vez que Petsociety, pecharon o 14 de xu\u00f1o do 2013, o cal causou unha revolta entre os xogadores de Facebook, e creouse un slogan co nome de \"EA kill games \"(\"EA mata xogos\") que viaxou arredor do mundo.\nEn xullo de 2011 anunciouse desde a compa\u00f1\u00eda a compra da empresa PopCap Games a cal \u00e9 un desenvolvedor de xogos para dispositivos m\u00f3biles, tabletas, computadoras e sitios web polo valor de 650 mill\u00f3ns de d\u00f3lares e 100 mill\u00f3ns m\u00e1is para os directivos de PopCap. A reco\u00f1ecida empresa xa creara t\u00edtulos como Plants vs. Zombies, Zuma e Bejeweled.\nEstrutura.\nTodas as marcas e estudos de EA son supervisados polo Director Executivo John Riccitiello, quen ten este cargo desde 2007. Moitos atribu\u00edron o \u00e9xito de Riccitiello en EA \u00e1 s\u00faa paix\u00f3n como gamer.\nAs seguintes son as marcas de Electronic Arts, cos estudos que caen baixo cada marca:\nEA Games.\nCont\u00e9n o n\u00famero m\u00e1is grande de estudos e equipos de desenvolvemento. Esta \u00e9 responsable dos xogos de aventura-acci\u00f3n, rol, carreiras e combate, publicados baixo a marca de Electronic Arts. Ademais dos xogos tradicionais, EA Games tam\u00e9n desenvolve mmorpgs. Frank Gibeau at\u00f3pase \u00e1 cabeza de EA Games.\nEA Sports.\nEnc\u00e1rgase de publicar todos os t\u00edtulos de EA baseados en deportes, xa sexan casuais, realistas ou libres, inclu\u00edndo as series de FIFA, Madden NFL, Cricket, Tiger Woods PGA Tour e NBA Live, entre outras. Andrew Wilson est\u00e1 \u00e1 cabeza de EA Sports.\nEA Maxis.\nCrea e publica xogos casuais para xogadores serios e non tradicionais. Entre estes t\u00edtulos at\u00f3pase a serie dos Sims, SimCity e o desenvolvemento e mercadeo de xogos de simulaci\u00f3n de vida e comunidades en li\u00f1a. A divisi\u00f3n est\u00e1 encabezada por Lucy Bradshaw.\nEA Interactive.\nIncl\u00fae o servizo en li\u00f1a Pogo.com, Playfish e EA Mobile. O seu director \u00e9 Barry Cottle.\nCr\u00edticas.\nRecentes promoci\u00f3ns.\nRecentemente EA Games lanzou unha promoci\u00f3n pola cal, ao comprar unha lata de Drpepper, p\u00f3dese atopar un c\u00f3digo que ao ingresalo na p\u00e1xina http://www.drpepper.com/promotions/ permite descargar un parche o cal instala 14 novas partes rob\u00f3ticas para o creador de criaturas de Spore. Con todo, s\u00f3 \u00e9 v\u00e1lida a promoci\u00f3n nos Estados Unidos, polo cal, usuarios de Spore que non vivan neste pa\u00eds non poder\u00edan conseguir as 14 partes. Lanzouse para a s\u00faa descarga o parche non oficial 1.06 que instala esta partes pero, a diferenza da promoci\u00f3n, as creaci\u00f3ns rob\u00f3ticas feitas con este parche 1.06 non se poden subir \u00e1 Sporepedia. Moitos usuarios expresaron o seu descontento con creaci\u00f3ns que aluden ao malo que \u00e9 este parche xa que carece de orixinalidade nas 14 partes, dicindo que parecen mais tubos oxidados e partes rob\u00f3ticas de lata no canto de verdadeiras partes de robots.\nPor outra banda este parche, ao ser instalado antes da expansi\u00f3n Aventuras Gal\u00e1cticas, pode provocar o fallo do xogo, polo que se se quere instalar Aventuras gal\u00e1cticas primeiro \u00e9 necesario desinstalar Spore, reinstalalo e instalar a expansi\u00f3n, para despois instalar o parche da promoci\u00f3n ou o 1.06.\nVarios xogadores descubriron que o parche non oficial 1.06 cont\u00e9n un arquivo chamado BP2.Package o cal \u00e9 o que cont\u00e9n as partes. Este arquivo p\u00f3dese extraer e instalar coma se fose un mod sen necesidade de actualizar o xogo, pero sen poder subir \u00e1 Sporepedia.\nBaneo de xogadores.\nNo seu foro oficial de Spore, chegaron a ameazar con expulsar aos membros que comentasen e expres\u00e1sense sobre o seu novo sistema de seguridade DRM, chamado SecuROM que limita o n\u00famero de veces que pode o comprador instalar o produto. Isto ocasiona que os xogadores te\u00f1an que adquirir unha licenza de novo xa que a que pagaron, coa que usan o foro, \u00e9 invalidada.\nPlayfish.\nEn novembro de 2009 EA anunciou a compra de Playfish, unha marca inglesa de xogos sociais. Desde ese momento a popularidade de Playfish caeu por que EA empezou a eliminar xogos como Minigolf Party e Quiztastic no 2010, no ano seguinte repetiuse con m\u00e1is xogos, como Who Has The Biggest Brain, Word Challenge, Bowling Buddies, Geo Challenge, Hotel City, My Empire, Pirates Ahoy! e Country Story. No 2012, contin\u00faa o seu decrecemento de xogos, despareciendo Monopoly Millionaires, World Series Superstars, Pet Society Vacation (iOS), Restaurant City e Restaurant City: Gourmet Edition (iOS). O 2013 marcar\u00e1 o final da marca, pois case todos os xogos que quedaban foron eliminados: Crazy Planets, EA Sports FIFA Superstars, The Sims Social, NHL Superstars, RISK: Factions, SimCity Social e Pet Society. O \u00fanico que xogo que segu\u00eda en p\u00e9, Madden NFL 13 Social, pechou o 2 de setembro do 2013, e quedando como o \u00faltimo xogo de Playfish.\nIsto desatou gran furia de parte dos usuarios que afac\u00edan xogar estes xogos, facendo petici\u00f3ns en internet, insultando a EA ou neg\u00e1ndose a adquirir produtos da marca.\nCampa\u00f1a contra Wii U.\nNo E3 de 2011, EA anunciou un acordo con Nintendo en axudarlles co Online de Wii U e apoiala ao m\u00e1ximo. Pero nunha reuni\u00f3n de 2012 na que estivo presente John Riccitiello, Nintendo agradeceulles o uso do Online e EA quixo ir m\u00e1is lonxe, engadindo funci\u00f3ns para Tel\u00e9fonos intelixentes e Tablets, pero cunha condici\u00f3n, que a eShop de Wii U f\u00f3ra integrante de Origin. Isto ter\u00eda d\u00faas consecuencias negativas. A primeira era que se os DLC nunha consola estaban a 5 d\u00f3lares nunha consola, en Wii U custar\u00eda o dobre ou triplo sen que Nintendo te\u00f1a voz e voto. A segunda era que poder\u00edan darlle peores c\u00f3digos de descarga a xogos da competencia, como Call Of Duty. Nintendo rexeitou a oferta, e EA decidiu deixar s\u00f3 catro xogos (tres para o resto do mundo) entre os que estaban Mass Effect 3, Madden NFL 13, Fifa 13 (que era o 12 con algunhas modificaci\u00f3ns) e Need For Speed Most Wanted. Ao sacar o \u00faltimo xogo, EA dixo que non far\u00eda m\u00e1is xogos para Wii U. Unha das mentiras m\u00e1is delatadas era que Wii U non pod\u00eda Frostbite 3, pero foi f\u00e1cil de desmentir xa que Wii U pod\u00eda correr CryEngine 3. Iso d\u00e9bese a que Crysis 3 estaba a funcionar en Wii U, pero foi cancelado por EA sen raz\u00f3n aparente.\nEn 2014 houbo dous ataques. Un no que dic\u00edan que Nintendo era para nenos e eles non fac\u00edan xogos para nenos cando os hai precisamente xogando aos seus xogos. Ao d\u00eda seguinte, Peter Moore tivo que desculparse polo causado. O 1 de abril, aproveitando o April's Fools, publicaron uns tweets de que Wii U corr\u00eda Frostbite 3 con Mario e Zelda e era a m\u00e1is potente da Xeraci\u00f3n 4 , e tam\u00e9n \u00e1s poucas horas, borraron os Tweets, pero foron interceptados por usuarios de Kotaku, e Peter Moore tivo que desculparse. Actualmente segue sen haber resposta de EA de se volve con Wii U ou non, ou probablemente estean toda a xeraci\u00f3n ausente na consola de sobremesa de Nintendo. Este balbordo causou o odio dos fans de Nintendo \u00e1 compa\u00f1\u00eda e mesmo se negaron a comprar m\u00e1is xogos da compa\u00f1\u00eda mesmo se sa\u00edan noutras plataformas."}
{"id": "25280", "revid": "34155", "url": "https://gl.wikipedia.org/wiki?curid=25280", "title": "Alfabeto protocananeo", "text": "O alfabeto Protocananeo o abjad lineal (\"i.e.\", non-cuneiforme) de sobre vinte glifos acrof\u00f3nicos. At\u00f3pase en textos levantinos da Idade de Bronce final, convencionalmente datada no -1050. A trav\u00e9s do seu exitoso sucesor fenicio, converteuse no devanceiro de case todos os alfabetos usados hoxe, desde o grego, o hebreo, o latino e o Tifinagh no oeste ata o Thai ou o mongol.\nDescubr\u00edronse predecesores, posibelmente a\u00ednda en parte logogr\u00e1ficos, en Exipto central en 1905 e 1999 (ver alfabetos da Idade de Bronce Medio). Estas antigas escrituras puideron ter m\u00e1is letras das que logo se atoparon, e puideron tam\u00e9n inclu\u00edr variantes das letras (letras diferentes que pod\u00edan usarse para expresaren o mesmo fonema).\nOs nomes das letras, que sobreviven nos alfabetos grego e hebreo, probabelmente xa exist\u00edan. Os nomes est\u00e1n baseados nun principio acrof\u00f3nico, presumibelmente a partir de traduci\u00f3ns sem\u00edticas dos nomes dos xerogl\u00edficos exipcios. Por exemplo, o exipcio \"nt\" (auga) converteuse no sem\u00edtico \"mu\" (auga), evolucionando finalmente no lat\u00edn M, mentres que o exipcio \"drt\" (man) se volveu sem\u00edtico \"kapp\" (man), e finalmente no lat\u00edn K.\nA orde das letras neste alfabeto \u00e9nos desco\u00f1ecida; o alfabeto ugar\u00edtico, que a\u00ednda que emprega signos cuneiformes, estar\u00eda relacionado con el ten d\u00faas ordes alfab\u00e9ticas: unha orde ABCD similar \u00e1 nosa, e outra HL\u0126M, tam\u00e9n testemu\u00f1ada no alfabeto surar\u00e1bigo e os alfabetos Ge'ez.\nA continuaci\u00f3n ofrecemos unha reconstruci\u00f3n de vinte das letras, baseada nos sucesores mellor testemu\u00f1ados (o fenicio e o surar\u00e1bigo), xunto cos descendentes latinos destas."}
{"id": "25281", "revid": "605", "url": "https://gl.wikipedia.org/wiki?curid=25281", "title": "Electr\u00f3nicas", "text": ""}
{"id": "25282", "revid": "23204", "url": "https://gl.wikipedia.org/wiki?curid=25282", "title": "Sony", "text": "Sony Corporation (\u30bd\u30cb\u30fc\u682a\u5f0f\u4f1a\u793e ,Son\u012b Kabushiki Gaisha) \u00e9 unha empresa multinacional orixinaria do Xap\u00f3n e con sede en Minato, Toquio. \u00c9 unha das maiores empresas de electr\u00f3nica cuns ingresos superiores aos 90 mil mill\u00f3ns de d\u00f3lares (datos de 2008). Forma parte das empresas l\u00edderes na fabricaci\u00f3n de manufacturas el\u00e9ctricas coma v\u00eddeo, telecomunicaci\u00f3ns, videoconsolas e tecnolox\u00edas da informaci\u00f3n.\nHistoria.\nOrixes da compa\u00f1\u00eda.\nEn setembro de 1945, Masaru Ibuka regresou a Toquio tras os bombardeos ocorridos durante a segunda guerra mundial. Fundou un taller na terceira planta do semiderru\u00eddo edificio dos Grandes Almac\u00e9ns Shirokiya.\nEn outubro nomeou o seu taller coma \"Tokyo Tsushin Kenkyoujo (Totsuken)\", traducido ao galego: Instituto de Telecomunicaci\u00f3ns de Toquio.\nO taller comezou reparando radios e fabricando convertedores de onda e adaptadores para converter radios de onda media en receptores de calquera lonxitude. En pouco tempo a empresa de Ibuka comezou a ser co\u00f1ecida pola calidade dos seus adaptadores e o xornal Ashabi Shimbun publicou un artigo ao respecto.\nAkio Morita decidira regresar a Kosugaya, na prefectura de Aichi, cando a guerra chegaba \u00e1 s\u00faa fin. Morita lera o artigo que falaba sobre a empresa de Ibuka e decidiu escribir \u00f3 seu amigo. Na contestaci\u00f3n que recibiu este convid\u00e1bao a viaxar a Toquio para ter unha reuni\u00f3n persoal con Ibuka. Ibuka e Morita co\u00f1ec\u00e9ranse durante as reuni\u00f3ns do Comit\u00e9 de Investigaci\u00f3ns no per\u00edodo b\u00e9lico.\nAmais dos ingresos pola reparaci\u00f3n de radios, os empregados do taller, que se adicaban \u00e1 reparaci\u00f3n a domicilio dos equipos, recib\u00edan frecuentemente arroz nas casas que visitaban, o que inspirou a idea de fabricar unha cazola el\u00e9ctrica para o coci\u00f1ar, este ser\u00eda o primeiro invento da compa\u00f1\u00eda. A pesar dos esforzos, non conseguiron facer un arroz saboroso e t\u00edvose que abandonar a idea constitu\u00edndo as\u00ed o primeiro fracaso de Ibuka e Morita.\nA finais de 1945, a empresa de Ibuka comezou a fornecer o seu \"volt\u00edmetro de tubos ao baleiro\" con salient\u00e1bel \u00e9xito, o que fixo que o negocio de Ibuka comezara un per\u00edodo de auxe.\nConsolidaci\u00f3n.\nO 7 de maio de 1946, inaugurouse oficialmente o \"Tokyo Tsushin Kogyo\". O sogro de Ibuka, Tamon Maeda, foi designado presidente. Ibuka dixo no discurso inicial as seguintes frases correspondentes ao prospecto escrito co motivo da presentaci\u00f3n da compa\u00f1\u00eda:\nIbuka e Morita colaboraron para que a empresa avanzase de cara \u00e1 mellora dos produtos electr\u00f3nicos no fogar, desbotando os m\u00e9todos militares de \u00e9pocas pasadas. A comezos da d\u00e9cada de 1950, a compa\u00f1\u00eda fabricou o primeiro modelo xapon\u00e9s de gravadora de cintas, chamado \"Type-G\".\nTam\u00e9n a comezos dos 50, Ibuka, viaxou a Estados Unidos e informouse dun novo invento chamado transistor e que fora creado polos Laboratorios Bell. Ibuka conseguiu a licenza do transistor para a s\u00faa compa\u00f1\u00eda. Bell estaba centrando os seus estudos en aplicar a nova tecnolox\u00eda no \u00e1mbito militar. Mentres que as empresas americanas fabricaron as primeiras radios con transistor, a empresa de Ibuka centrouse en adaptar os transistores radiof\u00f3nicos para uso dom\u00e9stico. En agosto de 1955 fabricouse o primeiro transistor radiof\u00f3nico dom\u00e9stico chamado \"TR-55\". En decembro do mesmo ano, sae \u00e1 venda a nova versi\u00f3n do transistor, chamada \"TR-72\". Este modelo contaba con seis transistores que melloraban notablemente a calidade do son respecto ao seu predecesor. O produto foi un \u00e9xito comercial a finais dos '50 e durante boa parte dos '60. A partir destes feitos, a compa\u00f1\u00eda continuou mellorando o seu produto coas versi\u00f3ns \"TR-6\" e \"TR-63\".\nPara a publicidade do TR-6, Fuyuhiko Okabe, dese\u00f1ou un debuxo dun neno chamado \"Atchan\". A primeira aparici\u00f3n deste debuxo mostr\u00e1bao suxeitando un modelo do transistor de Ibuka contra a s\u00faa orella. Rapidamente popularizouse coma representaci\u00f3n da compa\u00f1\u00eda e dende os Estados Unidos recibiu o alcume de \"Sony Boy\"\nO profesor da Universidade de Arizona Michael Brian Schiffer, dixo, \"Sony non foi a primeira, pero o seu transistor de radio foi o m\u00e1is exitoso. O TR-63 de 1957 rachou o mercado estadounidense e comezou unha nova industria de consumo micro-electr\u00f3nico\". A partir de mediados dos '50 a xuventude estadounidense comezou a comprar radios port\u00e1tiles en gran cantidade facendo pasar dunhas estimadas 100.000 unidades vendidas en 1955 a 5.000.000 de unidades en 1968, axudando as\u00ed a fretar a nova industria da electr\u00f3nica de consumo dom\u00e9stico.\nOrixe do nome.\nEntrementres Kogyo buscaba a romanizaci\u00f3n do seu nome para o mercado occidental, considerou a utilizaci\u00f3n das iniciais \"TTK\". Pero esas iniciais correspond\u00edan coas que usaba a compa\u00f1\u00eda ferroviaria Tokyo Kyuko. No Xap\u00f3n, a compa\u00f1\u00eda usaba o acr\u00f3nimo \"Totsuko\" pero Morita descubriu que aos americanos \u00e9ralles moi dif\u00edcil de pronunciar. Tam\u00e9n se barallou o nome de \"Tokyo Teletech\" pero de novo Morita descubriu un problema: nos Estados Unidos xa exist\u00eda unha empresa chamada Teletech.\nO nome \"Sony\" foi o elixido. Componse da mestura de d\u00faas palabras. A primeira \u00e9 a palabra latina 'Sonus', que significa \"s\u00f3nico\" ou \"son\"; e a outra foi \"sonny\" que \u00e9 un termo usado en Am\u00e9rica para nomear aos nenos (proveniente \u00e1 s\u00faa vez da palabra \"son\" que significa fillo, a traduci\u00f3n ser\u00eda \"filli\u00f1o\"). Morita decidiuse por rexistrar a empresa baixo esta palabra que non exist\u00eda en ningunha lingua do mundo.\nDaquela \u00e9poca era moi raro que unha compa\u00f1\u00eda xaponesa elixise un logo representado por letras rom\u00e1nicas no canto das tradicionais kanji xaponesas. O nome final da empresa foi \"Sony Electronic Industries\" ou tam\u00e9n \"Sony Teletech\".\nSony en Espa\u00f1a.\nSony establece a s\u00faa sede en Espa\u00f1a en xaneiro de 1973 como Hispano Sony en Barcelona. Al\u00ed fabricar\u00eda equipos de son e televisores chegando a ter m\u00e1is de mil traballadores. A empresa foi vendida a Ficosa e Comsa-Emte en 2010.\nTelefon\u00eda m\u00f3bil.\nXunto coa multinacional sueca Ericsson Mobile Comunications, cr\u00e9ase a marca Sony Ericsson no 2001. O primeiro modelo p\u00faxose a venda en 2002.\nO d\u00eda 9 de xaneiro de 2012 no CES 2012 an\u00fanciase o cambio de nome da marca Sony Ericsson Mobile Comunications a Sony Mobile Comunications.\nAiwa.\nAiwa foi unha empresa xaponesa adicada \u00e1 produci\u00f3n de bens electr\u00f3nicos de consumo dom\u00e9stico. Durante as d\u00e9cadas de 1970 e 1980 tivo grande \u00e9xito grazas aos produtos de son e v\u00eddeo. Durante a d\u00e9cada de 1990 tivo graves problemas econ\u00f3micos debido \u00e1 dura competencia e \u00e1 desconfianza dos consumidores cara \u00e1 marca. No ano 2002 finalmente decl\u00e1rase en bancarrota e Sony Corporation adquire a empresa. As vendas nunca se recuperar\u00edan polo que Sony decide no 2004 comezar o seu proceso de desmantelamento que culminar\u00eda en 2006. Hoxe en d\u00eda xa non se vende nada da marca Aiwa a\u00ednda que os produtos en garant\u00eda son cubertos polo soporte t\u00e9cnico de Sony."}
{"id": "25283", "revid": "23204", "url": "https://gl.wikipedia.org/wiki?curid=25283", "title": "Sionismo", "text": "O sionismo (en \"Tsiyyonut\") \u00e9 un movemento que defende a volta dos xudeus a Palestina (chamada polos xudeus Eretz Israel ou simplemente \"Haaretz\", A Terra). Cando o xornalista vien\u00e9s Theodor Herzl asistiu en Par\u00eds \u00e1 degradaci\u00f3n do oficial Dreyfus, inxustamente acusado de espionaxe, que fixo un gran rebumbio na sociedade francesa, po\u00f1endo a poboaci\u00f3n francesa en dous eidos \"deryfusard\" e \"antidreyfusard\" levando consigo tam\u00e9n na prensa estas d\u00faas posici\u00f3ns alg\u00fans artigos francamente antisemitas, no entanto outros defend\u00edan a inocencia de Dreyfus, Theodor Herzl pensou que o seu pobo nunca se integrar\u00eda en Europa, o que o levou a fundar en Basilea en 1897 a Organizaci\u00f3n Sionista Mundial (de Si\u00f3n, monte de Xerusal\u00e9n), que recadaba fondos para comprar terreos e favorecer a inmigraci\u00f3n xud\u00eda a Palestina. A afluencia de inmigrantes foi ben vista inicialmente polos \u00e1rabes,que xa conviv\u00edan en paz con xudeus aut\u00f3ctonos pero a medida que a poboaci\u00f3n xud\u00eda aumentaba e se fac\u00eda probable a consecuci\u00f3n dun estado propio para estes, a opini\u00f3n da poboaci\u00f3n \u00e1rabe foi cambiando. O desenvolvemento econ\u00f3mico propiciou tam\u00e9n unha migraci\u00f3n \u00e1rabe doutros estados cara a Palestina, mestur\u00e1ndose coa poboaci\u00f3n \u00e1rabe aut\u00f3ctona.\nTras as presi\u00f3ns xudeu-sionistas, o goberno ingl\u00e9s emitiu a Declaraci\u00f3n Balfour, na que este se compromet\u00eda \u00e1 creaci\u00f3n dun fogar xudeu. O holocausto xudeu durante a segunda guerra mundial foi un dos factores decisivos que levou \u00e1 decisi\u00f3n da ONU da partici\u00f3n de Palestina nun estado xudeu e outro \u00e1rabe. A poboaci\u00f3n local e os gobernos \u00e1rabes non aceptaron esa decisi\u00f3n e declar\u00e1ronlle a guerra en 1948 \u00f3 creado Estado de Israel comezando a Primeira Guerra \u00c1rabe-Israel\u00ed, dentro do conflito que a\u00ednda non se resolveu."}
{"id": "25284", "revid": "89787", "url": "https://gl.wikipedia.org/wiki?curid=25284", "title": "Alfabeto sudar\u00e1bico", "text": "O antigo alfabeto sudar\u00e1bico (tam\u00e9n co\u00f1ecido como musnad) separouse do alfabeto protosina\u00edtico sobre o s\u00e9culo -XIII. Usouse para escribir os dialectos surar\u00e1bigos dos reinos de Saba e Mina no sur da pen\u00ednsula ar\u00e1bica. Atop\u00e1ronse formas antigas datadas no s\u00e9culo VIII a.C. en Babilonia. A s\u00faa forma madura acadouna sobre o 500 a.C., e seguiuse empregando ata o s\u00e9culo VII, cando foi desprazado polo alfabeto \u00e1rabe. O alfabeto expandiuse ata Etiop\u00eda, onde evolucionou ata dar o alfabeto ge'ez, a base dos modernos alfabetos amh\u00e1rico, tigri\u00f1a e tigr\u00e9."}
{"id": "25292", "revid": "23204", "url": "https://gl.wikipedia.org/wiki?curid=25292", "title": "My Diet Pill", "text": "My Diet Pill \u00e9 unha banda de Folk-rock de Niza, Francia. Ata o momento te\u00f1en editado dous \u00e1lbums e dous EPs dende a s\u00faa creaci\u00f3n no 1997. Xa que non te\u00f1en ningunha discogr\u00e1fica ou representante, xesti\u00f3nano todo eles mesmos, inclu\u00edndo as gravaci\u00f3ns dos discos e os contratos dos concertos.\nDesfrutan de certa popularidade no seu pa\u00eds natal e, grazas a internet e \u00e1s redes p2p de intercambio de arquivos (algu\u00e9n adicouse a p\u00f3r canci\u00f3ns deles nos ficheiros de \u00e1lbums de grupos m\u00e1is co\u00f1ecidos) o seu n\u00famero de fans no mundo crece cada d\u00eda. Ata o de agora, levan tocado m\u00e1is de 200 concertos en Europa."}
{"id": "25296", "revid": "181", "url": "https://gl.wikipedia.org/wiki?curid=25296", "title": "Alceo de Mitilene - \u1f08\u03bb\u03ba\u03b1\u1fd6\u03bf\u03c2", "text": ""}
{"id": "25297", "revid": "85894", "url": "https://gl.wikipedia.org/wiki?curid=25297", "title": "Calvos de Socami\u00f1o, Touro", "text": "San Marti\u00f1o de Calvos de Socami\u00f1o \u00e9 unha parroquia que se localiza no leste do concello de Touro. Segundo o padr\u00f3n municipal de 2014 ti\u00f1a 155 habitantes (75 homes e 80 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 225 habitantes."}
{"id": "25298", "revid": "5863", "url": "https://gl.wikipedia.org/wiki?curid=25298", "title": "Circes, Touro", "text": "Santa Mari\u00f1a de Circes \u00e9 unha parroquia do concello coru\u00f1\u00e9s de Touro, na comarca de Arz\u00faa. Segundo o IGE en 2009 ti\u00f1a 118 habitantes (61 mulleres e 57 homes) distribu\u00eddos en d\u00faas entidades de poboaci\u00f3n, Quint\u00e1s e Os Chaos, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 143 habitantes. Destas d\u00faas entidades de poboaci\u00f3n poder\u00edase debullar outras como As Penedi\u00f1as. Ten unha superficie de 3,34\u00a0km\u00b2.\nXeograf\u00eda.\nEst\u00e1 situada ao leste do concello, na marxe dereita do r\u00edo Ulla, formando unha pen\u00ednsula rodeada polo curso do Ulla ag\u00e1s polo norte, que linda con Calvos de Socami\u00f1o e un cachi\u00f1o con Turces. A maior\u00eda dos seus lindes dan coa provincia de Pontevedra, co r\u00edo Ulla, mais non ten ningunha ponte sobre o r\u00edo e as \u00fanicas sa\u00eddas de Circes son as estradas que se dirixen ao norte, a Turces e a Calvos.\nEconom\u00eda.\nNa entrada de Circes \u00e1chase o maior conxunto de casas de econom\u00eda produtiva similar \u00e1s fregues\u00edas lim\u00edtrofes, con prados que alimentan ao gando vac\u00fan. Acheg\u00e1ndonos ao r\u00edo, dirix\u00edndonos ao sur, o terreo faise moi costento, e est\u00e9ndese, entre uns poucos prados e regos pequenos, un abundante monte aut\u00f3ctono, que constit\u00fae a maior parte do territorio parroquial.\nHab\u00eda pesca, mais a construci\u00f3n de varias minicentrais hidroel\u00e9ctricas no curso do r\u00edo Ulla fixo desaparecer esta riqueza de Circes, xa moi decrecida polo encoro de Portodemouros, situado quil\u00f3metros arriba.\nFestas.\nOs d\u00edas 18 e 19 de xullo cel\u00e9branse as festas de Santa Mari\u00f1a; e tam\u00e9n o San Roque o luns de Pascua."}
{"id": "25299", "revid": "85894", "url": "https://gl.wikipedia.org/wiki?curid=25299", "title": "Cornado, Touro", "text": "Santiso de Cornado \u00e9 unha parroquia que se localiza no leste do concello de Touro. Segundo o padr\u00f3n municipal en 2014 ti\u00f1a 136 habitantes (66 homes e 70 mulleres) distribu\u00eddos en 6 entidades de poboaci\u00f3n, 50 menos ca en 1999."}
{"id": "25300", "revid": "5863", "url": "https://gl.wikipedia.org/wiki?curid=25300", "title": "Enquerentes, Touro", "text": "San Miguel de Enquerentes \u00e9 unha parroquia que se localiza no sur do concello de Touro. Segundo o IGE en 2013 ti\u00f1a 58 habitantes (32 mulleres e 26 homes) nunha s\u00f3a entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 73 habitantes."}
{"id": "25301", "revid": "85894", "url": "https://gl.wikipedia.org/wiki?curid=25301", "title": "Fao, Touro", "text": "Santa Ux\u00eda de Fao \u00e9 unha parroquia que se localiza no sur do concello de Touro, na comarca de Arz\u00faa, en Galiza. Segundo o IGE en 2012 ti\u00f1a 202 habitantes (101 homes e 101 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 281 habitantes.\nXeograf\u00eda.\nPolo leste linda co r\u00edo La\u00f1as que se dirixe ao Ulla separ\u00e1ndoo da parroquia de Santiso de Cornado; polo oeste at\u00f3pase co dito r\u00edo Ulla, con Ribeira e cun anaco da parroquia Loxo; ao sur est\u00e1 Novefontes, e Fao toca un cacho o r\u00edo Ulla tam\u00e9n; e ao norte enc\u00f3ntrase con Touro.\nFestas.\nO entroido de Fao cel\u00e9brase o martes de carnaval pola tarde, con m\u00e1scaras e xenerais do Ulla montados a cabalo, ao igual que acontece noutros puntos lim\u00edtrofes con Fao, mais que en cada lugar ten a s\u00faa particularidade."}
{"id": "25302", "revid": "1131", "url": "https://gl.wikipedia.org/wiki?curid=25302", "title": "Fontes Rosas, Touro", "text": "San Xo\u00e1n de Fontes Rosas \u00e9 unha parroquia que se localiza no oeste do concello de Touro. Segundo o IGE en 2013 ti\u00f1a 24 habitantes (13 mulleres e 11 homes) nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 43 habitantes."}
{"id": "25303", "revid": "5863", "url": "https://gl.wikipedia.org/wiki?curid=25303", "title": "Fox\u00e1s, Touro", "text": "San Breixo de Fox\u00e1s \u00e9 unha parroquia que se localiza no sur do concello de Touro. Segundo o IGE en 2013 ti\u00f1a 240 habitantes (122 mulleres e 118 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 321 habitantes."}
{"id": "25304", "revid": "570", "url": "https://gl.wikipedia.org/wiki?curid=25304", "title": "Schopenhauer", "text": ""}
{"id": "25305", "revid": "98629", "url": "https://gl.wikipedia.org/wiki?curid=25305", "title": "Loxo, Touro", "text": "Santa Mar\u00eda de Loxo \u00e9 unha parroquia que se localiza no norte do concello de Touro na comarca de Arz\u00faa. Segundo o IGE en 2022 ti\u00f1a 368 habitantes (192 mulleres e 176 homes) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 526 habitantes.\nXeograf\u00eda.\nDentro da s\u00faa orograf\u00eda destaca o monte do Coto (392 m). Pos\u00fae un r\u00edo, o Pucheiras, que \u00e9 subafluente do Ulla. No territorio de Loxo enc\u00f3ntrase parte dunha antiga explotaci\u00f3n mineira dedicada a extracci\u00f3n de cobre, actualmente ocupadas por unha empresa dedicada a construci\u00f3n de obras.\nComun\u00edcase a trav\u00e9s da estrada AC-240 que vertebra todo o municipio de Touro. Hai servizos de autobuses diarios entre Loxo e Santiago de Compostela.\nEconom\u00eda.\nLoxo pasou de ser unha parroquia eminentemente agr\u00edcola e gandeira a converterse no lugar de residencia dependente economicamente dos sectores secundarios e terciarios de Santiago de Compostela principalmente.\nPatrimonio.\nEsta parroquia conta cun patrimonio extenso e variado.\nReferencias literarias.\nNa obra do escritor Xos\u00e9 Neira Vilas \"Memorias dun neno labrego\", a irm\u00e1 do protagonista, Celia, serve para uns se\u00f1ores en Loxo.\n\"\u201cHai moitos meses que meu irm\u00e1n Miguel marchou para Am\u00e9rica. Inda me lembro de cando se despediu de n\u00f3s. Mi\u00f1a nai, a t\u00eda Carme e a madri\u00f1a choraban. Meu pai estaba serio coma un pote. Nin b\u00e1goas nin risadas: os homes son homes. O padri\u00f1o non quixo ir. A Celia, que est\u00e1 servindo en Loxo, mand\u00e1moslle recado pero non a deixaron vir os se\u00f1ores.\"(Extracto do libro).\"\nFestividades.\nA festa do Coto de San Sebasti\u00e1n (O Coto), honra a San Sebasti\u00e1n e a Santa Luc\u00eda (o s\u00e1bado e domingo da primeira fin de semana de xullo respectivamente). O primeiro domingo de xullo \u00e9 co\u00f1ecido como \u201cCoto Grande\u201d e o segundo domingo como \u201cCoto Pequeno\u201d. A festa ten lugar nos arredores da Capela de San Sebasti\u00e1n, antigamente situada no alto do monte do Coto. As festas do Coto te\u00f1en a s\u00faa orixe nunha romar\u00eda de campo. \nNa parroquia cel\u00e9branse tam\u00e9n as festas de Santa Mar\u00eda 15 de agosto, San Roque 16 de agosto e Virxe do Carme 17 de agosto."}
{"id": "25306", "revid": "5863", "url": "https://gl.wikipedia.org/wiki?curid=25306", "title": "Novefontes, Touro", "text": "Santiago de Novefontes \u00e9 unha parroquia que se localiza no sur do concello de Touro. Segundo o padr\u00f3n municipal de 2014 ti\u00f1a 131 habitantes (63 homes e 68 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 189 habitantes.\nFestas.\nFesta de Santiago Ap\u00f3stolo, o 25 de xullo.\nFesta de San Xurxo, o 23 de abril."}
{"id": "25309", "revid": "23204", "url": "https://gl.wikipedia.org/wiki?curid=25309", "title": "Provincia de Badaxoz", "text": "Badaxoz (en castel\u00e1n: \"Badajoz\", en estreme\u00f1o: \"Badaj\u00f3s\") \u00e9 unha das d\u00faas provincias da Comunidade Aut\u00f3noma de Estremadura, Espa\u00f1a. Pola s\u00faa \u00e1rea, 21.657 km\u00b2, \u00e9 a provincia m\u00e1is extensa de Espa\u00f1a. Polo norte limita coa outra provicia extreme\u00f1a, C\u00e1ceres, con Cidade Real (enclave de Rinc\u00f3n de Anchuras) e con Toledo; polo leste confina con Cidade Real e C\u00f3rdoba; polo sur con Sevilla e Huelva; e polo oeste linda coa antiga provincia do Alto Alentexo (Portugal). A s\u00faa capital \u00e9 a cidade hom\u00f3nima.\nXeograf\u00eda.\nO centro e centro-norte da provincia \u00e9 un territorio chairo, con declive suave do terreo de leste (Monte Matilla, 914 m) a oeste (Badaxoz, 195 m; Monte Alar, 610 m). O centro-sur (Sierra Vieja, 812 m), e sobre todo o sur, son m\u00e1is elevados. Na parte meridional, o relevo adquire maior potencia, nas proximidades da linde coa provincia de Huelva, onde se erguen cordais occidentais da Serra Morena: Serra de Tudia, co Pico de Tentudia (1.104 m) .\nO r\u00edo Guadiana atravesa a parte norte da provincia de leste a oeste, e \u00e1 altura de Badaxoz, pasa a incurvarse para o sur, conformando en boa medida a fronteira con Portugal . Os maiores r\u00edos badaxocenses pertencen \u00e1 s\u00faa conca; os m\u00e1is importantes verten nel as s\u00faas augas pola marxe esquerda, seguindo, en xeral, unha direcci\u00f3n de corrente sur-norte: Z\u00fajar, Guadamez, Matachel, Ardila. Os afluentes da marxe dereita son m\u00e1is curtos, limitados polos cordais occidentais da prolongaci\u00f3n dos Montes de Toledo nos l\u00edmites provinciais con C\u00e1ceres.\nClima.\nA carencia de grandes serras no oeste fan que as borrascas atl\u00e1nticas non atopen obst\u00e1culos de consideraci\u00f3n; con todo Badaxoz est\u00e1 comprendido na zona de influencia do clima mediterr\u00e1neo. As precipitaci\u00f3ns son maiores que no interior e franxa oriental da pen\u00ednsula, cunha media de entre 500 e 600\u00a0mm anuais de media (Badaxoz capital: 506\u00a0mm), mentres a temperatura media anual \u00e9 superior aos 15\u00a0\u00b0C. P\u00f3dese falar dun clima seco e suave.\nDemograf\u00eda.\nNo ano 1998, na provincia de Badaxoz habitaban 663.803 habitantes (un total de 678.103 habitantes para o ano 2005 ). O crecemento vexetativo anual era positivo, cun 0,1 por cada 1000 habitantes. As taxas de natalidade e mortalidade eran de 9,6 e 9,66 respectivamente. Badaxoz capital ten unha poboaci\u00f3n de 134.710 habitantes no padr\u00f3n do ano 1998.\nComarcas.\nAo norte do Guadiana, fican: no centro as Vegas del Guadiana, e a oeste os denominados Bald\u00edos de Alburquerque.\nN\u00facleos urbanos.\nOs municipios m\u00e1is poboados da provincia de Badaxoz (INE 2007) son:"}
{"id": "25311", "revid": "23204", "url": "https://gl.wikipedia.org/wiki?curid=25311", "title": "Rata", "text": "O nome rata designa varias especies de roedores de mediano tama\u00f1o do x\u00e9nero \"Rattus\"; algo m\u00e1is grandes que os seus parentes pr\u00f3ximos os ratos, e poden atinxir os 500 g de peso.\nAs tres especies m\u00e1is caracter\u00edsticas \u2014 a rata negra, \"Rattus rattus\", a rata com\u00fan, \"Rattus norvegicus\" e a rata de Polinesia, \"Rattus exulans\" \u2014 cohabitan co ser humano ao longo de todo o planeta, compartindo o seu h\u00e1bitat. A rata negra \u00e9 a responsable da transmisi\u00f3n de numerosas enfermidades infecciosas, entre elas a Peste negra. Sendo omn\u00edvoros, constit\u00faen ademais un perigo para as reservas de alimentos.\nM\u00e1is de 50 especies en varias subfamilias de Muroides incl\u00faen especies chamadas comunmente \"rata\".\nAs ratas poden identificar cheiros utilizando un m\u00e9todo similar ao procesamento de sons en est\u00e9reo. As ratas, \"cada vez que olfactean perciben unha imaxe r\u00e1pida e completa do mundo do olfacto, que incl\u00fae tanto a identidade do cheiro como o lugar de onde prov\u00e9n\", indicou o doutor Raghav Rajan na revista Science no ano 2006."}
{"id": "25312", "revid": "22570", "url": "https://gl.wikipedia.org/wiki?curid=25312", "title": "Desenlace", "text": "Ent\u00e9ndese por desenlace o final dunha obra narrativa, teatral, cinematogr\u00e1fica etc. Constit\u00faeno os acontecementos que seguen ao cl\u00edmax principal do argumento ou ao desenredo ou aclaraci\u00f3n das complicaci\u00f3ns do final."}
{"id": "25315", "revid": "181", "url": "https://gl.wikipedia.org/wiki?curid=25315", "title": "O Cor\u00e1n", "text": ""}
{"id": "25322", "revid": "5863", "url": "https://gl.wikipedia.org/wiki?curid=25322", "title": "Prevedi\u00f1os, Touro", "text": "Santiago de Prevedi\u00f1os \u00e9 unha parroquia que se localiza no oeste do concello de Touro. Segundo o IGE en 2013 ti\u00f1a 305 habitantes (157 mulleres e 148 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 392 habitantes."}
{"id": "25323", "revid": "85894", "url": "https://gl.wikipedia.org/wiki?curid=25323", "title": "San Fiz de Qui\u00f3n, Touro", "text": "San Fiz de Qui\u00f3n \u00e9 unha parroquia que se localiza no norte do concello coru\u00f1\u00e9s de Touro na comarca de Arz\u00faa. Segundo o IGE en 2013 ti\u00f1a 337 habitantes (165 mulleres e 172 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 442 habitantes."}
{"id": "25325", "revid": "5863", "url": "https://gl.wikipedia.org/wiki?curid=25325", "title": "San Miguel de Vilar, Touro", "text": "San Miguel de Vilar \u00e9 unha parroquia que se localiza no oeste do concello de Touro. Segundo o IGE en 2013 ti\u00f1a 207 habitantes (100 mulleres e 107 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 262 habitantes."}
{"id": "25326", "revid": "23204", "url": "https://gl.wikipedia.org/wiki?curid=25326", "title": "San Pedro de Ribeira, Touro", "text": "San Pedro de Ribeira \u00e9 unha parroquia que se localiza no sur do concello de Touro. Segundo o padr\u00f3n municipal de 2014 ti\u00f1a 96 habitantes (47 mulleres e 49 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 119 habitantes.\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo."}
{"id": "25327", "revid": "5863", "url": "https://gl.wikipedia.org/wiki?curid=25327", "title": "Turces, Touro", "text": "Santa Mar\u00eda de Turces \u00e9 unha parroquia que se localiza no leste do concello de Touro, na comarca de Arz\u00faa, na provincia da Coru\u00f1a. Conta cunha superficie de 4,36 km\u00b2. Segundo o IGE en 2013 ti\u00f1a 177 habitantes (85 mulleres e 92 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 248 habitantes.\nXeograf\u00eda.\nLinda polo norte con Bese\u00f1o, polo sur coa parroquia de Calvos de Socami\u00f1o e o r\u00edo Ulla, polo leste Dombod\u00e1n e Branz\u00e1, estas do concello de Arz\u00faa; e polo oeste, topa coa parroquia de Andeade.\nNa parroquia est\u00e1 situado o CEIP de Turces.\nAgroturismo.\nEn Murg\u00e1s at\u00f3pase o centro agrotur\u00edstico Arques\u00e1n, da queixar\u00eda que funciona dende o ano 1987 producindo queixos Arz\u00faa-Ulloa. Nesta queixar\u00eda-escola calquera que acceda a ela poder\u00e1 proceder a elaboraci\u00f3n de queixos ou outros produtos l\u00e1cteos."}
{"id": "25328", "revid": "5863", "url": "https://gl.wikipedia.org/wiki?curid=25328", "title": "Benza, Trazo", "text": "San Pedro de Benza \u00e9 unha parroquia que se localiza no oeste do concello de Trazo na comarca de Ordes. Segundo o IGE en 2013 ti\u00f1a 334 habitantes (167 mulleres e 167 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 433 habitantes."}
{"id": "25329", "revid": "98629", "url": "https://gl.wikipedia.org/wiki?curid=25329", "title": "Berreo, Trazo", "text": "San Mamede de Berreo \u00e9 unha parroquia que se localiza no leste do concello de Trazo. Segundo o IGE en 2018 ti\u00f1a 257 habitantes (128 mulleres e 129 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 317 habitantes.\nHistoria.\nNo ano 1181 o conde G\u00f3mez Gonz\u00e1lez da Casa de Traba tivo que mediar nun preito entre o arcebispo de Santiago Pedro Su\u00e1rez, e os fillos do conde Bermudo P\u00e9rez de Traba. Antes a igrexa compostel\u00e1 empe\u00f1ara ao conde Bermudo varias terras en Touro e Vila de Cruces, despois de que o conde vestise o h\u00e1bito monacal en Sobrado a igrexa compostel\u00e1 volveu posu\u00edr as terras sen que ningu\u00e9n reclamase mais ao pouco tempo os fillos do conde Bermudo alegaron unha obriga que fixera a igrexa en virtude do empr\u00e9stito. Debido a que o arcebispo non reco\u00f1eceu esa obriga os fillos do conde Bermudo recorreron \u00e1 violencia mallando nun c\u00f3engo sobri\u00f1o do mitrado, este emprazou aos atacantes que vi\u00f1eran onda el a dar satisfacci\u00f3n do crime e o conde G\u00f3mez Gonz\u00e1lez de Traba impuxo a s\u00faa mediaci\u00f3n reun\u00edndose nesta igrexa de Berreo cos seus respectivos cortes de bar\u00f3ns e xentilhomes e os culpables a tras unha longa discusi\u00f3n chegouse ao acordo de que os fillos do conde Bermudo renunciasen ao dereito \u00e1 obriga do arcebispo e este renunciou a castigalos pola malleira ao seu sobri\u00f1o."}
{"id": "25330", "revid": "85894", "url": "https://gl.wikipedia.org/wiki?curid=25330", "title": "Campo, Trazo", "text": "San Xo\u00e1n de Campo \u00e9 unha parroquia que se localiza no leste do concello de Trazo. Segundo o IGE en 2013 ti\u00f1a 380 habitantes (200 mulleres e 180 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 447 habitantes.\nXentilicio.\nO seu xentilicio \u00e9 camposi\u00f1o."}
{"id": "25331", "revid": "85894", "url": "https://gl.wikipedia.org/wiki?curid=25331", "title": "Castelo, Trazo", "text": "Santa Mar\u00eda de Castelo \u00e9 unha parroquia que se localiza no leste do concello de Trazo. Segundo o IGE en 2013 ti\u00f1a 226 habitantes (119 homes e 107 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 255 habitantes."}
{"id": "25332", "revid": "5863", "url": "https://gl.wikipedia.org/wiki?curid=25332", "title": "Chai\u00e1n, Trazo", "text": "Santa Mar\u00eda de Chai\u00e1n \u00e9 unha parroquia que se localiza no sur do concello de Trazo. Segundo o IGE en 2013 ti\u00f1a 515 habitantes (258 homes e 257 mulleres) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 455 habitantes.\nPatrimonio.\nAdemais da igrexa parroquial de Santa Mar\u00eda, do s\u00e9culo XVIII con restos medievais, existe a ermida de Augas Santas.."}
{"id": "25333", "revid": "5863", "url": "https://gl.wikipedia.org/wiki?curid=25333", "title": "Monzo, Trazo", "text": "San Marti\u00f1o de Monzo \u00e9 unha parroquia que se localiza no norte do concello de Trazo. Segundo o IGE en 2013 ti\u00f1a 163 habitantes (87 mulleres e 76 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 184 habitantes."}
{"id": "25334", "revid": "5863", "url": "https://gl.wikipedia.org/wiki?curid=25334", "title": "Morl\u00e1n, Trazo", "text": "Santa Mar\u00eda de Morl\u00e1n \u00e9 unha parroquia que se localiza no leste do concello de Trazo. Segundo o IGE en 2013 ti\u00f1a 185 habitantes (95 mulleres e 90 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 238 habitantes.\nXentilicio.\nO seu xentilicio \u00e9 o mesmo que o top\u00f3nimo, morl\u00e1n."}
{"id": "25335", "revid": "25871", "url": "https://gl.wikipedia.org/wiki?curid=25335", "title": "Restande, Trazo", "text": "Santa Mar\u00eda de Restande \u00e9 unha parroquia que se localiza no norte do concello de Trazo. Segundo o IGE en 2013 ti\u00f1a 295 habitantes (151 mulleres e 144 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 389 habitantes.\nPatrimonio hist\u00f3rico-art\u00edstico.\nNesta parroquia at\u00f3pase o pazo de Vilacova, preto da igrexa parroquial. Unha longa balconada apoiada en poderosas m\u00e9nsulas e protexida con balaustrada de pedra percorre gran parte da fachada do pazo. Baixo ela \u00e1brense cinco arcos de medio punto que dan acceso a un amplo soportal. A orixe deste pazo est\u00e1 relacionado cos Berm\u00fadez de Montaos, que fundaron o v\u00ednculo de Vilacova en 1556. O edificio actual d\u00e9bese a unha reconstruci\u00f3n do s\u00e9culo XVII. Est\u00e1 habitado e en bo estado."}
{"id": "25336", "revid": "5863", "url": "https://gl.wikipedia.org/wiki?curid=25336", "title": "Trazo, Trazo", "text": "Santa Mar\u00eda de Trazo \u00e9 unha parroquia que se localiza no norte do concello de Trazo. Segundo o IGE en 2013 ti\u00f1a 185 habitantes (101 mulleres e 84 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 218 habitantes."}
{"id": "25337", "revid": "25871", "url": "https://gl.wikipedia.org/wiki?curid=25337", "title": "Vilouchada, Trazo", "text": "San Vicenzo de Vilouchada \u00e9 unha parroquia que se localiza no sur do concello de Trazo. Segundo o INE en 2019 ti\u00f1a 99 habitantes (50 mulleres e 49 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 172 habitantes."}
{"id": "25338", "revid": "5863", "url": "https://gl.wikipedia.org/wiki?curid=25338", "title": "Xavestre, Trazo", "text": "San Cristovo de Xavestre \u00e9 unha parroquia que se localiza no oeste do concello coru\u00f1\u00e9s de Trazo na comarca de Ordes. Segundo o IGE en 2013 ti\u00f1a 668 habitantes (332 homes e 336 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 756 habitantes."}
{"id": "25341", "revid": "22570", "url": "https://gl.wikipedia.org/wiki?curid=25341", "title": "Arabexo, Val do Dubra", "text": "Santa Mar\u00eda de Arabexo \u00e9 unha parroquia que se localiza no norte do concello de Val do Dubra. Segundo o INE en 2019 ti\u00f1a 222 habitantes (123 mulleres e 99 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 408 habitantes."}
{"id": "25342", "revid": "98629", "url": "https://gl.wikipedia.org/wiki?curid=25342", "title": "Bembibre, Val do Dubra", "text": "San Salvador de Bembibre (do lat\u00edn \"bene vivere\", 'ben vivir, lugar bo para vivir') \u00e9 unha parroquia que se localiza no centro do concello de Val do Dubra. Segundo o IGE en 2013 ti\u00f1a 1062 habitantes (552 mulleres e 510 homes) distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 866 habitantes."}
{"id": "25343", "revid": "85894", "url": "https://gl.wikipedia.org/wiki?curid=25343", "title": "Bux\u00e1n, Val do Dubra", "text": "Santiago de Bux\u00e1n \u00e9 unha parroquia que se localiza no leste do concello de Val do Dubra. Segundo o IGE en 2014 ti\u00f1a 298 habitantes (151 mulleres e 147 homes), 105 menos ca en 1999. Ten 15 entidades de poboaci\u00f3n.\nHistoria.\nEn 1835 creouse o Concello de Bux\u00e1n, e nesta parroquia estivo a casa consistorial at\u00e9 que a comezos do s\u00e9culo XX se trasladou \u00e1 Corredoira (Bembibre). En 1960 o concello pasou a ter a denominaci\u00f3n actual de Val do Dubra.\nA igrexa actual foi constru\u00edda de nova planta entre 1909 e 1913. Na \"Gu\u00eda eclesi\u00e1stica de la archidi\u00f3cesis\", de 1894, aparece Bux\u00e1n como de padroado laico, erro producido por confusi\u00f3n co seu hom\u00f3nimo da Ma\u00eda, que efectivamente o era.\nEn 1924 os emigrantes do concello en Buenos Aires crearon o Centro recreativo y cultural Hijos de Buj\u00e1n, destinado aos descendentes do municipio."}
{"id": "25344", "revid": "85894", "url": "https://gl.wikipedia.org/wiki?curid=25344", "title": "Coucieiro, Val do Dubra", "text": "San Marti\u00f1o de Coucieiro \u00e9 unha parroquia que se localiza no norte do concello coru\u00f1\u00e9s de Val do Dubra na comarca de Santiago. Segundo o IGE en 2014 ti\u00f1a 389 habitantes (197 mulleres e 192 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 552 habitantes."}
{"id": "25345", "revid": "22570", "url": "https://gl.wikipedia.org/wiki?curid=25345", "title": "Ervi\u00f1ou, Val do Dubra", "text": "San Cristovo de Ervi\u00f1ou \u00e9 unha parroquia que se localiza no leste do concello de Val do Dubra. Segundo o INE en 2019 ti\u00f1a 119 habitantes (62 mulleres e 57 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 193 habitantes."}
{"id": "25346", "revid": "22570", "url": "https://gl.wikipedia.org/wiki?curid=25346", "title": "Niveiro, Val do Dubra", "text": "San Vicente de Niveiro \u00e9 unha parroquia que se localiza no leste do concello de Val do Dubra. Segundo o INE en 2019 ti\u00f1a 232 habitantes (121 mulleres e 111 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 348 habitantes."}
{"id": "25347", "revid": "85894", "url": "https://gl.wikipedia.org/wiki?curid=25347", "title": "Paramos, Val do Dubra", "text": "Santa Mar\u00eda de Paramos \u00e9 unha parroquia que se localiza no oeste do concello de Val do Dubra. Segundo o IGE en 2014 ti\u00f1a 185 habitantes (96 mulleres e 89 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 239 habitantes.\nPatrimonio.\nA construci\u00f3n da igrexa parroquial, sit\u00faase no s\u00e9culo XIII. A comezos do s\u00e9culo XIX contaba con tres altares (o maior e dous laterais, dedicados a San Pedro e a San Antonio). A edificaci\u00f3n actual conserva o estilo rom\u00e1nico, a nave e a \u00e1bsida rectangular, unha pequena xanela con columnas e unha arquivolta xedrezada, unha porta lateral e varias m\u00e9nsulas antropom\u00f3rficas, vexetais e animais."}
{"id": "25348", "revid": "22570", "url": "https://gl.wikipedia.org/wiki?curid=25348", "title": "Portomeiro, Val do Dubra", "text": "San Cosme de Portomeiro \u00e9 unha parroquia que se localiza no sur do concello de Val do Dubra. Segundo o IGE en 2013 ti\u00f1a 151 habitantes (72 mulleres e 79 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 207 habitantes."}
{"id": "25349", "revid": "1131", "url": "https://gl.wikipedia.org/wiki?curid=25349", "title": "Portomouro, Val do Dubra", "text": "San Cristovo de Portomouro \u00e9 unha parroquia que se localiza no sur do concello de Val do Dubra. Segundo o IGE en 2020 ten 358 habitantes (189 mulleres e 169 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 422 habitantes, e 1999, con 482.\nSituaci\u00f3n.\nPortomouro at\u00f3pase no cruzamento de cami\u00f1os que van dende Santiago de Compostela cara ao norte, para as terras de Berganti\u00f1os (Carballo) pola AC-1914, e para as terras do Xallas (Santa Comba) pola AC-404.\nEconom\u00eda.\nPortomouro vive principalmente do sector servizos e do traballo co gando vac\u00fan. Subsisten explotaci\u00f3ns particulares de produci\u00f3n leiteira para a industria l\u00e1ctea complementada coa recr\u00eda para a venda.\nPatrimonio.\nComo recursos naturais e etnol\u00f3xicos destacan os paseos nas beiras do r\u00edo Tambre, con vexetaci\u00f3n aut\u00f3ctona (carballos, bidueiros, amieiros, freixos etc.).\nA Pedra do Home \u00e9 un conxunto de tres sepulturas antropomorfas.\nNesta parroquia sit\u00faase a capela prerrom\u00e1nica de Novais que poder\u00eda datar entre os s\u00e9culos IX-X. Esta capela, poder\u00eda ter a orixe no mosteiro de Novalis, mencionado na \"Historia compostellana\" no ano 1108, nunha doaz\u00f3n onde se sinala o sitio como \"in ripa Tameris de Monasterio Novallis\". O territorio do mosteiro foi afectado pola desamortizaci\u00f3n de Mendiz\u00e1bal no s\u00e9culo XIX. A Igrexa perdeu o terreo pero, tras pasar por mans dunha familia adi\u00f1eirada, volveu caer en mans do arcebispado de Compostela. A Igrexa esqueceu estas terras durante m\u00e1is de 100 anos e no 2006 quixo reclamar a renda a unha parella de labregos: Carmen Barca e Jos\u00e9 Lamas. Os devanceiros de Jos\u00e9 Lamas traballaron estas terras de Val do Dubra a cambio dun arrendamento en especie, tivo que pagarlle \u00e1 Igrexa 8 toneladas de millo, 320 quilos de fabas brancas e 3,76 \u20ac.\nA finais de novembro de 2021 diferentes administraci\u00f3ns reun\u00edronse para informar que a Xunta de Galicia iniciou os traballos de prospecci\u00f3n arqueol\u00f3xica, estudo e documentaci\u00f3n dos restos desta capela. Esta actuaci\u00f3n permitir\u00e1 co\u00f1ecer as orixes desta edificaci\u00f3n e po\u00f1er en valor os xacementos arqueol\u00f3xicos m\u00e1is significativos de Galicia. En concreto, a intervenci\u00f3n vaise centrar no estudo deste ben para documentalo de cara a s\u00faa catalogaci\u00f3n e protecci\u00f3n futura. Para iso, vaise realizar unha prospecci\u00f3n arqueol\u00f3xica intensiva dos restos da capela e do contorno inmediato, as\u00ed como un estudo hist\u00f3rico da mesma que incluir\u00e1, polo menos, a busca de informaci\u00f3n nos arquivos parroquiais pr\u00f3ximos ao lugar e m\u00e1is no Arquivo Hist\u00f3rico Diocesano."}
{"id": "25350", "revid": "85894", "url": "https://gl.wikipedia.org/wiki?curid=25350", "title": "Rial, Val do Dubra", "text": "San Vicente de Rial \u00e9 unha parroquia que se localiza no oeste do concello de Val do Dubra. Segundo o INE en 2019 ti\u00f1a 609 habitantes (321 mulleres e 288 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 838 habitantes."}
{"id": "25351", "revid": "5863", "url": "https://gl.wikipedia.org/wiki?curid=25351", "title": "San Rom\u00e1n, Val do Dubra", "text": "Santa Mari\u00f1a de San Rom\u00e1n \u00e9 unha parroquia que se localiza no sur do concello de Val do Dubra. Segundo o IGE en 2014 ti\u00f1a 271 habitantes (138 mulleres e 133 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 397 habitantes."}
{"id": "25352", "revid": "5863", "url": "https://gl.wikipedia.org/wiki?curid=25352", "title": "Vilari\u00f1o, Val do Dubra", "text": "San Pedro de Vilari\u00f1o \u00e9 unha parroquia que se localiza no leste do concello de Val do Dubra. Segundo o IGE en 2013 ti\u00f1a 95 habitantes (49 homes e 46 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 146 habitantes."}
{"id": "25355", "revid": "43749", "url": "https://gl.wikipedia.org/wiki?curid=25355", "title": "Baleares", "text": ""}
{"id": "25357", "revid": "605", "url": "https://gl.wikipedia.org/wiki?curid=25357", "title": "Bala\u00eddos", "text": ""}
{"id": "25359", "revid": "54336", "url": "https://gl.wikipedia.org/wiki?curid=25359", "title": "Estadio Municipal de Bala\u00eddos", "text": "O Estadio Municipal de Bala\u00eddos (Abanca-Bala\u00eddos por motivos de patrocinio) \u00e9 un estadio de f\u00fatbol situado no barrio de Bala\u00eddos, na cidade de Vigo. \u00c9 o estadio no que xoga como local o Real Club Celta de Vigo, equipo da Primeira divisi\u00f3n espa\u00f1ola.\nHistoria.\nO top\u00f3nimo do lugar deriva de \"Abelad\u00edos\", facendo referencia a un lugar onde abondan as abeleiras. O estadio \u00e9 obra do arquitecto Jenaro de la Fuente \u00c1lvarez e foi inaugurado o 30 de decembro de 1928 cun partido entre o Celta de Vigo e o Real Uni\u00f3n de Ir\u00fan, no que ga\u00f1ou o Celta por 7-0. Entre 1967 e 1971 o concello levou a cabo unha reforma en profundidade unha por unha a t\u00f3dalas bancadas, d\u00e1ndolle a configuraci\u00f3n actual, salvo a banda de R\u00edo (que recibe o seu nome por estar sobre o r\u00edo Lagares).\nNo ano 1969 realizouse unha remodelaci\u00f3n para ampliar a zona de p\u00e9 e asento baixo viseira nas bancadas de Marcador, Tribuna e Gol. O proxecto foi asinado polo arquitecto Ant\u00f3n Rom\u00e1n Conde en colaboraci\u00f3n coa empresa madrile\u00f1a Construcciones Laminares S.L., dos arquitectos Jos\u00e9 Ruiz-Castillo y Ucelay e mais Ricardo Urgoiti, especializados nas l\u00e1minas de formig\u00f3n armado. Representou un grande desaf\u00edo t\u00e9cnico xa que deb\u00eda constru\u00edrse en moi pouco tempo e a cuberta de formig\u00f3n acadaba na lonxitude m\u00e1xima os 16,5 metros.\nPosteriormente foi remodelado con motivo da acollida do Mundial de F\u00fatbol de 1982, na que se completa a remodelaci\u00f3n anterior e reformase entre outras cousas a bancada de R\u00edo. Tam\u00e9n se fixeron obras no campo en 2004 con motivo da primeira participaci\u00f3n do Celta na s\u00faa historia na Liga de Campi\u00f3ns, e adecuando o estadio \u00e1 normativa da FIFA. Naquel momento o estadio ter\u00eda unha capacidade de 31.800 espectadores.\nA comezos da tempada 2012/13 acometeuse unha reforma para acondicionar o vetusto estadio, tapando o foso que circundaba o terreo de xogo e eliminando algunha das primeiras filas da bancada, nas que era moi mala a visibilidade, para eliminar os obst\u00e1culos entre o afeccionado e o terreo de xogo, emulando as\u00ed os campos de xogo ingleses. Con esta remodelaci\u00f3n a capacidade do estadio quedar\u00eda en pouco menos de 30.000 asentos.\nEn 2015 comezou unha reforma en todo o recinto, modernizando as bancadas de Tribuna e R\u00edo, renovando completamente a cuberta exterior e reconstru\u00edndo os fondos acheg\u00e1ndoos \u00f3 terreo de xogo. Trala inauguraci\u00f3n da nova bancada de Marcador o 4 de xu\u00f1o de 2023 con 6209 novas butacas, comezarase o proceso para a nova bancada de Gol, cunha estrutura semellante que levar\u00e1 \u00f3 Estadio de Bala\u00eddos a unha capacidade final que roldar\u00e1 os 27000 espectadores en 2026.\nPartidos internacionais.\nAo longo da historia acolleu diversos partidos internacionais da selecci\u00f3n galega e enfrontamentos da selecci\u00f3n espa\u00f1ola e a portuguesa.\nO 2 de abril de 1933 acolleu o encontro Espa\u00f1a-Portugal (3-0). Antes do partido a galega Emilia Docet, miss Espa\u00f1a dese ano, sa\u00edu ao campo cun traxe t\u00edpico portugu\u00e9s, acompa\u00f1ada doutras rapazas co traxe galego. Acadouse unha recadaci\u00f3n de 130.000 pesetas. Os combinados peninsulares volveron enfrontarse o 26 de setembro de 1979 (1-1) e o 19 de xaneiro de 1994 (2-2).\nO 27 de decembro de 2007 a selecci\u00f3n galega enfrontouse \u00f3 Camer\u00fan, no terceiro partido da \u00e9poca contempor\u00e1nea. Rematou con empate (1-1), os dous goles metidos de penalti, adiant\u00e1ndose primeiro Galicia, por medio de Xulio \u00c1lvarez no minuto 70, e empatando para Camer\u00fan Song, no minuto 87.\nMundial de F\u00fatbol de 1982.\nO 14 de xu\u00f1o de 1982 foi a primeira ocasi\u00f3n en que se celebrou en Galicia un encontro dunha Copa Mundial de F\u00fatbol. Os participantes, Italia e Polonia, que ese d\u00eda empataron a cero goles, ser\u00edan, ao finalizar o campionato, ga\u00f1ador e terceiro clasificado respectivamente.\nXog\u00e1ronse, en total, tres partidos:\nOutros eventos.\nAmais de encontros deportivos, o estadio de Bala\u00eddos acolleu tam\u00e9n diversas actuaci\u00f3ns musicais.\nO 29 de xullo de 1990 actuou Madonna ante 20.000 persoas, como parte da s\u00faa xira \"Blond Ambition Tour\", con Siniestro Total como abreconcertos. A artista cantou varias canci\u00f3ns cunha camiseta do Celta.. En xullo de 1992 o festival Afroam\u00e9rica trouxo durante dous d\u00edas artistas como Tracy Chapman, B.B. King, Gilberto Gil, Willy DeVille, Dr. John, Celia Cruz con Tito Puente e Milton Nascimento. O 21 de agosto de 1992 a banda Dire Straits actuou ante 40.000 persoas. O 18 de xullo de 1998 tocaron The Rolling Stones, na xira \"Bridges to Babylon\", ante 35.000 espectadores. O 21 de xullo de 2001 actuou Alejandro Sanz ante 15.000 persoas."}
{"id": "25365", "revid": "43749", "url": "https://gl.wikipedia.org/wiki?curid=25365", "title": "Sardegna", "text": ""}
{"id": "25366", "revid": "10599", "url": "https://gl.wikipedia.org/wiki?curid=25366", "title": "Torino", "text": ""}
{"id": "25367", "revid": "85894", "url": "https://gl.wikipedia.org/wiki?curid=25367", "title": "Tur\u00edn", "text": "Tur\u00edn (en , en ) \u00e9 unha cidade do norte de Italia, capital da rexi\u00f3n do Piemonte, situada na beira do r\u00edo Po e rodeada polos Alpes. Como residencia oficial da Casa de Savoia, foi a antiga capital do Ducado de Savoia entre 1562 e 1718, posteriormente capital de facto do Reino de Sarde\u00f1a entre 1720 e 1861, finalmente foi a primeira capital de Italia entre 1861 e 1865. Cunha poboaci\u00f3n de 909.205 habitantes (2009), na actualidade Tur\u00edn \u00e9 un importante centro cultural, industrial e comercial.\nHistoria.\nNa antig\u00fcidade a zona estivo habitada polo pobo dos \"Taurinos\", unha tribo celta-ligur que ocupaba o val superior do r\u00edo Po. Segundo Polibio a s\u00faa capital recib\u00eda o nome de \"Taurasia\". A orixe etimol\u00f3xica dese nome prov\u00e9n da ra\u00edz ind\u00edxena \"Tauro\" (outeiro). Polibio escribiu que no ano 218 a.C. os taurinos foron atacados por An\u00edbal, que conquistou \"Taurasia\" tras 3 d\u00edas de asedio.\nNo ano 27 a.C. estableceuse un campamento romano chamado \"Castra Taurinorum\", que m\u00e1is adiante ser\u00eda a colonia de \"Iulia Augusta Taurinorum\". Os romanos identificaron o nome orixinal do pobo coa palabra latina \"Tauro\" (boi), animal que pasou a ser o s\u00edmbolo da localidade at\u00e9 hoxe. O trazado urbano do antigo campamento romano a\u00ednda se conserva no centro da actual cidade de Tur\u00edn. No ano 69 a cidade quedou destru\u00edda polo lume durante as loitas entre os ex\u00e9rcitos do emperador Ot\u00f3n e os de Vitelio.\nTrala ca\u00edda do Imperio Romano, a cidade pasou polas mans dos ostrogodos e dos longobardos. En 773 foi conquistada por Carlomagno e pasou a ser un condado franco. En 941 creouse a Marca de Tur\u00edn, un feudo baixo a administraci\u00f3n conxunta do Sacro Imperio Romano Xerm\u00e1nico e do antigo Reino de Italia. Durante os s\u00e9culos XII e XIII foi unha cidade libre, at\u00e9 que en 1280 pasou \u00e1s mans de Savoia.\nEn 1559, trala Paz de Cateau-Cambr\u00e9sis, Francia renunciou \u00e1s s\u00faas aspiraci\u00f3ns de facerse con territorios italianos, devolveu Savoia e Piemonte \u00e1 Casa de Savoia, e a capital do Ducado de Savoia pasou de Chamb\u00e9ry a Tur\u00edn. Dende ent\u00f3n comezou a medrar na cidade unha arquitectura monumental composta por residencias reais e grandes templos relixiosos. A comezos do s\u00e9culo XVIII a cidade foi asediada polo ex\u00e9rcito franc\u00e9s durante a Guerra de Sucesi\u00f3n espa\u00f1ola. O asedio rematou coa vitoria local sobre os atacantes. Non obstante, entre 1798 e 1814 os Duques de Savoia estiveron expulsados de Tur\u00edn polos franceses post revolucionarios, e recluidos no seu Reino de Sarde\u00f1a.\nNo s\u00e9culo XIX Tur\u00edn converteuse no motor que impulsou a unidade italiana, e m\u00e1is adiante foi a primeira capital de Italia baixo o reinado de V\u00edtor Manuel II, precisamente membro da Casa de Savoia. A capitalidade italiana de Tur\u00edn durou entre 1861 e 1865, pasando despois a Florencia (1865-1871), e finalmente a Roma (1871-hoxe).\nEconom\u00eda.\nTur\u00edn \u00e9 un centro industrial de primeira orde dentro de Italia. Varias das empresas m\u00e1is grandes e salientables do pa\u00eds naceron nesta cidade, comezando por Fiat, e seguindo por Lancia, Kappa, Martini &amp; Rossi, Olivetti, Telecom Italia, RAI, Iveco etc. Alfa Romeo tam\u00e9n ten a s\u00faa sede en Tur\u00edn. A cidade tam\u00e9n acolle \u00f3 grupo bancario Intesa Sanpaolo, considerado o segundo do pa\u00eds en termos de capitalizaci\u00f3n bolsista.\nA industria tur\u00edstica tam\u00e9n \u00e9 moi salientable na cidade. O n\u00famero de turistas que visitan Tur\u00edn cada ano ach\u00e9gase \u00f3s 5'3 mill\u00f3ns (2008). Alg\u00fans dos atractivos da cidade para os visitantes son os museos, como o Museo Nacional do Cinema que est\u00e1 na Mole Antonelliana, ou o importante Museo Exipcio de Tur\u00edn.\nFiat.\nA empresa FIAT (acr\u00f3nimo de \"Fabbrica Italiana Automobili Torino\") foi fundada o 11 de xullo de 1899 para producir veh\u00edculos, e actualmente \u00e9 o grupo industrial m\u00e1is grande e importante do pa\u00eds.\nO Lingotto, situado na propia cidade de Tur\u00edn, foi no seu d\u00eda a maior f\u00e1brica de coches do mundo. A f\u00e1brica ti\u00f1a 5 andares. As pezas entraban por abaixo, e a medida que se \u00edan transformando nun coche, avanzaban en espiral polo interior do edificio cara a arriba, rematando no \u00faltimo andar cando xa estaba rematado. No canto dun tellado, na s\u00faa parte m\u00e1is alta o edificio ten un circu\u00edto oval de probas con curvas peraltadas, de xeito que no seu d\u00eda os coches rematados xa eran postos a proba no propio edificio. Nos anos 80 o edificio deixou de traballar como f\u00e1brica e foi reformado. Actualmente acolle salas de concertos, salas de cinema, tendas, un hotel e un centro de exposici\u00f3ns. O circu\u00edto a\u00ednda existe no tellado do edificio.\nDemograf\u00eda.\nTur\u00edn ten unha poboaci\u00f3n aproximada de 909.000 habitantes (2009), o que significa que medrou dende o censo de 2001 (865.263 hab). A raz\u00f3n deste crecemento \u00e9 a inmigraci\u00f3n. Tur\u00edn acolle a uns 128.000 inmigrantes estranxeiros, dos cales uns 52.000 son romaneses e 20.000 son marroqu\u00eds. Este recente crecemento na poboaci\u00f3n da cidade freou a ca\u00edda que se levaba producindo dende 1971, cando a poboaci\u00f3n de Tur\u00edn acadou a s\u00faa m\u00e1xima cantidade, 1.167.968 habitantes.\nCalc\u00falase que a poboaci\u00f3n da \u00c1rea metropolitana de Tur\u00edn \u00e9 duns 2'2 mill\u00f3ns de habitantes.\nDeportes.\nF\u00fatbol.\nO 15 de marzo de 1898 fundouse en Tur\u00edn a actual Federaci\u00f3n Italiana de F\u00fatbol. A cidade ten dous clubs de f\u00fatbol de gran tradici\u00f3n:\nEn 1933 inaugurouse en Tur\u00edn o Stadio Comunale (co nome \"Stadio Benito Mussolini\") por mor da celebraci\u00f3n do Mundial de F\u00fatbol Italia 1934, cunha capacidade para 40.000 persoas. O estadio acolleu un encontro de oitavos de final e un m\u00e1is de cuartos de final. \u00c1mbolos dous equipos fixeron dese novo e moderno recinto o seu fogar durante d\u00e9cadas, at\u00e9 que en 1990 foi inaugurado o novo Stadio delle Alpi con motivo do Mundial de F\u00fatbol Italia 1990, cunha capacidade para 67.411 persoas. Nesa ocasi\u00f3n a cidade acolleu tres encontros da fase de grupos, un m\u00e1is de oitavos de final e outro de semifinais. Tanto Juventus FC como Torino FC mud\u00e1ronse \u00f3 novo coliseo turin\u00e9s, pero por pouco tempo. Co gallo da celebraci\u00f3n dos Xogos Ol\u00edmpicos de Inverno de 2006 foi remodelado o Stadio Comunale, de xeito que \u00e1mbolos dous equipos volveron \u00f3 seu antigo fogar. Non obstante, a Juventus FC chegou a un acordo para derrubar o Stadio delle Alpi e constru\u00edr no seu sitio un novo estadio de f\u00fatbol, que se estreou en 2011 co nome Juventus Stadium, de xeito que dende ese ano cada club ten o seu propio fogar por separado.\nXogos Ol\u00edmpicos de Inverno.\nOs Xogos Ol\u00edmpicos de Inverno do ano 2006 tiveron lugar en Tur\u00edn entre o 10 e o 26 de febreiro, despois de ser elixida en 1999 polo COI. Este evento no que participaron 2633 deportistas supuxo a remodelaci\u00f3n das infraextructuras da cidade (metro, estradas, recintos deportivos, instalaci\u00f3ns hoteleiras etc). O Stadio Comunale foi remodelado e modernizado, e mesmo rebautizado como Stadio Olimpico de Torino. Ademais foi constru\u00eddo o Palasport Olimpico, un gran pavill\u00f3n con capacidade para 18.000 persoas dese\u00f1ado para acoller as probas de h\u00f3ckey sobre xeo.\nCiclismo.\nA celebraci\u00f3n de probas ciclistas ten moita tradici\u00f3n en Tur\u00edn. Entre 1876 e 2007 disput\u00e1base cada ano a cl\u00e1sica Milano-Torino. Dende 1906 vense disputando tam\u00e9n o Giro do Piemonte polo mes de outubro, proba dun d\u00eda e 199 quil\u00f3metros. \u00c9 moi habitual que Tur\u00edn acolla algunha das chegadas ou sa\u00eddas do Giro de Italia, sendo 2005, 2009 e 2011 os \u00faltimos anos nos que houbo unha chegada de etapa na cidade."}
{"id": "25368", "revid": "23204", "url": "https://gl.wikipedia.org/wiki?curid=25368", "title": "Mil\u00e1n", "text": "Mil\u00e1n (; ) \u00e9 a principal cidade do norte de Italia, capital da rexi\u00f3n da Lombard\u00eda, situada na chaira Padana. Cunha poboaci\u00f3n de 1\u00a0351\u00a0562 habitantes no 2017, Mil\u00e1n \u00e9 a segunda cidade m\u00e1is poboada do estado tras Roma. Est\u00e1 considerada a capital econ\u00f3mica e industrial do pa\u00eds, e un dos 4 motores principais da econom\u00eda europea, con Par\u00eds, Londres e Frankfurt.\nHistoria.\nMil\u00e1n foi fundada polos celtas do norte italiano co nome \"M\u00e9delhan\" polo ano 600 a.C, sendo conquistada polos romanos al\u00f3 polo 222 a.C, recibindo o nome \"Mediolanum\". No s\u00e9culo IV a cidade converteuse por pouco tempo na capital do Imperio Romano de Occidente, e foi saqueada polos hunos no ano 450.\nOcupada polos ostrogodos trala ca\u00edda dos romanos, pasou despois polas mans dos bizantinos, longobardos e francos antes de converterse nun feudo gobernado por arcebispos a partir do s\u00e9culo VIII.\nDemograf\u00eda.\nA comuna ten 1\u00a0324\u00a0110 habitantes (2010), pero a \u00e1rea urbana ten m\u00e1is de 4 mill\u00f3ns, e a \u00e1rea metropolitana uns 7\u00a0400\u00a0000 (segundo a OECD).\n\u00c9 unha cidade con bastante inmigraci\u00f3n, chegados principalmente de Filipinas, China, Albania, Francia, Brasil e Bangladesh.\nDeportes.\nF\u00fatbol.\nA cidade ten dous dos equipos mais poderosos e laureados de Europa. \u00c1mbolos dous compiten na Serie A 2011-2012 e na Liga de Campi\u00f3ns da UEFA 2011-12, e disputan os seus encontros como locais no Estadio San Siro:"}
{"id": "25369", "revid": "5132", "url": "https://gl.wikipedia.org/wiki?curid=25369", "title": "Milano", "text": ""}
{"id": "25370", "revid": "43749", "url": "https://gl.wikipedia.org/wiki?curid=25370", "title": "Veneza", "text": ""}
{"id": "25371", "revid": "10599", "url": "https://gl.wikipedia.org/wiki?curid=25371", "title": "Venezia", "text": ""}
{"id": "25374", "revid": "43749", "url": "https://gl.wikipedia.org/wiki?curid=25374", "title": "Florenza", "text": ""}
{"id": "25375", "revid": "43749", "url": "https://gl.wikipedia.org/wiki?curid=25375", "title": "Firenze", "text": ""}
{"id": "25377", "revid": "43749", "url": "https://gl.wikipedia.org/wiki?curid=25377", "title": "Napoli", "text": ""}
{"id": "25379", "revid": "12452", "url": "https://gl.wikipedia.org/wiki?curid=25379", "title": "Windows 2003", "text": ""}
{"id": "25383", "revid": "605", "url": "https://gl.wikipedia.org/wiki?curid=25383", "title": "America do Norte", "text": ""}
{"id": "25384", "revid": "55340", "url": "https://gl.wikipedia.org/wiki?curid=25384", "title": "Quebec (cidade)", "text": "Quebec (en franc\u00e9s: \"Qu\u00e9bec\") \u00e9 a capital da provincia canadense do Quebec. Conta con 500.691 habitantes (2007) e 720.000 na s\u00faa \u00e1rea metropolitana (2006) o que a converte na segunda cidade da provincia por detr\u00e1s de Montreal.\nHistoria.\nFundou a cidade Samuel de Champlain o 3 de xullo de 1608 como un posto fortificado nas proximidades dun asentamento iroqu\u00e9s abandonado de nome Stadacon\u00e9. A fins do s\u00e9culo XVII o gobernador Louis de Buade de Frontenac aumenta o territorio fortificado tras a tentativa do almirante ingl\u00e9s William Phips de conquistala, aumentando a s\u00faa poboaci\u00f3n non militar, por volta de 1763 a vila de Quebec ti\u00f1a arredor de 8.000 habitantes.\nXeograf\u00eda.\nDivisi\u00f3n territorial.\nQuebec div\u00eddese en seis distritos (\"arrondissements\")\nEstes distritos div\u00eddense subdiv\u00eddense en 35 barrios (\"quartiers\") e mais en 27 distritos electorais.\nEnclaves.\nDentro do n\u00facleo urbano de Quebec hai tres territorios que administrativamente non pertencen \u00e1 cidade de Quebec: a vila de L'Ancienne-Lorette, a reserva huronne-wendate de Wendake e o pequeno municipio de parroquia de Notre-Dame-des-Anges."}
{"id": "25386", "revid": "605", "url": "https://gl.wikipedia.org/wiki?curid=25386", "title": "Cidade de Quebec", "text": ""}
{"id": "25389", "revid": "5863", "url": "https://gl.wikipedia.org/wiki?curid=25389", "title": "Visual Memory Unit", "text": "O Visual Memory Unit (VMU) \u00e9 unha tarxeta de memoria para o Dreamcast, feito por Sega.\nConsiste nunha CPU Sanyo LC8670 \"Potato\" de 8-bits. Ten unha memoria de 128 KB (uns 200 blocks). A s\u00faa pantalla \u00e9 de 48 x 32 pixels monocromo (37 \u00d7 26\u00a0mm). O tama\u00f1o da carcasa \u00e9 de 47\u00a0mm \u00d7 80\u00a0mm \u00d7 16\u00a0mm. Est\u00e1 alimentada por d\u00faas pilas CR2032 con autoapagado. O son \u00e9 dunha canle, PWM sound source. Pesa 45 g."}
{"id": "25390", "revid": "605", "url": "https://gl.wikipedia.org/wiki?curid=25390", "title": "Augusto", "text": ""}
{"id": "25392", "revid": "605", "url": "https://gl.wikipedia.org/wiki?curid=25392", "title": "Martin Luther King, Jr.", "text": ""}
{"id": "25399", "revid": "85894", "url": "https://gl.wikipedia.org/wiki?curid=25399", "title": "Lago, Valdovi\u00f1o", "text": "Santiago de Lago \u00e9 unha parroquia que se localiza no oeste do concello de Valdovi\u00f1o, na comarca hist\u00f3rica de Trasancos. Segundo o padr\u00f3n municipal de 2007 ti\u00f1a 1.139 habitantes (586 mulleres e 553 homes) distribu\u00eddos en 21 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.054 habitantes. Conta cunha superficie de 11,8\u00a0km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nPatrimonio.\nA orixe do nome venlle dado por ser nesta parroquia a lagoa da Frouxeira, inclu\u00edda no Rexistro Xeral de Espazos Naturais de Galicia e considerada Zona H\u00famida de importancia Internacional polo Convenio de Ramsar.\nA igrexa de Santiago de Lago \u00e9 un templo de estilo barroco levantado no s\u00e9culo XVIII, con planta rectangular, d\u00faas capelas laterais, \u00e1bsida e sancrist\u00eda. Na s\u00faa fachada principal, merece especial atenci\u00f3n o fornelo sito sobre a s\u00faa portada, coa imaxe do Santo e, no seu interior, sito no seu altar maior, g\u00e1rdase un retablo barroco."}
{"id": "25400", "revid": "85894", "url": "https://gl.wikipedia.org/wiki?curid=25400", "title": "Loira, Valdovi\u00f1o", "text": "San Pedro de Loira \u00e9 unha parroquia que se localiza no leste do concello de Valdovi\u00f1o. Segundo o padr\u00f3n municipal de 2014 ti\u00f1a 249 habitantes (118 homes e 131 mulleres) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 298 habitantes. Ten unha superficie de 7,5\u00a0km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nXentilicio.\nO seu xentilicio \u00e9 loiracho/a."}
{"id": "25401", "revid": "85894", "url": "https://gl.wikipedia.org/wiki?curid=25401", "title": "Meir\u00e1s, Valdovi\u00f1o", "text": "San Vicente de Meir\u00e1s, antigamente San Vicenzo de Meir\u00e1s \u00e9 unha parroquia que se localiza no oeste do concello de Valdovi\u00f1o. Segundo o padr\u00f3n municipal de 2007 ti\u00f1a 1.381 habitantes (689 homes e 692 mulleres) distribu\u00eddos en 18 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.317 habitantes. Ten unha superficie de 6,8\u00a0km\u00b2, cunha densidade de poboaci\u00f3n \u00e9 de 193,67 hab./km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nPatrimonio.\nA igrexa de San Vicente de Meir\u00e1s \u00e9 un pequeno templo de planta rectangular cunha soa nave, d\u00faas capelas laterais, presbiterio e sancrist\u00eda, que destaca pola s\u00faa torre campanario de planta cadrada sita no centro da s\u00faa fachada principal e rematada en forma piramidal. O seu elemento de maior interese \u00e9 o retablo g\u00f3tico do seu altar maior.\n\u00c9 de destacar tam\u00e9n o castro de Castrill\u00f3n, o que fora a localizaci\u00f3n das bater\u00edas de costa no alto do monte da Vela en Montefaro, e o moderno faro de Punta Frouxeira."}
{"id": "25402", "revid": "51778", "url": "https://gl.wikipedia.org/wiki?curid=25402", "title": "Pant\u00edn, Valdovi\u00f1o", "text": "Santiago de Pant\u00edn \u00e9 unha parroquia situada no norte do concello de Valdovi\u00f1o. Segundo o padr\u00f3n municipal de 2007 ti\u00f1a 612 habitantes (317 mulleres e 295 homes) distribu\u00eddos en 35 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 626 habitantes. Ten unha superficie de 13,1\u00a0km\u00b2, cunha densidade de 46,71 hab./km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nXentilicio.\nO seu xentilicio \u00e9 pantinexo.\nPatrimonio.\nA igrexa de Santiago de Pant\u00edn \u00e9 un templo de estilo ecl\u00e9ctico con planta de cruz latina, unha soa nave, presbiterio e d\u00faas capelas laterais. Na s\u00faa fachada principal, \u00e1 que se atopa acaroada a unha das s\u00faas bandas unha torre campanario de planta cadrada e coroada por unha c\u00fapula, destaca, sita sobre a s\u00faa portada, un fornelo coa imaxe de Santiago. No seu interior g\u00e1rdanse, sitos nas s\u00faas capelas laterais, retablos neog\u00f3ticos.\nSurf.\nNo mes de setembro cel\u00e9brase o Pant\u00edn Classic, unha proba v\u00e1lida para o campionato mundial de surf na praia hom\u00f3nima da parroquia."}
{"id": "25403", "revid": "22570", "url": "https://gl.wikipedia.org/wiki?curid=25403", "title": "O Sequeiro, Valdovi\u00f1o", "text": "Santa Mar\u00eda do Sequeiro \u00e9 unha parroquia que se localiza no oeste do concello de Valdovi\u00f1o. Segundo o padr\u00f3n municipal de 2007 ti\u00f1a 686 habitantes (352 mulleres e 334 homes) distribu\u00eddos en 17 entidades de poboaci\u00f3n, 23 menos ca en 1999. Ten unha superficie de 3,8\u00a0km\u00b2, cunha densidade de 180,52 hab./km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nEconom\u00eda.\nA maior\u00eda vive da agricultura e gandar\u00eda.\nPatrimonio.\nO Castro de Sequeiro local\u00edzase sobre un pequeno outeiro na cabeceira da conca do regato de San Vicente, no lugar da Carreira de Abaixo. O recinto, de forma oval, at\u00f3pase defendido na s\u00faa parte sur por unha combinaci\u00f3n ou parapeto e foso. As outras zonas at\u00f3panse defendidas pola presenza dun forte terrapl\u00e9n natural. Ten dous accesos posteriores tipo rampla no sur e no oeste sendo posiblemente a entrada orixinal dun cami\u00f1o."}
{"id": "25404", "revid": "85894", "url": "https://gl.wikipedia.org/wiki?curid=25404", "title": "Valdovi\u00f1o, Valdovi\u00f1o", "text": "Santalla de Valdovi\u00f1o \u00e9 unha parroquia que se localiza no centro do concello de Valdovi\u00f1o. Segundo o padr\u00f3n municipal de 2007 ti\u00f1a 2.221 habitantes (1.087 mulleres e 1.134 homes) distribu\u00eddos en 56 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 2.037 habitantes. Ten unha superficie de 14,3\u00a0km\u00b2 (a parroquia m\u00e1is ampla do concello), cunha densidade poboaci\u00f3n de 155,31 hab./km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "25405", "revid": "85894", "url": "https://gl.wikipedia.org/wiki?curid=25405", "title": "Vilaboa, Valdovi\u00f1o", "text": "San Vicente de Vilaboa \u00e9 unha parroquia que se localiza no oeste do concello de Valdovi\u00f1o na comarca de Ferrol. Segundo o padr\u00f3n municipal de 2007 ti\u00f1a 282 habitantes (149 mulleres e 133 homes) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 339 habitantes. Ten unha superficie de 11,8\u00a0km\u00b2, cunha densidade de poboaci\u00f3n de 23,89 hab./km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nOutros datos.\nHai un campo de f\u00fatbol denominado O Lameiro onde disputa os partidos o C.D. Rosal\u00eda de Vilaboa. Tam\u00e9n hai unha pista polideportiva ao seu car\u00f3n.\nNesta parroquia at\u00f3pase unha base do Grupo de extinci\u00f3n de incendios e tam\u00e9n unha Cooperativa.\nCel\u00e9brase a festa de San Vicente (patr\u00f3n da parroquia) o 24 de maio. Tam\u00e9n se celebra nesta parroquia cada ano a Festa da Mui\u00f1eira."}
{"id": "25406", "revid": "1131", "url": "https://gl.wikipedia.org/wiki?curid=25406", "title": "Vilarrube, Valdovi\u00f1o", "text": "San Marti\u00f1o de Vilarrube \u00e9 unha parroquia situada no oeste do concello de Valdovi\u00f1o. Segundo o padr\u00f3n municipal de 2018 ti\u00f1a 323 habitantes (153 mulleres e 170 homes) distribu\u00eddos en 23 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2008 cando ti\u00f1a 363 habitantes. Ten unha superficie de 6,2\u00a0km\u00b2, cunha densidade de poboaci\u00f3n de 52,1 hab./km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nPatrimonio.\nA igrexa de San Marti\u00f1o de Vilarrube at\u00f3pase localizada sobre unha ladeira, arrodeada de \u00e1rbores no lugar de Adro. \u00c9 un templo de estilo barroco con planta rectangular dunha soa nave cuberta con b\u00f3veda de can\u00f3n, \u00e1bsida, d\u00faas capelas laterais e sancrist\u00eda. Destaca pola cor branca da s\u00faa fachada, que presenta unha torre campanario de planta circular e rematada por unha c\u00fapula. Merece especial menci\u00f3n o retablo neog\u00f3tico do seu altar maior, coas imaxes da Sagrada Familia e de San Marti\u00f1o, patr\u00f3n da igrexa.\nO pazo de Vilarrube at\u00f3pase sito nos arredores da igrexa de San Marti\u00f1o, sobre o cumio dun monte dominando toda a enseada de Esteiro. \u00c9 un edificio de grandes dimensi\u00f3ns e planta irregular fundado polas familias Pi\u00f1eiro e Maseda, cuxos escudos cons\u00e9rvanse na s\u00faa fachada. Merecen especial menci\u00f3n os xard\u00edns que arrodean todo o edificio e a pequena ermida sita no seu interior, que garda un interesante retablo barroco. Na actualidade, \u00e9 de propiedade privada, non podendo ser visitado.\nA ponte de Porto do Cabo foi constru\u00edda na \u00e9poca medieval e utilizada dende as s\u00faas orixes para salvar o r\u00edo Porto do Cabo, de a\u00ed o seu nome. Pos\u00fae dous arcos de medio punto, un deles de menor medida, utilizado nos medres do r\u00edo."}
{"id": "25407", "revid": "98629", "url": "https://gl.wikipedia.org/wiki?curid=25407", "title": "Xilema", "text": "O xilema \u00e9 un tecido condutor das plantas vasculares xerado a partir do c\u00e1mbium, e permite o transporte da auga e sales minerais extra\u00eddas do solo mediante as ra\u00edces ata as follas para realizar a fotos\u00edntese. Tam\u00e9n lle d\u00e1 resistencia \u00e1 planta cando est\u00e1 lignificado.\nO xilema forma parte dos tecidos vasculares, xunto co floema. O tecido normalmente enc\u00f3ntrase no cilindro vascular. A palabra xilema deriva do grego \u03be\u03cd\u03bb\u03bf\u03bd \"xylon\" 'madeira', e nas plantas le\u00f1osas a maior parte da madeira \u00e9 xilema. Nas plantas le\u00f1osas xeralmente o xilema do centro da planta non \u00e9 xa funcional.\nEstrutura.\nAs c\u00e9lulas m\u00e1is distintivas do xilema reciben o nome en conxunto de elementos traqueais, e poden ser elementos dos vasos (ou membros dos vasos) e traqueidas, que transportan auga. Os elementos dos vasos est\u00e1n perforados e conectados uns sobre outros formando longos tubos chamados vasos ou traqueas.\nAs traqueidas e os elementos dos vasos son c\u00e9lulas xeralmente moi alongadas, pero as traqueidas son m\u00e1is longas, e ambas as d\u00faas est\u00e1n lignificadas, carecen de protoplasto na madurez (son c\u00e9lulas mortas ocas) e te\u00f1en punteaduras ou perforaci\u00f3ns na parede, tanto nos seus extremos coma nos laterais. Os elementos dos vasos conectan con outros polas paredes dos seus extremos, que est\u00e1n totalmente perforadas, entanto que as traqueidas conservan a parede pero con numerosas puntuaci\u00f3ns pares. Nos elementos dos vasos, ao non haber parede nas perforaci\u00f3ns, o zume bruto pode pasar dun a outro doadamente, pero as traqueidas conservan a parede e o zume debe atravesala polas puntuaci\u00f3ns pares. As traqueidas son m\u00e1is primitivas evolutivamente.\nO xilema cont\u00e9n outro tipo de c\u00e9lulas non condutoras, como c\u00e9lulas do par\u00e9nquima vivas, que se encontran entre os vasos condutores formando os sistemas vertical ou axial e o horizontal ou radiomedular, e fibras do escler\u00e9nquima de sost\u00e9n.\nO xilema pode encontrarse na planta nas seguintes localizaci\u00f3ns:\nNos estadios transicionais de plantas con crecemento secundaario, as d\u00faas primeiras categor\u00edas non son mutuamente exclu\u00edntes, a\u00ednda que normalmente un feixe vascular cont\u00e9n s\u00f3 xilema primario.\nO patr\u00f3n de ramificaci\u00f3n que mostra o xilema segue a lei de Murray.\nXilemas primario e secundario.\nO xilema primario \u00e9 o xilema que se forma durante o crecemento primario a partir do proc\u00e1mbium. Incl\u00fae o protoxilema e o metaxilema. O metaxilema desenv\u00f3lvese despois do protoxilema pero antes c\u00f3 xilema secundario. Dist\u00ednguese do protoxilema polas s\u00faas traqueidas e vasos de maior di\u00e1metro. O desenvolvemento do xilema ten lugar seguindo unha serie de patr\u00f3ns, que var\u00edan na posici\u00f3n relativa do protoxilema e metaxilema; por exemplo, o xilema endarco ten o protoxilema no centro do talo ou ra\u00edz, ou o exarco, que ten o metaxilema no centro.\nO xilema secundario \u00e9 o xilema que se forma durante o crecemento secundario a partir do c\u00e1mbium vascular. A\u00ednda que o xilema secundario tam\u00e9n se encontra nalgunhas ximnospermas menores como nos grupos das Gnetophyta e Ginkgophyta e en menor medida nalgunhas Cycadophyta, os dous principais grupos que te\u00f1en xilema secundario son:\nDesenvolvemento.\nO desenvolvemento do xilema pode describirse como de catro tipos: centrarco, exarco, endarco e mesarco. A medida que se desenvolve nas plantas novas, a s\u00faa natureza cambia primeiro de protoxilema a metaxilema e os modos en que se distrib\u00faen estes \u00e9 importante no estudo da morfolox\u00eda da planta.\nProtoxilema e metaxilema.\nA medida que medra unha planta vascular nova, f\u00f3rmanse un ou m\u00e1is cord\u00f3ns de xilema primario no talo e ra\u00edz. O primeiro xilema en desenvolverse \u00e9 o protoxilema. Este dist\u00ednguese polos seus vasos m\u00e1is estreitos formados por c\u00e9lulas m\u00e1is pequenas. Algunhas destas c\u00e9lulas te\u00f1en paredes con engrosamentos en forma de aneis ou helicoidais. Funcionalmente, o protoxilema pode estenderse, porque as s\u00faas c\u00e9lulas poden crecer e en tama\u00f1o e desenvolverse mentres o talo ou a ra\u00edz est\u00e1 a alongarse. M\u00e1is tarde, desenv\u00f3lvese o metaxilema. Os vasos metaxilem\u00e1ticos e as s\u00faas c\u00e9lulas son xeralmente m\u00e1is grandes; as c\u00e9lulas te\u00f1en engrosamentos nas s\u00faas paredes que son de tipo escalariforme (barras transversas como as dunha escada) ou va\u00ed\u00f1as continuas con alg\u00fans buracos (punteada). Funcionalmente, o metaxilema completa o seu desenvolvemento despois de que o seu alongamento cesa cando as c\u00e9lulas xa non necesitan crecer en tama\u00f1o.\nPatr\u00f3ns do protoxilema e metaxilema.\nHai catro patr\u00f3ns principais na forma en que est\u00e1n arranxados o protoxilema e metaxilema na planta:\nOs outros tres tipos aparecen cando existe m\u00e1is dun cord\u00f3n de xilema primario.\nFunci\u00f3n. Transporte de auga..\nA principal funci\u00f3n do xilema \u00e9 o transporte de auga e sales disolvidos absorbidos desde a ra\u00edz (zume bruto). Estes produtos utilizaranse no metabolismo da planta e substit\u00faen a auga que se perde por transpiraci\u00f3n e na fotos\u00edntese. O zume bruto que transporta o xilema consiste principalmente en auga con i\u00f3ns inorg\u00e1nicos disolvidos, pero cont\u00e9n tam\u00e9n alg\u00fans compostos org\u00e1nicos. Este transporte non est\u00e1 impulsado por un gasto de enerx\u00eda nos vasos, os cales est\u00e1n mortos na madurez e xa non conte\u00f1en protoplasto. Hai dous fen\u00f3menos que causan o fluxo do zume bruto polo xilema:\nA principal forza que crea o movemento ascendente por capilaridade da auga nas plantas \u00e9 a adhesi\u00f3n entre a auga e a superficie dos condutos. Isto equilibra a gravidade, que tender\u00eda a facer baixar a auga. Cando a tanspiraci\u00f3n fai que se perda auga nas partes altas, o fluxo necesita volver ao equilibrio e a auga ascende.\nEvoluci\u00f3n.\nO xilema apareceu cedo na historia evolutiva das plantas terrestres. Co\u00f1\u00e9cense plantas f\u00f3siles con xilema desde o Sil\u00farico (hai m\u00e1is de 400 mill\u00f3ns de anos), e hai trazas f\u00f3siles que lembran c\u00e9lulas do xilema do inicio do Ordov\u00edcico. O xilema m\u00e1is antigo que se pode reco\u00f1ecer ben constaba de traqueidas cunha capa de reforzo anular-helicoidal sobre a parede celular. Este \u00e9 o \u00fanico tipo de xilema que se encontra nas primeiras plantas vasculares, e este tipo de c\u00e9lulas segue encontr\u00e1ndose no \"protoxilema\" de todos os grupos de plantas vivas. Varios grupos de plantas desenvolveron despois traqueidas punteadas, parece ser que por evoluci\u00f3n converxente. Nas plantas vivas, as traqueidas punteadas non aparecen ata a maduraci\u00f3n do \"metaxilema\".\nNa maior\u00eda das plantas as traqueidas punteadas funcionan como as c\u00e9lulas de transporte principais. O outro tipo de elemento traqueal, ademais das traqueidas, \u00e9 o elemento dos vasos. Os elementos dos vasos est\u00e1n unidos por perforaci\u00f3ns completas das s\u00faas paredes de uni\u00f3n formando vasos. Nos vasos, a auga m\u00f3vese por \"fluxo en masa\", como nun tubo, en vez de por difusi\u00f3n a trav\u00e9s de membranas. A presenza de vasos no xilema consid\u00e9rase unha das innovaci\u00f3ns chave que posibilitaron o \u00e9xito das anxiospermas. Por\u00e9n, a aparici\u00f3n dos elementos dos vasos non est\u00e1 restrinxida \u00e1s anxiospermas, e ademais est\u00e1n ausentes nalg\u00fans grupos arcaicos ou basais de anxiospermas: (por exemplo, Amborellaceae, Tetracentraceae, Trochodendraceae, e Winteraceae), e o seu xilema secundario foi descrito por Arthur Cronquist como que era \"primitivamente sen vasos\". Cronquist consideraba que os vasos de \"Gnetum\" eran converxentes cos das anxiospermas. Non hai acordo en que a ausencia de vasos nas anxiospermas basais sexa unha condici\u00f3n primitiva, e unha hip\u00f3tese alternativa afirma que os elementos dos vasos se orixinaron nun precursor das anxiospermas e perd\u00e9ronse posteriormente.\nPrimeiros sistemas condutores.\nPara fotosintetizaren as plantas deben absorber CO2 da atmosfera. Por\u00e9n, isto ten un prezo: cando os estomas se abren para permitiren a entrada de CO2, a auga da planta pode evaporarse por transpiraci\u00f3n. auga p\u00e9rdese moito m\u00e1is r\u00e1pido do que se absorbe o CO2, polo que as plantas necesitan reemprazalo, e desenvolveron sistemas de transporte de auga desde o chan ao lugar da fotos\u00edntese. As primeiras plantas absorb\u00edan a auga entre as paredes das s\u00faas c\u00e9lulas, e despois evolucionou a capacidade de controlar a perda de auga (e de absorci\u00f3n de CO2) a trav\u00e9s dos estomas. Tecidos especializados no transporte de auga axi\u00f1a evolucionaron en forma de hidroides, traqueidas, despois o xilema secundario, seguido da endoderme e finalmente os vasos xilem\u00e1ticos.\nOs niveis elevados de CO2 no per\u00edodo Sil\u00farico-Devoniano, cando as plantas colonizaron a terra, supuxeron que a necesidade de auga fose relativamente baixa. A medida que o CO2 diminu\u00eda na atmosfera polo seu consumo polas plantas, perd\u00edase m\u00e1is auga durante a captaci\u00f3n dese gas, e evolucionaron mecanismos de transporte m\u00e1is efcicientes. Consonte evolucionaban os mecanismos de transporte de auga, e as cut\u00edculas impermeables, as plantas pod\u00edan sobrevivir sen estar cubertas continuamente por unha pel\u00edcula de auga. Esta transici\u00f3n da poiquilohidria \u00e1 homoiohidria abriu novas posibilidades para a colonizaci\u00f3n. As plantas necesitaban ent\u00f3n unha estrutura interna robusta que soportase os canais longos e estreitos necesarios para o transporte de auga desde o solo a todas as partes da planta situadas m\u00e1is arriba, especialmente a aquelas onde ti\u00f1a lugar a fotos\u00edntese.\nDurante o Sil\u00farico, hab\u00eda gran dispo\u00f1ibilidade de CO2 polo que se perd\u00eda pouca auga para captalo, pero ao final do Carbon\u00edfero, cando os niveis de CO2 baixaran a aproximadamente os que hai hoxe, perd\u00edase arredor de 17 veces m\u00e1is auga por unidade de CO2 captada. Por\u00e9n, mesmo nas primeiras \u00e9pocas \"f\u00e1ciles\", a auga ti\u00f1a que ser transportada \u00e1s partes da planta que estaban por riba do chan h\u00famido para evitar o desecamento. Este transporte inicial de auga aproveitaba o mecanismo de cohesi\u00f3n-tensi\u00f3n propio da auga. A auga ten a tendencia de difundir a \u00e1reas que est\u00e1n m\u00e1is secas, e este proceso acel\u00e9rase cando a auga pode moverse por capilaridade nunha estrutura con pequenos espazos. Nos pequenos espazos que hai entre as paredes celulares das plantas (ou nas traqueidas), unha columna de auga comp\u00f3rtase como unha goma, xa que cando se evaporan mol\u00e9culas nun extremo, isto impulsa literalmente as mol\u00e9culas que est\u00e1n detr\u00e1s ao longo dos canais. A transpiraci\u00f3n por si soa proporcionou a forza impulsora para o transporte de auga nas primeiras plantas. Por\u00e9n, sen vasos dedicados ao transporte, o mecanismo de cohesi\u00f3n-tensi\u00f3n non pode transportar auga m\u00e1is duns 2\u00a0cm, o que limitaba drasticamente o tama\u00f1o das primeiras plantas. Este proceso require un fornecemento estable de auga desde un extremo, para manter a cadea; e para evitar que esta se esgote, as plantas desenvolveron unha cut\u00edcula impermeable. As primeiras cut\u00edculas pod\u00edan non ter poros pero non cubr\u00edan toda a superficie da planta, para que as\u00ed se puidese facer o intercambio de gases. Por\u00e9n, a deshidrataci\u00f3n \u00e1s veces era inevitable; as primeiras plantas afrontaron isto almacenando moita auga entre as s\u00faas paredes celulares, que nos tempos secos lles serv\u00eda para manterse vivas ata que volvese a haber dispo\u00f1ibilidade de auga.\nAparici\u00f3n das traqueidas.\nPara liberarse das restrici\u00f3ns que supo\u00f1\u00eda o seu pequeno tama\u00f1o e da constante humidade que causaba o sistema de transporte parenquim\u00e1tico, as plantas necesitaban un sitema de transporte de auga m\u00e1is eficiente. Durante o inicio do Sil\u00farico, desenvolveron c\u00e9lulas especializadas, que estaban lignificadas (ou ti\u00f1an compostos similares \u00e1 lignina) para evitar a s\u00faa implosi\u00f3n; este proceso coincidiu coa morte celular, o que permitiu que o seu interior se baleirase e a auga pasase a trav\u00e9s deles. Estas c\u00e9lulas m\u00e1is largas, mortas e ocas eran un mill\u00f3n de veces mellores condutoras de auga do que o m\u00e9todo intercelular, d\u00e1ndolles a posibilidade para transportar auga a grandes distancias, e con maiores taxas de difusi\u00f3n de CO2.\nOs primeiros macrof\u00f3siles con tubos para o tansporte de auga \"in situ\" son as pretraque\u00f3fitas \"Aglaophyton\" e \"Horneophyton\" do inicio do Devoniano, que te\u00f1en estruturas moi similares aos hidroides das carrizas modernas.\nAs plantas continuaron explorando novos xeitos de reduciren a resistencia ao fluxo de auga nas s\u00faas c\u00e9lulas, incrementando a eficiencia do seu transporte de auga. Unha innovaci\u00f3n temper\u00e1 foron a aparici\u00f3n de bandas nas paredes dos tubos, que aparecen desde o inicio do Sil\u00farico en adiante, e axudaron a facilitar o fluxo de auga. Os tubos bandeados, xunto cos tubos con punteaduras nas s\u00faas paredes, estaban lignificados e, cando formaron condutos dunha soa c\u00e9lula, son xa considerados traqueidas. As traqueidas son a seguinte xeraci\u00f3n de c\u00e9lulas de transporte, e te\u00f1en unha estrutura m\u00e1is r\u00edxida c\u00f3s hidroides, o que lles permite soportar maiores presi\u00f3ns de auga. As traqueidas poden ter unha s\u00f3a orixe evolutiva, posiblemente no grupo dos antocerotas, o que unificar\u00eda a todas as traque\u00f3fitas (pero puideron evolucionar tam\u00e9n m\u00e1is dunha vez).\nO transporte de auga require regulaci\u00f3n, e o control din\u00e1mico proporci\u00f3nano os estomas.\nAxustando a cantidade de intercambio de gases, p\u00f3dese restrinxir a cantidade de perda de auga por transpiraci\u00f3n. Este \u00e9 unha importante funci\u00f3n cando a subministraci\u00f3n de auga non \u00e9 constante, e os estomas parece que evolucionaron antes das traqueidas, e est\u00e1n xa presentes nos antocerotas non vasculares.\nA endoderme probablemente evolucionou durante o Sil\u00farico-Devoniano, pero a primeira evidencia f\u00f3sil desa estrutura \u00e9 do carbon\u00edfero. Esta estrutura na ra\u00edz cobre o tecido transportador de auga e regula o intercambio i\u00f3nico (e evita o paso de pat\u00f3xenos etc.), e pode proporcionar unha presi\u00f3n cara a arriba, que forza a auga a subir desde a ra\u00edz cando o efecto da transpiraci\u00f3n non \u00e9 un impulso forte dabondo.\nUnha vez que as plantas evolucionaron ata este nivel no control do transporte de auga, eran xa autenticamente homoioh\u00eddricas, e pod\u00edan extraer auga do seu ambiente a trav\u00e9s de \u00f3rganos similares a ra\u00edces en vez de teren que depender dunha pel\u00edcula h\u00famida superficial, o que lles permitiu crecer ata tama\u00f1os maiores. Como resultado da s\u00faa relativa independencia do seu ambiente, perderon a capacidade de sobreviviren ao desecamento, que era unha caracter\u00edstica custosa de manter.\nDurante o Devoniano, o di\u00e1metro m\u00e1ximo do xilema aumentou co tempo, pero o di\u00e1metro m\u00ednimo permaneceu case constante. A mediados do Devoniano, o di\u00e1metro das traqueidas dalgunhas li\u00f1axes de plantas xa se estancara. Unhas traqueidas de maior di\u00e1metro prmiten que a auga sexa transportada m\u00e1is rapidamente, pero a taxa de transporte global depende tam\u00e9n da \u00e1rea transversal global do feixe do xilema. O incremento no grosor do feixe vascular parece ademais correlacionarse coa largura (di\u00e1metro) do eixe da planta, e coa s\u00faa altura; tam\u00e9n est\u00e1 relacionado coa aparici\u00f3n das follas e co incremento da densidade estom\u00e1tica, os cales incrementan a demanda de auga.\nA cavitaci\u00f3n e os elementos dos vasos.\nA\u00ednda que as traqueidas con paredes robustas fan posible atinguir presi\u00f3ns de transporte de auga m\u00e1is altas, isto incrementa por outra parte o problema da cavitaci\u00f3n. A cavitaci\u00f3n ten lugar cando se forma unha burbulla de aie nun vaso, rompendo os enlaces entre as cadeas de mol\u00e9culas de auga e imped\u00edndolles impulsar m\u00e1is auga cara a arriba coa s\u00faa tensi\u00f3n cohesiva. En xeral, unha traqueida unha vez cavitada, xa non pode eliminar o seu embolismo e volver a funcionar (excepto nalgunhas especies). Xa que logo, \u00e1s plantas p\u00e1galles moito a pena evitar a cavitaci\u00f3n, e por esa raz\u00f3n, as puntuacoi\u00f3ns das paredes das traqueidas te\u00f1en un di\u00e1metro moi pequeno, que impide que entre o aire e as burbullas se nucleen. Os ciclos de conxelaci\u00f3n e desconxelaci\u00f3n son a principal causa da cavitaci\u00f3n. Os danos nas paredes das traqueidas case inevitablemente orixinan entrada de aire e cavitaci\u00f3n, vela\u00ed a importancia de que moitas traqueidas traballen en paralelo.\nA cavitaci\u00f3n \u00e9 dif\u00edcil de evitar, pero unha vez que ocorreu as plantas te\u00f1en diversos mecanismos para conter os danos. Hai pequenas punteaduras que unen condutos adxacentes permitindo que o l\u00edquido fl\u00faa entre eles pero non o aire, a\u00ednda que paradoxalmente estas punteaduras, que impiden o espallamentodos embolismos, son tam\u00e9n a s\u00faa principal causa. Estas superficies con punteaduras reducen o fluxo de auga no xilema nun 30%. As con\u00edferas durante o Xur\u00e1sico desenvolveron unha enxe\u00f1osa mellora ao comezaren a utilizar estruturas similares a v\u00e1lvulas para ilar os elementos cavitados. Estas estruturas de marxe toroidal te\u00f1en unha gota flotando no medio dunha estrutura con forma de donut; cando un dos lados se despresuriza a gota \u00e9 zugada cara ao interior do toro e bloquea o fluxo. Outras plantas simplemente xa contan con que haber\u00e1 cavitaci\u00f3n nos vasos vellos; por exemplo, nos carballos crece un anel de vasos novo ao inicio de cada primavera, para substitu\u00edr os do inverno anterior, que xa non son funcionais. Os pradairos utilizan a presi\u00f3n radicular todas as primaveras para forzar o ascenso do zume bruto desde a ra\u00edz, espremendo as burbullas de aire que se puidesen formar.\nO crecemento en altura tam\u00e9n utiliza outra das caracter\u00edsticas das traqueidas, o sost\u00e9n que ofrecen as s\u00faas paredes celulares lignificadas. Cons\u00e9rvanse as traqueidas mortas e non funcionais para formar un forte talo le\u00f1oso, producido en moitos casos polo xilema secundario. Por\u00e9n, nas primeiras plantas, as traqueidas eran demasiado vulnerables mecanicamente, e mant\u00ed\u00f1anse nunha posici\u00f3n central, cunha capa de rexo escler\u00e9nquima na beira externa dos talos. Despois, cando as traqueidas adoptaron tam\u00e9n unha funci\u00f3n estrutural, seguiron tendo escler\u00e9nquima de sost\u00e9n.\nO extremo das traqueidas ten parede celular, o que imp\u00f3n moita resistencia ao fluxo de auga; polo contrario, os elementos dos vasos te\u00f1en paredes terminais perforadas, e est\u00e1n dispostos en series para operar como se fosen un vaso continuo. A funci\u00f3n das paredes terminais das traqueidas, que eran a caracter\u00edstica normal no Devoniano, era probablemente evitar os embolismos (formaci\u00f3n de burbullas de aire). Os embolismos poden formarse por conxelaci\u00f3n ou por gases disoltos na soluci\u00f3n. Unha vez que se forman, xeralmente non poden eliminarse (v\u00e9xase m\u00e1is adiante); e a c\u00e9lula afectada non pode transportar auga e queda inservible.\nExclu\u00edndo as paredes celulares, as traqueidas das plantas prevasculares pod\u00edan funcionar baixo a mesma condutividade hidr\u00e1ulica c\u00e1s da primeira planta vascular, \"Cooksonia\".\nO tama\u00f1o das traqueidas \u00e9 limitado, xa que son unha soa c\u00e9lula; o que limita a s\u00faa lonxitude, o que \u00e1 s\u00faa vez limita o seu di\u00e1metro m\u00e1ximo \u00fatil a 80\u00a0\u03bcm. A condutividade aumenta coa cuarta potencia do di\u00e1metro, polo que incrementar o di\u00e1metro ten grandes beneficios; os elementos dos vasos, constan de varias c\u00e9lulas, unidas polos seus extremos (formando vasos), e poden superar este l\u00edmite e permiten a formaci\u00f3n de tubos m\u00e1is longos, chegando a di\u00e1metros de ata 500\u00a0\u03bcm, e lonxitudes de ata 10\u00a0m.\nOs vasos evolucionaron primeiramente durante os per\u00edodos secos e con baixo nivel de CO2 do final do Permiano, nos equisetos, fentos e Selaginellales independentemente, e m\u00e1is tarde apareceron a mediados do Cret\u00e1ceo nas anxiospermas e Gnetophyta.\nOs vasos do xilema permiten que unha mesma secci\u00f3n transversal de madeira transporte arredor de cen veces m\u00e1is auga c\u00e1s traqueidas. Deste modo as plantas poden ocupar m\u00e1is volume con fibras estruturais, e tam\u00e9n abren un novo nicho ecol\u00f3xico \u00e1s plantas trepadoras (tipo liana), que poden transportar auga sen teren que ser tan grosas coma as \u00e1rbores sobre as que medran. Malia estas vantaxes, a madeira feita a base de traqueidas \u00e9 m\u00e1is lixeira, e m\u00e1is f\u00e1cil de producir, entanto que os vasos necesitan estar moito m\u00e1is reforzados para evitaren a cavitaci\u00f3n."}
{"id": "25408", "revid": "98629", "url": "https://gl.wikipedia.org/wiki?curid=25408", "title": "C\u00e1mbium", "text": "O c\u00e1mbium \u00e9 un tecido propio das plantas vasculares a partir do cal se xera o xilema e o floema.\n\u00c9 o responsable do crecemento secundario das plantas, e caracter\u00edzase por ter un crecemento activo durante toda a vida da planta.\nHai varios tipos de c\u00e1mbium nas plantas. Os principais tipos son:\nProc\u00e1mbium.\nO proc\u00e1mbium orix\u00ednase a partir do meristema apical xusto debaixo da protoderme e orixina un anel de c\u00e9lulas ou cord\u00f3ns separados. O proc\u00e1mbium orixina o xilema e floema primarios da planta. Esta diferenciaci\u00f3n en c\u00e9lulas vasculares pode facerse a medida que o c\u00e1mbium se divide ou pode ter lugar cando xa cesaron a maior\u00eda das divisi\u00f3ns. Os primeiros en diferenciarse son o protoxilema e protofloema, e despois o metaxilema e metafloema do corpo primario da planta. As c\u00e9lulas procambiais dist\u00ednguense das que se diferencian delas polo seu citoplasma m\u00e1is denso e menos vacuolizado e pola s\u00faa feitura estreita e alongada. Nas plantas con crecemento secundario parte das c\u00e9lulas do c\u00e1mbium mante\u00f1en as s\u00faas caracter\u00edsticas meristem\u00e1ticas e dan orixe ao c\u00e1mbium vascular, que intervir\u00e1 no crecemento secundario.\nC\u00e1mbium vascular.\nO c\u00e1mbium vascular est\u00e1 formado por c\u00e9lulas con capacidade meristem\u00e1tica de divisi\u00f3n situadas entre o xilema e floema, que dan lugar a novas c\u00e9lulas do xilema e floema durante o crecemento secundario da planta (xilema secundario e floema secundario). Como as divisi\u00f3ns do c\u00e1mbium son tanxenciais (periclinais) orix\u00ednanse ringleiras radiais de c\u00e9lulas do xilema e floema, e esta disposici\u00f3n pode persistir ou pode modificarse despois debido a axustes durante a diferenciaci\u00f3n dos tecidos.\nO c\u00e1mbium vascular \u00e9 un meristema lateral que orixina xeralmente un cilindro oco completo de c\u00e9lulas no interior do talo e ra\u00edz, as cales forman cara ao interior c\u00e9lulas do xilema e cara ao exterior c\u00e9lulas do floema. Nalgunhas plantas en vez dun cilindro forma cord\u00f3ns separados e os feixes vasculares tam\u00e9n son cord\u00f3ns (por exemplo, en \"Cucurbita\" e nos pec\u00edolos e veas foliares).\nEn moitas plantas o c\u00e1mbium ten un crecemento estacional; det\u00e9n o seu crecemento en inverno e este rein\u00edciase en primavera. Durante a reactivaci\u00f3n primaveral as c\u00e9lulas do c\u00e1mbium primeiro exp\u00e1ndense radialmente (e debilitan as s\u00faas paredes radiais) e despois empezan a dividirse.\nOrixe.\nO c\u00e1mbium vascular orix\u00ednase a partir do procambium, que permanece indiferenciado en plantas con crecemento secundario, e situado entre o xilema e floema primarios. Estas rexi\u00f3ns dan lugar ao chamado c\u00e1mbium fascicular, xa que est\u00e1 situado entre o xilema e floema primarios. Xeralmente as bandas de c\u00e1mbium fascicular est\u00e1n unidas por medio de novas bandas de c\u00e1mbium situado entre os fasc\u00edculos, denominado c\u00e1mbium interfascicular, que se orixina a partir do par\u00e9nquima interfascicular. Deste modo, no talo o c\u00e1mbium completamente formado ten forma de cilindro oco continuo e orixinar\u00e1 xilema secundario cara ao interior e floema secundario cara ao exterior, o que empuxar\u00e1 o xilema primario cara \u00e1 medula e ao floema primario cara ao exterior, que xeralmente quedan comprimidos e deixan de ser funcionais.\nOrix\u00ednase a partir do proc\u00e1mbium. O c\u00e1mbium vascular consta de dous tipos de c\u00e9lulas:\nO c\u00e1mbium vascular aparece e dicotiled\u00f3neas e ximnospermas, pero non na maior\u00eda das monocotiled\u00f3neas, que xeralmente non te\u00f1en crecemento secundario.\nDurante a pr\u00e1ctica de enxertos nas plantas, o c\u00e1mbium do enxerto e da planta que o recibe deben ali\u00f1arse para que se fusionen e crezan xuntos.\nC\u00e1mbium suberoso ou fel\u00f3xeno.\nNas plantas con crecemento secundario f\u00f3rmase un c\u00e1mbium secundario lateral no interior do c\u00f3rtex, a m\u00e1is ou menos profundidade, chamado c\u00e1mbium suberoso ou fel\u00f3xeno, que forma xeralmente un anel que orixina cara ao exterior s\u00faber (un tecido suberizado) e cara ao interior feloderme (un tecido parenquim\u00e1tico). En conxunto, o s\u00faber, fel\u00f3xeno e feloderme constit\u00faen a periderme."}
{"id": "25409", "revid": "25871", "url": "https://gl.wikipedia.org/wiki?curid=25409", "title": "Floema", "text": "O floema ou l\u00edber \u00e9 un tecido propio dos vexetais vasculares que se xera a partir do c\u00e1mbium, e \u00e9 o responsable do transporte das substancias elaboradas tales coma a sacarosa, os amino\u00e1cidos ou os alcaloides, desde \u00f3rganos produtores (maioritariamente follas) ata \u00f3rganos consumidores, como flores, froitos ou ra\u00edces. Isto explica a necesidade de que sexa un vaso bidireccional.\nTipos celulares.\nC\u00e9lulas cribosas: C\u00e9lulas vivas carentes de n\u00facleo e cloroplastos con parede celular \"cribosa\" \u00e9 dicir, furadada para permitir o transporte das substancias.\nC\u00e9lulas Parenquim\u00e1ticas: Son as c\u00e9lulas que pos\u00faen a maquinaria celular para atender \u00e1s c\u00e9lulas cribosas.\nHip\u00f3teses do transporte.\nTransporte Pasivo mediante potenciais h\u00eddricos favor\u00e1beis.\nTransporte activo mediante electro\u00f3smose de i\u00f3ns de potasio, isto atraer\u00eda \u00e1s substancias cargadas negativamente.\nTransporte activo mediante correntes citoplasm\u00e1ticas causadas por movementos perist\u00e1lticos das c\u00e9lulas cribosas.\nTransporte activo mediante o emprego de filamentos de actina, isto explicar\u00eda o cambio de direcci\u00f3n que sofre o floema.\nProbablemente o movemento dos flu\u00eddos do floema d\u00e9base a unha combinaci\u00f3n de todos eles, \u00e9 dicir, o bombeo de solutos cara c\u00e9lulas adxuntas provoca un descenso do potencial h\u00eddrico (m\u00e1is favor\u00e1bel), plasmolizando a anterior, e producindo turxencia na seguinte, o que provocar\u00e1 que se repita o ciclo. Esta mobilizaci\u00f3n de solutos estar\u00e1 probabelmente provocada polos filamentos de actina e consecuencia de todo isto ser\u00e1n movementos perist\u00e1lticos nas c\u00e9lulas cribosas."}
{"id": "25411", "revid": "12440", "url": "https://gl.wikipedia.org/wiki?curid=25411", "title": "PowerPC", "text": "O PowerPC \u00e9 un modelo de microprocesador de tipo RISC desenvolto por Apple Computers, IBM e Motorola a mediados dos anos 90. Dende o seu lanzamento foi a CPU dos ordenadores Macintosh de Apple at\u00e9 o ano 2006, en que Apple decidiu pasarse aos procesadores da Intel. Actualmente empr\u00e9gase en servidores de gama alta de IBM."}
{"id": "25412", "revid": "69139", "url": "https://gl.wikipedia.org/wiki?curid=25412", "title": "Mandarina", "text": "A mandarina \u00e9 un hesperidio, froito da mandarineira. P\u00e9nsase que o seu nome se debe debe \u00e1 s\u00faa orixe asi\u00e1tica e \u00e1 cor dos traxes dos [[Mandar\u00edn (gobernante)|mandar\u00edns]] da antiga [[China]].\nA pel de cor amarela viva ou alaranxada \u00e9 delgada, rugosa e facilmente separ\u00e1bel da polpa. Est\u00e1 dividida en 10 esgallos e o seu sabor \u00e9 agrad\u00e1bel e doce.\nA\u00ednda que ten unha menor cantidade de [[vitamina C]] que outros c\u00edtricos, presenta m\u00e1is cantidade de [[carotenoides]] na s\u00faa composici\u00f3n, o cal lle proporciona unha importante actividade antioxidante.\nOs seus tipos son:\nA mandarina \u00e9 co\u00f1ecida polo seu efecto diur\u00e9tico, dixestivo e aumento na eficiencia f\u00edsica. Tam\u00e9n est\u00e1 indicada nas hipertensi\u00f3ns arteriais e na prevenci\u00f3n da arterioesclerose.\nV\u00e9xase tam\u00e9n.\nOutros artigos.\n[[Categor\u00eda:Froitas]]\n[[Categor\u00eda:C\u00edtricos]]"}
{"id": "25413", "revid": "69139", "url": "https://gl.wikipedia.org/wiki?curid=25413", "title": "Mandarineira", "text": "A mandarineira ou mandarineiro (\"Citrus reticulata\") \u00e9 unha \u00e1rbore pequena de entre 2 e 6 metros de altura, normalmente co tronco torto e sen espi\u00f1as. As s\u00faas p\u00f3las son angulosas, e as follas son oblongo-ovais, el\u00edpticas ou lanceoladas, de 3.5\u20138\u00a0cm de lonxitude e 1.5\u20134\u00a0cm de anchura, coa base e o \u00e1pice obtusos. O seu froito \u00e9 a mandarina, que pos\u00fae de 4\u20137\u00a0cm de lonxitude e 5\u20138\u00a0cm de di\u00e1metro. A s\u00faa cor var\u00eda de amarela verdosa ao laranxa e vermello alaranxado. A superficie \u00e9 brillante e est\u00e1 chea de gl\u00e1ndulas oleosas afundidas. A casca \u00e9 delgada, moi fragante, separ\u00e1ndose facilmente da polpa.\nA mandarineira \u00e9 unha especie nativa da China."}
{"id": "25414", "revid": "85894", "url": "https://gl.wikipedia.org/wiki?curid=25414", "title": "Illobre, Vedra", "text": "Santo Andr\u00e9 de Illobre \u00e9 unha parroquia que se localiza no norte do concello de Vedra na comarca de Santiago. Segundo o IGE en 2013 ti\u00f1a 240 habitantes (127 mulleres e 113 homes) distribu\u00eddos en 8 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 204 habitantes."}
{"id": "25415", "revid": "98629", "url": "https://gl.wikipedia.org/wiki?curid=25415", "title": "Mer\u00edn, Vedra", "text": "San Cristovo de Mer\u00edn \u00e9 unha parroquia que se localiza no norte do concello coru\u00f1\u00e9s de Vedra na comarca de Santiago. Segundo o IGE en 2018 ti\u00f1a 115 habitantes (53 mulleres e 62 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 163 habitantes.\nFestividades.\nSan Pedro m\u00e1rtir.\nCel\u00e9brase o domingo despois do 29 de abril, e a\u00ednda que na actualidade decaeu a asistencia, foi unha das romar\u00edas m\u00e1is importantes da comarca de Santiago.\nSan Cristovo.\nCel\u00e9brase o d\u00eda 10 de xullo e a fin de semana seguinte a esa data. Destaca a recuperaci\u00f3n dende hai uns anos da romar\u00eda que se celebra o domingo, na que o redor dun cento de veh\u00edculos (maioritariamente cami\u00f3ns, pero tam\u00e9n coches, motos...) fan un percorrido \u00f3 redor de todo o concello de Vedra, encabezando esta a imaxe de San Cristovo encima dun cami\u00f3n. Logo os condutores asisten \u00e1 misa e x\u00fantanse nun xantar popular."}
{"id": "25416", "revid": "5726928", "url": "https://gl.wikipedia.org/wiki?curid=25416", "title": "A Ponte Ulla, Vedra", "text": "Santa Mar\u00eda Madalena da Ponte Ulla \u00e9 unha parroquia que se localiza no leste do concello de Vedra. Segundo o IGE en 2013 ti\u00f1a 340 habitantes (179 mulleres e 161 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 378 habitantes."}
{"id": "25417", "revid": "5726929", "url": "https://gl.wikipedia.org/wiki?curid=25417", "title": "San Fins de Sales, Vedra", "text": "San Fins de Sales \u00e9 unha parroquia que se localiza no norte do concello de Vedra. Segundo o IGE en 2013 ti\u00f1a 474 habitantes (252 mulleres e 222 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 507 habitantes."}
{"id": "25419", "revid": "1131", "url": "https://gl.wikipedia.org/wiki?curid=25419", "title": "San Mamede de Ribadulla, Vedra", "text": "San Mamede de Ribadulla \u00e9 unha parroquia que se localiza no leste do concello de Vedra. Segundo o IGE en 2013 ti\u00f1a 401 habitantes (215 mulleres e 186 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 472 habitantes.\nDeporte.\nO Club Deportivo San Mamede \u00e9 un equipo de f\u00fatbol que milita na Segunda divisi\u00f3n auton\u00f3mica."}
{"id": "25420", "revid": "98629", "url": "https://gl.wikipedia.org/wiki?curid=25420", "title": "Vitamina C", "text": "A vitamina C ou \u00e1cido asc\u00f3rbico \u00e9 unha mol\u00e9cula usada na hidroxilaci\u00f3n de varias reacci\u00f3ns bioqu\u00edmicas nas c\u00e9lulas. A s\u00faa principal funci\u00f3n \u00e9 a hidroxilaci\u00f3n do col\u00e1xeno, a prote\u00edna fibrilar que d\u00e1 resistencia aos \u00f3sos, dentes, tend\u00f3ns e paredes dos vasos sangu\u00edneos. Al\u00e9n diso \u00e9 un poderoso antioxidante, us\u00e1ndose para transformar os radicais libres de os\u00edxeno en formas inertes. \u00dasase tam\u00e9n na s\u00edntese dalgunhas mol\u00e9culas que serven como hormonas ou neurotransmisores.\nTodos os efectos da vitamina C son importantes para doentes con deficiencias. Non existe hipervitaminose de vitamina C a trav\u00e9s dos alimentos, pero se se toma sinteticamente e en exceso pode ser dani\u00f1o. Ten os seguintes efectos no organismo en doses moderadas:\nA carencia desta vitamina provoca a avitaminose designada escorbuto.\nFontes de vitamina C.\nA vitamina C non \u00e9 producida polas c\u00e9lulas humanas e ten de ser inxerida na alimentaci\u00f3n. Alg\u00fans alimentos ricos en vitamina C son o Amorodo, mel\u00f3n, laranxa, lim\u00f3n, estripeiro, verza, anan\u00e1s, papaia, manga, cax\u00fa e pement\u00f3n.\nA estripeiro \u00e9 trinta veces m\u00e1is rica en vitamina C que a laranxa.\nSinais de falta.\nA deficiencia patol\u00f3xica denom\u00ednase escorbuto: feridas que demoran en cicatrizar, hemorraxias, dentes moles, perda de peso, dores nas articulaci\u00f3ns e xenxivas inflamadas."}
{"id": "25421", "revid": "132", "url": "https://gl.wikipedia.org/wiki?curid=25421", "title": "Lord Randolph Churchill", "text": ""}
{"id": "25422", "revid": "5312", "url": "https://gl.wikipedia.org/wiki?curid=25422", "title": "Gaza", "text": "Gaza p\u00f3dese referir a:"}
{"id": "25423", "revid": "5863", "url": "https://gl.wikipedia.org/wiki?curid=25423", "title": "San Miguel de Sarand\u00f3n, Vedra", "text": "San Miguel de Sarand\u00f3n \u00e9 unha parroquia que se localiza no sur do concello de Vedra. Segundo o IGE en 2010 ti\u00f1a 357 habitantes (174 mulleres e 183 homes) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 387 habitantes. Linda coas parroquias San Mamede de Ribadulla, San Cristovo, San Pedro de Sarand\u00f3n e Santa Eulalia de Vedra e no sur con R\u00edo Ulla. Est\u00e1 formado por once aldeas: Canicova, A Casanova, Casansula, Caxaraville, Cimadevila, Dozar, A Pedreira, Sarand\u00f3n, A Silva de Abaixo, A Silva de Arriba e Ximonde.\nNa aldea de Ximonde at\u00f3pase o couto de pesca, importante couto salmoneiro.\nPatrimonio.\nEn 1776 Carlos III de Espa\u00f1a concedeu o Condado de Ximonde a Xo\u00e1n Ant\u00f3n Cisneros de Castro e da Barrera (1747-1798), rexedor da cidade de Santiago de Compostela e se\u00f1or do Couto de Ximonde.\nFestexos.\nNa parroquia de San Miguel cel\u00e9branse anualmente tres festas.\nDeportes.\nA parroquia de Sarand\u00f3n \u00e9 un dos lugares por onde transcorre dende hai anos un dos treitos do Rally Botafumeiro, proba de rally que se disputa anualmente e que forma parte do calendario do Campionato de Galicia de Rally."}
{"id": "25424", "revid": "85894", "url": "https://gl.wikipedia.org/wiki?curid=25424", "title": "San Pedro de Sarand\u00f3n, Vedra", "text": "San Pedro de Sarand\u00f3n \u00e9 unha parroquia que se localiza no sur do concello de Vedra. Segundo o IGE en 2013 ti\u00f1a 220 habitantes (113 mulleres e 107 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 253 habitantes.\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo."}
{"id": "25425", "revid": "23204", "url": "https://gl.wikipedia.org/wiki?curid=25425", "title": "San Pedro de Vilanova, Vedra", "text": "San Pedro de Vilanova \u00e9 unha parroquia que se localiza no leste do concello coru\u00f1\u00e9s de Vedra na comarca de Santiago. Segundo o IGE en 2010 ti\u00f1a 325 habitantes (167 mulleres e 158 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 332 habitantes.\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo.\nPatrimonio.\nTrala capela do Santiagui\u00f1o e \u00f3 p\u00e9 do cami\u00f1o de Santiago, \u00e9rguese unha fonte constru\u00edda en 1670. A \u00e1mbolos lados mostra d\u00faas figuras procedentes do coro p\u00e9treo do mestre Mateu, desmontado en 1603-1604."}
{"id": "25426", "revid": "85894", "url": "https://gl.wikipedia.org/wiki?curid=25426", "title": "San Xi\u00e1n de Sales, Vedra", "text": "San Xi\u00e1n de Sales \u00e9 unha parroquia que se localiza no noroeste do concello de Vedra. Segundo o IGE en 2013 ti\u00f1a 760 habitantes (364 mulleres e 396 homes) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 617 habitantes."}
{"id": "25427", "revid": "85894", "url": "https://gl.wikipedia.org/wiki?curid=25427", "title": "Santa Cruz de Ribadulla, Vedra", "text": "Santa Cruz de Ribadulla \u00e9 unha parroquia que se localiza no leste do concello de Vedra. Segundo o IGE en 2010 ti\u00f1a 729 habitantes (370 mulleres e 359 homes) distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 771 habitantes.\nPatrimonio.\nNo lugar de Ortigueira est\u00e1 o pazo de Santa Cruz de Ribadulla, tam\u00e9n co\u00f1ecido como Granxa de Ortigueira (e antigamente como Torre de Ortigueira). Foi constru\u00eddo polos Abraldes, que emparentaron cos Mondrag\u00f3n, e mercado no s\u00e9culo XVI por Juan Ib\u00e1\u00f1ez de Mondrag\u00f3n, c\u00f3engo da catedral de Santiago.\nNo pazo viviu Gaspar Melchor de Jovellanos en 1811, e na actualidade \u00e9 residencia do militar Alfonso Armada Comyn, noveno marqu\u00e9s de Ribadulla.\nO marquesado de Santa Cruz de Ribadulla foi outorgado por Carlos II en 1683. O marqu\u00e9s ti\u00f1a aforados \u00e1 pr\u00e1ctica totalidade da poboaci\u00f3n do concello, que pagaban as s\u00faas rendas en especies, como centeo, trigo ou millo mi\u00fado.\nO pazo ten unha traza austera. Est\u00e1 rodeado por un parque dese\u00f1ado por Juan Ib\u00e1\u00f1ez de Mondrag\u00f3n e aumentado por Juan Ignacio Armada. O xard\u00edn conta coa fonte da Nogueira, a fonte da Coca (barroca e coroada por un escudo coa vieira de Santiago), e a fonte do Santiagui\u00f1o (de 1670).\nPedro de Vald\u00e9s Feixoo e Novoa, que mandara constru\u00edr a fonte do Santiagui\u00f1o, ordenou en 1676 facer a capela, que est\u00e1 unida ao pazo por un arco."}
{"id": "25429", "revid": "89787", "url": "https://gl.wikipedia.org/wiki?curid=25429", "title": "Trobe, Vedra", "text": "Santo Andr\u00e9 de Trobe \u00e9 unha parroquia que se localiza no oeste do concello de Vedra. Segundo o IGE en 2018 ti\u00f1a 376 habitantes (189 mulleres e 187 homes) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 330 habitantes.\nPatrimonio.\nEn Vilarpi\u00f1eiro, a ermida dos Remedios (1858), as imaxes e un crucifixo no interior, o cruceiro (1866) e un escudo (1851) son obras do obradoiro do artes\u00e1n Andr\u00e9s Betetos."}
{"id": "25430", "revid": "5726937", "url": "https://gl.wikipedia.org/wiki?curid=25430", "title": "Vedra, Vedra", "text": "Santa Eulalia de Vedra \u00e9 unha parroquia que se localiza no centro do concello de Vedra. Segundo o IGE en 2013 ti\u00f1a 667 habitantes (342 mulleres e 325 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 674 habitantes."}
{"id": "25436", "revid": "17467", "url": "https://gl.wikipedia.org/wiki?curid=25436", "title": "Xoani\u00f1a", "text": ""}
{"id": "25437", "revid": "23204", "url": "https://gl.wikipedia.org/wiki?curid=25437", "title": "Mariza", "text": "Marisa dos Reis Nunes, nada en Mozambique o 16 de decembro de 1973, \u00e9 unha fadista portuguesa, m\u00e1is co\u00f1ecida como Mariza.\nTraxectoria.\nMudouse para Portugal aos tres anos. Na \u2018\u2018Mourar\u00eda\u201d, onde creceu, trabou co\u00f1ecemento co fado. Mentres foi adolescente e ata asumir o fado cantou diversos x\u00e9neros musicais como, gospel, soul e jazz. En 1999 chega ao gran p\u00fablico da man da TVI, que transmitiu en directo as homenaxes a Am\u00e1lia Rodrigues nos coliseos de Lisboa e do Porto.\nMariza, co seu segundo \u00e1lbum, xa \u00e9 considerada unha das mellores voces do que alg\u00fans chaman de \"novo movemento do fado\". As s\u00faas interpretaci\u00f3ns apaixonadas e a s\u00faa voz que lembra \u00e1s grandes divas do x\u00e9nero, como a eterna Amalia Rodrigues, fixeron que Mariza ga\u00f1ase reco\u00f1ecemento internacional en pouco tempo, o que xa lle rendeu premios respectables como o de Mellor Artista de World Music da BBC londiniense, en 2003.\nO seu \u00e1lbum de estrea, \"Fado em Mim\" (2001), foi \u00e9xito instant\u00e1neo en Portugal, vendendo m\u00e1is de 30 mil copias, e motivou o lanzamento, pola s\u00faa gravadora, noutros mercados internacionais aproveitando o bo momento que a m\u00fasica portuguesa ten en territorio europeo e noutros pa\u00edses, como o M\u00e9xico e o Xap\u00f3n."}
{"id": "25438", "revid": "89787", "url": "https://gl.wikipedia.org/wiki?curid=25438", "title": "Cantautor, cantautora", "text": "Cantautor \u00e9 un artista que, por norma xeral, adoita escribir e interpretar a letra e a m\u00fasica das s\u00faas propias canci\u00f3ns. Nas s\u00faas canci\u00f3ns acostuma incorporar tem\u00e1ticas sociais, pol\u00edticas e filos\u00f3ficas. Durante un tempo denominouse a este tipo de m\u00fasica canci\u00f3n protesta.\nHistoria.\nA canci\u00f3n de autor ten unha gran tradici\u00f3n nos pa\u00edses de cultura mediterr\u00e1nea de Europa e na maior parte de Am\u00e9rica Latina. \u00c9 un x\u00e9nero reivindicativo, que critica as inxustizas sociais e que xera sobre todo, canci\u00f3ns sobre o tema do amor e o desamor. Este tipo de m\u00fasica tivo a s\u00faa \u00e9poca dourada nos anos 60 e 70 (ligado aos movementos sociais e pol\u00edticos que se estaban desenvolvendo nesa \u00e9poca). Nos anos 80 entrar\u00e1 en crise, a\u00ednda que iso non significa que non aparecesen novos cantautores durante este per\u00edodo.\nDurante os 90 rexurdiu cunha nova fornada de novos autores que revolucionaron a tradicional m\u00fasica de autor; as\u00ed a todo, moitas veces interpretouse este rexurdimento da canci\u00f3n de autor (de car\u00e1cter menos reivindicativo ca en d\u00e9cadas anteriores) como unha campa\u00f1a das discogr\u00e1ficas."}
{"id": "25440", "revid": "23204", "url": "https://gl.wikipedia.org/wiki?curid=25440", "title": "Akira Toriyama", "text": "Akira Toriyama (\u9ce5\u5c71 \u660e, 'monte de aves', 'luz'), nado o 5 de abril de 1955 en Nagoya, na prefectura de Aichi, \u00e9 un debuxante de manga e dese\u00f1ador de personaxes xapon\u00e9s. \nBiograf\u00eda.\nDende neno amosou unha marcada aptitude para o debuxo. Malia a oposici\u00f3n dos pais, entrou en 1974 \u00e1 Escola Superior Industrial de Aichi para estudar dese\u00f1o gr\u00e1fico. Un ano despois sa\u00edu da universidade para se dedicar a debuxar manga.\nA s\u00faa vida de debuxante de manga comezou cunha publicaci\u00f3n na revista semanal \"Sh\u014dnen Jump\" de Shueisha. M\u00e1is tarde crear\u00eda moitas historias que tam\u00e9n ser\u00edan publicadas nesa revista e, posteriormente, recollidas en tomos. Grazas \u00f3s seus populares personaxes, Toriyama \u00e9 inmensamente popular no Xap\u00f3n e no estranxeiro. Non obstante, malia o seu \u00e9xito, segue a vivir en Aichi e, a\u00ednda que non est\u00e1 apartado da vida p\u00fablica da s\u00faa cidade, a s\u00faa fama deulle alg\u00fans problemas, por exemplo, cando hai rumores de que far\u00e1 algunha aparici\u00f3n en Toquio, a oficina de gobernaci\u00f3n preoc\u00fapase porque polo xeral multitudes de admiradores at\u00e9iganse preto da s\u00faa casa para observalo sa\u00edr e, incluso, acomp\u00e1\u00f1ano en caravana ata o aeroporto. Este fen\u00f3meno di moito sobre a popularidade do Sr. Toriyama.\nMalia a s\u00faa fama, en xeral, a Toriyama non lle gusta a exposici\u00f3n nos medios de comunicaci\u00f3n colectiva, son moi raras as ocasi\u00f3ns nas que alg\u00fan xornalista conseguiu facerlle unha entrevista ou sacarlle unha foto para un xornal.\nObra.\nDebutou coma debuxante en 1978 coa historia Wonder Island, que foi publicada na revista semanal \"Sh\u014dnen Jump\". A partir deste intre, creou unha serie de historias curtas, \"Tomato\" e \"Today's Highlight Island\", todas tiveron unha moderada aceptaci\u00f3n entre os admiradores e grazas a isto o autor tivo a posibilidade de realiza-la s\u00faa primeira serie. Moi lonxe estaba a\u00ednda Toriyama de imaxina-lo futuro que ti\u00f1a por diante no mundo dos medios de comunicaci\u00f3n.\nManga e anime.\nO primeiro \u00e9xito: Dr. Slump.\nO salto \u00e1 fama chegou co Dr. Slump, que se publicou na mesma citada revista entre 1980 e 1984. Grazas a ela recibiu en 1981 o Premio de Manga outorgado pola editorial Shogakukan. A aceptaci\u00f3n do manga foi masiva e, menos dun ano despois da s\u00faa aparici\u00f3n, o 8 de abril de 1981, estreouse o primeiro episodio da serie de animaci\u00f3n. En total, recopil\u00e1ronse 18 volumes de manga (40 en Espa\u00f1a, publicados por Planeta) e a serie de televisi\u00f3n superou os 240 episodios, chegando \u00f3 seu remate o 19 de febreiro de 1986. O \"Dr. Slump\" conta as aventuras absurdas do profesor Senbee Norimaki, da s\u00faa creaci\u00f3n, un robot con forma de cativa de 10 anos chamada \"Arale\", e dos demais habitantes dun lugar moi estra\u00f1o chamado Vila Ping\u00fc\u00edn.\nTocando o ceo con Dragon Ball.\nA serie que far\u00eda famoso a Akira Toriyama dentro e f\u00f3ra do Xap\u00f3n, \u00f3 punto de chegar a se-lo debuxante de manga m\u00e1is co\u00f1ecido do mundo, foi Dragon Ball. Toriyama escribira unha historia curta chamada Dragon Boy, antes de escribilo \"Dr. Slump\", pois Dragon Ball \u00e9 a reelaboraci\u00f3n de \"Dragon Boy\" e o seu argumento consiste nas aventuras de Son Goku e os seus amigos, no medio da procura das sete b\u00f3las m\u00e1xicas que coa s\u00faa uni\u00f3n p\u00f3dese invoca-la presenza do drag\u00f3n Shenron, que pode conceder un desexo. A f\u00f3rmula de buscar b\u00f3las, enfrontar perigos e, irse superando a un mesmo, rep\u00edtese insaciablemente \u00f3 longo de t\u00f3dolos tomos.\nM\u00e1is al\u00f3 da magn\u00edfica aceptaci\u00f3n alcanzada coa publicaci\u00f3n do manga, o verdadeiro \u00e9xito v\u00e9u cando as historias do \"Dr. Slump\", e \"Dragon Ball\" se converteron en anime. Estas alcanzaron un enorme nivel de audiencia. Particularmente \"Dragon Ball\", que xerou unha cantidade masiva de roupa, videoxogos e todo tipo de xoguetes facendo alusi\u00f3n \u00f3s personaxes, tanto heroes coma vil\u00e1ns. Tan grande foi o \u00e9xito da serie que incluso se volveu popular f\u00f3ra do Xap\u00f3n, de xeito que en practicamente t\u00f3dolos pa\u00edses americanos se transmitiu e obtivo os maiores niveis de audiencia; non tardou Dragon Ball en se converter nun fen\u00f3meno cultural, por exemplo, frases como \"te\u00f1o que aumenta-lo meu ki\" fix\u00e9ronse moi populares durante os anos 90, facendo alusi\u00f3n a di\u00e1logos ou situaci\u00f3ns da serie.\nA serie animada de Dragon Ball Z (o nome que recibiu unha vez que Son Goku se fixo adulto) foi dobrada \u00f3 galego, catal\u00e1n, \u00e9uscaro, castel\u00e1n, ingl\u00e9s, franc\u00e9s, italiano, portugu\u00e9s e a lista segue. A serie elaborada pola compa\u00f1\u00eda Shueisha conclu\u00edu en 1996 e ata ese ano foi transmitida de 7.00 p.m a 7.30 p.m pola cadea Fuji Telecasting, do Xap\u00f3n.\nDespois de \"Dragon Ball\", \u00bfque?\nNese mesmo ano de 1996, a compa\u00f1\u00eda rival de Shueisha, Toei tentou continuar coa historia, pero Toriyama negouse a producir m\u00e1is manga de Dragon Ball, polo que se limitou a lle dar permiso \u00e1 compa\u00f1\u00eda para facer unha serie coma continuaci\u00f3n de Dragon Ball Z, na que el se limitar\u00eda a se-lo asesor e a dese\u00f1ar de xeito b\u00e1sico os personaxes. As\u00ed comezou Dragon Ball GT, que non gozou do mesmo \u00e9xito das series anteriores (Dragon Ball e Dragon Ball Z).\nOs traballos que realizou Toriyama despois de Dragon Ball foron historias curtas (de entre 100 e 200 p\u00e1xinas), entre as que se atopan Cowa!, Kajika e Sandland, e algunhas historias dunha soa entrega, coma as de Neko Majin.\nEn xeral, dende que rematara o manga Dragon Ball, Toriyama non foi quen de crear unha historia de igual repercusi\u00f3n. M\u00e1is ben, estiv\u00e9ronse editando recompilaci\u00f3ns do seu antigo traballo, no que se co\u00f1ece coma o \"Taller de teatro de Akira Toriyama\". Alg\u00fans afirman que Toriyama est\u00e1 a se dar un longo descanso antes de sacar unha historia xenial que o absorber\u00e1 por outros dez anos, coma Dragon Ball, outros soste\u00f1en que, simplemente, a s\u00faa veta creativa chegou \u00f3 final e aportan como proba que os seus traballos m\u00e1is recentes non gozaron de \u00e9xito comercial e que alg\u00fans deles, notablemente as historias de Neko Majin, non son outra cousa que parodias nas que apenas se respira a pasada gloria de Dragon Ball.\nVideoxogos.\nA sensibilidade de Toriyama coma dese\u00f1ador e os seus trazos limpos lev\u00e1rono a traballar no dese\u00f1o dos personaxes e alg\u00fans monstros de varios videoxogos. De xeito, particular, na popular serie Dragon Quest (co\u00f1ecida coma Dragon Warrior f\u00f3ra do Xap\u00f3n, por mor de que no Occidente a frase \"Dragon Quest\" \u00e9 propiedade intelectual de Dungeons &amp; Dragons). Tam\u00e9n foi o dese\u00f1ador dos personaxes do xogo de rol Chrono Trigger de Super Nintendo e de Super Famicom e o popular xogo de pelexas Tobal No. 1 de PlayStation e tam\u00e9n da s\u00faa secuela Tobal No. 2, que s\u00f3 foi editada no Xap\u00f3n."}
{"id": "25441", "revid": "23204", "url": "https://gl.wikipedia.org/wiki?curid=25441", "title": "Linguas altai", "text": " \nAs linguas altai (\u0410\u043b\u0442\u0430\u0439 \u0442\u0438\u043b\u0438 Altay tili) son d\u00faas linguas da ponla siberiana do sur do grupo nordeste da familia turca que se falan na Rep\u00fablica de Altai (Rusia), onde son oficiais xunto co ruso, al\u00ed os altais constit\u00faen o 31% da poboaci\u00f3n. Tam\u00e9n se falan no krai de Altai. As linguas altai div\u00eddense en dous dialectos, o do norte e o do sur, que son inintelixibles entre si. No censo ruso de 2002 declararon falar altai 65 534 persoas. Ata 1948 a lingua co\u00f1ec\u00edase como Oriot.\nEscrita e usos sociais.\nO altai comezou a escribirse a partir da d\u00e9cada de 1840, cando misioneiros ortodoxos rusos crearon un est\u00e1ndar con base no teleut e adaptaron o alfabeto cir\u00edlico. Nesta escrita realiz\u00e1ronse obras de divulgaci\u00f3n relixiosa e as primeiras obras literarias altai e tam\u00e9n a primeira gram\u00e1tica do altai publicada en 1869 pola Misi\u00f3n ortodoxa de Altai . Vasily Radlov, o fundador da turcolox\u00eda, viviu entre os altais entre 1859 e 1871 e recolleu un abondoso material ling\u00fc\u00edstico e etnogr\u00e1fico.\nAs autoridades sovi\u00e9ticas crearon unha nova lingua literaria en 1922 baseada no dialecto altai e reformaron o alfabeto cir\u00edlico altai con caracteres procedentes do ruso, pero a diferenza doutras linguas en Siberia foron ling\u00fcistas altai e non acad\u00e9micos sovi\u00e9ticos os que fixaron a lingua literaria. En 1928 editouse a primeira gram\u00e1tica descritiva. Entre 1931 e 1938 o altai escribiuse nunha variedade do alfabeto latino. En 1938 volveuse ao alfabeto cir\u00edlico, nunha versi\u00f3n lixeiramente reformada en relaci\u00f3n ao anterior.En 1941 publicouse o primeiro dicionario ortogr\u00e1fico do altai.\nA partir de 1990 houbo unha revitalizaci\u00f3n da lingua altai. En 1993 promulgouse a Lei de linguas da Rep\u00fablica de Altai, que declara ao altai e o ruso linguas nacionais da rep\u00fablica. Hai programas de televisi\u00f3n e radio en altai: 10 horas semanais na radio e 7 na televisi\u00f3n. O goberno de Altai mant\u00e9n d\u00faas publicaci\u00f3ns biling\u00fces nacionais \"Altaidin Cholmon\" e \"Zvezda Altaia\" e 8 rexionais, tam\u00e9n biling\u00fces e hai d\u00faas revistas infant\u00eds: \"Soloni\" e \"El-Altai\". Nas comunidades altai o ensino \u00e9 en altai, ag\u00e1s as materias que est\u00e1n consideradas de importancia federal que son en ruso, no curso 1992-1993 eran 66 escolas nas que o altai era a lingua primaria de instruci\u00f3n e 77 onde se ensinaba como materia , no curso 1999-2000 mant\u00ed\u00f1ase o n\u00famero de escolas en lingua altai, aumentando ata 108 as escolas con altai como materia pero o n\u00famero de escolares pasou de 4795 a 3346 Na Universidade de Gorno-Altai p\u00f3dese estudar a lingua e existe unha Comisi\u00f3n de Terminolox\u00eda apoiada polo goberno da Rep\u00fablica de Altai."}
{"id": "25442", "revid": "624", "url": "https://gl.wikipedia.org/wiki?curid=25442", "title": "1350", "text": "Outros.\nHistoria ano a ano"}
{"id": "25443", "revid": "624", "url": "https://gl.wikipedia.org/wiki?curid=25443", "title": "1352", "text": "Outros.\nHistoria ano a ano"}
{"id": "25444", "revid": "56817", "url": "https://gl.wikipedia.org/wiki?curid=25444", "title": "1353", "text": "Outros.\nHistoria ano a ano"}
{"id": "25446", "revid": "55340", "url": "https://gl.wikipedia.org/wiki?curid=25446", "title": "Lista de estados dos Estados Unidos de Am\u00e9rica por poboaci\u00f3n", "text": "Esta \u00e9 unha lista dos estados dos Estados Unidos de Am\u00e9rica por poboaci\u00f3n segundo a estimaci\u00f3n censual realizada pola Oficina do Censo dos Estados Unidos de Am\u00e9rica para 2019."}
{"id": "25447", "revid": "12452", "url": "https://gl.wikipedia.org/wiki?curid=25447", "title": "Distrito de Columbia", "text": ""}
{"id": "25448", "revid": "605", "url": "https://gl.wikipedia.org/wiki?curid=25448", "title": "Nebraska", "text": ""}
{"id": "25449", "revid": "12452", "url": "https://gl.wikipedia.org/wiki?curid=25449", "title": "South Dakota", "text": ""}
{"id": "25450", "revid": "12452", "url": "https://gl.wikipedia.org/wiki?curid=25450", "title": "North Dakota", "text": ""}
{"id": "25452", "revid": "7802", "url": "https://gl.wikipedia.org/wiki?curid=25452", "title": "North Carolina", "text": ""}
{"id": "25453", "revid": "5590637", "url": "https://gl.wikipedia.org/wiki?curid=25453", "title": "New Jersey", "text": ""}
{"id": "25454", "revid": "1131", "url": "https://gl.wikipedia.org/wiki?curid=25454", "title": "Jos\u00e9 Couso", "text": "Jos\u00e9 Couso Permuy, nado en Ferrol o 5 de outubro de 1965 e finado en Bagdad o 8 de abril de 2003, foi un c\u00e1mara e reporteiro gr\u00e1fico que morreu durante a invasi\u00f3n de Iraq de 2003 cando un carro de combate estadounidense disparou \u00f3 hotel no que se atopaba, o Hotel Palestina.\nTraxectoria.\nJos\u00e9 Couso naceu nunha familia de tradici\u00f3n militar. Licenciouse en Ciencias da Informaci\u00f3n e Ciencias da Imaxe na Universidade Complutense de Madrid. Realizou varias tarefas para empresas como EFE ou Canal +, e traballou como c\u00e1mara para a canle de televisi\u00f3n Telecinco durante oito anos, cubrindo noticias de relevancia como o secuestro do seu compa\u00f1eiro Jon Sistiaga en Macedonia do Norte, os bombardeos de Bagdad de 1998, a guerra de Kosovo en 1999, diversas reportaxes no barco Hesp\u00e9rides na Ant\u00e1rtida en 2001 ou reportaxe nas covas Lascaux (Francia), o incidente da illa Perexil e o verquido do Prestige no 2002.\nCouso trasladouse a Iraq pouco antes do comezo da guerra de 2003, xunto a varios compa\u00f1eiros dos informativos de Telecinco. De todos eles s\u00f3 quedaron dous en Bagdad: Jon Sistiaga como xornalista e Jos\u00e9 Couso como operador de c\u00e1mara. O resto do equipo regresou a Espa\u00f1a poucos d\u00edas antes do principio dos bombardeos.\nO 8 de abril de 2003 Jos\u00e9 Couso encontr\u00e1base no Hotel Palestine de Bagdad, lugar onde se hospedaban numerosos xornalistas estranxeiros. Nese momento unha compa\u00f1\u00eda da 3\u00aa Divisi\u00f3n de Infanter\u00eda do Ex\u00e9rcito estadounidense encontr\u00e1base loitando \u00e1 outra beira do r\u00edo Tigris, onde recib\u00edan fogo de morteiro e granadas propulsadas. Segundo o informe posterior realizado polo Mando Central dos Estados Unidos (CENTCOM), o fogo inimigo era dirixido por un observador que se encontraba na mesma beira do Tigris que o Hotel Palestine. Trala busca do presunto observador, un tanque M1 Abrams disparou o seu can\u00f3n de 120 mm contra o hotel. O proxectil do tanque impactou no piso 15, onde se aloxaba o equipo da axencia Reuters, resultando morto no acto o xornalista ucra\u00edno Taras Protsyuk. Jos\u00e9 Couso encontr\u00e1base filmando no piso inferior, sendo ferido gravemente. Couso foi trasladado \u00f3 Hospital San Rafael de Bagdad, onde faleceu mentres era operado.\nJos\u00e9 Couso estaba casado e ti\u00f1a dous fillos.\nReacci\u00f3ns trala morte de Couso.\nO Pent\u00e1gono reco\u00f1eceu a autor\u00eda do ataque alegando que os soldados que dispararon contra o hotel, \u00f3 mando do sarxento Thomas Gibson, estaban respondendo a fogo inimigo.\n\u00c1 morte do c\u00e1mara suced\u00e9ronse varias manifestaci\u00f3ns de repulsa ante as sedes diplom\u00e1ticas dos Estados Unidos en Espa\u00f1a, e diferentes acci\u00f3ns civ\u00eds e xudiciais encami\u00f1adas a resolver a culpabilidade dos implicados. A d\u00eda de hoxe s\u00e9guense realizando concentraci\u00f3ns para pedir xustiza pola s\u00faa morte os d\u00edas 8 de cada mes, fronte \u00e1 embaixada estadounidense en Madrid."}
{"id": "25455", "revid": "5863", "url": "https://gl.wikipedia.org/wiki?curid=25455", "title": "Doro\u00f1a, Vilarmaior", "text": "Santa Mar\u00eda de Doro\u00f1a \u00e9 unha parroquia que se localiza no norte do concello de Vilarmaior na comarca de Betanzos. Segundo o Instituto Galego de Estat\u00edstica, en 2020 ti\u00f1a 289 habitantes (145 homes e 144 mulleres) distribu\u00eddos en 24 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 363 habitantes.\nPatrimonio.\nA igrexa parroquial \u00e9 un templo rom\u00e1nico do s\u00e9culo XII. Ten unha nave de planta rectangular con \u00e1bsida semicircular. A fachada principal est\u00e1 protexida por un p\u00f3rtico cuberto, con columnas a ambos lados e un t\u00edmpano onde aparece un \"Agnus Dei\" enmarcado nun arco de medio punto lixeiramente apuntado. Sobre o tellado, no lado da ep\u00edstola, hai unha espadana."}
{"id": "25456", "revid": "85894", "url": "https://gl.wikipedia.org/wiki?curid=25456", "title": "Goimil, Vilarmaior", "text": "San Cristovo de Goimil \u00e9 unha parroquia que se localiza no sur do concello de Vilarmaior na comarca de Betanzos. Segundo o Instituto Galego de Estat\u00edstica, en 2020 ti\u00f1a 39 habitantes (22 homes e 17 mulleres) distribu\u00eddos en 6 entidades de poboaci\u00f3n, O Cabo da Aldea, O Casal, Gulf\u00edn, O Nogueirido, A Pena Grande e O Penedo; o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 54 habitantes."}
{"id": "25457", "revid": "1131", "url": "https://gl.wikipedia.org/wiki?curid=25457", "title": "Grandal, Vilarmaior", "text": "San Pedro de Grandal \u00e9 unha parroquia que se localiza no norte do concello de Vilarmaior. Segundo o Instituto Galego de Estat\u00edstica, en 2020 ti\u00f1a 182 habitantes (94 homes e 88 mulleres). Ten 21 entidades de poboaci\u00f3n."}
{"id": "25458", "revid": "89787", "url": "https://gl.wikipedia.org/wiki?curid=25458", "title": "Torres, Vilarmaior", "text": "San Xorxe de Torres \u00e9 unha parroquia que se localiza no leste do concello de Vilarmaior. Segundo o Instituto Galego de Estat\u00edstica, en 2020 ti\u00f1a 172 habitantes (87 homes e 85 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 200 habitantes."}
{"id": "25459", "revid": "89787", "url": "https://gl.wikipedia.org/wiki?curid=25459", "title": "Vilamateo, Vilarmaior", "text": "Santiago de Vilamateo \u00e9 unha parroquia que se localiza no sur do concello coru\u00f1\u00e9s de Vilarmaior na comarca de Betanzos. Segundo o Instituto Galego de Estat\u00edstica, en 2020 ti\u00f1a 128 habitantes (68 homes e 60 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 138 habitantes."}
{"id": "25460", "revid": "89787", "url": "https://gl.wikipedia.org/wiki?curid=25460", "title": "Vilarmaior, Vilarmaior", "text": "San Pedro de Vilarmaior \u00e9 unha parroquia que se localiza no oeste do concello de Vilarmaior. Segundo o Instituto Galego de Estat\u00edstica, en 2020 ti\u00f1a 399 habitantes (202 homes e 197 mulleres) distribu\u00eddos en 20 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 388 habitantes."}
{"id": "25461", "revid": "785", "url": "https://gl.wikipedia.org/wiki?curid=25461", "title": "Benxam\u00edn Franklin", "text": ""}
{"id": "25462", "revid": "85894", "url": "https://gl.wikipedia.org/wiki?curid=25462", "title": "Armental, Vilasantar", "text": "San Marti\u00f1o de Armental \u00e9 unha parroquia que se localiza no centro do concello de Vilasantar. Segundo o IGE en 2018 ti\u00f1a 96 habitantes (53 homes e 43 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 161 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello, e incorpora desde 1867 a parroquia da Ciadella (do concello de Sobrado).\nXeograf\u00eda.\nSituaci\u00f3n.\nArmental sit\u00faase no centro do concello de Vilasantar. Limita ao oeste coa parroquia de Vilasantar, ao sur con Pr\u00e9saras e Vilari\u00f1o, ao leste con San Vicenzo de Curtis e ao norte con Fisteus (Curtis).\nHidrograf\u00eda.\nPola parroquia discorren varios varios r\u00edos e regatos, cuxas augas acaban todas no r\u00edo Tambre. O r\u00edo Cabalar separa a parroquia de Armental das de Pr\u00e9saras e Vilari\u00f1o, mentres que o seu afluente, o Rego das Lanzas, sep\u00e1raa de San Vicenzo. Ao norte, o r\u00edo Albeiro e o seu afluente, o Rego de Follente, serven como l\u00edmite con Fisteus. O r\u00edo dos Mu\u00ed\u00f1os fai de l\u00edmite coa parroquia de Vilasantar. Tam\u00e9n atravesan a parroquia o Rego do Bidueiro e o Rego do Pontigo.\nClima.\n\u00c9 unha zona fr\u00eda en inverno, con constantes xeadas pola noite e precipitaci\u00f3ns que de cando en vez poden chegar a converterse en neve. No ver\u00e1n as temperaturas son suaves. Enc\u00e1drase dentro do clima temperado. \nHistoria.\nNa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta, suprimiuse a parroquia eclesi\u00e1stica da Ciadella e agregouse \u00e1 de Armental, traslad\u00e1ndose ademais a igrexa parroquial \u00e1 da Laxe."}
{"id": "25463", "revid": "85894", "url": "https://gl.wikipedia.org/wiki?curid=25463", "title": "Barbeito, Vilasantar", "text": "San Salvador de Barbeito \u00e9 unha parroquia que se localiza no oeste do concello de Vilasantar. Segundo o Instituto Nacional de Estad\u00edstica en 2018 ti\u00f1a 249 habitantes (124 homes e 125 mulleres) distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 313 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nDende vai uns anos Barbeito est\u00e1 en proceso de concentraci\u00f3n parcelaria, a\u00ednda non rematado en 2019.\nDemograf\u00eda.\nNo \"Censo de Pecheros\" de 1528, a parroquia aparece con 38 peiteiros \u2015os que ti\u00f1an que pagar peitas\u2015 mentres no censo de 1591 ten 55 veci\u00f1os, dos cales 51 eran peiteiros."}
{"id": "25464", "revid": "5863", "url": "https://gl.wikipedia.org/wiki?curid=25464", "title": "Mezonzo, Vilasantar", "text": "Santa Mar\u00eda de Mezonzo \u00e9 unha parroquia que se localiza no oeste do concello de Vilasantar. Segundo o Instituto Nacional de Estad\u00edstica en 2018 ti\u00f1a 142 habitantes (76 homes e 66 mulleres) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 255 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nPersonaxes.\nNesta parroquia viviu San Pedro de Mezonzo, nun importante mosteiro do que a\u00ednda se conserva a igrexa. Tam\u00e9n aqu\u00ed naceu o famoso guerrilleiro antifranquista Manolito Bello."}
{"id": "25465", "revid": "5863", "url": "https://gl.wikipedia.org/wiki?curid=25465", "title": "Pr\u00e9saras, Vilasantar", "text": "San Pedro de Pr\u00e9saras \u00e9 unha parroquia que se localiza no sur do concello de Vilasantar. Segundo o Instituto Nacional de Estad\u00edstica en 2018 ti\u00f1a 239 habitantes (118 homes e 121 mulleres).\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nSituaci\u00f3n.\nPr\u00e9saras est\u00e1 situado no sur do concello de Vilasantar. Limita ao norte coas parroquias de Vilasantar e Armental, ao oeste coa de Vilari\u00f1o, ao leste con Mezonzo e Arceo (Boimorto), e ao sur con Andavao (Boimorto) e Folgoso (Sobrado). Ten unha superficie de 5,2\u00a0km\u00b2 e o n\u00facleo de poboaci\u00f3n principal \u00e9 o Foro.\nOrograf\u00eda.\nA parroquia de Pr\u00e9saras ocupa as zonas m\u00e1is baixas do concello, estando a maior parte da parroquia darredor dos 450 metros de altitude. O punto m\u00e1is alto at\u00f3pase na Fraga, con 490 metros sobre o nivel do mar.\nHidrograf\u00eda.\nO territorio de Pr\u00e9saras est\u00e1 delimitado case por completo polos r\u00edos Cabalar e Tambre. Tam\u00e9n o r\u00edo Ce\u00f1os, afluente do Tambre, discorre pola parroquia.\nClima.\nO clima \u00e9 temperado con temperaturas fr\u00edas no inverno e suaves no ver\u00e1n. Son abondosas as precipitaci\u00f3ns dende o outono \u00e1 primavera, e no inverno son moi frecuentes as xeadas e ocasionais as nevaradas.\nDemograf\u00eda.\nS\u00e9culo XX.\nDende a segunda metade do s\u00e9culo XX sofreu un gran descenso de poboaci\u00f3n, debido ao peche de industrias, \u00e1 emigraci\u00f3n \u00e1s cidades e ao avellentamento da poboaci\u00f3n.\nS\u00e9culo XXI.\n&lt;graph&gt;{\n \"version\": 2,\n \"width\": 600,\n \"height\": 200,\n \"data\": [\n \"name\": \"table\",\n \"values\": [\n \"x\": 2000,\n \"y\": 315\n {\n \"x\": 2001,\n \"y\": 312\n {\n \"x\": 2002,\n \"y\": 311\n {\n \"x\": 2003,\n \"y\": 296\n {\n \"x\": 2004,\n \"y\": 292\n {\n \"x\": 2005,\n \"y\": 301\n {\n \"x\": 2006,\n \"y\": 290\n {\n \"x\": 2007,\n \"y\": 283\n {\n \"x\": 2008,\n \"y\": 283\n {\n \"x\": 2009,\n \"y\": 280\n {\n \"x\": 2010,\n \"y\": 274\n {\n \"x\": 2011,\n \"y\": 264\n {\n \"x\": 2012,\n \"y\": 268\n {\n \"x\": 2013,\n \"y\": 265\n {\n \"x\": 2014,\n \"y\": 257\n {\n \"x\": 2015,\n \"y\": 250\n {\n \"x\": 2016,\n \"y\": 241\n {\n \"x\": 2017,\n \"y\": 236\n {\n \"x\": 2018,\n \"y\": 239\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nCunha poboaci\u00f3n de 239 habitantes (118 homes e 121 mulleres), \u00e9 a segunda parroquia m\u00e1is poboada do concello, s\u00f3 por detr\u00e1s de Barbeito.\nHistoria.\nPrehistoria.\nDa \u00e9poca megal\u00edtica cons\u00e9rvase a m\u00e1moa da Ponte do Sapo.\nIdade Media.\nNa Idade Media foi de gran relevancia o condado de Pr\u00e9saras, que abrangu\u00eda ademais, terras dos hoxe concellos veci\u00f1os de Curtis e Sobrado. No ano 920, Hermenexildo Aloitez, foi nomeado conde Pr\u00e9saras polo rei Ramiro II de Le\u00f3n. No ano 958, Hermenexildo e a s\u00faa muller, Paterna, fundaron o mosteiro de Sobrado dos Monxes. Un dos fillos deste matrimonio foi Sisnando II, bispo de Iria Flavia, que liderou a loita contra os viquingos na batalla de Fornelos.\nIdade Moderna.\nNesta parroquia naceu, en 1565, Miguel Ares Canaval, bispo de Ourense.\nNo s\u00e9culo XVIII, Valent\u00edn S\u00e1nchez de Boado, un indiano regresado do Per\u00fa, constru\u00edu a igrexa e o pazo e contratou a Xos\u00e9 Gambino para realizar o conxunto escult\u00f3rico da igrexa.\nIdade Contempor\u00e1nea.\nDurante a primeira metade do s\u00e9culo XX tivo grande importancia a industria t\u00e9xtil pola presenza na vila da f\u00e1brica de tecidos La Arzuana, que funcionou de 1882 a 1962 e na que traballaron varios centos de persoas, a maior\u00eda delas, mulleres.\nCultura.\nToponimia.\nO top\u00f3nimo Pr\u00e9saras ten a s\u00faa orixe nas presuras (\"pressura\", \"pressurae\"), un procedemento polo cal se ofrec\u00edan terras a colonos para que fosen poboadas e traballadas.\nEtnograf\u00eda.\nFestas e celebraci\u00f3ns.\nAs festas patronais en honor a San Pedro, cel\u00e9branse na fin de semana do 29 de xu\u00f1o na Carballeira. O 29 de setembro cel\u00e9branse as festas de San Miguel.\nNa cultura popular.\n\u00c9 o escenario do documental \"Tecido resistente\"."}
{"id": "25466", "revid": "89787", "url": "https://gl.wikipedia.org/wiki?curid=25466", "title": "San Vicenzo de Curtis, Vilasantar", "text": "San Vicenzo de Curtis \u00e9 unha parroquia que se localiza no nord\u00e9s do concello de Vilasantar. Segundo o Instituto Nacional de Estad\u00edstica en 2018 ti\u00f1a 230 habitantes (135 homes e 95 mulleres) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 340 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nToponimia.\nO top\u00f3nimo \"Curtis\" provir\u00eda, con seguranza, de \"cohortis\", isto \u00e9, da lexi\u00f3n que hab\u00eda no campamento romano da Ciadella, na contigua parroquia da Ciadella. De feito, antigamente fac\u00edase referencia \u00e1 Ciadella coma \"Cidadelie de Curtis\". Ademais, hai tam\u00e9n outra parroquia contigua \u00e1 Ciadella con igual top\u00f3nimo: Santaia de Curtis.\nOutra teor\u00eda m\u00e1is improb\u00e1bel \u00e9 que procedese do oficio de curtidor de peles, presente antigamente por todo o territorio de Curtis.\nXeograf\u00eda.\nSituaci\u00f3n.\nEst\u00e1 situada no nordeste do concello de Vilasantar e no centro do arciprestado de Sobrado.\nLimita ao leste coa parroquia da Ciadella (do concello de Sobrado) e ao norte nun pequeno tramo coa de Curtis (do concello hom\u00f3nimo), converxendo as tres no monte Enxameado. Ademais, confina ao sueste coa de Vilari\u00f1o, ao suroeste coa de Armental e ao noroeste coa de Fisteus (do concello de Curtis).\nHistoria.\nNa antig\u00fcidade, as actuais terras da parroquia de San Vicenzo de Curtis \u2015xunto coas da Ciadella e de Curtis\u2015 formar\u00edan parte do \"Territorium Cohortis\", isto \u00e9, o territorio xestionado directamente pola Cohors I Celtiberorum asentada no campamento romano da Ciadella. A configuraci\u00f3n desta terra ou territorio de Curtis perdurar\u00eda na Alta Idade Media.\nPatrimonio.\nA igrexa de San Vicenzo de Curtis \u00e9 unha construci\u00f3n de pequeno tama\u00f1o, cunha nave de planta rectangular. Os muros est\u00e1n realizados en cadeirado de granito. A espadana pos\u00fae unhas equilibradas proporci\u00f3ns decorativas."}
{"id": "25467", "revid": "5863", "url": "https://gl.wikipedia.org/wiki?curid=25467", "title": "Vilari\u00f1o, Vilasantar", "text": "Santa Mar\u00eda de Vilari\u00f1o \u00e9 unha parroquia que se localiza no sueste do concello de Vilasantar. Segundo o Instituto Nacional de Estad\u00edstica en 2019 ti\u00f1a 167 habitantes (83 homes e 84 mulleres) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 218 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello."}
{"id": "25468", "revid": "89787", "url": "https://gl.wikipedia.org/wiki?curid=25468", "title": "Vilasantar, Vilasantar", "text": "Santiago de Vilasantar \u00e9 unha parroquia que se localiza no oeste do concello de Vilasantar. Segundo o Instituto Nacional de Estad\u00edstica en 2018 ti\u00f1a 102 habitantes (56 homes e 46 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 109 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello."}
{"id": "25469", "revid": "89787", "url": "https://gl.wikipedia.org/wiki?curid=25469", "title": "Ba\u00ed\u00f1as, Vimianzo", "text": "Santo Anto\u00ed\u00f1o de Ba\u00ed\u00f1as \u00e9 unha parroquia que se localiza no sur do concello coru\u00f1\u00e9s de Vimianzo na comarca da Terra de Soneira. Segundo o IGE en 2018 ti\u00f1a 725 habitantes (364 mulleres e 361 homes) distribu\u00eddos en 13 entidades de poboaci\u00f3n, o que sup\u00f3n un descenso en relaci\u00f3n ao ano 2009 cando ti\u00f1a 829 habitantes (418 mulleres e 411 homes).\nXeograf\u00eda.\nLimita polo norte coas parroquias de Castrelo, Cambeda e Serramo, polo leste co concello de Zas, polo sueste co concello de Mazaricos, polo suroeste co concello de Dumbr\u00eda e polo oeste coa parroquia de Berdoias.\nBa\u00ed\u00f1as \u00e9 o segundo n\u00facleo urbano do concello de Vimianzo, con presenza do sector servizos e ao comercio, a\u00ednda que nesta parroquia ten moita importancia a gander\u00eda e a agricultura.\nPatrimonio hist\u00f3rico e art\u00edstico.\nA pegada megal\u00edtica nesta parroquia p\u00f3dese atopar no dolmen de Pedra da Arca, do IV \u2013 III milenio a. C., situado no l\u00edmite co concello de Dumbr\u00eda, unha das maiores antas de Galicia, que forma parte dun extenso campo de m\u00e1moas situado na beira dereita do r\u00edo Xallas, moitas delas asolagadas polo encoro da Fervenza do r\u00edo Xallas.\nA igrexa de Santo Anto\u00ed\u00f1o de Ba\u00ed\u00f1as ten planta rectangular \u00e9 unha soa nave. Tellado a d\u00faas augas e corpo acaroado ao muro norte. O templo que se ve actualmente edificouse sobre outro do s\u00e9culo XII, que pertenceu ao convento de San Anto\u00ed\u00f1o de Ba\u00ed\u00f1as de monxes bieitos, e do que a\u00ednda quedan lenzos de muros, contrafortes, restos de arcadas con capiteis decorados e canzorros con figuras humanas. No muro norte hai un t\u00edmpano nunha porta tapiada da antiga igrexa que parece representar a \u201dfuxida a Exipto\u201d. A fachada \u00e9 totalmente lisa e sen adornos, ten unha pequena vent\u00e1 cadrada no centro e de extremos rebaixados. A torre do campanario amosa tres corpos. O primeiro, o das camp\u00e1s, \u00e9 de base cadrada con ocos de arco de medio punto en cada cara e con pilastras nas esquinas, con cornixa moi voada e remate de pin\u00e1culos nos catro lados que dan paso a o outro corpo, de base octogonal con vans que rematan en arcos e que soste\u00f1en unha pequena c\u00fapula con caset\u00f3ns e rematada en pin\u00e1culo."}
{"id": "25470", "revid": "5863", "url": "https://gl.wikipedia.org/wiki?curid=25470", "title": "Berdoias, Vimianzo", "text": "San Pedro de Berdoias \u00e9 unha parroquia que se localiza no suroeste do concello coru\u00f1\u00e9s de Vimianzo na comarca da Terra de Soneira. Segundo o IGE en 2018 ti\u00f1a 223 habitantes (112 mulleres e 111 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 332 habitantes.\nPatrimonio.\nA Casota de Fre\u00e1ns \u00e9 un dolmen, bo exemplo do megalitismo en Galicia. Nel p\u00f3dense observar abundantes gravados, covi\u00f1as e alg\u00fan elemento cruciforme, mostra da vontade de cristianizaci\u00f3n do meg\u00e1lito.\nA capela de Santa Cristi\u00f1a sit\u00faase na aldea de Santa Cristi\u00f1a, a car\u00f3n dunha fonte sagrada. No chan do altar hai un pequeno recept\u00e1culo de forma rectangular cheo de terra \u00e1 que se lle atrib\u00faen calidades curativas para as vacas. A tradici\u00f3n manda coller un pu\u00f1ado de terra e colgala \u00f3 pescozo das vacas durante nove d\u00edas. Deste xeito a vaca estar\u00e1 libre de enfermidades e ter\u00e1 bos partos. Unha vez pasado este per\u00edodo de tempo, a terra debe ser devolta \u00e1 ermida, e seguindo a tradici\u00f3n d\u00e9bese dar un donativo \u00e1 santa a cambio do servizo prestado.\nA aldea de Pedra do Frade debe o seu top\u00f3nimo a unha lenda, segundo a cal un frade refuxiouse no alto dunha pedra para evitar o ataque dos lobos. Por\u00e9n, al\u00ed foi devorado, estando na actualidade o lugar sinalizado cun cruceiro."}
{"id": "25471", "revid": "1987", "url": "https://gl.wikipedia.org/wiki?curid=25471", "title": "Calo, Vimianzo", "text": "San Xo\u00e1n de Calo \u00e9 unha parroquia que se localiza no norte do concello coru\u00f1\u00e9s de Vimianzo na comarca da Terra de Soneira. Segundo o padr\u00f3n municipal de 2018 ti\u00f1a 374 habitantes (189 homes e 185 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 561 habitantes. Segundo o IGE, no 2014 a s\u00faa poboaci\u00f3n descendera ata os 417 habitantes, sendo 206 homes e 211 mulleres.\nPor esta parroquia pasa a 4\u00aa etapa da ruta de sendeirismo do Cami\u00f1o dos Faros."}
{"id": "25472", "revid": "22570", "url": "https://gl.wikipedia.org/wiki?curid=25472", "title": "Cambeda, Vimianzo", "text": "San Xo\u00e1n de Cambeda \u00e9 unha parroquia que se localiza no centro do concello coru\u00f1\u00e9s de Vimianzo na comarca da Terra de Soneira. Segundo o padr\u00f3n municipal de 2018 ti\u00f1a 335 habitantes (178 mulleres e 157 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 460 habitantes. Segundo o IGE, no 2014 a s\u00faa poboaci\u00f3n descendera ata os 379 habitantes, sendo 180 homes e 199 mulleres."}
{"id": "25473", "revid": "1987", "url": "https://gl.wikipedia.org/wiki?curid=25473", "title": "Caranto\u00f1a, Vimianzo", "text": "San Marti\u00f1o de Caranto\u00f1a \u00e9 unha parroquia que se localiza no oeste do concello coru\u00f1\u00e9s de Vimianzo na comarca da Terra de Soneira. Segundo o padr\u00f3n municipal de 2018 ti\u00f1a 595 habitantes (316 mulleres e 279 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 755 habitantes. Segundo o IGE, no 2014 a s\u00faa poboaci\u00f3n descendera ata os 649 habitantes, sendo 310 homes e 339 mulleres.\nPor esta parroquia pasa a 4\u00aa etapa da ruta de sendeirismo do Cami\u00f1o dos Faros."}
{"id": "25474", "revid": "22570", "url": "https://gl.wikipedia.org/wiki?curid=25474", "title": "Carn\u00e9s, Vimianzo", "text": "San Cristovo de Carn\u00e9s \u00e9 unha parroquia que se localiza no oeste do concello coru\u00f1\u00e9s de Vimianzo na comarca da Terra de Soneira. Acc\u00e9dese a trav\u00e9s da estrada que leva ao concello de Camari\u00f1as e cruzando a ponte do Porto, a 3\u00a0km desta vila porte\u00f1a. Segundo o padr\u00f3n municipal de 2018 ti\u00f1a 527 habitantes (277 mulleres e 256 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 808 habitantes. Segundo o IGE, no 2014 a s\u00faa poboaci\u00f3n descendera ata os 590 habitantes, sendo 283 homes e 307 mulleres.\nA festa principal cel\u00e9brase do 9 \u00f3 12 de xullo, celebrando a festividade de San Cristovo o d\u00eda 10 e precedido o d\u00eda 9 da festa gastron\u00f3mica popular dos callos."}
{"id": "25475", "revid": "5726856", "url": "https://gl.wikipedia.org/wiki?curid=25475", "title": "Castrelo, Vimianzo", "text": "San Marti\u00f1o de Castrelo \u00e9 unha parroquia que se localiza no sur do concello coru\u00f1\u00e9s de Vimianzo na comarca da Terra de Soneira. Segundo o padr\u00f3n municipal de 2018 ti\u00f1a 268 habitantes (134 mulleres e 134 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 329 habitantes. Segundo o IGE, no 2014 a s\u00faa poboaci\u00f3n descendera ata os 277 habitantes, sendo 146 homes e 131 mulleres."}
{"id": "25476", "revid": "98629", "url": "https://gl.wikipedia.org/wiki?curid=25476", "title": "Cereixo, Vimianzo", "text": "Santiago de Cereixo \u00e9 unha parroquia que se localiza no oeste do concello coru\u00f1\u00e9s de Vimianzo na comarca da Terra de Soneira. Segundo o IGE en 2018 ti\u00f1a 490 habitantes (251 mulleres e 239 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 694 habitantes.\nPor esta parroquia pasa a 6\u00aa etapa da ruta de sendeirismo do Cami\u00f1o dos Faros.\nPatrimonio.\nO castro do Croado \u00e9 un poboado fortificado, de planta ovalada.\nO pazo das Torres de Cereixo \u00e9 unha fortaleza defensiva de comezos do s\u00e9culo XVI, consistente nun predio de planta en L cunha fachada enmarcada entre d\u00faas torres ameadas. Conserva os bras\u00f3ns dos Moscoso, Caama\u00f1o, Grisamonde, Montenegro e Caranto\u00f1a. Foi declarado Ben de Interese Cultural en 1994.\nA igrexa de Santiago do Cereixo \u00e9 un templo rom\u00e1nico constru\u00eddo na segunda metade do s\u00e9culo XII. Consta dunha soa nave e \u00e1bsida rectangular cuberta con b\u00f3veda de can\u00f3n. Sobre a porta lateral lev\u00e1ntase un t\u00edmpano que pode ser a primeira representaci\u00f3n do traslado do corpo do ap\u00f3stolo Santiago o Maior a Galicia. Esta prioridade hist\u00f3rica disc\u00fatea cunha moeda atopada nas escavaci\u00f3ns de Adro Vello, na costa norte do Grove, e datada tam\u00e9n no s\u00e9culo XII; hoxe est\u00e1 exposta no Museo das Peregrinaci\u00f3ns de Santiago de Compostela \nVilla Purificaci\u00f3n \u00e9 unha casa grande do s\u00e9culo XVIII propiedade de Juan Carlos Trillo-Fern\u00e1ndez Alonso, maxistrado do Tribunal Supremo e fillo de Jos\u00e9 Trillo-Fern\u00e1ndez Abelenda, procurador na Coru\u00f1a e tenente de alcalde nesa cidade durante a alcald\u00eda de Alfonso Molina. A denominaci\u00f3n da casa d\u00e9bese \u00e1 bisavoa do propietario. A vivenda, de estilo barroco, ten dous pisos con planta en forma de \"L\". No alzado posterior destaca unha escaleira de pedra que comunica directamente co piso superior. Os bala\u00fastres de pedra da escaleira, de boa labra son de estilo compostel\u00e1n. Nos esquinais e nos vans a pedra \u00e9 de cantar\u00eda, sendo de cachotar\u00eda nos pa\u00f1os. No terreo, amais dun xard\u00edn hai un h\u00f3rreo de dezanove p\u00e9s (o terceiro m\u00e1is grande de Galicia ), un vello forno de pan e un pombal circular de pedra convertido en bodega. Nesta casa cobr\u00e1banse os foros de toda a zona.\nCereixo na cultura popular galega.\nConta a lenda que unha enorme serpe viv\u00eda nun monte de Cereixo e que, cando baixaba do monte, atacaba e com\u00eda homes e gando. As\u00ed ata que un d\u00eda atacou a unha moza no momento en que San Xurxo estaba al\u00ed preto. Xurxo enfrontouse \u00e1 serpe e matouna, salvando as\u00ed a vida da moza. Por tal motivo repres\u00e9ntase o santo a p\u00e9 ou a cabalo, matando un drag\u00f3n e, por veces, salvando unha doncela.\nEsta lenda galega resulta ser unha variaci\u00f3n doutra m\u00e1is estendida tam\u00e9n protagonizada por San Xurxo, desta volta militar romano. Conta que nun lugar hab\u00eda unha serpe xigantesca que esix\u00eda \u00f3s habitantes d\u00faas ovellas diarias. Pero chegou o momento en que se acabou o gando e a serpe esixiu a entrega dunha doncela. Como no caso anterior, San Xurxo consegue matar a serpe e liberar a comarca do pago de semellante tributo."}
{"id": "25477", "revid": "5863", "url": "https://gl.wikipedia.org/wiki?curid=25477", "title": "Serramo, Vimianzo", "text": "San Sebasti\u00e1n de Serramo \u00e9 unha parroquia que se localiza no leste do concello coru\u00f1\u00e9s de Vimianzo na comarca da Terra de Soneira. Segundo o IGE en 2018 ti\u00f1a 254 habitantes (127 homes e 127 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 390 habitantes."}
{"id": "25478", "revid": "5863", "url": "https://gl.wikipedia.org/wiki?curid=25478", "title": "Vimianzo, Vimianzo", "text": "San Vicenzo de Vimianzo \u00e9 unha parroquia que se localiza no norte do concello coru\u00f1\u00e9s de Vimianzo na comarca da Terra de Soneira. Segundo o IGE en 2018 ti\u00f1a 1.918 habitantes (1026 mulleres e 892 homes) distribu\u00eddos en 14 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.880 habitantes."}
{"id": "25479", "revid": "22570", "url": "https://gl.wikipedia.org/wiki?curid=25479", "title": "Neko Majin", "text": "Neko Majin (do katakana: \u30cd\u30b3\u30de\u30b8\u30f3 e este, \u00e1 s\u00faa vez, do kanji: \u732b\u9b54\u4eba, \"gato do mal\" ou \"home gato do mal\") \u00e9 unha curta serie de manga composta por historias independentes de Akira Toriyama, que alcanzaron un total de oito textos, todos eles publicados entre 1999 e 2005. \u00c9 m\u00e1is famoso pola s\u00faa parte final, \"Neko Majin Z\", que \u00e9 unha autoparodia, de Dragon Ball, o traballo m\u00e1is famoso do seu autor.\nIntroduci\u00f3n.\nOrixinalmente trat\u00e1base dunha historia de manga dun s\u00f3 cap\u00edtulo, que non ter\u00eda relaci\u00f3n cos outros traballos de Akira Toriyama. O primeiro cap\u00edtulo de \"Neko Majin\" apareceu na revista semanal \"Sh\u014dnen Jump\" en abril de 1999 (WJ #22-23). M\u00e1is tarde acabouse convertendo nunha autoparodia do manga de Dragon Ball, inclu\u00edndo aparici\u00f3ns de personaxes desta, a obra mestra do autor. Para o ano 2005, a serie xa constaba de oito cap\u00edtulos, dos cales cinco son parodias de Dragon Ball. Estes cap\u00edtulos foron recompilados nun paquete estilo \"kanzenban\" para a s\u00faa publicaci\u00f3n no Xap\u00f3n, o 4 de abril do 2005.\nPublicaci\u00f3ns.\nSerie orixinal.\nT\u00f3dolos cap\u00edtulos de \"Neko Majin\" foron publicados orixinalmente na revista semanal/mensual \"Sh\u014dnen Jump\" no Xap\u00f3n.\nRecompilaci\u00f3ns.\nOs oito cap\u00edtulos est\u00e1n recompilados nun s\u00f3 volume, publicado por \"Jump Comics\" de Shueisha.\nInformaci\u00f3n xeral.\nA serie desenvolveuse en torno \u00e1s aventuras de varios personaxes da raza \"Neko Majin\", un grupo de gatos que te\u00f1en o don de usar un chisco de maxia, pero que tam\u00e9n parecen gozar das bromas pesadas e, a\u00ednda m\u00e1is, das artes marciais. A serie converteuse en \"Neko Majin Z\", centr\u00e1ndose en \"Z\", unha versi\u00f3n felina completa de Son Goku de Dragon Ball cos seus adornos familiares, coma o bast\u00f3n m\u00e1xico, nyoi-bo, e ataques co estilo t\u00edpico de Dragon Ball Z, coma o \"Neko-Hameha\", parodia do \"Kame-Hameha\". Outros motivos familiares aparecen mentres transcorre a serie, inclu\u00edndo o fillo de Freezer: Kuriza, un S\u00faper Saiyan gordo chamado Onio, e ata aparici\u00f3ns de personaxes reais de Dragon Ball, coma Vexeta, Majin Bu, e o propio Son Goku. Malia as referencias \u00e1 famosa Dragon Ball, a serie en si non \u00e9 unha continuaci\u00f3n s\u00faa e as numerosas referencias non est\u00e1n pensadas para se integrar coa s\u00faa ficci\u00f3n. Por mor de que a conexi\u00f3n entr\u00e1mbalas d\u00faas historias \u00e9 moi evidente, engad\u00edronse moitas referencias a Neko Majin Z coma ovos de pascua para a versi\u00f3n xaponesa do videoxogo \"Dragon Ball Z: Budokai 2\", particularmente na forma de Kuriza, como unha aparencia alternativa de Freezer.\nAlg\u00fans cr\u00edticos consideran que a existencia de Neko Majin, o seu paso dun cap\u00edtulo illado a todo un tomo de manga e, especificamente, as autoparodias que realiza Toriyama nestas historias, son o final da vida creativa do seu autor e un signo seguro da s\u00faa decadencia como debuxante de manga.\nNeko Majin noutros idiomas.\nEn xu\u00f1o de 2006, a editorial espa\u00f1ola Planeta DeAgostini editou en castel\u00e1n os oito cap\u00edtulos de Neko Majin nun tomo \u00fanico, id\u00e9ntico \u00f3 da edici\u00f3n xaponesa.\nEn agosto de 2006, a editorial brasileira Conrad editou en portugu\u00e9s o \u00fanico volume.\nEn febreiro de 2007, a editorial italiana Star Comix editou a edici\u00f3n completa (Kanzenban) cos 8 cap\u00edtulos, usando unha encadernaci\u00f3n verde no canto do amarelo orixinal.\nPor outra banda, este manga non foi oficialmente licenciado en ingl\u00e9s nin traducido. Por\u00e9n, houbo grupos de fans que o traduciron \u00f3 ingl\u00e9s, achegando un chisco m\u00e1is esta historia \u00f3 p\u00fablico."}
{"id": "25480", "revid": "785", "url": "https://gl.wikipedia.org/wiki?curid=25480", "title": "Neko Majin Z", "text": ""}
{"id": "25482", "revid": "114", "url": "https://gl.wikipedia.org/wiki?curid=25482", "title": "Gaza (cidade)", "text": ""}
{"id": "25483", "revid": "1131", "url": "https://gl.wikipedia.org/wiki?curid=25483", "title": "Ceil\u00e1n", "text": "O top\u00f3nimo Ceil\u00e1n pode referirse a:"}
{"id": "25484", "revid": "43327", "url": "https://gl.wikipedia.org/wiki?curid=25484", "title": "Laranxa", "text": "Laranxa pode significar varias cousas:"}
{"id": "25485", "revid": "98629", "url": "https://gl.wikipedia.org/wiki?curid=25485", "title": "Mel\u00f3n (froita)", "text": "O meloeiro ou mel\u00f3n (\"Cucumis melo\" L) \u00e9 unha planta rubideira da familia das cucurbit\u00e1ceas). Cult\u00edvase polo seu froito, o mel\u00f3n, unha froita probabelmente nativa do Oriente Medio. Existen inn\u00fameras variedades cultivadas en rexi\u00f3ns semi\u00e1ridas de todo o mundo, todas presentando froitos m\u00e1is ou menos esf\u00e9ricos, con casca espesa e polpa carnosa e suculenta, con moitas sementes achatadas no centro. A cor e a textura da codia, e a cor e o sabor da s\u00faa polpa, var\u00edan de acordo co cultivo.\nA abondosidade de auga no seu interior e o sabor suave tornan ao mel\u00f3n unha froita moi apreciada a xeito de refrescos. As s\u00faas sementes, torradas e salgadas, tam\u00e9n se consomen."}
{"id": "25486", "revid": "98629", "url": "https://gl.wikipedia.org/wiki?curid=25486", "title": "Safari (navegador)", "text": "Safari \u00e9 un navegador web desenvolvido por Apple para os seus sistemas operativos macOS, iOS e IPadOS. O c\u00f3digo utilizado para renderizar p\u00e1xinas web bas\u00e9ase no motor KHTML, creado para o proxecto KDE. Como resultado disto, o motor interno de Safari \u00e9 software libre e \u00e9 liberado baixo os termos da licenza GPL. As melloras ao c\u00f3digo de KHTML por parte de Apple son incorporadas ao c\u00f3digo de KDE rapidamente.\nEn xu\u00f1o de 2007 Apple anunciou unha versi\u00f3n de Safari para Windows, e puxo a disposici\u00f3n p\u00fablica unha versi\u00f3n beta da mesma. Pero no 2012 Apple deixou fora a versi\u00f3n de Windows abandon\u00e1ndoa na versi\u00f3n 5.1.7.\nHistoria.\nA primeira versi\u00f3n beta de Safari foi presentada na exposici\u00f3n Macworld no ano 2003. A s\u00faa versi\u00f3n 1.0 lanzouse en xu\u00f1o de 2003. A versi\u00f3n 1.1 publicouse en outubro do mesmo ano e converteuse na primeira versi\u00f3n de Safari en ser o navegador predeterminado para Mac OS.\nAnteriormente ao lanzamento de Safari, Apple incorporaba o navegador Internet Explorer para Mac de Microsoft \u00e1s s\u00faas computadoras como navegador predeterminado. No Mac OS X v10.3, Internet Explorer contin\u00faa sendo inclu\u00eddo, pero xa non \u00e9 o navegador predeterminado, e en Mac OS X v10.4 s\u00f3 se atopa Safari.\nApple Computer e Sun Microsystems decidiron unirse para substitu\u00edr o motor KHTML por un novo motor denominado Sunrise, e que se incorporar\u00eda nas novas versi\u00f3ns de Safari."}
{"id": "25487", "revid": "56817", "url": "https://gl.wikipedia.org/wiki?curid=25487", "title": "3Com", "text": "3Com \u00e9 un fabricante dedicado maioritariamente a realizar produtos para redes de computadoras.\nHistoria e caracter\u00edsticas.\nA compa\u00f1\u00eda foi cofundada en 1979 por Robert Metcalfe e \u00e9 ten a sede central en Marlborough, Massachusetts. O nome 3Com ven dos focos \"Computers, Communication and Compatibility\" (Ordenadores, Comuniscaci\u00f3ns e Compatibilidade)."}
{"id": "25489", "revid": "22570", "url": "https://gl.wikipedia.org/wiki?curid=25489", "title": "Complex instruction set computing", "text": "En arquitectura computacional, CISC (do ingl\u00e9s, \"Complex Intruction Set Computer\", en galego, Computador con Conxunto de Instruci\u00f3ns Complexas) \u00e9 un modelo de arquitectura de computadores.\nOs microprocesadores CISC te\u00f1en un conxunto de instruci\u00f3ns que se caracteriza por ser moi amplo e permitir operaci\u00f3ns complexas entre operandos situados na memoria ou nos rexistros internos, en contraposici\u00f3n \u00e1 arquitectura RISC.\nEste tipo de arquitectura dificulta o paralelismo entre instruci\u00f3ns, polo que, na actualidade, a maior\u00eda dos sistemas CISC de alto rendemento implementan un sistema que converte ditas instruci\u00f3ns complexas en varias instruci\u00f3ns simples do tipo RISC, chamadas xeralmente microinstruci\u00f3ns.\nOs CISC pertencen \u00e1 primeira corrente de construci\u00f3n de procesadores, antes do desenvolvemento dos RISC. Exemplos deles son: Motorola 68000, o Zilog Z80 e toda a familia Intel x86, AMD x86-64 usados na maior\u00eda dos ordenadores persoais actuais.\nHai que facer notar con todo que a utilizaci\u00f3n do termo CISC comezou tras a aparici\u00f3n dos procesadores RISC como nomenclatura despectiva por parte dos defensores/creadores destes \u00faltimos."}
{"id": "25491", "revid": "6461594", "url": "https://gl.wikipedia.org/wiki?curid=25491", "title": "Verza", "text": "A verza, coia ou coella, \u00e9 unha variedade de col (Brassica oleracea\" var. \"acephala), de toco bastante alto e follas largas, usada no t\u00edpico \"caldo de verzas\" de Galiza e de Portugal e tam\u00e9n na confecci\u00f3n da sopa co\u00f1ecida como caldo verde, t\u00edpica de Portugal. Tam\u00e9n \u00e9 popular en Asturias, Cantabria e o Pa\u00eds Vasco e Navarra, as\u00ed como no norte de Castela e Le\u00f3n (Burgos, Palencia, Le\u00f3n).\nCaracter\u00edzase (e de a\u00ed o nome da variedade, \"acephala\") porque as follas non forman a cabeza terminal t\u00edpica das coles, sen\u00f3n que van nacendo ao longo do talo ou canoto.\nTam\u00e9n se lle chama verza \u00e1 folla das coias en xeral.\nEtimolox\u00eda.\nO termo galego verza v\u00e9n do lat\u00edn vulgar \"virdia\" (\u201ccousas verdes\u201d). Os termos col, coia, coube e coella ve\u00f1en do lat\u00edn \"caulis\" (caule, talo). En Portugal, esta planta denom\u00ednase \"couve-galega\".\nCultivo.\nEsta variedade \u00e9 cultivada principalmente en Europa e Am\u00e9rica. A\u00ednda que sexa moi utilizada na coci\u00f1a do Brasil, prefire climas fr\u00edos en vez de climas tropicais. Constit\u00fae a variedade m\u00e1is robusta de couve, tendo algunha caules suble\u00f1osos. Tolera case todo o tipo de solos, preferindo terreos con drenaxe satisfactoria -os terreos moi h\u00famidos provocan a putrefacci\u00f3n das ra\u00edces que forman tub\u00e9rculos como s\u00edntoma-. Son tam\u00e9n moi resistentes \u00e1s pragas, como a mosca da col (\"Delia radicum\"), a\u00ednda que as larvas da bolboreta da col tam\u00e9n provoquen alg\u00fans estragos nos cultivos.\nAdemais do seu uso na alimentaci\u00f3n humana, as follas empr\u00e9ganse adoito para a ceba do gando, especialmente porcino.\nHistoria.\nAt\u00e9 o final da Idade Media, a verza constitu\u00eda a verdura m\u00e1is utilizada en Europa. Na Grecia xa se consum\u00edan variedades crespas ou m\u00e1is lisas, no s\u00e9culo IV a.C.. Estas, xa referidas polos antigos romanos como \"couve sabeliana\", son consideradas as formas ancestrais das verzas actuais. Hoxe p\u00f3dense diferenciar de acordo coa lonxitude do caule e polas caracter\u00edsticas das follas. A cor das follas var\u00eda entre o glauco, verde-escuro, verde-viol\u00e1ceo ou casta\u00f1o-violeta.\nUso culinario.\nAs follas novas de verzas deste tipo poden ser utilizadas en saladas, apreci\u00e1ndose particularmente o uso concomitante de amendo\u00edns torrados, am\u00e9ndoas torradas con mollo de soia e pemento vermello.\nO caldo verde portugu\u00e9s e galego te\u00f1en como principais ingredientes a pataca e a verza. No noroeste de Alema\u00f1a, nas cidades de Bremen e Oldenburg, desenvolveuse toda unha cultura relacionada con estes tipos de verza. \u00c9 frecuente que os restaurantes fagan as \"Gr\u00fcnkohlfahrt\", principalmente en xaneiro, onde se consome grandes cantidades de verzas, salchichas e schnaps. Existen festivais anuais en que se elixe, inclusive, o \"rei das verzas.\"\nSon vexetais ricos en ferro, vitamina C e calcio. Debido ao seu valor nutricional, \u00e9 un dos alimentos preferidos dos vexetarianos.\nLiteratura.\nA escola Kailyard, na literatura escocesa, que inclu\u00edu autores como J. M. Barrie (autor do \"Peter Pan\"), caracteriz\u00e1base por temas relacionados coa vida rural tradicional escocesa. \"Kailyard\" significa \"campo de verzas\"."}
{"id": "25492", "revid": "22795", "url": "https://gl.wikipedia.org/wiki?curid=25492", "title": "Safari", "text": "O termo safari pode referirse a:"}
{"id": "25493", "revid": "75439", "url": "https://gl.wikipedia.org/wiki?curid=25493", "title": "Lista de xogos de Dreamcast", "text": "Esta \u00e9 unha lista de xogos da videoconsola Sega Dreamcast"}
{"id": "25497", "revid": "624", "url": "https://gl.wikipedia.org/wiki?curid=25497", "title": "Incomuniaci\u00f3n", "text": "Na Galiza e Portugal altomedievais, a incomuniaci\u00f3n era un pacto polo que un home libre transmit\u00eda a outro a propiedade de parte ou a totalidade das s\u00faas terras e recib\u00eda a cambio protecci\u00f3n, defensa e beneficios. Nun principio tivo car\u00e1cter limitado, mais acabou vinculando a perpetuidade.\nExistiron instituci\u00f3ns parecidas no reino asturleon\u00e9s (\"comenda, defensione\") e en Castela (\"behetr\u00eda\")."}
{"id": "25498", "revid": "1131", "url": "https://gl.wikipedia.org/wiki?curid=25498", "title": "Passio sancti Iacobi", "text": "A Passio sancti Iacobi \u00e9 un texto latino haxiogr\u00e1fico sobre a paix\u00f3n e morte de Santiago o Maior que se elaborou na Galia no s\u00e9culo V ou VI, recollendo textos anteriores e a tradici\u00f3n b\u00edblica sobre o seu martirio, e que se difundiu por toda a Europa occidental e influ\u00edu na haxiograf\u00eda medieval.\nUn dos episodios m\u00e1is co\u00f1ecidos do relato \u00e9 a conversi\u00f3n e martirio do delator de Santiago, Xos\u00edas."}
{"id": "25499", "revid": "1131", "url": "https://gl.wikipedia.org/wiki?curid=25499", "title": "Breviarum Apostolorum", "text": "O Breviarum Apostolorum \u00e9 un texto latino, tirado dun texto orixinal grego, que se elaborou na Galia a fins do s\u00e9culo VI ou comezo do VII e que tivo gran difusi\u00f3n na Europa occidental.\nO texto consiste en biograf\u00edas dos doce ap\u00f3stolos, os lugares onde predicaron e a localizaci\u00f3n dos seus sepulcros. \u00c9 o primeiro texto co\u00f1ecido que recolle a predicaci\u00f3n de Santiago o Maior en Hispania, concretamente no occidente dela, e establece a s\u00faa tumba no lugar de \"Achaia Marmorica\"."}
{"id": "25501", "revid": "88215", "url": "https://gl.wikipedia.org/wiki?curid=25501", "title": "Eusebio", "text": "Eusebio pode referirse \u00e1:"}
{"id": "25502", "revid": "15490", "url": "https://gl.wikipedia.org/wiki?curid=25502", "title": "Romano", "text": ""}
{"id": "25503", "revid": "624", "url": "https://gl.wikipedia.org/wiki?curid=25503", "title": "Minoicos", "text": ""}
{"id": "25507", "revid": "98629", "url": "https://gl.wikipedia.org/wiki?curid=25507", "title": "Transformaci\u00f3n de Lorentz", "text": "En f\u00edsica, a transformaci\u00f3n de Lorentz \u00e9 unha transformaci\u00f3n de coordenadas dun referencial en repouso a outro en movemento, que \u00e9 v\u00e1lida para todas as velocidades. \u00c9 unha xeneralizaci\u00f3n relativ\u00edstica da transformada de Galileo.\nMotivaci\u00f3n orixinal.\nAs transformadas de Lorentz foron deducidas polo f\u00edsico holand\u00e9s H. A. Lorentz ao pouco de facerse p\u00fablicos os resultados do experimento Michelson-Morley (que non atopou proba algunha da existencia do \u00e9ter) \u00e9 publicadas, na opinion de George Gamow, coma un pasatempo matem\u00e1tico para facer concordar os resultados do experimento coa velocidade da luz consonte as ecuaci\u00f3ns de Maxwell modificando as ecuaci\u00f3ns da transformada de Galileo . Einstein foi o primeiro f\u00edsico en considerar as transformadas de Lorentz coma esenciais para a comprensi\u00f3n f\u00edsica do espazotempo, pois mante\u00f1en a simetria respecto de referenciais en repouso ou en movemento. O raciocinio a seguir, atribu\u00eddo a Einstein, ilustra intuitivamente a inconsistencia de aplicar a transformada de Galileo (que aplicaba Newton coma referenciais do espazo e tempo nas s\u00faas ecuaci\u00f3ns f\u00edsicas) \u00e1 velocidade da luz, e outros corpos f\u00edsicos a velocidades relativistas:\nConsidere que sexa pos\u00edbel a unha persoa viaxar \u00e1 velocidade da luz. A luz, polas ecuaci\u00f3ns de Maxwell, \u00e9 unha oscilaci\u00f3n dos campos el\u00e9ctricos \u2018\u2018\u2018E\u2019\u2018\u2018 e magn\u00e9ticos \u2018\u2018\u2018B\u2019\u2018\u2018, peri\u00f3dica no espazo e oscilante no tempo. No referencial desta persoa, a luz ser\u00eda unha perturbaci\u00f3n do campo electromagn\u00e9tico peri\u00f3dica no espazo e \u2018\u2018constante no tempo\u2019\u2018. Tal soluci\u00f3n, no entanto, non existe como soluci\u00f3n das ecuaci\u00f3ns de Maxwell que gobernan a propagaci\u00f3n da Luz.\nPolo tanto resta unha alternativa:\nNon basta dicir que, xa que as ecuaci\u00f3ns de Maxwell confirmanse en labor\u00e1torio, debemos modificar as transformadas de Galileo. Estas transformadas tam\u00e9n son importantes pois son a base de toda a Mec\u00e1nica Cl\u00e1sica, que polo tanto deber\u00eda ser revista.\nEste impase foi resolvido en 1905 por Albert Einstein. A s\u00faa interpretaci\u00f3n das Transformadas de Lorentz permitiu manter as ecuaci\u00f3ns de Maxwell inalteradas, mais exixiu unha revisi\u00f3n completa dos conceptos de tempo e espazo tan caros e fundamentais \u00e1 Mec\u00e1nica Cl\u00e1sica.\nA transformada de Lorentz.\nPara se chegar as ecuaci\u00f3ns da transformada de Lorentz basta analizar como as ecuaci\u00f3ns de Maxwell se comportan con relaci\u00f3n a unha transformaci\u00f3n xeral de coordenadas. Mais para simplificar a matem\u00e1tica, util\u00edzase no lugar das ecuaci\u00f3ns de Maxwell unha das s\u00faas soluci\u00f3ns, isto \u00e9, a ecuaci\u00f3n de onda no baleiro:\npropag\u00e1ndose na direcci\u00f3n x con velocidade c.\nQuerse unha transformaci\u00f3n lineal de coordenadas x, t para un novo referencial, x', t' que se move con velocidade \u2018\u2018v\u2019\u2018:\nO problema \u00e9 atopar formula_4 de forma a que a ecuaci\u00f3n de onda enriba contin\u00fae sendo unha ecuaci\u00f3n de onda no novo referencial. Substitu\u00edndo na ecuaci\u00f3n de onda e resolvendo a ecuaci\u00f3n para formula_5 obt\u00e9nse:\nSubstitu\u00edndo na transformaci\u00f3n lineal orixinal:\nComparando coa transformada de Galileo:\nat\u00f3pase:\nsubstitu\u00edndo na transformaci\u00f3n lineal inicial, at\u00f3pase a \u2018\u2018\u2018transformada de Lorentz\u2019\u2018\u2018 entre dous referenciais en movemento relativo con velocidade \u2018\u2018v\u2019\u2018:\nOnde:\nch\u00e1mase de factor de Lorentz.\nUnha das conclusi\u00f3ns m\u00e1is espectaculares da transformada de Lorentz \u00e9 obtida calcul\u00e1ndose a velocidade de grupo dunha perturbaci\u00f3n que se propaga neste referencial:\nIsto \u00e9 a velocidade da luz \u00e9 a mesma en calquera referencial inercial "}
{"id": "25509", "revid": "98629", "url": "https://gl.wikipedia.org/wiki?curid=25509", "title": "Live (\u00e1lbum de Blind Guardian)", "text": "Live \u00e9 o segundo \u00e1lbum oficial en directo de Blind Guardian, publicado en 2003.\nContido.\nDisco 1:\n01 1:54 : War of Wrath\n02 4:52 : Into the Storm\n03 5:28 : Welcome to Dying\n04 6:20 : Nightfall\n05 6:38 : The Script for my Requiem\n06 3:56 : Harvest of Sorrow\n07 6:03 : The Soulforged\n08 8:12 : Valhalla\n09 8:19 : Majesty\n10 6:46 : Mordred's Song\n11 5:57 : Born in a Mourning Hall\nDisco 2:\n01 6:15 : Under the Ice\n02 5:26 : Bright Eyes\n03 6:21 : Punishment Divine\n04 7:48 : The Bard's Song (In the Forest)\n05 9:40 : Imaginations from the Other Side\n06 7:09 : Lost in the Twilight Hall\n07 4:31 : A Past and Future Secret\n08 5:52 : Time Stands Still (at the Iron Hill)\n09 5:43 : Journey Through the Dark\n10 4:34 : Lord of the Rings\n11 6:06 : Mirror Mirror"}
{"id": "25510", "revid": "5863", "url": "https://gl.wikipedia.org/wiki?curid=25510", "title": "Paul Allen", "text": "Paul Allen, nado en Seattle (Washington) o 21 de xaneiro 1953 e finado o 15 de outubro de 2018, foi un inform\u00e1tico estadounidense cofundador de Microsoft e amigo de Bill Gates, con quen desenvolveu as primeiras versi\u00f3ns de MS-DOS.\nTraxectoria.\nComezos.\nXa dende os 14 anos comezou a ser un grande entusiasta dos ordenadores. Allen foi \u00e1 Washington State University, pero deixouna dous anos m\u00e1is tarde xunto con Bill Gates para perseguir o seu so\u00f1o de escribir software comercial para os novos ordenadores persoais.\nMicrosoft.\nXunto con Bill Gates fundou Microsoft (inicialmente \"Micro Soft\") en Albuquerque, Novo M\u00e9xico, en 1975, e comezaron vendendo un int\u00e9rprete da linguaxe de programaci\u00f3n BASIC. Allen foi a punta de lanza dun trato de Microsoft para comprar un sistema operativo chamado QDOS por 50,000 $; non era esperable que sendo programadores pagasen por un sistema baseado na s\u00faa totalidade en terminais e comandos, mais con isto Microsoft ga\u00f1ou un contrato para subministrar o sistema operativo para os novos PC de IBM. Isto fixo que Microsoft tivera un remarcable crecemento.\nSa\u00edda de Microsoft.\nAllen viuse obrigado a renunciar a Microsoft en 1983 despois de diagnostic\u00e1rselle a enfermidade de Hodgkin, a cal superou despois de moitos meses de tratamento de radioterapia e un transplante de medula \u00f3sea."}
{"id": "25511", "revid": "5863", "url": "https://gl.wikipedia.org/wiki?curid=25511", "title": "O Allo, Zas", "text": "San Pedro do Allo \u00e9 unha parroquia que se localiza no norte do concello de Zas. Segundo o Instituto Galego de Estat\u00edstica, en 2020 ti\u00f1a 155 habitantes (78 homes e 77 mulleres), o que sup\u00f3n un aumento en relaci\u00f3n ao ano 1999 cando ti\u00f1a 148 habitantes.\nToponimia.\nO nome de Allo poder\u00eda estar relacionado coa palabra \"aio\", persoa ao servizo dun gran nobre, como o era a familia Rioboo, propietaria das Torres. Outros din que o top\u00f3nimo poder\u00eda vir da palabra latina \"angulus\" ao referirse a unha curva ou meandro que o R\u00edo Grande realiza nesta zona e delimita estas terras.\nPatrimonio.\nO pazo das Torres do Allo \u00e9 un dos m\u00e1is antigos de Galiza. Foi erguido sobre os restos dunha fortaleza mandada destru\u00edr polos Reis Cat\u00f3licos, e foi unha antiga propiedade do clan dos Riob\u00f3. Na actualidade \u00e9 un museo, propiedade da Deputaci\u00f3n da Coru\u00f1a, no que se reproduce a vida nos pazos galegos.\nFoi mandada constru\u00edr polo fidalgo G\u00f3mez de Rioboo Villardefrancos na primeira metade do s\u00e9culo XVI. A s\u00faa familia era procedente da parroquia de Riob\u00f3 (Cabana de Berganti\u00f1os), e ti\u00f1an como soar primitivo o Poste da Penela, en Silvarredonda.\nO edificio \u00e9 de estilo renacentista, e consta de d\u00faas torres e un longo corpo central que as une. Unha cornixa, da que sobresaen varias g\u00e1rgolas, percorre toda a parte alta do edificio. As fiestras da parte alta das torres est\u00e1n adornadas con elementos do g\u00f3tico final, e as m\u00e1is pr\u00f3ximas ao corpo central est\u00e1n enmarcadas por un arco conopial, complementando o conxunto os escudos e os balc\u00f3ns.\nNos escudos repres\u00e9ntanse os s\u00edmbolos das familias dos Rioboo (torre envolta en silveiras), dos Caama\u00f1o (pi\u00f1eiro e lanzas), Seixas (cinco pombas), Losada (dous lagartos baixo unha lousa) e Figueroa (cinco follas de figueira)."}
{"id": "25512", "revid": "5863", "url": "https://gl.wikipedia.org/wiki?curid=25512", "title": "Baio, Zas", "text": "Santa Mar\u00eda de Baio \u00e9 unha parroquia que se localiza no norte do concello de Zas. Segundo o censo municipal no ano 2018 ti\u00f1a 1\u00a0183 habitantes, distribu\u00eddos en 5 entidades de poboaci\u00f3n, o que sup\u00f3n unha aumento en relaci\u00f3n ao ano 1999 cando ti\u00f1a 1\u00a0319 habitantes.\nEtimolox\u00eda do top\u00f3nimo.\nEstrab\u00f3n menciona unha forma \"Bainis\" (III, 3, 4) para referirse ao r\u00edo Mi\u00f1o, e que semella ter un elemento \"bai\" referido a cursos ou masas de auga, presente en Baio pero tam\u00e9n en Baiona e Bai\u00f3n. Pode estar relacionado coa base, quizais c\u00e9ltica, \"*bod\", \"auga, charca, fonte\"."}
{"id": "25513", "revid": "5863", "url": "https://gl.wikipedia.org/wiki?curid=25513", "title": "Brando\u00f1as, Zas", "text": "Santa Mar\u00eda de Brando\u00f1as \u00e9 unha parroquia que se localiza no sur do concello de Zas. Segundo o IGE, no 2019 a s\u00faa poboaci\u00f3n descendera ata os 74 habitantes, sendo 33 homes e 41 mulleres. Segundo o padr\u00f3n municipal de 2004 ti\u00f1a 125 habitantes (64 mulleres e 61 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 133 habitantes. "}
{"id": "25514", "revid": "5863", "url": "https://gl.wikipedia.org/wiki?curid=25514", "title": "Carreira, Zas", "text": "Santiago de Carreira \u00e9 unha parroquia que se localiza no norte do concello de Zas. Segundo o IGE, no 2018 a s\u00faa poboaci\u00f3n descendera ata os 176 habitantes, sendo 86 homes e 90 mulleres. Segundo o padr\u00f3n municipal de 2004 ti\u00f1a 246 habitantes (126 homes e 120 mulleres) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 267 habitantes. "}
{"id": "25515", "revid": "5863", "url": "https://gl.wikipedia.org/wiki?curid=25515", "title": "G\u00e1ndara, Zas", "text": "Santa Mar\u00eda de G\u00e1ndara \u00e9 unha parroquia que se localiza no norte do concello de Zas na comarca da Terra de Soneira. Segundo o padr\u00f3n municipal de 2004 ti\u00f1a 503 habitantes (269 homes e 234 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 545 habitantes. Segundo o IGE, no 2018 a s\u00faa poboaci\u00f3n descendera ata os 365 habitantes, sendo 182 homes e 183 mulleres.\nHistoria.\nMegalitismo.\nHai entre 5000 e 7000 anos atop\u00e1ronse m\u00e1moas coma a M\u00e1moa do Cedreiro ou a M\u00e1moa da Mina, entre outras 30 ou 40 m\u00e1moas da parroquia. Ten tantas \u00f3 atoparse na comarca de Soneira, abundante en m\u00e1moas. A m\u00e1moa do Cedreiro \u00e9 inaccesible debido \u00e1 maleza.\nA m\u00e1moa da Mina, de tipo portela, por onde pasaba un cami\u00f1o real.\nCastros.\nNesta parroquia atop\u00e1ronse dous castros:\nIdade Antiga.\nNunha leira atop\u00e1ronse restos dunha vila romana chamados Xacemento romano de Agra de Cruz . Agora est\u00e1n enterrados debaixo dun cami\u00f1o de terra.\nAtop\u00e1ronse moitas t\u00e9gulas dos s\u00e9culos II dc e III dc e un anel de pasta v\u00edtrea e cer\u00e1mica `terra sigillata\u00b4 de arxila palestina elaborada en Marsella, Francia.\nIdade Media.\nNo cruceiro do Sisto atop\u00e1ronse estra\u00f1os s\u00edmbolos xudaicos no varal que non foron descifrados.\nEn Vilar Ramilo atop\u00e1ronse restos de cer\u00e1mica da Baixa Idade Media.\nIdade Moderna.\nAtop\u00e1ronse nunha leira unhas torres chamadas Torres de Surribado, das que non se conserva nada. Eran de f\u00e1cil defensa. No s\u00e9culo XV pasaron \u00f3s Moscoso, por mor dunhas d\u00e9bedas impagadas a estes polos seus propietarios. Unha lenda di que antes de acostarse miraban para a Torre da Penela e para o Pazo de Romelle. Non moi lonxe quedan os restos dunha m\u00e1moa, non moi lonxe da que se atopou unha machada do Neol\u00edtico."}
{"id": "25516", "revid": "25871", "url": "https://gl.wikipedia.org/wiki?curid=25516", "title": "Lamas, Zas", "text": "Santa Mar\u00eda de Lamas \u00e9 unha parroquia que se localiza no norte do concello de Zas. Segundo o Instituto Galego de Estat\u00edstica, en 2020 ti\u00f1a 287 habitantes (145 homes e 142 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 402 habitantes.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "25517", "revid": "5863", "url": "https://gl.wikipedia.org/wiki?curid=25517", "title": "Loro\u00f1o, Zas", "text": "Santiago de Loro\u00f1o \u00e9 unha parroquia que se localiza no oeste do concello de Zas. Segundo o Instituto Galego de Estat\u00edstica, en 2020 ti\u00f1a 171 habitantes (77 homes e 94 mulleres). Ten sete entidades de poboaci\u00f3n."}
{"id": "25518", "revid": "89787", "url": "https://gl.wikipedia.org/wiki?curid=25518", "title": "Mira, Zas", "text": "Santa Mar\u00eda de Mira \u00e9 unha parroquia que se localiza no norte do concello de Zas. Segundo o Instituto Galego de Estat\u00edstica, en 2020 ti\u00f1a 192 habitantes (95 homes e 97 mulleres), distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 311 habitantes. \nHistoria.\nContra 1867 anexou a Follente, que constitu\u00eda parroquia de seu.\nPatrimonio.\nPazo de Follente, no lugar de Follente, do s\u00e9culo XVIII."}
{"id": "25519", "revid": "5863", "url": "https://gl.wikipedia.org/wiki?curid=25519", "title": "Mu\u00ed\u00f1o, Zas", "text": "San Tirso de Mu\u00ed\u00f1o \u00e9 unha parroquia que se localiza no sur do concello de Zas. Segundo o Instituto Galego de Estat\u00edstica, en 2020 ti\u00f1a 236 habitantes (110 homes e 126 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 357 habitantes."}
{"id": "25520", "revid": "25871", "url": "https://gl.wikipedia.org/wiki?curid=25520", "title": "San Cremenzo de Pazos, Zas", "text": "San Cremenzo de Pazos \u00e9 unha parroquia que se localiza no norte do concello de Zas. Segundo o Instituto Galego de Estat\u00edstica, en 2020 ti\u00f1a 174 habitantes (79 homes e 95 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 265 habitantes. "}
{"id": "25521", "revid": "85894", "url": "https://gl.wikipedia.org/wiki?curid=25521", "title": "San Cristovo do Az, Rodeiro", "text": "San Cristovo do Az \u00e9 unha parroquia que se localiza no concello de Rodeiro. Segundo o IGE en 2013 ti\u00f1a 148 habitantes (68 mulleres e 80 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 253 habitantes."}
{"id": "25522", "revid": "5863", "url": "https://gl.wikipedia.org/wiki?curid=25522", "title": "San Marti\u00f1o de Meanos, Zas", "text": "San Marti\u00f1o de Meanos \u00e9 unha parroquia que se localiza no suroeste do concello de Zas. Segundo o Instituto Galego de Estat\u00edstica, en 2020 ti\u00f1a 436 habitantes (195 homes e 241 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 715 habitantes. \u00c9 a parroquia m\u00e1is extensa de todo concello con 18,30\u00a0km cadrados. Eclesiasticamente pertence \u00f3 Arciprestado de C\u00e9ltigos e \u00e9 parroquia matriz da de Santa S\u00eda de Roma.\nPatrimonio.\nNo lugar das Edreiras at\u00f3pase o Pazo das Edreiras, do s\u00e9culo XVII.\nA igrexa parroquial de San Marti\u00f1o de Meanos, con formas barrocas do s\u00e9culo XVIII, na que destacan a s\u00faa fachada, o presbiterio e o seu retablo barroco-rococ\u00f3. Alberga no seu interior o Santo Cristo de Meanos, un xigantesco Cristo feito en pedra. A peza, datada no s\u00e9culo XVII, foi atopada en xu\u00f1o de 1990 enterrada nunha caseta anexa a igrexa parroquial, durante a restauraci\u00f3n da mesma. A imaxe mide 143\u00a0cm e p\u00e9nsase que foi enterrada cando se colocou o actual retablo maior."}
{"id": "25523", "revid": "25871", "url": "https://gl.wikipedia.org/wiki?curid=25523", "title": "Santa S\u00eda de Roma, Zas", "text": "Santa S\u00eda de Roma \u00e9 unha parroquia que se localiza no oeste do concello de Zas. Segundo o Instituto Galego de Estat\u00edstica, en 2020 ti\u00f1a 70 habitantes (31 homes e 39 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 128 habitantes. Eclesiasticamente pertence \u00f3 Arciprestado de C\u00e9ltigos e \u00e9 parroquia anexa de San Marti\u00f1o de Meanos."}
{"id": "25524", "revid": "25871", "url": "https://gl.wikipedia.org/wiki?curid=25524", "title": "Santo Adri\u00e1n de Castro, Zas", "text": "Santo Adri\u00e1n de Castro \u00e9 unha parroquia que se localiza no centro do concello de Zas. Segundo o Instituto Galego de Estat\u00edstica, en 2020 ti\u00f1a 123 habitantes (56 homes e 67 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 181 habitantes. "}
{"id": "25525", "revid": "5863", "url": "https://gl.wikipedia.org/wiki?curid=25525", "title": "Vilar, Zas", "text": "San Pedro de Vilar \u00e9 unha parroquia que se localiza no norte do concello de Zas. Segundo o Instituto Galego de Estat\u00edstica, en 2020 ti\u00f1a 194 habitantes (90 homes e 104 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 311 habitantes."}
{"id": "25526", "revid": "89787", "url": "https://gl.wikipedia.org/wiki?curid=25526", "title": "Zas, Zas", "text": "Santo Andr\u00e9 de Zas \u00e9 unha parroquia que se localiza no centro do concello de Zas. Segundo o Instituto Galego de Estat\u00edstica, en 2020 ti\u00f1a 389 habitantes (190 homes e 199 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 496 habitantes."}
{"id": "25528", "revid": "181", "url": "https://gl.wikipedia.org/wiki?curid=25528", "title": "Achin\u00e9s", "text": ""}
{"id": "25529", "revid": "181", "url": "https://gl.wikipedia.org/wiki?curid=25529", "title": "Abung", "text": ""}
{"id": "25530", "revid": "181", "url": "https://gl.wikipedia.org/wiki?curid=25530", "title": "Adonara", "text": ""}
{"id": "25531", "revid": "5863", "url": "https://gl.wikipedia.org/wiki?curid=25531", "title": "Agra, Agolada", "text": "San Miguel de Agra \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 50 habitantes (24 homes e 25 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 73 habitantes.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "25532", "revid": "5863", "url": "https://gl.wikipedia.org/wiki?curid=25532", "title": "Arto\u00f1o, Agolada", "text": "Santalla de Arto\u00f1o \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 116 habitantes (55 homes e 61 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 222 habitantes.\nNesta parroquia tivo a s\u00faa sede a Banda de m\u00fasica de Arto\u00f1o e naceu o alcalde de Agolada Ramiro Varela Pe\u00f3n.\nFestas e celebraci\u00f3ns.\nCel\u00e9branse as festas do San Ram\u00f3n na capela do mesmo nome o 31 de agosto e 1 de setembro. Tam\u00e9n se celebra na capela de Buxel o Anxo da Garda o 5 e 6 de outubro."}
{"id": "25533", "revid": "83077", "url": "https://gl.wikipedia.org/wiki?curid=25533", "title": "VLC media player", "text": "O VLC media player (inicialmente VideoLAN Client) \u00e9 un reprodutor de medios do proxecto VideoLAN. Admite moitos c\u00f3decs de son e v\u00eddeo, as\u00ed coma diferentes tipos de ficheiros, ademais dos formatos de DVD, VCD e varios protocolos de transmisi\u00f3n. Tam\u00e9n pode ser usado coma un servidor de fluxo en unicast ou multicast, en IPv4 ou IPv6 , nunha rede de alta largura de banda. O programa usa a biblioteca do c\u00f3dec \"libavcodec\" do proxecto FFmpeg para manexar os moitos formatos que admite, e emprega a biblioteca de descifraxe DVD libdvdcss para poder reproduci-los DVD cifrados.\n\u00c9 un dos reprodutores m\u00e1is independentes, en canto a plataforma se refire, con versi\u00f3ns para Linux, Microsoft Windows, Mac OS X, BeOS, BSD, Pocket PC e Solaris.\nEn Windows, Linux, e algunhas outras plataformas, o VLC incl\u00fae unha extensi\u00f3n Mozilla/Firefox, que permite ver alg\u00fans ficheiros Quicktime e Windows Media incrustados nas webs sen ter que usar produtos de Microsoft ou Apple.\nDa versi\u00f3n 0.8.2 en diante, o VLC v\u00e9n cunha extensi\u00f3n ActiveX, que permite ver alg\u00fans ficheiros QuickTime e Windows Media incrustados nas webs, cando se navega co Internet Explorer.\nO VLC media player p\u00f3dese usar coma unha aplicaci\u00f3n portable."}
{"id": "25534", "revid": "5863", "url": "https://gl.wikipedia.org/wiki?curid=25534", "title": "A Ba\u00ed\u00f1a, Agolada", "text": "San Pedro da Ba\u00ed\u00f1a \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 83 habitantes (51 homes e 32 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 127 habitantes.\nNesta parroquia tivo a s\u00faa sede a Banda de m\u00fasica da Ba\u00ed\u00f1a."}
{"id": "25535", "revid": "5863", "url": "https://gl.wikipedia.org/wiki?curid=25535", "title": "Basadre, Agolada", "text": "Santa Mar\u00eda de Basadre \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 49 habitantes (25 mulleres e 24 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 91 habitantes."}
{"id": "25536", "revid": "785", "url": "https://gl.wikipedia.org/wiki?curid=25536", "title": "Vlc", "text": ""}
{"id": "25537", "revid": "85894", "url": "https://gl.wikipedia.org/wiki?curid=25537", "title": "Berredo, Agolada", "text": "Santa Mar\u00eda de Berredo \u00e9 unha parroquia que se localiza no norte do concello de Agolada. Segundo o IGE de 2013 ti\u00f1a 106 habitantes (62 mulleres e 44 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 171 habitantes.\nXeograf\u00eda.\nEst\u00e1 situada ao norte do concello. Limita ao norte co concello de Santiso, ao leste con Eidi\u00e1n e ao sur e ao oeste con Arto\u00f1o\nFestas.\nA parroquia celebra tres festas no ano: o 3 de febreiro, San Brais; o segundo domingo de maio, Santa Lourdes; e os d\u00edas 15 e 16 de agosto, Santa Mar\u00eda, a patroa e o San Roque respectivamente."}
{"id": "25538", "revid": "1131", "url": "https://gl.wikipedia.org/wiki?curid=25538", "title": "Borraxeiros, Agolada", "text": "San Cristovo de Borraxeiros \u00e9 unha parroquia que se localiza no leste do concello de Agolada. Segundo o IGE de 2013 ti\u00f1a 267 habitantes (136 mulleres e 131 homes) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 450 habitantes.\nHistoria.\nNa parroquia cons\u00e9rvanse restos de diversas \u00e9pocas. En d\u00faas m\u00e1moas atop\u00e1ronse senllos aneis. Nun poboado castrexo atopouse unha machada, d\u00faas vasillas de barro e un colar.\nO Pazo de Borraxeiros.\nNo lugar da Torre, un enclave elixido para a defensa, lev\u00e1ntase o pazo de Borraxeiros. A edificaci\u00f3n era un castelo-fortaleza medieval e foi derrubado en 1467 na gran guerra irmandi\u00f1a. Estas ru\u00ednas serviron como asento doutro edificio de aspecto feudal. Ao longo do tempo suced\u00e9ronse diversas reconstruci\u00f3ns que converxeron na antiga casa se\u00f1orial conservada na actualidade.\nEn 1581 Antonio Salgado Gund\u00edn mercou as ru\u00ednas da torre e a xurisdici\u00f3n correspondente, chegando a ser as\u00ed se\u00f1or de Borraxeiros. A s\u00faa carreira militar e a obtenci\u00f3n dun h\u00e1bito da Orde de Santiago foron m\u00e1is ca suficientes para que o seu corpo descansase na igrexa parroquial. Foi soterrado no presbiterio da igrexa parroquial, de estilo rom\u00e1nico da segunda metade do s\u00e9culo XII, onde foi constru\u00edda unha estatua orante do s\u00e9culo XVII.\nOs se\u00f1ores de Borraxeiros participaron en numerosos actos b\u00e9licos, culminando a s\u00faa carreira militar despois de varias xeraci\u00f3ns coa consecuci\u00f3n dun t\u00edtulo nobiliario, o condado de Borraxeiros, sendo o primeiro Joaqu\u00edn Salgado Enr\u00edquez.\nOs Foci\u00f1os no poder.\nA li\u00f1axe dos Salgado chega ata finais do s\u00e9culo XIX. Jos\u00e9 Mar\u00eda Salgado C\u00e1rdenas, IV conde de Borraxeiros, casou con Mar\u00eda Teresa Z\u00e1rate. Da parella naceu Jos\u00e9 Salgado, o cal casou con Socorro Ramos Otero. Tiveron como fillos a Jos\u00e9 e a Socorro Salgado. A herdeira do pazo foi Carmen Salgado, filla tam\u00e9n de Jos\u00e9 Salgado. Ao casar esta con Ulrico Foci\u00f1os de Valenzuela Bordalonga, os Foci\u00f1os foron, a partir de ent\u00f3n, os se\u00f1ores de Borraxeiros.\nNas \u00faltimas d\u00e9cadas do s\u00e9culo XIX Ulrico e a s\u00faa familia viv\u00edan en Lal\u00edn. Al\u00ed exerc\u00eda o posto de xu\u00edz municipal, compaxin\u00e1ndoo co cargo de alcalde en Agolada. Nesta \u00e9poca, como o pazo quedaba deshabitado, decidiron alugarllo \u00e1 Garda Civil. Esta permaneceu no lugar ata a d\u00e9cada de 1920.\nO fillo de Ulrico, Jos\u00e9 Foci\u00f1os Salgado, sucedeuno como alcalde de Agolada cara a 1915, e na ditadura de Primo de Rivera acadou o posto de xu\u00edz municipal, que mantivo ata os anos 40. Jos\u00e9 casou con Dolores Fari\u00f1a Barreiro e tiveron sete fillos: Encarnaci\u00f3n, Carme, Jos\u00e9 Antonio, Dolores, Matilde, Ulrico e Enriqueta Foc\u00ed\u00f1os de Valenzuela Fari\u00f1a.\nO dono do pazo \u00e9 Ulrico Foci\u00f1os de Valenzuela Fari\u00f1a. O t\u00edtulo de Conde separouse da propiedade do pazo; quen o ostenta dende 1958 \u00e9 Manuel Taboada Roca, neto de Socorro Salgado (filla de Jos\u00e9 Salgado e de Socorro Ramos Otero)."}
{"id": "25540", "revid": "5863", "url": "https://gl.wikipedia.org/wiki?curid=25540", "title": "Br\u00e1ntega, Agolada", "text": "San Lourenzo de Br\u00e1ntega \u00e9 unha parroquia que se localiza no oeste do concello de Agolada. Segundo o IGE de 2018 ti\u00f1a 67 habitantes 25 homes e 42 mulleres distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 240 habitantes. Nesta parroquia tivo a s\u00faa sede a Banda de m\u00fasica de Br\u00e1ntega\nEconom\u00eda.\nA parroquia de Br\u00e1ntega foi cabeza do concello e nela celebr\u00e1base unha importante feira no lugar da Feira Nova o d\u00eda 26 de cada mes, hoxe desaparecida. Ademais \u00e9 un n\u00f3 de comunicaci\u00f3ns para as fregues\u00edas do arredor e mant\u00e9n unha certa actividade comercial e de servizos. A s\u00faa maior riqueza \u00e9 a forestal e destaca pola s\u00faa produci\u00f3n de cortiza, xa que a sobreira medra en abundancia na cunca do r\u00edo Arnego, afectada polo incendio de Toiriz en maio de 2018.\nA gander\u00eda \u00e9 a principal econom\u00eda da parroquia e hai plantaci\u00f3ns de eucalipto e pi\u00f1eiro, decote afectadas polos incendios. O resto da econom\u00eda local \u00e9 a denominada econom\u00eda de subsistencia propia das aldeas, entre a que se sit\u00faa a produci\u00f3n ap\u00edcola, moi afectada polas vespas velutinas.\nPatrimonio.\nBr\u00e1ntega \u00e9 un nome de ra\u00edz c\u00e9ltica. Existen na parroquia varios t\u00famulos funerarios no Campo da M\u00e1moa e en Moas, as\u00ed como numerosos cruceiros \nA igrexa parroquial, do s\u00e9culo XVIII, garda un retablo barroco. Ademais da igrexa, hai tres capelas nos lugares de Moas, O Casal e A Feira Nova.\nNo tocante \u00e1 arquitectura civil, na aldea de Moas existe un vello casal con escudo nobiliario que pertenceu ao conde de Pallares.\nFestas.\nO titular de Br\u00e1ntega \u00e9 San Lourenzo, pero a festa patronal e a de San Bartolomeu o 24 e 25 de agosto.\nCel\u00e9brase tam\u00e9n no lugar da Feira Nova a Festa da Santa Cruz."}
{"id": "25541", "revid": "5863", "url": "https://gl.wikipedia.org/wiki?curid=25541", "title": "Brocos, Agolada", "text": "San Miguel de Brocos \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 62 habitantes (36 homes e 26 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 124 habitantes."}
{"id": "25542", "revid": "5863", "url": "https://gl.wikipedia.org/wiki?curid=25542", "title": "Carmoega, Agolada", "text": "San Pedro de Carmoega \u00e9 unha parroquia que se localiza no oeste do concello de Agolada. Segundo o IGE en 2013 ti\u00f1a 66 habitantes (37 homes e 29 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 137 habitantes.\nHistoria.\nFoi unha antiga xurisdici\u00f3n monoparroquial na que exerc\u00eda o se\u00f1or\u00edo a obra p\u00eda do Santi Spiritus de Melide."}
{"id": "25543", "revid": "5863", "url": "https://gl.wikipedia.org/wiki?curid=25543", "title": "Eidi\u00e1n, Agolada", "text": "Santiago de Eidi\u00e1n \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 112 habitantes (57 mulleres e 55 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 212 habitantes.\nPatrimonio.\nO pazo de Eidi\u00e1n, t\u00edpica casa fidalga de finais do s\u00e9culo XVI, foi parcialmente modificado con diversas obras defensivas na primeira Guerra Carlista. Foi a casa soar da familia L\u00f3pez de Basadre."}
{"id": "25544", "revid": "5863", "url": "https://gl.wikipedia.org/wiki?curid=25544", "title": "Esperante, Agolada", "text": "San Cibrao de Esperante \u00e9 unha parroquia que se localiza no oeste do concello de Agolada. Segundo IGE en 2013 ti\u00f1a 68 habitantes (37 homes e 31 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 128 habitantes."}
{"id": "25545", "revid": "25871", "url": "https://gl.wikipedia.org/wiki?curid=25545", "title": "Ferreiroa, Agolada", "text": "San Pedro de Ferreiroa \u00e9 unha parroquia que se localiza no sur do concello de Agolada. Segundo o IGE en 2013 ti\u00f1a 591 habitantes (275 homes e 286 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 684 habitantes. Na parroquia est\u00e1 situada a vila de Agolada, capital do concello e sede da Banda Municipal de Agolada."}
{"id": "25546", "revid": "1131", "url": "https://gl.wikipedia.org/wiki?curid=25546", "title": "Gurgueiro, Agolada", "text": "San Miguel de Gurgueiro \u00e9 unha parroquia que se localiza no sur do concello de Agolada. Segundo o IGE en 2013 ti\u00f1a 33 habitantes (19 mulleres e 14 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 76 habitantes."}
{"id": "25547", "revid": "85894", "url": "https://gl.wikipedia.org/wiki?curid=25547", "title": "Merl\u00edn, Agolada", "text": "San Pedro de Merl\u00edn \u00e9 unha parroquia que se localiza no oeste do concello de Agolada. Segundo o IGE en 2013 ti\u00f1a 45 habitantes (20 homes e 25 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 128 habitantes."}
{"id": "25548", "revid": "1131", "url": "https://gl.wikipedia.org/wiki?curid=25548", "title": "\u00d3rrea, Agolada", "text": "Santo Andr\u00e9 de \u00d3rrea \u00e9 unha parroquia que se localiza no oeste do concello de Agolada. Segundo o IGE en 2013 ti\u00f1a 88 habitantes (49 mulleres e 39 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 112 habitantes.\nPatrimonio.\nNa parroquia est\u00e1 situado do mosteiro de Santo Andr\u00e9 de \u00d3rrea, do que hoxe so se conserva a igrexa, convertida en templo parroquial."}
{"id": "25549", "revid": "85894", "url": "https://gl.wikipedia.org/wiki?curid=25549", "title": "Ramil, Agolada", "text": "San Marti\u00f1o de Ramil \u00e9 unha parroquia que se localiza no norte do concello de Agolada. Segundo o IGE de 2013 ti\u00f1a 43 habitantes (27 mulleres e 16 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 95 habitantes. A parroquia \u00e9 lim\u00edtrofe coa hom\u00f3nima Ramil, Palas de Rei.\nNesta parroquia naceu o militar Manuel Costa Varela.\nPatrimonio.\nA igrexa de Ramil ten vestixios prerrom\u00e1nicos procedentes seguramente do templo primitivo (do que se advirten as s\u00faas ru\u00ednas preto do actual), incorporados ao ser erguida nos primeiros anos do s\u00e9culo XII; a\u00ednda que ten tam\u00e9n elementos gotizantes como os capiteis interiores. \u00c9 de nave \u00fanica, \u00e1bsida cadrada, fiestras abucinadas, portada de arco sobre columnas cun sobrio arco triunfal con dobre arquivolta."}
{"id": "25550", "revid": "1131", "url": "https://gl.wikipedia.org/wiki?curid=25550", "title": "San Paio de Bais, Agolada", "text": "San Paio de Bais \u00e9 unha parroquia que se localiza no oeste do concello de Agolada. Segundo o IGE en 2013 ti\u00f1a 46 habitantes (22 homes e 24 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 84 habitantes."}
{"id": "25551", "revid": "1131", "url": "https://gl.wikipedia.org/wiki?curid=25551", "title": "Santa Comba, Agolada", "text": "San Xo\u00e1n de Santa Comba \u00e9 unha parroquia que se localiza no oeste do concello de Agolada. Segundo o IGE en 2013 ti\u00f1a 93 habitantes (48 homes e 45 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 153 habitantes.\nXeograf\u00eda.\nEn Santa Comba est\u00e1n os montes Candeiro e San Sadurni\u00f1o e un pequeno outeiro denominado Monte do Castro con alg\u00fans restos da s\u00faa antiga fortificaci\u00f3n.\nPatrimonio.\nNas s\u00faas proximidades poden verse d\u00faas m\u00e1moas. A igrexa parroquial foi constru\u00edda no s\u00e9culo XVIII.\nA casa de Quintela ou dos Arias conserva a solaina, a capela e o h\u00f3rreo, ademais dun escudo no que se adivi\u00f1a unha torre, un le\u00f3n rampante e unhas barras. Foi fundada polo escrib\u00e1n Alonso de Lodeiro, que obtivo carta de fidalgu\u00eda en 1568.\nFestas.\nA festa principal e a do Ecce Homo."}
{"id": "25552", "revid": "85894", "url": "https://gl.wikipedia.org/wiki?curid=25552", "title": "Sesto, Agolada", "text": "San Cibrao de Sesto \u00e9 unha parroquia que se localiza no norte do concello de Agolada. Segundo o IGE de 2013 ti\u00f1a 42 habitantes (21 mulleres e 21 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 53 habitantes.\nPatrimonio.\nTorre de Sesto ou Torre dos Catro Ventos. Edificada sobre os restos do castelo de Valquireza, unha fortaleza medieval que pertenceu aos Su\u00e1rez de Deza e aos Churruchaos de Deza. Situada no sur da parroquia a car\u00f3n da Pena da Frisca."}
{"id": "25553", "revid": "1131", "url": "https://gl.wikipedia.org/wiki?curid=25553", "title": "O Sexo, Agolada", "text": "Santiago do Sexo \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 51 habitantes (24 homes e 27 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 83 habitantes."}
{"id": "25554", "revid": "1131", "url": "https://gl.wikipedia.org/wiki?curid=25554", "title": "As Trabancas, Agolada", "text": "San Mamede das Trabancas \u00e9 unha parroquia que se localiza no leste do concello de Agolada. Segundo o IGE en 2016 ti\u00f1a 116 habitantes (60 mulleres e 56 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 192 habitantes."}
{"id": "25555", "revid": "5863", "url": "https://gl.wikipedia.org/wiki?curid=25555", "title": "Val de Sangorza, Agolada", "text": "Santa Mar\u00eda de Val de Sangorza \u00e9 unha parroquia que se localiza no norte do concello de Agolada. Segundo o IGE en 2013 ti\u00f1a 86 habitantes (49 mulleres e 37 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 138 habitantes."}
{"id": "25556", "revid": "85894", "url": "https://gl.wikipedia.org/wiki?curid=25556", "title": "Ventosa, Agolada", "text": "San Xuli\u00e1n de Ventosa (\u00e1 espera da oficializaci\u00f3n da forma Ventosa (San Xiao)) \u00e9 unha parroquia que se localiza no sur do concello de Agolada, na comarca do Deza. Segundo o IGE en 2013 ti\u00f1a 305 habitantes (149 homes e 146 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 483 habitantes.\nNesta parroquia existiu unha banda de m\u00fasica: a Banda de m\u00fasica de Ventosa.\nXentilicio.\nO seu xentilicio \u00e9 ventosino.\nPatrimonio.\nA igrexa parroquial data do s\u00e9culo XIII pero da s\u00faa orixe rom\u00e1nica tan s\u00f3 permanece a fachada e a nave. No interior destaca o sepulcro do abade Lope de Ventosa e catro paneis completos dun baldaquino.\nEn Axiaz hai varios t\u00famulos dolm\u00e9nicos e unha casa grande que conserva unha cheminea flanqueada por g\u00e1rgolas que pertenceu ao escudeiro Lope de Brandariz.\nEn San Xuli\u00e1n de Chaos hai sartegos antropoides tallados en rocha viva e un castro de pequenas dimensi\u00f3ns."}
{"id": "25557", "revid": "85894", "url": "https://gl.wikipedia.org/wiki?curid=25557", "title": "Vilari\u00f1o, Agolada", "text": "Santa Mar\u00eda de Vilari\u00f1o \u00e9 unha parroquia que se localiza no oeste do concello de Agolada. Segundo o IGE en 2013 ti\u00f1a 120 habitantes (65 mulleres e 55 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 201 habitantes.\nPatrimonio.\nHai unha fonte de augas termais, que en tempos deu lugar a un pequeno balneario, hoxe abandonado.\nA Ponte Vilari\u00f1o (hoxe reformada) foi iniciada en 814."}
{"id": "25558", "revid": "22570", "url": "https://gl.wikipedia.org/wiki?curid=25558", "title": "Arbo, Arbo", "text": "Santa Mar\u00eda de Arbo \u00e9 unha parroquia que se localiza no sur do concello de Arbo. Segundo o padr\u00f3n municipal de 2008 ti\u00f1a 1.585 habitantes (789 homes e 796 mulleres) distribu\u00eddos en 40 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 1.557 habitantes."}
{"id": "25561", "revid": "3471", "url": "https://gl.wikipedia.org/wiki?curid=25561", "title": "Transformaci\u00f3n de Galileo", "text": "As transformaci\u00f3ns de Galileo util\u00edzanse na comparaci\u00f3n de fen\u00f3menos que ocorren en referenciais inerciais distintos, dentro da f\u00edsica newtoniana ou mec\u00e1nica cl\u00e1sica. As\u00ed, co\u00f1ecendo o estado de movemento nun determinado sistema de coordenadas, ao aplic\u00e1rense as ecuaci\u00f3ns das transformaci\u00f3ns de Galileo, \u00e9 pos\u00edbel expresar o estado dese movemento usando como referencia outro sistema inercial.\nM\u00e1is precisamente as \"transformaci\u00f3ns de Galileo\" permiten transformar as ecuaci\u00f3ns da f\u00edsica dun referencial inercial a outro, de forma a manter as ecuaci\u00f3ns invariantes. Isto \u00e9, a forma das ecuaci\u00f3ns da f\u00edsica non pode depender do estado de movemento dun observador, unha vez que o movemento \u00e9 relativo. Isto leva no entanto a contradici\u00f3ns cando se considera as ecuaci\u00f3ns de Maxwell. A soluci\u00f3n destas contradici\u00f3ns levaron a Albert Einstein a propor a Transformaci\u00f3n de Lorentz coa transformaci\u00f3n fundamental entre referenciais inerciais en movemento relativo."}
{"id": "25562", "revid": "205", "url": "https://gl.wikipedia.org/wiki?curid=25562", "title": "Forza gravitacional", "text": ""}
{"id": "25563", "revid": "205", "url": "https://gl.wikipedia.org/wiki?curid=25563", "title": "Relatividade de Galileo", "text": ""}
{"id": "25565", "revid": "55340", "url": "https://gl.wikipedia.org/wiki?curid=25565", "title": "Pr\u00f3pole", "text": "O pr\u00f3pole \u00e9 unha substancia que obte\u00f1en as abellas das xemas das \u00e1rbores e que despois procesan na colmea, convert\u00e9ndoa nun potente antibi\u00f3tico co que cobren as paredes da colmea, co fin de combater as bacterias e fungos que poidan afectala.\nO pr\u00f3pole ten materias colorantes, chamadas flavonoides, que son as m\u00e1is activas no rol antis\u00e9ptico do pr\u00f3pole. Ademais desta substancia, cont\u00e9n resinas e b\u00e1lsamos (un 50%), cera de abella (un 30%), aceites esenciais (un 10%), pole e diversos materiais minerais: aluminio, prata, bario, boro, cromo, cobalto, esta\u00f1o, ferro e moitos outros. Tam\u00e9n cont\u00e9n provitamina A e vitaminas do grupo B, especialmente B3.\nAs abellas sen ferr\u00f3n da tribo Meliponini recobren todo o ni\u00f1o de cr\u00eda cun inv\u00f3lucro (l\u00e1mina ou membranas) fabricado con cerume, que \u00e9 unha mestura de pr\u00f3pole e cera. Con betume cerran as aberturas onde confinar\u00e1n a colonia nos troncos, sendo o mesmo unha mestura de pr\u00f3pole pega\u00f1oso mesturado con barro, a cal tam\u00e9n se chama xeoprop\u00f3leo.\nEntre as propiedades medicinais que se lle reco\u00f1ecen a este produto est\u00e1n:\nA s\u00faa utilizaci\u00f3n en seres humanos debe facerse con reserva e, preferentemente, con recomendaci\u00f3n m\u00e9dica.\nHistoricamente utilizouse para tratar catarros das v\u00edas respiratorias altas, gripe, sinusite, otite, larinxite, bronquite, asma bronquial, pneumon\u00eda cr\u00f3nica, tuberculose pulmonar. Tam\u00e9n se usou en dermatolox\u00eda para o tratamento de abscesos, for\u00fanculos, frieiras, gretas, verrugas, entre outros danos da pel. Co\u00f1\u00e9cese que os exipcios utilizaban o pr\u00f3pole como parte dos ingredientes para conservar as v\u00edsceras dos fara\u00f3ns.\nObviamente, tam\u00e9n se utilizou no tratamento de animais con febre aftosa, necrose bacilar, mamite e helmint\u00edase en ovinos, entre outras. Tam\u00e9n se empregou na confecci\u00f3n de fin\u00edsimas lacas para o pintado de instrumentos musicais de corda, d\u00e1ndolle gran resistencia \u00e1 laca.\nA cantidade media que poden producir por colmea durante un ano depende da raza de abella, e acostuma estar entre os 150 g e 300 g.Recol\u00e9ctase ao comezar a primavera, xa que \u00e9 necesario na colmea durante os tempos fr\u00edos. Para a recolecci\u00f3n, o apicultor coloca unha prancha pl\u00e1stica perforada sobre os cadros da colmea que, no momento de recolecci\u00f3n, introduce nun conxelador at\u00e9 que o contido se conxela e as\u00ed poder retiralo m\u00e1is facilmente; logo introd\u00faceo en auga quente para separar o pr\u00f3pole da cera, as abellas mortas ou restos doutros animais. Neste momento o pr\u00f3pole pres\u00e9ntase como unha substancia similar a unha goma de mascar. Logo toma unha forma granulosa e frouxa, de cor lixeramente escura. O pr\u00f3pole cons\u00e9rvase en recipientes de vidro, nunca de pl\u00e1stico, lonxe do ar e da luz.\nV\u00e9xase tam\u00e9n.\nLigaz\u00f3ns externas.\nPropoleo"}
{"id": "25566", "revid": "23204", "url": "https://gl.wikipedia.org/wiki?curid=25566", "title": "Furancho", "text": "Un furancho, tam\u00e9n chamado loureiro, \u00e9 un local de tempada (entre febreiro e maio), xeralmente habilitado nunha adega particular, onde se venden os excedentes do vi\u00f1o que o propietario elabora para o seu consumo particular, xunto coas tapas que lle sirvan de acompa\u00f1amento.\nHistoria e caracter\u00edsticas.\nCo paso do tempo, os furanchos foron diversificando os produtos que vend\u00edan con produtos a base de porco (xam\u00f3n, chourizo, zorza, raxo) e, nalg\u00fan caso, tam\u00e9n de pratos coci\u00f1ados de todo tipo, ata rematar por realizar unha actividade similar \u00e1 dos bares e restaurantes, pero sen estaren sometidos \u00e1 normativa aplicable a estes establecementos.\nA partir dos anos 2000-2005 comezaron a ser denunciados polos propietarios doutros negocios hostaleiros, que v\u00edan na s\u00faa actividade unha competencia desleal non regulada. Este conflito deu lugar \u00e1 publicaci\u00f3n no 2008 da normativa auton\u00f3mica que buscaba defini-las caracter\u00edsticas que deben reunir e as actividades que pod\u00edan desenvolver:\nA Lei de Turismo de Galicia de 2011 estableceu que os furanchos, que non se consideran establecementos de restauraci\u00f3n, ti\u00f1an que ter unha regulaci\u00f3n propia que se recolleu no decreto 215/2012.\nO termo \"furancho\" foi recollido por vez primeira por Eladio Rodr\u00edguez co significado de \"\"Taberna, tienda de vinos de escasa importancia\". Franco Grande matizou esta definici\u00f3n no senso de \"Lugar o casa particular donde se vende vino nuevo\"\". Ning\u00fan dos lexic\u00f3grafos compendiados no \"Diccionario de diccionarios\" d\u00e1 este significado para a voz \"loureiro\"."}
{"id": "25567", "revid": "205", "url": "https://gl.wikipedia.org/wiki?curid=25567", "title": "Ac\u00fastico", "text": ""}
{"id": "25568", "revid": "89787", "url": "https://gl.wikipedia.org/wiki?curid=25568", "title": "Corpus Ling\u00fc\u00edstico da Universidade de Vigo", "text": "O Corpus Ling\u00fc\u00edstico da Universidade de Vigo (CLUVI) \u00e9 un corpus ling\u00fc\u00edstico paralelo de traduci\u00f3ns elaborado polo Seminario de Ling\u00fc\u00edstica Inform\u00e1tica da Universidade de Vigo. \nCaracter\u00edsticas.\nO Corpus CLUVI \u00e9 unha colecci\u00f3n aberta de corpus feita polo SLI da Universidade de Vigo. En 2018 contaba con 49 mill\u00f3ns de palabras, os textos en galego case 12 mill\u00f3ns de palabras e o Corpus LEGA uns 6 mill\u00f3ns de palabras. .\nOs recursos do CLUVI est\u00e1n integrados no RILG, Recursos Integrados da Lingua Galega.\nTipos de traduci\u00f3n.\nTraduci\u00f3n da Biblia, traduci\u00f3n xur\u00eddica, traduci\u00f3n de textos informativos, traduci\u00f3n literaria, traduci\u00f3n de subtitulado, localizaci\u00f3n de software, traduci\u00f3n socioecon\u00f3mica, traduci\u00f3n tur\u00edstica .\nCombinaci\u00f3ns ling\u00fc\u00edsticas.\nGalego - Pluriling\u00fce, Ingl\u00e9s - Galego, Franc\u00e9s - Galego, Galego - Espa\u00f1ol, Galego - Chin\u00e9s, Alem\u00e1n - Galego, Portugu\u00e9s - Galego, Portugu\u00e9s - Ingl\u00e9s, Ingl\u00e9s - Espa\u00f1ol, Portugu\u00e9s - Espa\u00f1ol, \u00c9uscaro - Espa\u00f1ol. \nLinguas de traduci\u00f3n.\nGalego, Espa\u00f1ol, Ingl\u00e9s, Portugu\u00e9s, \u00c9uscaro, Catal\u00e1n, Franc\u00e9s, Traduci\u00f3n da Biblia The UNESCO Courier Traduci\u00f3n literaria: FR-GL, Chin\u00e9s, Alem\u00e1n, Lat\u00edn, Italiano. \nComezos.\nO CLUVI, a outubro de 2006, era duns 22 mill\u00f3ns de palabras. A composici\u00f3n do CLUVI era a seguinte:\nOutras secci\u00f3ns do CLUVI, a\u00ednda en fase de desenvolvemento, eran:"}
{"id": "25569", "revid": "1131", "url": "https://gl.wikipedia.org/wiki?curid=25569", "title": "Corpus T\u00e9cnico do Galego", "text": "O Corpus T\u00e9cnico do Galego (CTG) \u00e9 un corpus ling\u00fc\u00edstico de rexistros especializados de lingua galega contempor\u00e1nea elaborado polo Seminario de Ling\u00fc\u00edstica Inform\u00e1tica da Universidade de Vigo.\nCaracter\u00edsticas.\nO CTG pode ser consultado libremente na web. En outubro de 2006 conti\u00f1a m\u00e1is de 9 mill\u00f3ns de palabras, sendo a s\u00faa composici\u00f3n a seguinte:\nNas s\u00faas buscas est\u00e1 ligado co Corpus Ling\u00fc\u00edstico da Universidade de Vigo."}
{"id": "25570", "revid": "197", "url": "https://gl.wikipedia.org/wiki?curid=25570", "title": "Dragon Fall", "text": "Dragon Fall \u00e9 unha serie espa\u00f1ola de banda dese\u00f1ada en castel\u00e1n, parodia da serie de manga e anime Dragon Ball, creada por Nacho Fern\u00e1ndez e \u00c1lvaro L\u00f3pez. O estilo de debuxo de Dragon Fall evolucionou \u00f3 longo da serie, mant\u00e9ndose \u00f3 principio fiel a Akira Toriyama, para despois evolucionar en tramas que se afastan moito do argumento da serie orixinal (a\u00ednda que parodiando t\u00f3dolos seus personaxes).\nNotas.\nNesta saga hai numerosas referencias a outras series como Ranma \u00bd, Transformers, GUNNM, Ast\u00e9rix, As aventuras de Tint\u00edn, As Tartarugas Ninja, Power Rangers, Doraemon, He-Man, Evangelion, Superlopez, tam\u00e9n de videoxogos coma Street Fighter II, as\u00ed coma a pel\u00edculas Star Wars, Hellraiser, Mars Attacks!, Jurassic Park, Juez Dredd e mesmo de xogos de mesa coma Warhammer 40.000 e pol\u00edtica cunha breve aparici\u00f3n de Aznar.\nEn 1999 a editorial A4 publicou na Arxentina varios tomos de Dragon Fall, con di\u00e1logos adaptados \u00e1s s\u00faas expresi\u00f3ns e modismos locais."}
{"id": "25575", "revid": "5312", "url": "https://gl.wikipedia.org/wiki?curid=25575", "title": "Partido Comunista Portugu\u00e9s", "text": "O Partido Comunista Portugu\u00e9s (PCP), \u00e9 un partido comunista de Portugal, fundado en 1921, de estrutura e ideolox\u00eda marxista-leninista.\nHistoria.\n\u00c9 un dos partidos pol\u00edticos m\u00e1is antigos de Europa. Ten deputados na Asemblea da Rep\u00fablica e no Parlamento Europeo, onde integra o grupo Esquerda Unitaria Europea - esquerda Verde N\u00f3rdica. O seu l\u00edder hist\u00f3rico \u00e9 \u00c1lvaro Cunhal, que foi substitu\u00eddo en 1992 por Carlos Carvallhas. O l\u00edder desde 2004 \u00e9 Jer\u00f3nimo de Sousa.\nO partido foi fundado en 1921 como secci\u00f3n portuguesa da Internacional Comunista, \"Comitern\". Ilegalizado na fin dos anos 20, o PCP tivo un papel fundamental na oposici\u00f3n ao r\u00e9xime ditatorial de Ant\u00f3nio de Oliveira Salazar. Durante estas cinco d\u00e9cadas, o PCP participou activamente na oposici\u00f3n ao r\u00e9xime e era o partido, clandestino naquela \u00e9poca, m\u00e1is organizado e m\u00e1is forte da oposici\u00f3n. Foi suprimido de xeito constante a mans da polic\u00eda pol\u00edtica, a PIDE. Rematada a Revoluci\u00f3n dos Caraveis en 1974, os 36 membros do seu Comit\u00e9 Central, en conxunto, ti\u00f1an xa cumprido m\u00e1is de 300 anos de prisi\u00f3n.\nAp\u00f3s o fin da ditatura, o partido converteuse nunha das principais forzas pol\u00edticas do novo r\u00e9xime democr\u00e1tico, principalmente entre os traballadores, e con especial relevancia nas \u00e1reas rurais do Alentexo e Ribatexo e mais nas zonas industrializadas como Lisboa ou Set\u00fabal, onde lidera varios municipios."}
{"id": "25576", "revid": "89787", "url": "https://gl.wikipedia.org/wiki?curid=25576", "title": "Web sem\u00e1ntica", "text": "A Web sem\u00e1ntica ten como obxectivo crear un medio universal para o intercambio de informaci\u00f3n baseado en representaci\u00f3ns do significado dos recursos da Web, dun xeito intelixible para as m\u00e1quinas. Con iso pret\u00e9ndese ampliar a interoperabilidade entre os sistemas inform\u00e1ticos e reducir a mediaci\u00f3n de operadores humanos nos procesos intelixentes de fluxo de informaci\u00f3n. O precursor da idea, Tim Berners-Le, membro fundador do W3C, esf\u00f3rzase en que a s\u00faa proposta da Web sem\u00e1ntica sirva para ampliar a capacidade da World Wide Web mediante est\u00e1ndares, linguaxes de marcado e outras ferramentas aplicables ao seu tratamento.\nRelaci\u00f3n coa World Wide Web.\nNa actualidade, a World Wide Web est\u00e1 baseada principalmente en documentos escritos en HTML, unha linguaxe de marcas que serve para crear hipertexto en Internet. HTML \u00e9 v\u00e1lido para adecuar o aspecto visual do documento e inclu\u00edr obxectos multimedia no texto (imaxes, esquemas de di\u00e1logo etc.). Pero d\u00e1 poucas posibilidades para categorizar os elementos que configuran o texto m\u00e1is al\u00f3 das t\u00edpicas funci\u00f3ns estruturais, como sucede con outras linguaxes de maquetaci\u00f3n (tipo LaTeX).\nHTML permite mediante unha ferramenta de visualizaci\u00f3n (como un navegador web ou un axente de usuario) mostrar por exemplo un cat\u00e1logo de obxectos en venda. O c\u00f3digo HTML deste cat\u00e1logo pode explicitar aspectos como \"o t\u00edtulo do documento\" \u00e9 Ferreter\u00eda Acme; pero non hai forma de precisar dentro do c\u00f3digo HTML se o produto M270660 \u00e9 unha \"bater\u00eda Acme\", cun \"prezo de venda ao p\u00fablico\" de 200 \u20ac, ou se \u00e9 outro tipo de produto de consumo (\u00e9 dicir, \u00e9 unha bater\u00eda el\u00e9ctrica e non un instrumento musical, ou un pucheiro). O \u00fanico que HTML permite \u00e9 ali\u00f1ar o prezo na mesma fila que o nome do produto. Non hai forma de indicar \"isto \u00e9 un cat\u00e1logo\", \"bater\u00eda Acme\" \u00e9 unha bater\u00eda el\u00e9ctrica, ou \"200 EUR\" \u00e9 o prezo. Tampouco hai forma de relacionar ambos datos para describir un elemento espec\u00edfico en oposici\u00f3n a outros similares no mesmo cat\u00e1logo.\nA Web sem\u00e1ntica ocuparase de resolver estas deficiencias. Para iso disp\u00f3n de tecnolox\u00edas de descrici\u00f3n dos contidos, como RDF e OWL, ademais de XML, a linguaxe de marcas dese\u00f1ado para describir os datos. Estas tecnolox\u00edas comb\u00ednanse para achegar descrici\u00f3ns expl\u00edcitas dos recursos da Web (xa sexan estes cat\u00e1logos, formularios, mapas ou outro tipo de obxecto documental). Desta forma o contido queda desvelado, como os datos dunha base de datos accesibles por Web, ou as etiquetas inmersas no documento (normalmente en XHTML, ou directamente en XML, e as instruci\u00f3ns de visualizaci\u00f3n definidas nunha folla de estilos \u00e1 parte). Estas etiquetas fan posible aos xestores de contidos interpretar os documentos e realizar procesos intelixentes de captura e tratamento de informaci\u00f3n.\nCompo\u00f1entes da Web sem\u00e1ntica.\nOs principais compo\u00f1entes da Web sem\u00e1ntica son as metalinguaxes e est\u00e1ndares de representaci\u00f3n XML, XML Schema, RDF, RDF Schema e OWL. O OWL Web Ontology Language Overview describe a funci\u00f3n e relaci\u00f3n de cada un destes compo\u00f1entes da Web sem\u00e1ntica:\nA usabilidade e aproveitamento da Web e os seus recursos interconectados aumentar\u00e1 grazas a:\nOs provedores primarios desta tecnolox\u00eda son as URIs que identifican os recursos xunto con XML e os Espazos de nomes (\"namespaces\"). Se a isto eng\u00e1dese un pouco de l\u00f3xica, mediante unha RDF, ou outras tecnolox\u00edas como os mapas tem\u00e1ticos e algo de razoamento baseado en t\u00e9cnicas de intelixencia artificial, a Web estar\u00e1 lista para alcanzar as aspiraci\u00f3ns do seu inventor Tim Berners-Lee."}
{"id": "25578", "revid": "85894", "url": "https://gl.wikipedia.org/wiki?curid=25578", "title": "Xavier G\u00f3mez Guinovart", "text": "Francisco Xavier G\u00f3mez Guinovart \u00e9 un inform\u00e1tico galego, profesor da Universidade de Vigo.\nTraxectoria.\nG\u00f3mez Guinovart \u00e9 o fundador do Seminario de Ling\u00fc\u00edstica Inform\u00e1tica (SLI) da Universidade de Vigo. Autor de numerosas publicaci\u00f3ns de ling\u00fc\u00edstica computacional e membro da xunta directiva da Sociedade Espa\u00f1ola para o Procesamento da Linguaxe Natural.\n\u00c9 responsable principal dos seguintes desenvolvementos:"}
{"id": "25579", "revid": "88215", "url": "https://gl.wikipedia.org/wiki?curid=25579", "title": "Mahmoud Ahmadinejad", "text": "Mahmoud Ahmadinejad (, \"Mahm\u016bd Ahmadinezh\u0101d\" , \u00e9 un pol\u00edtico iraniano que foi o sexto Presidente de Ir\u00e1n dende 2005 a 2013. Tam\u00e9n foi o principal l\u00edder pol\u00edtico da Alianza dos Construtores do Ir\u00e1n Isl\u00e1mico, unha coalici\u00f3n de grupos pol\u00edticos conservadores do seu pa\u00eds."}
{"id": "25580", "revid": "85894", "url": "https://gl.wikipedia.org/wiki?curid=25580", "title": "Barcela, Arbo", "text": "San Xo\u00e1n de Barcela \u00e9 unha parroquia que se localiza no sur do concello de Arbo. Segundo o padr\u00f3n municipal de 2008 ti\u00f1a 388 habitantes (194 homes e 194 mulleres) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 418 habitantes."}
{"id": "25581", "revid": "85894", "url": "https://gl.wikipedia.org/wiki?curid=25581", "title": "Cabeiras, Arbo", "text": "San Sebasti\u00e1n de Cabeiras \u00e9 unha parroquia que se localiza no leste do concello de Arbo. Segundo o padr\u00f3n municipal de 2013 ti\u00f1a 285 habitantes (152 homes e 133 mulleres) distribu\u00eddos en 15 entidades de poboaci\u00f3n, o que sup\u00f3n unha gran diminuci\u00f3n en relaci\u00f3n ao ano 2004 cando ti\u00f1a 553 habitantes.\nA econom\u00eda da parroquia sust\u00e9ntase no sector primario, como a viticultura (adega Pazo Pondal) ou a pesca da lamprea.\nO monte Chan do Padr\u00f3n, lindando co concello das Neves, e o punto de maior altitude. En Cabeiras abundan os lugares de sendeirismo con m\u00e1is de 10 rutas incluso para ciclismo. O 24 de febreiro cel\u00e9brase o san Brais, o 24 de xullo O Carme, e o 1 de agosto san Fins no monte do mesmo nome.\nNa praza da aldea hai un busto en homenaxe a Juan Alonso Rodr\u00edguez."}
{"id": "25582", "revid": "5863", "url": "https://gl.wikipedia.org/wiki?curid=25582", "title": "Cequeli\u00f1os, Arbo", "text": "San Miguel de Cequeli\u00f1os \u00e9 unha parroquia que se localiza no oeste do concello de Arbo. Segundo o padr\u00f3n municipal de 2013 ti\u00f1a 178 habitantes (84 homes e 94 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 218 habitantes."}
{"id": "25583", "revid": "85894", "url": "https://gl.wikipedia.org/wiki?curid=25583", "title": "Mourent\u00e1n, Arbo", "text": "San Cristovo de Mourent\u00e1n \u00e9 unha parroquia que se localiza no norte do concello de Arbo. Segundo o padr\u00f3n municipal de 2013 ti\u00f1a 571 habitantes (282 homes e 289 mulleres) distribu\u00eddos en 63 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 738 habitantes."}
{"id": "25584", "revid": "85894", "url": "https://gl.wikipedia.org/wiki?curid=25584", "title": "Sela, Arbo", "text": "Santa Mar\u00eda de Sela \u00e9 unha parroquia que se localiza no oeste do concello de Arbo. Segundo o IGE en 2022 ti\u00f1a 360 habitantes (178 mulleres e 182 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2012 cando ti\u00f1a 406 habitantes.\nPatrimonio.\nPazo de Sela. No lugar dos Eidos de Arriba est\u00e1 a capela de Santa Isabel, e ao seu car\u00f3n hai un peto de \u00e1nimas. Na mesma aldea, preto da igrexa parroquial, hai un cruceiro.\nNesta parroquia est\u00e1 a estaci\u00f3n de Sela, na li\u00f1a Monforte de Lemos - Vigo."}
{"id": "25585", "revid": "23204", "url": "https://gl.wikipedia.org/wiki?curid=25585", "title": "Agudelo, Barro", "text": "San Marti\u00f1o de Agudelo \u00e9 unha parroquia que se localiza no oeste do concello pontevedr\u00e9s de Barro na comarca de Pontevedra. Segundo INE de 2016 ti\u00f1a 453 habitantes (234 mulleres e 219 homes) distribu\u00eddos en 6 entidades de poboaci\u00f3n, o que sup\u00f3n unha perda en relaci\u00f3n ao ano 2004 cando ti\u00f1a 464 habitantes.\nPatrimonio.\nA igrexa parroquial de San Marti\u00f1o \u00e9 do s\u00e9culo XII (estilo rom\u00e1nico). Pos\u00fae planta de cruz latina e a s\u00faa cabeceira termina nunha \u00e1bsida semicircular \u00e1 que parece que se lle engadiu unha absidiola rectangular que alterou o seu sentido inicial.\nA nave, moi modificada, conserva unha entrada lateral tapiada, e a abertura das fiestras. \u00c1 nave \u00e1brense, mediante arcos de medio punto, d\u00faas capelas laterais de planta cuadrangular, cubertas con b\u00f3veda de cruzar\u00eda, con m\u00e9nsulas de arranque de \u00e9poca posterior \u00e1 do resto da igrexa. A \u00e1bsida est\u00e1 composta por un tramo recto, e un semic\u00edrculo dividido en cinco tramos por medio de catro columnas entregas.\nNo interior o m\u00e1is destacado \u00e9 o arco triunfal, rematado por unha chambrana de catro filas de tacos, descansado sobre columnas con fustes de cinco tambores entregos, con capiteis decorados. Nun destes capiteis vense uns paxaros con figura humana. A imaxe central do t\u00edmpano suponse que representa a Marti\u00f1o de Dumio, sentado, con b\u00e1culo en actitude de bendicir, titular da igrexa e da fregues\u00eda; e \u00e1 s\u00faa dereita, un Agnus Dei. Nun capitel do arco triunfal p\u00f3dese ver a representaci\u00f3n dun m\u00fasico, tocando a zanfona.\nNon se conservan na igrexa cornixas rom\u00e1nicas; as que existen son do s\u00e9culo XVIII, as\u00ed como os pin\u00e1culos que rematan as columnas na s\u00faa parte superior. A fachada occidental demostra claramente o influxo do mestre Mateu, na carnosa decoraci\u00f3n vexetal da arquivolta; \u00e9 unha igrexa vinculada ao paso das peregrinaci\u00f3ns a Compostela."}
{"id": "25586", "revid": "85894", "url": "https://gl.wikipedia.org/wiki?curid=25586", "title": "Barro, Barro", "text": "San Breixo de Barro \u00e9 unha parroquia que se localiza no norte do concello de Barro. Segundo o INE en 2016 ti\u00f1a 612 habitantes (312 mulleres e 300 homes), 32 menos ca en 2004. Ten sete entidades de poboaci\u00f3n.\nPatrimonio.\nA igrexa parroquial de San Breixo est\u00e1 situada en Cangrallo. Ten planta rectangular, co corpo posterior m\u00e1is elevado. O campanario central ten dous corpos, con base mensulada e c\u00fapula octogonal nervada. En outubro cel\u00e9brase a romar\u00eda de San Breixo de Barro.\nO peto de \u00e1nimas de Porr\u00e1ns \u00e9 aberto, sen protecci\u00f3n, de pedra, ti\u00f1a un retablo policromado, pero na actualidade s\u00f3 conserva restos de cor ocre. O caix\u00f3n de esmolas tam\u00e9n desapareceu, quedando s\u00f3 o oco. Preside o conxunto unha figura de Cristo acompa\u00f1ado de San Francisco \u00e1 dereita e da Virxe do Carme \u00e1 esquerda. Sux\u00e9itaos unha corda, \u00e1 cal se acollen cinco almas para librarse do lume que as atormenta."}
{"id": "25587", "revid": "5863", "url": "https://gl.wikipedia.org/wiki?curid=25587", "title": "Curro, Barro", "text": "Santa Mar\u00eda de Curro \u00e9 unha parroquia que se localiza no sur do concello de Barro. Segundo o INE de 2016 ti\u00f1a 777 habitantes (400 mulleres e 377 homes), 32 m\u00e1is ca en 2004. Ten cinco entidades de poboaci\u00f3n.\nHistoria.\nEn outubro de 2009 levouse a cabo por parte de voluntarios da Asociaci\u00f3n pola Recuperaci\u00f3n da Memoria Hist\u00f3rica a escavaci\u00f3n dunha foxa, no adro da igrexa parroquial, onde se soterrou ao xornalista de 19 anos Ram\u00f3n Barreiro Rodr\u00edguez, veci\u00f1o de Barro, e ao electricista de 27 anos Castor Cordal Garrido, veci\u00f1o de Cambados e afiliado \u00e1 CNT. Foron fusilados na madrugada do 15 de setembro de 1936 preto da estrada a Pontevedra, e soterrados \u00e1 noiti\u00f1a.\nPatrimonio.\nDo baldaquino de Santa Mar\u00eda de Curro cons\u00e9rvanse tres pezas incrustadas nas paredes das escaleiras de subida \u00f3 adro da igrexa de Santa Mar\u00eda de Curro."}
{"id": "25588", "revid": "25871", "url": "https://gl.wikipedia.org/wiki?curid=25588", "title": "Perdecanai, Barro", "text": "Santa Mar\u00eda de Perdecanai \u00e9 unha parroquia que se localiza no leste do concello de Barro. Segundo o INE en 2016 ti\u00f1a 1048 habitantes (520 mulleres e 528 homes) 404 m\u00e1is que en 2004. Ten dez entidades de poboaci\u00f3n."}
{"id": "25589", "revid": "74207", "url": "https://gl.wikipedia.org/wiki?curid=25589", "title": "Portela, Barro", "text": "San Mamede de Portela \u00e9 unha parroquia que se localiza no sur do concello de Barro. Segundo o IGE de 2017 ti\u00f1a 637 habitantes (307 mulleres e 330 homes), 27 menos ca en 2004. Ten seis entidades de poboaci\u00f3n."}
{"id": "25590", "revid": "85894", "url": "https://gl.wikipedia.org/wiki?curid=25590", "title": "Vali\u00f1as, Barro", "text": "Santo Andr\u00e9 de Vali\u00f1as \u00e9 unha parroquia que se localiza no norte do concello de Barro. Segundo INE de 2016 ti\u00f1a 214 habitantes (110 mulleres e 104 homes) distribu\u00eddos en 5 entidades de poboaci\u00f3n, o que sup\u00f3n unha lixeira diminuci\u00f3n en relaci\u00f3n ao ano 2004 cando ti\u00f1a 219 habitantes."}
{"id": "25591", "revid": "5863", "url": "https://gl.wikipedia.org/wiki?curid=25591", "title": "Beluso, Bueu", "text": "Santa Mar\u00eda de Beluso \u00e9 unha parroquia que se localiza no oeste do concello pontevedr\u00e9s de Bueu na comarca do Morrazo. Linda ao norte coa r\u00eda de Pontevedra; ao sur coa parroquia de Ald\u00e1n (Cangas); ao leste coa parroquia de Bueu; e ao oeste, coa r\u00eda -tam\u00e9n chamada enseada- de Ald\u00e1n. Segundo o padr\u00f3n municipal de 2013 ti\u00f1a 2834 habitantes (1383 homes e 1451 mulleres), 208 menos ca en 1999. Ten catorce entidades de poboaci\u00f3n.\nPatrimonio.\nA igrexa parroquial est\u00e1 dedicada a santa Mar\u00eda. Tam\u00e9n existe unha capela no lugar de San Amedio. A este santuario, cit\u00e1ndoo como San Mamede, foi ao que o trobador Johan de Cangas dedicou tres cantigas de amigo."}
{"id": "25593", "revid": "1505", "url": "https://gl.wikipedia.org/wiki?curid=25593", "title": "Bueu (San Marti\u00f1o de F\u00f3ra), Bueu", "text": "San Marti\u00f1o de F\u00f3ra de Bueu \u00e9 unha parroquia que se localiza no norte do concello de Bueu. Segundo o padr\u00f3n municipal de 2016 ti\u00f1a 7.306 habitantes (3.568 homes e 3.738 mulleres) distribu\u00eddos en 19 entidades de poboaci\u00f3n, o que sup\u00f3n un descenso en relaci\u00f3n ao ano 1999 cando ti\u00f1a 7.325 habitantes."}
{"id": "25594", "revid": "85894", "url": "https://gl.wikipedia.org/wiki?curid=25594", "title": "Cela, Bueu", "text": "Santa Mar\u00eda de Cela \u00e9 unha parroquia que se localiza no leste do concello de Bueu. Segundo o padr\u00f3n municipal en 2013 ti\u00f1a 1965 habitantes (985 homes e 980 mulleres), 37 menos ca en 1999. Ten 19 entidades de poboaci\u00f3n."}
{"id": "25595", "revid": "22570", "url": "https://gl.wikipedia.org/wiki?curid=25595", "title": "Ermelo, Bueu", "text": "Santiago de Ermelo \u00e9 unha parroquia que se localiza no sur do concello de Bueu. Segundo o IGE en 2013 ti\u00f1a 73 habitantes (36 mulleres e 37 homes) nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 92 habitantes.\nPatrimonio.\nNa parroquia atop\u00e1base o mosteiro de Santiago de Ermelo. Na igrexa parroquial cons\u00e9rvase unha l\u00e1pida cunha inscrici\u00f3n, na actualidade partida en d\u00faas pezas, colocadas sobre repisas met\u00e1licas aos lados da capela maior. O texto da inscrici\u00f3n menciona a reedificaci\u00f3n do templo en 1104.\nO texto foi estudado por Miguel Roman\u00ed Mart\u00ednez (da USC), Pablo Otero Pi\u00f1eyro Maseda e \u00c1ngeles Alvari\u00f1o (do Instituto Padre Sarmiento do CSIC), e \u00e9 unha das tres \u00fanicas inscrici\u00f3ns en pedra referentes ao arcebispo de Compostela Diego Xelm\u00edrez, xunto cunha en Padr\u00f3n, datada en 1133 (que non o cita explicitamente) e outra en Alba (Pontevedra), onde se le: \u00ab\"...Didacus Compostellanus Eps...\"\u00bb (\u00abDiego, bispo compostel\u00e1n...\u00bb), malia que est\u00e1 moi gastada.\nO pai Sarmiento xa se refire \u00e1 l\u00e1pida en 1745, xa daquela en d\u00faas pedras separadas, pero non estudada a fondo por falta de tempo e as dificultadas \u00e1 hora de examinala.\nO texto, segundo os investigadores, poder\u00eda ser traducido como: \u00abT\u00e9\u00f1ase por seguro que esta igrexa de Santiago Ap\u00f3stolo foi restaurada na s\u00faa totalidade, tal e como agora est\u00e1, en tempos dos abades Fernando e Arias Savariz. Reinando en Toledo o Emperador Afonso, [sendo] Raimundo [de Borgo\u00f1a, conde] en terras de Galicia; [sendo] bispo [de Compostela] Diego Segundo [Xelm\u00edrez]. Era 1142 [ano 1104]. [O Mestre] Fernando edificou [esta igrexa]\u00bb.\nPola feitura da inscrici\u00f3n, os investigadores apuntan a que ser\u00eda un monxe co\u00f1ecedor da documentaci\u00f3n da s\u00faa \u00e9poca, escrita en caracteres visig\u00f3ticos."}
{"id": "25596", "revid": "23204", "url": "https://gl.wikipedia.org/wiki?curid=25596", "title": "A Illa de Ons, Bueu", "text": "San Xoaqu\u00edn da Illa de Ons \u00e9 unha parroquia do concello de Bueu que ocupa o arquip\u00e9lago de Ons. Est\u00e1 situada oito quil\u00f3metros ao noroeste do Bueu continental. Segundo o IGE, en 2019 ti\u00f1a 64 habitantes (36 homes e 28 mulleres) concentrados nunha \u00fanica entidade de poboaci\u00f3n na illa meirande, o que sup\u00f3n un aumento en relaci\u00f3n ao ano 1999, cando ti\u00f1a 56 habitantes."}
{"id": "25601", "revid": "98629", "url": "https://gl.wikipedia.org/wiki?curid=25601", "title": "Prolog", "text": "Prolog \u00e9 unha linguaxe de programaci\u00f3n l\u00f3xica. O nome de Prolog prov\u00e9n de \"programation logique\" (\"programaci\u00f3n l\u00f3xica\" en franc\u00e9s). Foi creada por Alain Colmerauer e Robert Kowalski sobre o 1972 e \u00e9 unha alternativa \u00f3 Lisp dese\u00f1ado nos Estados Unidos. Foi un intento de criar unha linguaxe de programaci\u00f3n que usase expresi\u00f3ns l\u00f3xicas na vez de instruci\u00f3ns espec\u00edficas do computador. En certa maneira, Prolog \u00e9 un subconxunto de Planner. As ideas de Planner foron m\u00e1is tarde completamente desenvolvidas na Scientific Community Metaphor.\nProlog \u00e9 usada en moitos programas de intelixencia artificial e c\u00f3mputo de linguaxes (especialmente a natural, para a cal foi dese\u00f1ada). A s\u00faa sintaxe e sem\u00e1ntica consid\u00e9ranse moi simples e claras, xa que o obxectivo orixinal era fornecer unha ferramenta para ling\u00fcistas sen co\u00f1ecementos en inform\u00e1tica.\nOs programas de Prolog est\u00e1n constitu\u00eddos por cl\u00e1usulas de Horn que constit\u00faen regras do tipo modus ponens, e dicir \"Se \u00e9 verdade o antecedente ent\u00f3n e verdade o consecuente\". Os conceptos fundamentais que implementa Prolog son a unificaci\u00f3n, a recursividade pola cola (\"tail recursion\") e a volta atr\u00e1s (\"backtracking\").\nTipos de datos.\nProlog non emprega tipos de datos da mesmo xeito que o fan a maior\u00eda das linguaxes. \u00c9 preferible falar de elementos l\u00f3xicos de Prolog na vez de tipos de datos.\n\u00c1tomos.\nSon constantes de texto. Un \u00e1tomo \u00e9 unha secuencia de letras, n\u00fameros e o car\u00e1cter '_', que comeza cunha letra min\u00fascula. Usualmente, para representar un \u00e1tomo non alfanum\u00e9rico, escr\u00edbese entre ap\u00f3strofes (p. ex. '\u00e1tomo con espazos').\nN\u00fameros.\nA maior\u00eda das implementaci\u00f3ns de Prolog non distinguen entre enteiros e n\u00fameros reais.\nVariables.\nAs variables se denotan por unha cadea de letras, n\u00fameros e o car\u00e1cter ('_'), e comeza cunha letra mai\u00fascula. En Prolog unha variable non \u00e9 un contedor ao que se lle poida asignar un valor coma na programaci\u00f3n imperativa.\nTermos.\nOs termos son a \u00fanica maneira na que Prolog pode representar datos complexos. Un termo consiste nunha cabeza chamada funtor (que debe ser un \u00e1tomo) e par\u00e1metros (sen restrici\u00f3n de tipos) listados entre par\u00e9nteses e separados por comas. O n\u00famero de par\u00e1metros ch\u00e1mase aridade do termo. Un termo e identificado pola s\u00faa cabeza e a aridade, usualmente escrito funtor/aridade.\nListas.\nUnha lista non \u00e9 un tipo de datos aut\u00f3nomo, est\u00e1 definido recursivamente (usando o termo '.'/2):\nO primeiro elemento, chamado cabeza, \u00e9 \"H\", que est\u00e1 seguido dos contidos do resto da lista, designado \"T\" ou cola. A lista [1,2,3] estar\u00eda representada internamente como '.'(1, '.'(2, '.'(3, []))). Un atallo sint\u00e1ctico e [\"H\" | \"T\"], que e moi usado para constru\u00edr regras. A lista enteira pode ser procesada procesando o primeiro elemento, e logo o resto da lista de maneira recursiva.\nPor conveniencia de programaci\u00f3n, as listas poden ser constru\u00eddas e desconstru\u00eddas de moitos xeitos:\nCadeas (Strings).\nAs cadeas se escriben usualmente como unha secuencia de caracteres entre comi\u00f1as. Normalmente se representan internamente como unha lista de c\u00f3digos ASCII."}
{"id": "25602", "revid": "89787", "url": "https://gl.wikipedia.org/wiki?curid=25602", "title": "Imaxin Software", "text": "Imaxin Software \u00e9 unha empresa galega co\u00f1ecida co\u00f1ecida pola creaci\u00f3n do tradutor Gaio da Xunta de Galicia, do tradutor autom\u00e1tico Opentrad, e do corrector ortogr\u00e1fico \"2.Mil3\" para Microsoft Word. Fundada en 1997 por cinco estudantes da Facultade de Inform\u00e1tica da Universidade da Coru\u00f1a (Luz Castro Pena, Diego V\u00e1zquez Rey, Antonio Fern\u00e1ndez Cabezas, e Jos\u00e9 Ramom Pichel Campos), a maior parte do traballo da empresa est\u00e1 vinculado coa lingua e coa cultura galegas.\nO tradutor Gaio facil\u00edtalle ao persoal da administraci\u00f3n a traduci\u00f3n de grandes volumes de documentaci\u00f3n t\u00e9cnica e administrativa, as\u00ed como a traduci\u00f3n inmediata de p\u00e1xinas web, actas, informes e outra documentaci\u00f3n, correos e documentos completos. Tam\u00e9n contempla terminolox\u00eda espec\u00edfica administrativa e nomenclatura propia das entidades, como nomes de conseller\u00edas, concellos, altos cargos, \u00f3rganos de goberno ou integrantes das corporaci\u00f3ns locais, e permite a traduci\u00f3n de documentos completos nos formatos txt, html, doc, docx, pptx, xlsx, odt, ods, odp e pdf. O Gaio posibilita a traduci\u00f3n directa e inversa do galego ao castel\u00e1n e mais ao portugu\u00e9s."}
{"id": "25603", "revid": "205", "url": "https://gl.wikipedia.org/wiki?curid=25603", "title": "Relatividade restrinxida", "text": ""}
{"id": "25605", "revid": "205", "url": "https://gl.wikipedia.org/wiki?curid=25605", "title": "Relatividade restrita", "text": ""}
{"id": "25608", "revid": "23204", "url": "https://gl.wikipedia.org/wiki?curid=25608", "title": "Hendrik Lorentz", "text": "Hendrik Antoon Lorentz, nado en Arnhem o 18 de xullo de 1853 e finado en Haarlem o 4 de febreiro de 1928, foi un f\u00edsico neerland\u00e9s. En 1902 recibiu xunto con Pieter Zeeman o premio Nobel de F\u00edsica polo seu traballo sobre as radiaci\u00f3ns electromagn\u00e9ticas.\nA maior parte dos seus traballos envolveu o electromagnetismo. Deixou o seu nome \u00e1s transformaci\u00f3ns de Lorentz, que forman a base da teor\u00eda da relatividade restrita de Einstein."}
{"id": "25610", "revid": "23204", "url": "https://gl.wikipedia.org/wiki?curid=25610", "title": "Baleiro", "text": "En f\u00edsica cl\u00e1sica, o concepto de baleiro apl\u00edcase nun espazo sen aire ou outros flu\u00eddos e, en xeral, que carece de calquera tipo de materia, pero no cal se poden propagar os campos. A\u00ednda as\u00ed, en f\u00edsica relativista e en f\u00edsica cu\u00e1ntica, o concepto de baleiro non se corresponde co nada.\nNa pr\u00e1ctica, o \"baleiro absoluto\", a carencia total de materia, \u00e9 imposible conseguir de maneira estrita. Os f\u00edsicos discuten a mi\u00fado os resultados de experimentos ideais en condici\u00f3ns de baleiro absoluto, pero utilizan o termo de \"baleiro parcial\" cando se refiren \u00e1s condici\u00f3ns reais que poden ser logradas nos laboratorios ou coas diferentes m\u00e1quinas que permiten conseguir o baleiro. Tam\u00e9n se utiliza o termo latino \"in vacuo\" para describir un obxecto que est\u00e1 no baleiro.\nA \"cualidade\" do baleiro depender\u00e1 de canto se achega a un \"baleiro absoluto\"; nun \"baleiro parcial\", as poucas part\u00edculas que restan exercen unha determinada presi\u00f3n sobre as paredes do recipiente que as comprenden, por iso o baleiro parcial expr\u00e9sase en unidades de presi\u00f3n e a mi\u00fado comp\u00e1rase coa presi\u00f3n atmosf\u00e9rica normal (a presi\u00f3n que exerce a atmosfera a nivel do mar). A presi\u00f3n \u00e9 unha maneira de medir en que grao se conseguiu crear o baleiro nun recipiente, \u00e9 unha medida da cualidade do baleiro logrado. A unidade de presi\u00f3n do sistema internacional \u00e9 o pascal (Pa), pero \u00e1s veces tam\u00e9n pode ser expresada como porcentaxes da presi\u00f3n atmosf\u00e9rica en bares ou atm (atmosferas). Por exemplo, unha aspiradora produce suficiente succi\u00f3n como para reducir a presi\u00f3n de aire ao redor do 20%. Pero p\u00f3dense lograr mellores cualidades de baleiro; as\u00ed, f\u00e1lase de \"baleiro elevado\" e de \"ultrabaleiro\" (UHV, das siglas inglesas de \"Ultra high vacuum\"); as c\u00e1maras de ultrabaleiro, habituais en qu\u00edmica, f\u00edsica e enxe\u00f1ar\u00eda, operan por baixo dunha bilion\u00e8sima (10\u221212) da presi\u00f3n atmosf\u00e9rica, e poden chegar a aproximadamente 100 part\u00edculas/cm3. O espazo exterior \u00e9 un baleiro de m\u00e1is cualidade a\u00ednda; equivale a uns poucos \u00e1tomos de hidr\u00f3xeno por metro c\u00fabico de media. Con todo, mesmo se todos os \u00e1tomos e part\u00edculas puidesen ser sacados dun volume determinado, deixar\u00eda de ser \"baleiro\" debido \u00e1s fluctuaci\u00f3ns do baleiro debidas \u00e1s part\u00edculas virtuais, \u00e1 enerx\u00eda escura e a outros fen\u00f3menos da f\u00edsica cu\u00e1ntica.\nO baleiro foi un tema frecuente da filosof\u00eda desde a antiga Grecia, pero non foi estudado empiricamente ata o s\u00e9culo XVII. Evangelista Torricelli creou o baleiro nun laboratorio por primeira vez en 1643; a partir das s\u00faas teor\u00edas sobre a presi\u00f3n atmosf\u00e9rica, desenvolv\u00e9ronse algunhas t\u00e9cnicas experimentais. O baleiro volveuse unha valiosa ferramenta industrial durante o s\u00e9culo XX coa introduci\u00f3n da l\u00e1mpada incandescente, a v\u00e1lvula de baleiro, o tubo de raios cat\u00f3dicos da televisi\u00f3n e unha variada gama de tecnolox\u00eda que utilizaba o baleiro. O desenvolvemento recente dos voos espaciais tripulados espertou interese sobre o impacto do baleiro sobre a sa\u00fade humana e sobre a vida en xeral.\nAplicaci\u00f3ns do baleiro.\nO baleiro \u00e9 \u00fatil nunha gran variedade de procesos e dispositivos; a xeneralizaci\u00f3n do seu uso chegou coa l\u00e1mpada incandescente para protexer o filamento da degradaci\u00f3n qu\u00edmica. A inercia qu\u00edmica producida polo baleiro tam\u00e9n \u00e9 \u00fatil na soldadura por raio de electr\u00f3ns, a soldadura en fr\u00edo, o envasado ao baleiro ou a frixideira ao baleiro.\nO ultrabaleiro util\u00edzase no estudo dos substratos atomicamente limpos, posto que s\u00f3 un baleiro de moi boa calidade conserva limpas as superficies a escala at\u00f3mica durante un tempo razoablemente longo (da orde dos minutos ata os d\u00edas). O alto ou o moi alto baleiro elimina a obstruci\u00f3n do aire e permite que os raios de part\u00edculas depositen ou retiren material sen contaminaci\u00f3n. Este \u00e9 o principio que hai detr\u00e1s de procesos como a deposici\u00f3n qu\u00edmica de vapor, a deposici\u00f3n f\u00edsica en fase vapor ou o gravado seco, que son esenciais para a fabricaci\u00f3n de semicondutores, o recubrimento \u00f3ptico e a ciencia de superficies.\nA reduci\u00f3n da convecci\u00f3n t\u00e9rmica proporciona o illamento t\u00e9rmico nos termos. O baleiro dimin\u00fae o punto de ebulici\u00f3n dos l\u00edquidos e promove a desgasificaci\u00f3n a baixa temperatura que se utiliza na liofilizaci\u00f3n, a preparaci\u00f3n de adhesivos, a destilaci\u00f3n ao baleiro, a metalurxia, ou nos procesos de depuraci\u00f3n. As propiedades el\u00e9ctricas do baleiro fan posible o funcionamento dos microscopios electr\u00f3nicos, as v\u00e1lvulas de baleiro, ou os tubos de raios cat\u00f3dicos. A eliminaci\u00f3n da fricci\u00f3n do aire \u00e9 \u00fatil para o funcionamento da bater\u00eda inercial e as ultracentrifugadora.\nO baleiro util\u00edzase habitualmente para producir aspiraci\u00f3n, e esta caracter\u00edstica util\u00edzase nunha gran variedade de aplicaci\u00f3ns. Por exemplo, a m\u00e1quina de Newcomen utiliza baleiro no canto de presi\u00f3n para impulsar un pist\u00f3n. No s\u00e9culo XIX, o baleiro foi utilizado para a tracci\u00f3n nun ferrocarril experimental polo enxe\u00f1eiro brit\u00e1nico Isambard Kingdom Brunel, ao facer o baleiro a un tubo o veh\u00edculo era \"aspirado\". Os freos sen carga foron utilizados no ferrocarril a partir de medios do s\u00e9culo XIX, pero hoxe en d\u00eda foron substitu\u00eddos polos freos pneum\u00e1ticos de aire comprimido.\nCrear o baleiro.\nPara crear o baleiro dunha maneira sinxela, p\u00e1rtese dun certo volume, pechado hermeticamente, e exp\u00e1ndese, creando un baleiro parcial dentro do volume. Exemplos deste sistema danse: nos pulm\u00f3ns ao respirar, que se expanden e crean un certo baleiro dentro (a diferenza de presi\u00f3n dentro e f\u00f3ra dos pulm\u00f3ns fai entrar aire), e tam\u00e9n para aspirar, absorber ou succionar. O mesmo principio \u00fasase en m\u00e1quinas como a aspiradora ou bombas de aire.\nTam\u00e9n se pode facer uso dunha bomba de aire para extraer o aire dentro dunha c\u00e1mara de baleiro. A medida que se vai extraendo o aire, quedan menos mol\u00e9culas que empuxen contra as paredes da c\u00e1mara, co cal red\u00facese a presi\u00f3n do seu interior. Deste xeito, p\u00f3dese conseguir un bo baleiro, pero debido aos escapes, efectos de evaporaci\u00f3n e sublimaci\u00f3n nas paredes da c\u00e1mara e outros elementos, este nunca ser\u00e1 perfecto. Nesta altura, o sistema entrou nun estado chamado de baleirado molecular, onde a velocidade de cada mol\u00e9cula \u00e9 aproximadamente aleatoria. Entre os m\u00e9todos para retirar o gas restante est\u00e1n os seguintes:\nO \"baleiro de Torricelli\" cre\u00e1base enchendo un recipiente de vidro alongado e pechado nun extremo con mercurio e invert\u00e9ndoo e introduc\u00edndoo noutro recipiente que tam\u00e9n conti\u00f1a mercurio.\nOutros tipos sen carga.\n\u00c1 parte do baleiro creado artificialmente, hai tam\u00e9n baleiros creados pola natureza. Este \u00e9 o caso do baleiro no espazo exterior. A presi\u00f3n no espazo \u00e9 moi pequena e p\u00f3dese dicir que o baleiro \u00e9 case perfecto. A\u00ednda as\u00ed, hai moitas part\u00edculas no espazo e non se pode dicir, por tanto, que sexa perfecto. Dentro do sistema solar, a maior parte destas part\u00edculas prove\u00f1en do Sol; \u00e9 o que se denomina \"vento solar\". Este vento solar componse maioritariamente de fot\u00f3ns, pero tam\u00e9n de prot\u00f3ns e helio, compo\u00f1entes principais da coroa solar.\nAs estrelas, planetas e l\u00faas mante\u00f1en as s\u00faas atmosferas con atracci\u00f3n gravitatoria, e, como tal, non hai ning\u00fan l\u00edmite de atmosferas claramente deli\u00f1adas: a densidade do gas atmosf\u00e9rico simplemente dimin\u00fae coa distancia do obxecto. A presi\u00f3n atmosf\u00e9rica da Terra cae preto de Pan a 100\u00a0km de altitude, a li\u00f1a de K\u00e1rm\u00e1n \u00e9 unha definici\u00f3n com\u00fan da fronteira co espazo exterior. M\u00e1is al\u00f3 desta li\u00f1a, a presi\u00f3n do gas isotr\u00f3pico conv\u00e9rtese rapidamente en insignificante en comparaci\u00f3n coa presi\u00f3n de radiaci\u00f3n do sol e a presi\u00f3n din\u00e1mica do vento solar, de forma que a definici\u00f3n de presi\u00f3n v\u00f3lvese dif\u00edcil de interpretar. A termosfera neste rango ten grandes gradientes de presi\u00f3n, temperatura e composici\u00f3n, e var\u00eda en gran medida debido ao clima espacial. Os astrof\u00edsicos prefiren utilizar a densidade numeral para describir estas contornas, en unidades de part\u00edculas por cent\u00edmetro c\u00fabico.\nPero, a pesar de que cumpre coa definici\u00f3n do espazo ultraterrestre, a densidade da atmosfera dentro dos primeiros centenares de quil\u00f3metros por encima da li\u00f1a de K\u00e1rm\u00e1n contin\u00faa sendo suficiente para producir importantes resistencias nos sat\u00e9lites artificiais. A maior\u00eda dos sat\u00e9lites artificiais operan nesta rexi\u00f3n chamada \"\u00f3rbita terrestre baixa\" e te\u00f1en que por en marcha os motores cada d\u00eda para manter a \u00f3rbita. A resistencia aqu\u00ed \u00e9 suficiente baixa, e en teor\u00eda poder\u00eda ser superada pola presi\u00f3n da radiaci\u00f3n en velas solares, un sistema de propulsi\u00f3n proposto para as viaxes interplanetarias. Os planetas son demasiado grandes nas s\u00faas traxectorias para que se poidan ver significativamente afectadas por estas forzas, a pesar de que as s\u00faas atmosferas son erosionadas polos ventos solares.\nTodo o universo observable est\u00e1 cheo dun gran n\u00famero de fot\u00f3ns, tam\u00e9n chamada \"radiaci\u00f3n c\u00f3smica de fondo\", e moi probablemente un n\u00famero correspondentemente grande de neutrinos. A temperatura actual desta radiaci\u00f3n \u00e9 de aproximadamente 3 K, ou -270 graos Celsius ou tam\u00e9n -454 graos Fahrenheit.\nHistoria.\nHistoricamente, houbo moita controversia sobre se unha cousa como o baleiro pod\u00eda existir; na antiga Grecia, os fil\u00f3sofos non admit\u00edan a existencia dun baleiro, pregunt\u00e1banse como o \"nada pod\u00eda ser algo\". Plat\u00f3n, que atopaba a idea do baleiro inimaxinable, pensaba que todas as cousas f\u00edsicas eran instancias de formas ideais, e non pod\u00eda concibir unha forma \"ideal\" para o baleiro. Do mesmo xeito, Arist\u00f3teles tam\u00e9n consideraba imposible a creaci\u00f3n do baleiro. M\u00e1is tarde, os fil\u00f3sofos gregos chegaron a pensar que o baleiro pod\u00eda existir f\u00f3ra do \"cosmos\", pero non dentro. Her\u00f3n de Alexandr\u00eda foi o primeiro a cuestionar esta crenza no s\u00e9culo I, pero non vai triunfar no seu intento de crear o baleiro artificial.\nNa cidade romana de Pompeia, atopouse unha bomba de succi\u00f3n de dobre acci\u00f3n, cousa que demostra que os romanos co\u00f1ec\u00edan este tipo de tecnolox\u00eda. Utiliz\u00e1base para elevar a auga: a bomba ti\u00f1a dous cilindros que eran accionados alternativamente. Durante a fase de succi\u00f3n, unha v\u00e1lvula inferior abr\u00edase permitindo a entrada da auga no cilindro, mentres que a v\u00e1lvula superior permanec\u00eda pechada. Cando o pist\u00f3n \u00eda cara a abaixo, a v\u00e1lvula inferior pech\u00e1base e abr\u00edase a superior.\nNo mundo isl\u00e1mico medieval, o cient\u00edfico e fil\u00f3sofo medieval persa Al-Farab\u00ed (872-950) levou a cabo un pequeno experimento relativo \u00e1 existencia do baleiro, no cal investigou con \u00e9mbolos manuais en auga e chegou \u00e1 conclusi\u00f3n de que o volume de aire pod\u00edase expandir ata encher o espazo dispo\u00f1ible, e suxeriu que o concepto baleiro perfecto era incoherente. Con todo, o f\u00edsico musulm\u00e1n Ibn al-H\u00e0ytham (965-1040) e os te\u00f3logos mutazilistas non estiveron de acordo con Arist\u00f3teles e Al-Farab\u00ed e apoiaron a idea da existencia do baleiro. Utilizando a xeometr\u00eda, Ibn Al-H\u00e0ytham demostrou matematicamente que un lugar (\"al-makan\") \u00e9 o baleiro tridimensional imaxinario entre as superficies internas dun corpo que o cont\u00e9n. Al-Birun\u00ed tam\u00e9n dic\u00eda que \"non hai evidencia observable que excl\u00faa a posibilidade do baleiro\". A bomba de baleiro foi descrita en 1206 polo cient\u00edfico, enxe\u00f1eiro e inventor kurdo Al-Jazar\u00ed; este aparello non aparecer\u00eda en Europa ata o s\u00e9culo XV. Taqi al-Din (1526 - 1585) inventou unha bomba de seis cilindros que era capaz de crear un baleiro parcial.\nDurante o Idade media, a Igrexa cat\u00f3lica consideraba a idea do baleiro como contraria a natura e mesmo her\u00e9tica, a ausencia de calquera cousa implicaba tam\u00e9n a ausencia de Deus. Os experimentos mentais medievais sobre a idea do baleiro buscaban determinar se o baleiro estaba presente entre d\u00faas placas planas cando eran separadas rapidamente, a\u00ednda que s\u00f3 f\u00f3ra por un instante.\nHoubo moita discusi\u00f3n sobre se o aire se mov\u00eda con tanta rapidez como as placas ao separarse ou, como postulaba Walter Burley, se era un \"axente celestial\" quen imped\u00eda a aparici\u00f3n do baleiro. A opini\u00f3n xeneralizada era que a natureza aborrec\u00eda \u00f3 baleiro e este foi denominado \"horror vacui\". As especulaci\u00f3ns sobre que Deus non pod\u00eda crear o baleiro foron condenadas en 1277 polo bispo de Par\u00eds Etienne Tempier, xunto con todo un conxunto de doutrinas (219 teses) coa axuda de Henri de Gante, e establecendo o artigo 49 da condena que Deus pod\u00eda crear o baleiro se quer\u00eda. Ren\u00e9 Descartes tam\u00e9n argumentou en contra da existencia do baleiro: \"O espazo \u00e9 id\u00e9ntico \u00e1 extensi\u00f3n, pero a extensi\u00f3n est\u00e1 relacionada cos corpos, de forma que non hai espazo sen corpos e por tanto non hai espazo baleiro\". A oposici\u00f3n \u00e1 idea do baleiro na natureza continuou durante a Revoluci\u00f3n cient\u00edfica, con acad\u00e9micos como Paolo Casati que tomaban unha posici\u00f3n antibaleiro.\nA crenza no \"horror vacui\" foi descartada durante o s\u00e9culo XVII. O dese\u00f1o das bombas de auga mellorou moito dende aquel tempo, ata o punto que o baleiro que producen \u00e9 medible, pero isto non se entendeu inmediatamente. O que se sab\u00eda era que as bombas non pod\u00edan sacar auga a partir dunha certa altura, e este l\u00edmite era un problema que preocupaba o Gran Ducado de Toscana debido aos proxectos de irrigaci\u00f3n, drenaxe das minas e fontes decorativas que previra, por iso o duque encargou a Galileo investigar o problema. Galileo comunicou o problema a outros cient\u00edficos, como Gasparo Berti, que o reproduciu constru\u00edndo o primeiro bar\u00f3metro de auga en Roma no ano 1639.\nO bar\u00f3metro de Berti produciu un baleiro por encima da columna de auga, pero Berti non o explicou. O m\u00e9rito do descubrimento foi para Evangelista Torricelli en 1643, que base\u00e1ndose nas notas de Galileo constru\u00edu o primeiro bar\u00f3metro de mercurio e escribiu un argumento convincente para explicar por que na parte superior hab\u00eda un baleiro. A altura da columna de mercurio est\u00e1 limitada polo peso da presi\u00f3n atmosf\u00e9rica. Algunhas persoas cren que, a pesar de que o experimento de Torricelli foi crucial, foron os experimentos de Blaise Pascal os que demostraron que o espazo superior realmente era baleiro.\nEn 1654, Otto von Guericke inventou a primeira bomba de baleiro e realizou o seu famoso experimento dos hemisferios de Magdeburgo, que demostrou que un grupo de cabalos non pod\u00eda separar dous hemisferios dentro dos cales o aire fora (parcialmente) evacuado. Robert Boyle mellorou o dese\u00f1o de Guericke e experimentou coas propiedades do baleiro. Robert Hooke axudou a Boyle a crear unha bomba para producir o baleiro. O estudo do baleiro decaeu ata que, en 1850, Augusto Toepler inventou a bomba que leva o seu nome. Despois, en 1855, Heinrich Geissler inventou a bomba de desprazamento de mercurio e conseguiu un baleiro duns 10 pascais. Neste nivel de baleiro, puid\u00e9ronse observar varias propiedades el\u00e9ctricas, cousa que renovou o interese polo baleiro, o cal levou ao desenvolvemento da v\u00e1lvula de baleiro e, en 1865, Hermann Sprengel inventaba a bomba que leva o seu nome.\nA pesar de que o espazo exterior foi asimilado ao baleiro, as primeiras teor\u00edas sobre a natureza da luz base\u00e1ronse na existencia dun medio invisible, et\u00e9reo, a trav\u00e9s do cal se transmit\u00edan as ondas da luz. Isaac Newton baseouse nesta idea para explicar a refracci\u00f3n e a irradiaci\u00f3n de calor. Esta idea evolucionou sobre o concepto do \u00e9ter do s\u00e9culo XIX; a\u00ednda as\u00ed, era co\u00f1ecido que a idea ti\u00f1a deficiencias importantes, en concreto, se a Terra se mov\u00eda a trav\u00e9s dun medio material, este medio ter\u00eda que ser \u00e1 vez moi tenue (polo feito de que non se detecta un retardo da Terra ao longo da s\u00faa \u00f3rbita), e moi r\u00edxido (para explicar por que as vibraci\u00f3ns se propagan tan rapidamente). En 1887, o experimento de Michelson-Morley, utilizando un interfer\u00f3metro para tratar de detectar o cambio na velocidade da luz causado polo movemento da Terra respecto ao \u00e9ter, obtivo un dos resultados nulos m\u00e1is famosos da historia da ciencia. Moitos interpretaron os resultados incorrectamente, que nin demostraban nin refutaban a existencia do \u00e9ter, sen\u00f3n que mostraban que, en realidade, non hab\u00eda medio est\u00e1tico, omnipresente en todo o espazo e a trav\u00e9s do cal se mov\u00eda a Terra coma se tratase dun vento. Como simplificaci\u00f3n, p\u00f3dese asumir que non hai \u00e9ter, e non se necesita ningunha entidade para a propagaci\u00f3n da luz. Ademais das diferentes part\u00edculas que compo\u00f1en a radiaci\u00f3n c\u00f3smica, hai unha radiaci\u00f3n c\u00f3smica de fondo de fot\u00f3ns (radiaci\u00f3n electromagn\u00e9tica), como o fondo c\u00f3smico de microondas (CMB, do ingl\u00e9s \"Cosmic microwave background\"), o remanente t\u00e9rmico do \"big bang\" ao redor de 2,7 K. A\u00ednda as\u00ed, ning\u00fan destes achados afecta o resultado do experimento de Michelson-Morley nun grao significativo.\nAlbert Einstein argumentou que os obxectos f\u00edsicos non se atopan no espazo, sen\u00f3n que te\u00f1en unha extensi\u00f3n espacial. Visto as\u00ed, o concepto de espazo baleiro perde o seu significado.\nO espazo ser\u00eda m\u00e1is ben unha abstracci\u00f3n baseada nas relaci\u00f3ns entre os obxectos locais. \nCon todo, a teor\u00eda da relatividade xeral admite un campo gravitacional xeneralizado que, en palabras de Einstein, pode ser considerado como un \"\u00e9ter\", con propiedades que var\u00edan dun lugar a outro. Pero hai que hai que ter coidado de non atribu\u00edrlle propiedades materiais como a velocidade.\nEn 1930, Paul Dirac propuxo un modelo para o baleiro como un mar infinito de part\u00edculas con enerx\u00eda negativa denominado \"mar de Dirac\". Esta teor\u00eda axudou a afinar as predici\u00f3ns da ecuaci\u00f3n de Dirac que formulara antes, en 1928, e que foi utilizada para predicir a existencia do positr\u00f3n, que ser\u00eda descuberto dous anos despois da predici\u00f3n, en 1932. A pesar deste \u00e9xito inicial, a idea foi abandonada pronto en favor da teor\u00eda cu\u00e1ntica de campos.\nO desenvolvemento da mec\u00e1nica cu\u00e1ntica complicou a interpretaci\u00f3n moderna do baleiro ao esixir unha indeterminaci\u00f3n. O principio de incerteza de Niels Bohr e Werner Heisenberg e a interpretaci\u00f3n de Copenhaguen, formuladas en 1927, pred\u00edn unha incerteza fundamental na mensurabilidade instant\u00e1nea da posici\u00f3n e a cantidade de movemento de calquera part\u00edcula e que, de maneira non moi diferente ao campo gravitatorio, cuestiona o baleiro do espazo entre as part\u00edculas. A finais do s\u00e9culo XX, considerouse que este principio tam\u00e9n pred\u00ed unha incerteza fundamental no n\u00famero de part\u00edculas que hai nunha rexi\u00f3n do espazo, cousa que levou \u00e1 predici\u00f3n de part\u00edculas virtuais que xorden espontaneamente do nada. Noutras palabras, haber\u00eda un l\u00edmite inferior no baleiro, ditado polo estado de menor enerx\u00eda posible dos campos cuantizados en calquera rexi\u00f3n do espazo.\nO baleiro mecano-cu\u00e1ntico.\nA f\u00edsica cu\u00e1ntica revela que mesmo un baleiro ideal, cunha presi\u00f3n medida de cero torr, non est\u00e1 verdadeiramente baleiro. Unha raz\u00f3n para isto \u00e9 que as paredes da c\u00e1mara de baleiro emiten luz baixo a forma de radiaci\u00f3n de corpo negro (\"black-body radiation\"): luz vis\u00edbel se elas estiveren a unha temperatura de milleiros de graos, luz infravermella se estiveren m\u00e1is fr\u00edas. Esta \"sopa\" de fot\u00f3ns estar\u00e1 en Equilibrio Termodin\u00e1mico coas paredes e consecuentemente p\u00f3dese dicir que o baleiro ten unha determinada temperatura. Na Mec\u00e1nica Cu\u00e1ntica hai flutuaci\u00f3ns no baleiro. Isto poder\u00e1 ser respons\u00e1bel do valor observado da constante cosmol\u00f3xica."}
{"id": "25612", "revid": "1888", "url": "https://gl.wikipedia.org/wiki?curid=25612", "title": "Anxo Angueira", "text": "Anxo Angueira Viturro, nado en Manselle (Dodro) o 13 de xaneiro de 1961, \u00e9 un fil\u00f3logo, escritor e estudoso da literatura galega. \u00c9 o actual presidente da Fundaci\u00f3n Rosal\u00eda de Castro, con sede na Casa Museo de Rosal\u00eda, desde o 1 de xu\u00f1o de 2012.\nO 28 de outubro de 2023 foi nomeado acad\u00e9mico de n\u00famero da RAG, ocupando a vacante producida polo pasamento do poeta Salvador Garc\u00eda Boda\u00f1o-Zunzunegui.\nTraxectoria.\nSempre vinculado \u00f3 seu concello natal, pasou dous anos da s\u00faa infancia en Asados (Rianxo), e realizou os estudos de bacharelato na vila veci\u00f1a de Padr\u00f3n. Foi no instituto onde tivo o primeiro contacto coa literatura galega da man do seu mestre de lingua castel\u00e1, Bernardino Gra\u00f1a. Ga\u00f1ou premios de poes\u00eda e narrativa cando era bacharel, en certames literarios celebrados no propio centro de ensino.\nDespois destes primeiros anos de formaci\u00f3n e concienciaci\u00f3n, ingresa na Universidade de Santiago de Compostela, onde estuda Filolox\u00eda Hisp\u00e1nica coa especialidade en lingua galega. Na \u00e9poca universitaria compaxinaba os estudos e o traballo, que ti\u00f1a en Padr\u00f3n, residindo na vila das \"Terras de Iria\". A s\u00faa tese de doutoramento na Universidade de Vigo foi \"Breta\u00f1a, esmeraldina eo sistema literario galego\" (2006).\nUnha vez conclu\u00eddos os estudos universitarios comeza a impartir clases de lingua e literatura galegas no IES Meixoeiro e na Facultade de Filolox\u00eda e Traduci\u00f3n da Universidade de Vigo, \u00c1rea de Filolox\u00eda Galega e Portuguesa, Departamento de Filolox\u00eda Galega e Latina. Reside na cidade ol\u00edvica e ten tres fillos.\nPublica diferentes ensaios e artigos de investigaci\u00f3n literaria. Participa na fundaci\u00f3n e na elaboraci\u00f3n do manifesto das Redes Escarlata e colabora na publicaci\u00f3n da CUT \"O Xornal,\" na revista \"A Trabe de Ouro,\" no \"Bolet\u00edn da Real Academia Galega,\" en \"Dorna, expresi\u00f3n po\u00e9tica galega\", na \"Revista de estudios rosalianos\", en \"N\u00f3s Diario\" e outros xornais. Foi coordinador do premio de poes\u00eda Eusebio Lorenzo Baleir\u00f3n que se celebra en Dodro. Durante o ano 2008 participou no espect\u00e1culo \"Rosal\u00eda 21\", unha revisitaci\u00f3n en clave de jazz da poes\u00eda de Rosal\u00eda de Castro, xunto ao pianista Abe R\u00e1bade e a cantante Guadi Galego.\nEn 2010 ingresou na Fundaci\u00f3n Rosal\u00eda de Castro ocupando o posto de vogal e membro da executiva en substituci\u00f3n de Avelino Abu\u00edn de Tembra. No ano 2012 presenta a s\u00faa candidatura \u00e1 presidencia da Fundaci\u00f3n, candidatura \u00fanica e consensual, despois de que se producise a dimisi\u00f3n de Helena Villar Janeiro o 13 de abril, motivada por un desacordo na aprobaci\u00f3n dos orzamentos dese ano. Dende xu\u00f1o de 2012 ostenta o cargo de presidente da Fundaci\u00f3n Rosal\u00eda de Castro.."}
{"id": "25614", "revid": "89787", "url": "https://gl.wikipedia.org/wiki?curid=25614", "title": "Feminismo", "text": "O feminismo \u00e9 un conxunto de movementos pol\u00edticos, sociais, ideol\u00f3xicos e filos\u00f3ficos que te\u00f1en como obxectivo com\u00fan conseguir dereitos ecu\u00e1nimes (iguais) e unha convivencia humana por medio do apoderamento feminino e da liberaci\u00f3n de padr\u00f3ns patriarcais, baseados en normas de x\u00e9nero. Abrangue diversos movementos, teor\u00edas e filosof\u00edas que avogan pola igualdade entre homes e mulleres, al\u00e9n de promover os dereitos das mulleres e os seus intereses. De acordo con Maggie Humm e Rebecca Walker, a historia do feminismo pode dividirse en tres \"ondas\". A primeira produciuse no s\u00e9culo XIX e comezos do s\u00e9culo XX, a segunda nas d\u00e9cadas de 1960 e 1970, e a terceira na d\u00e9cada de 1990 at\u00e9 o presente. A teor\u00eda feminista xurdiu destes movementos femininos e manif\u00e9stase en diversas disciplinas como a xeograf\u00eda feminista, a historia feminista e a cr\u00edtica literaria feminista.\nO feminismo alterou principalmente as perspectivas predominantes en diversas \u00e1reas da sociedade occidental, que van da cultura \u00f3 dereito. As activistas femininas fixeron campa\u00f1as polos dereitos legais das mulleres (dereitos de contrato, dereitos de propiedade, dereitos \u00f3 voto), polo dereito da muller \u00e1 s\u00faa autonom\u00eda e \u00e1 integridade do seu corpo, polos dereitos \u00f3 aborto e polos dereitos reprodutivos (inclu\u00edndo o acceso \u00e1 contracepci\u00f3n e a coidados prenatais de calidade), pola protecci\u00f3n de mulleres e nenas contra a violencia dom\u00e9stica, o acoso sexual e a violaci\u00f3n, polos dereitos laborais, inclu\u00edndo o permiso por maternidade e salarios iguais, e todas as outras formas de discriminaci\u00f3n.\nDurante gran parte da s\u00faa historia, a maior\u00eda dos movementos e teor\u00edas feministas tiveron l\u00edderes que eran principalmente mulleres brancas de clase media, de Europa Occidental e de Am\u00e9rica do Norte. Por\u00e9n, dende o discurso de Sojourner Truth \u00e1s feministas dos Estados Unidos de Am\u00e9rica, feito en 1851, mulleres doutras etnias e orixes sociais propuxeron formas alternativas de feminismo. Esta tendencia foi acelerada na d\u00e9cada de 1960, co movemento polos dereitos civ\u00eds que xurdiu nos Estados Unidos e o colapso do colonialismo europeo en \u00c1frica, no Caribe e en partes de Am\u00e9rica Latina e do sueste asi\u00e1tico. Dende ent\u00f3n, as mulleres nas antigas colonias europeas e nos pa\u00edses en v\u00edas de desenvolvemento propuxeron feminismos \"poscoloniais\", nos cales algunhas postulantes, como Chandra Talpade Mohanty, critican o feminismo tradicional occidental como etnoc\u00e9ntrico. Feministas negras, como Angela Davis e Alice Walker, comparten este punto de vista.\nDende a d\u00e9cada de 1980, as feministas argumentaron que o movemento deber\u00eda examinar como a experiencia da muller coa desigualdade se relaciona \u00f3 racismo, \u00e1 homofobia, \u00f3 clasismo e \u00e1 colonizaci\u00f3n. A finais desa d\u00e9cada e comezos da seguinte as feministas posmodernas argumentaron que os papeis sociais dos x\u00e9neros foron constru\u00eddos socialmente, e que ser\u00eda impos\u00edbel xeneralizar as experiencias das mulleres por todas as s\u00faas culturas e historias.\nHistoria.\nCharles Fourier, un socialista ut\u00f3pico e fil\u00f3sofo franc\u00e9s, est\u00e1 considerado como o inventor da palabra \"feminismo\" en 1837. A expresi\u00f3n \"feminismo\" e \"feminista\" apareceu por primeira vez en Francia e nos Pa\u00edses Baixos en 1872, no Reino Unido na d\u00e9cada de 1890 e nos Estados Unidos en 1910. O Oxford English Dictionary lista 1894 como o ano da primeira aparici\u00f3n do termo \"feminista\" e 1895 para a palabra \"feminismo\". Dependendo do momento hist\u00f3rico, da cultura e do pa\u00eds, as feministas tiveron diferentes causas e obxectivos. A maior\u00eda dos historiadores feministas occidentais afirman que todos os movementos que traballan para obter os dereitos das mulleres deben ser considerados feministas, mesmo cando eles non apliquen o termo a si mesmos. Outros historiadores afirman que o termo debe ser limitado \u00f3 movemento feminista moderno e \u00f3s seus descendentes. Eses historiadores usan o termo de \"protofeminista\" para describir os movementos anteriores.\nFeministas e acad\u00e9micos dividiron a historia do movemento en tres \"ondas\". A primeira onda ref\u00edrese principalmente \u00f3 sufraxio feminino, movemento que ga\u00f1ou forza no s\u00e9culo XIX e comezos do XX. A segunda onda ref\u00edrese \u00e1s ideas e acci\u00f3ns asociadas cos movementos de liberaci\u00f3n feminina iniciados na d\u00e9cada de 1960, que loitaban pola igualdade legal e social para as mulleres. A terceira onda ser\u00eda unha continuaci\u00f3n - e, segundo alg\u00fans autores, unha reacci\u00f3n \u00e1s s\u00faas eivas - da segunda onda, iniciada na d\u00e9cada de 1990.\nS\u00e9culo XIX e comezos do s\u00e9culo XX.\nA primeira onda do feminismo ref\u00edrese a un per\u00edodo extenso de actividade feminista ocorrido durante o s\u00e9culo XIX e comezos do s\u00e9culo XX no Reino Unido e nos Estados Unidos, que ti\u00f1a o foco orixinalmente na promoci\u00f3n da igualdade nos dereitos contractuais e de propiedade para homes e mulleres, e na oposici\u00f3n de casamentos arranxados. Por\u00e9n, a finais do s\u00e9culo XIX, o activismo pasou a centrarse principalmente na conquista de poder pol\u00edtico, especialmente o dereito \u00f3 sufraxio por parte das mulleres. A\u00ednda as\u00ed, feministas como Voltairine de Cleyre e Margaret Sanger xa fac\u00edan campa\u00f1as polos dereitos sexuais, reprodutivos e econ\u00f3micos das mulleres nesta \u00e9poca.\nNo Reino Unido, as \"suffragettes\" e, se cadra de maneira a\u00ednda m\u00e1is eficiente, as sufraxistas, fixeron campa\u00f1a polo sufraxio feminino. En 1918, aprobouse o \"Representation of the People Act\", concedendo o dereito \u00f3 voto \u00e1s mulleres maiores de 30 anos de idade que posu\u00edsen unha ou m\u00e1is casas. En 1928, este dereito estendeuse a todas as mulleres maiores de vinte e un anos de idade. Nos Estados Unidos, entre as l\u00edderes deste movemento estaban Lucretia Mott, Lucy Stone, Elizabeth Cady Stanton e Susan B. Anthony, que xa loitaran pola abolici\u00f3n da escravitude antes de defender o dereito das mulleres \u00f3 voto; todas estaban influenciadas profundamente polo pensamento cu\u00e1quero. A primeira onda do feminismo, nos Estados Unidos, atraeu unha ampla variedade de mulleres; algunhas, como Frances Willard, pertenc\u00edan a grupos cristi\u00e1ns, como a \"Woman's Christian Temperance Union\"; outras, como Matilda Joslyn Gage, eran m\u00e1is radicais e expres\u00e1banse dentro da \"National Woman Suffrage Association\", ou de maneira independente. Consid\u00e9rase que a primeira onda do feminismo nos Estados Unidos rematou coa aprobaci\u00f3n da D\u00e9cima Novena Emenda \u00e1 Constituci\u00f3n dos Estados Unidos, en 1919, que concedeu \u00e1s mulleres o dereito \u00f3 voto en t\u00f3dolos estados.\nO termo \"primeira onda\" foi cu\u00f1ado en retrospectiva, despois de que o termo \"segunda onda do feminismo\" comezase a ser usado para describir un movemento feminista m\u00e1is novo, que se centraba tanto no combate \u00e1s desigualdades sociais e culturais como \u00e1s pol\u00edticas.\nA primeira onda de feministas, \u00f3 contrario da segunda, preocupouse moi pouco sobre a cuesti\u00f3n do aborto; en xeral, eran contrarias \u00f3 concepto. Malia non ter casado nunca, Susan B. Anthony publicou os seus puntos de vista sobre o casamento, sustentando que unha muller deber\u00eda ter o dereito a negarse a ter sexo co seu marido; a muller americana non ti\u00f1a, at\u00e9 ent\u00f3n, ning\u00fan recurso legal contra a violaci\u00f3n polo seu propio marido. Segundo a s\u00faa opini\u00f3n era primordial concederlle \u00e1 muller o dereito \u00f3 seu propio corpo, que ela v\u00eda como un elemento esencial na prevenci\u00f3n de embarazos non desexados, a trav\u00e9s da abstinencia como m\u00e9todo contraceptivo. Escribiu sobre o tema no seu xornal, \"The Revolution\", en 1869, argumentando que, no canto de s\u00f3 tentar aprobar unha lei contra o aborto, a s\u00faa causa principal tam\u00e9n deber\u00eda ser abordada. A simple aprobaci\u00f3n dunha lei antiaborto ser\u00eda \"apenas cortar a parte superior da mala herba, mentres a s\u00faa ra\u00edz permanece.\"\nMediados do s\u00e9culo XX.\nA mediados do s\u00e9culo XX, nalg\u00fans pa\u00edses europeos as mulleres a\u00ednda non ti\u00f1an alg\u00fans dereitos importantes. As feministas neses pa\u00edses continuaron a loitar polo dereito de voto. En Su\u00edza, as mulleres ga\u00f1aron o dereito a votar en elecci\u00f3ns federais en 1971 e no cant\u00f3n de Appenzell Interior as mulleres obtiveron o dereito de votar en cuesti\u00f3ns legais a\u00ednda en 1991, cando o cant\u00f3n foi forzado a facelo polo Supremo Tribunal Federal de Su\u00edza. En Liechtenstein, as mulleres conquistaron o dereito a votar en 1984, despois dun referendo.\nAs feministas continuaron a campa\u00f1a para a reforma das leis de familia que lles daban \u00f3s maridos control sobre as s\u00faas esposas. As leis en relaci\u00f3n con iso foron abolidas no s\u00e9culo XX no Reino Unido e nos Estados Unidos, mais en moitos pa\u00edses de Europa continental as mulleres casadas a\u00ednda ti\u00f1an poucos dereitos. Por exemplo, en Francia as mulleres casadas ga\u00f1aron o dereito a traballar sen o permiso do seu marido apenas en 1965. As feministas tam\u00e9n traballaron para abolir a \"exenci\u00f3n marital\" nas leis de violaci\u00f3n, que imped\u00edan xulgar os maridos que violaban as s\u00faas propias esposas. As tentativas anteriores das feministas da primeira onda, como Voltairine de Cleyre, Victoria Woodhull e Elizabeth Clarke Wolstenholme Elmy, para criminalizar a violaci\u00f3n conxugal a finais do s\u00e9culo XIX non tiveron \u00e9xito, e conseguiuse un s\u00e9culo m\u00e1is tarde na maior\u00eda dos pa\u00edses occidentais, mais a\u00ednda non foi conquistado en moitas outras partes do mundo.\nA fil\u00f3sofa francesa Simone de Beauvoir forneceu unha soluci\u00f3n marxista e unha visi\u00f3n existencialista sobre moitas das cuesti\u00f3ns do feminismo coa publicaci\u00f3n de \"O segundo sexo\" (\"Le Deuxi\u00e8me Sexe\") en 1949. O libro expresa o sentimento de inxustiza das feministas. A segunda onda do feminismo \u00e9 un movemento feminista que comezou a principios de 1960 e contin\u00faa at\u00e9 o presente; como tal, coexiste coa terceira onda do feminismo. A segunda onda feminista preocupouse bastante sobre as cuesti\u00f3ns de igualdade que van al\u00e9n do sufraxio, como acabar coa discriminaci\u00f3n.\nAs feministas da segunda onda ven as desigualdades culturais e pol\u00edticas das mulleres como intrinsecamente ligadas e incentivan as mulleres a entender os aspectos das s\u00faas vidas persoais como profundamente politizados e como o reflexo de estruturas de poder sexistas. A activista e autora feminista Carol Hanisch cu\u00f1ou o slogan \"o persoal \u00e9 pol\u00edtico\", que se converteu en sin\u00f3nimo da segunda onda.\nO feminismo de segunda e de terceira onda na China caracterizouse pola avaliaci\u00f3n do papel das mulleres durante a revoluci\u00f3n comunista e outros movementos de reforma e novas discusi\u00f3ns sobre se a igualdade das mulleres foi, en realidade, plenamente alcanzada.\nEn 1956, o presidente de Exipto, Gamal Abdel Nasser, iniciou o \"feminismo de Estado\", que prohibiu a discriminaci\u00f3n con base no sexo e concedeu o sufraxio feminino, mais tam\u00e9n bloqueou o activismo pol\u00edtico de l\u00edderes feministas. Durante a presidencia de Anwar el-Sadat, a s\u00faa esposa, Jehan Sadat, defendeu publicamente dereitos adicionais para as mulleres, malia que a pol\u00edtica e a sociedade exipcias comezasen a afastarse da igualdade das mulleres co novo movemento isl\u00e1mico e o crecente conservadorismo. Por\u00e9n, alg\u00fans activistas propuxeron un novo movemento feminista, o feminismo isl\u00e1mico, que defende a igualdade das mulleres dentro dunha estrutura isl\u00e1mica.\nEn Am\u00e9rica Latina, as revoluci\u00f3ns trouxeron cambios no estatuto das mulleres en pa\u00edses como Nicaragua, onde a ideolox\u00eda feminista durante a Revoluci\u00f3n Sandinista axudou \u00e1s mulleres a ter mellor calidade de vida, mais ficou lonxe de alcanzar unha mudanza social e ideol\u00f3xica real na sociedade.\nFinal do s\u00e9culo XX e inicio do s\u00e9culo XXI.\nTerceira onda do feminismo.\nA terceira onda do feminismo empezou a comezos da d\u00e9cada de 1990, como unha resposta \u00e1s supostas eivas da segunda onda e tam\u00e9n como un reto a iniciativas e movementos creados pola segunda onda. O feminismo da terceira onda quere desafiar ou evitar aquilo que ve como as definici\u00f3ns esencialistas da feminidade feitas pola segunda onda que colocar\u00eda \u00e9nfase de m\u00e1is nas experiencias das mulleres brancas de clase media alta.\nUnha interpretaci\u00f3n postestruturalista do x\u00e9nero e da sexualidade \u00e9 central \u00e1 maior parte da ideolox\u00eda da terceira onda. As feministas da terceira onda frecuentemente resaltan a \"micropol\u00edtica\" e desaf\u00edan os paradigmas da segunda onda sobre o que \u00e9 e o que non \u00e9 bo para as mulleres. A terceira onda tivo a s\u00faa orixe a mediados da d\u00e9cada de 1980; l\u00edderes feministas con ra\u00edces na segunda onda, como Gloria Anzald\u00faa, Bell hooks, Cherr\u00ede Moraga, Audre Lorde, Maxine Hong Kingston e outras feministas non brancas, procuraron negociar un espazo dentro da esfera feminista para a consideraci\u00f3n de subxectividades relacionadas \u00e1 raza.\nA terceira onda do feminismo tam\u00e9n presenta debates internos. O chamado feminismo da diferenza, cuxa principal expo\u00f1ente \u00e9 a psic\u00f3loga Carol Gilligan, defende que hai importantes diferenzas entre os sexos, mentres que outras vertentes cren que non hai diferenzas inherentes entre homes e mulleres, defendendo que os papeis atribu\u00eddos a cada x\u00e9nero instauran socialmente a diferenza.\nCuarta onda do feminismo.\nA cuarta onda do feminismo ref\u00edrese ao renacemento do interese polo feminismo que empezou ao redor 2012 e est\u00e1 asociado co uso de medios de comunicaci\u00f3n sociais. Segundo a acad\u00e9mica feminista Prudence Chamberlain, os obxectivos da cuarta onda conc\u00e9ntranse en obter xustiza para as mulleres e a oposici\u00f3n \u00f3 acoso sexual e \u00e1 violencia contra as mulleres. A s\u00faa esencia, escribe, est\u00e1 na \"incredulidade de que certas actitudes a\u00ednda poden existir\".\nA cuarta onda do feminismo est\u00e1 \"definida pola tecnolox\u00eda\", segundo Kira Cochrane, e est\u00e1 caracterizada particularmente polo uso de Facebook, Twitter, Instagram, Youtube, Tumblr, e blogs, como por exemplo Feministing, para desafiar a misoxinia e tam\u00e9n a igualdade de x\u00e9nero.\nOs problemas nos que se centra a cuarta onda do feminismo incl\u00faen o acoso na r\u00faa e no lugar de traballo, agresi\u00f3ns sexuais nos campus e a cultura da violaci\u00f3n. Os esc\u00e1ndalos que implican o acoso, abuso, e o asasinato de mulleres e mozas galvanizou o movemento. Estes inclu\u00edron a cuadrilla de violaci\u00f3n de Delhi de 2012, as alegaci\u00f3ns de Jimmy Savile de 2012, as alegaci\u00f3ns de Bill Cosby, os asasinatos de Illa Vista de 2014, o xu\u00edzo de Jian Ghomeshi de 2016, as alegaci\u00f3ns de Harvey Weinstein de 2017 e o subseguinte efecto Weinstein, e os esc\u00e1ndalos sexuais de Westminster de 2017.\nExemplos de campa\u00f1as da cuarta onda do feminismo son, por exemplo, Everyday Sexism Project, No More Page 3, Stop Bild Sexism, \"Mattress Performance\", \"10 Hours of Walking in NYC as a Woman\", #YesAllWomen, a campa\u00f1a \"Free the Nipple\", One Billion Rising, a marcha das mulleres de 2017, a marcha das mulleres de 2018, e o movemento #MeToo. En decembro de 2017, a revista \"Time\" escolleu a varias activistas femininas prominentes implicadas no movemento #MeToo, chamadas as \"rompedoras do silencio\", como Persoas do ano.\nEscolas te\u00f3ricas.\nA teor\u00eda feminista \u00e9 unha extensi\u00f3n do feminismo para os campos te\u00f3ricos ou filos\u00f3ficos e abrangue obras nunha serie de disciplinas, que incl\u00faen a antropolox\u00eda, a sociolox\u00eda, econom\u00eda, estudos feministas, cr\u00edtica literaria, historia da arte, psican\u00e1lise, \u00e9tica e filosof\u00eda. A teor\u00eda feminista ten como meta comprender a desigualdade de x\u00e9nero e mant\u00e9n o seu foco nas pol\u00edticas relacionadas cos sexos, as relaci\u00f3ns de poder e a sexualidade. \u00d3 mesmo tempo no que fornece unha cr\u00edtica destas relaci\u00f3ns sociais e pol\u00edticas, a maior parte da teor\u00eda feminista apoia a promoci\u00f3n dos intereses e dereitos das mulleres. Entre os temas explorados pola teor\u00eda feminista est\u00e1n a discriminaci\u00f3n, estereotipaxe, obxectificaci\u00f3n (especialmente a obxectificaci\u00f3n sexual), opresi\u00f3n e o patriarcado.\nA feminista e cr\u00edtica literaria norteamericana Elaine Showalter describe o desenvolvemento en fases da teor\u00eda feminista; ela chama a primeira fase como \"cr\u00edtica feminista\", na cal a lectora feminista examina as ideolox\u00edas detr\u00e1s dos fen\u00f3menos literarios; a segunda ch\u00e1maa \"xinocr\u00edtica\", na cal a \"muller \u00e9 a produtora de significado textual\", inclu\u00edndo \"a psicodin\u00e1mica da creatividade feminina, a ling\u00fc\u00edstica e o problema dunha lingua feminina, a traxectoria da historia e da carreira literaria feminina, individual ou colectiva.\" A \u00faltima fase \u00e9 chamada \"teor\u00eda do x\u00e9nero\", na cal a \"inscrici\u00f3n ideol\u00f3xica e os efectos literarios do sistema de sexo/x\u00e9nero\" son explorados. A acad\u00e9mica Toril Moi criticou este modelo, que viu como un modelo esencialista e determinista para a subxectividade feminina, que non consegue ter en conta a situaci\u00f3n das mulleres f\u00f3ra de Occidente.\nFeminismo franc\u00e9s.\nA expresi\u00f3n \"feminismo franc\u00e9s\" ref\u00edrese a unha p\u00f3la do feminismo que ter\u00eda xurdido a partir dun grupo de estudosos franceses, entre as d\u00e9cadas de 1970 e 1990. O feminismo franc\u00e9s, comparado \u00f3 angl\u00f3fono, salienta por unha abordaxe m\u00e1is filos\u00f3fica e literaria e porque os seus escritos tenden a ser m\u00e1is efusivos e metaf\u00f3ricos e menos preocupados coa doutrina pol\u00edtica, estando, xeralmente, m\u00e1is enfocados nas teor\u00edas \"do corpo\". O termo incl\u00fae autoras que non son necesariamente francesas, mais que traballaron substancialmente en Francia ou na tradici\u00f3n francesa, tales como Julia Kristeva e Bracha L. Ettinger.\nA escritora e fil\u00f3sofa francesa Simone de Beauvoir escribiu novelas, monograf\u00edas sobre filosof\u00eda, pol\u00edtica e cuesti\u00f3ns sociais, ensaios, biograf\u00edas e unha autobiograf\u00eda, e \u00e9 co\u00f1ecida polas s\u00faas novelas metaf\u00edsicas, inclu\u00edndo \"Os mandar\u00edns\", e pola s\u00faa obra \"O segundo sexo\", de 1949, unha an\u00e1lise detallada da opresi\u00f3n sufrida pola muller e un tratado ligado cos fundamentos do feminismo contempor\u00e1neo. O libro estabelece un existencialismo feminista, que determina unha revoluci\u00f3n moral. Como existencialista, aceptou o precepto de Jean-Paul Sartre de que \"a existencia precede a esencia\" e, polo tanto, \"non se nace sendo muller, conv\u00e9rtese nunha\". A s\u00faa an\u00e1lise conc\u00e9ntrase na construci\u00f3n social da muller como o outro, que ela identifica como sendo fundamental \u00e1 opresi\u00f3n da muller. Un dos seus argumentos \u00e9 o de que as mulleres foron consideradas, \u00f3 longo da historia, como anormais e desviadas, e sustenta que at\u00e9 mesmo Mary Wollstonecraft consideraba os homes como o ideal \u00f3 que as mulleres deb\u00edan aspirar; para o feminismo seguir adiante, segundo ela, esta actitude deber\u00eda ser abandonada.\nNa d\u00e9cada de 1970, as feministas francesas abordaron o feminismo co concepto de \"\u00e9criture f\u00e9minine\", que pode ser traducido como \"escrita feminina\". Segundo H\u00e9l\u00e8ne Cixous, a escrita e a filosof\u00eda ser\u00edan faloc\u00e9ntricas e, xunto con outras feministas francesas como Luce Irigaray, resaltou a \"escrita do corpo\" como un exercicio subversivo. O traballo da fil\u00f3sofa e psicanalista feminista Julia Kristeva influenciou a teor\u00eda feminista en xeral, en especial a cr\u00edtica literaria feminista e, a partir da d\u00e9cada de 1980, o traballo da artista e psicanalista Bracha Ettinger influenciou a cr\u00edtica literaria, a historia da arte e a teor\u00eda do cinema. Por\u00e9n, como a acad\u00e9mica Elizabeth Wright apuntou, \"ningunha destas feministas francesas se ali\u00f1a co movemento feminista tal como aparec\u00eda no mundo angl\u00f3fono\".\nIdeolox\u00edas.\n\u00d3 longo dos anos t\u00e9\u00f1ense desenvolvido moitos movementos feministas que se sobrepo\u00f1en e ideolox\u00edas.\nMovementos pol\u00edticos.\nAlgunhas p\u00f3las do feminismo acompa\u00f1an de preto as tendencias pol\u00edticas da sociedade en xeral, como o liberalismo e o conservadorismo, ou po\u00f1en o foco no medio ambiente. O feminismo liberal busca a igualdade individualista de homes e mulleres a trav\u00e9s dunha reforma pol\u00edtica e legal, sen alterar a estrutura da sociedade. O feminismo radical considera a xerarqu\u00eda capitalista controlada por homes como a caracter\u00edstica definidora da opresi\u00f3n \u00e1s mulleres e a erradicaci\u00f3n total e reconstruci\u00f3n da sociedade, se fose preciso. O feminismo conservador \u00e9 conservador en relaci\u00f3n \u00e1 sociedade na que reside. O feminismo libertario concibe as persoas como autopropietarias e, polo tanto, o dereito de liberdade en relaci\u00f3n coa interferencia coercitiva. O feminismo separatista non apoia as relaci\u00f3ns heterosexuais. O feminismo l\u00e9sbico est\u00e1, polo tanto, intimamente relacionado. Outras feministas critican o feminismo separatista como sexista. As ecofeministas ven o control da terra dos homes como respons\u00e1bel da opresi\u00f3n das mulleres e da destruci\u00f3n do ambiente natural; o ecofeminismo foi criticado por se concentrar de m\u00e1is nunha conexi\u00f3n m\u00edstica entre as mulleres e a natureza.\nIdeolox\u00edas materialistas.\nRosemary Hennessy e Chrys Ingraham din que os feminismos materialistas creceron a partir do pensamento marxista occidental e inspiraron unha serie de movementos diferentes, os cales est\u00e1n rodeados por nunha cr\u00edtica \u00f3 capitalismo e que buscan relacionar a ideolox\u00eda para as mulleres. O feminismo marxista argumenta que a propiedade privada \u00e9 a causa ra\u00edz da opresi\u00f3n \u00e1s mulleres, defendendo que a liberaci\u00f3n das mulleres s\u00f3 pode ser conseguida a trav\u00e9s do traballo para acabar coas fontes econ\u00f3micas e culturais da opresi\u00f3n, \u00e9 dicir, resolvendo o problema da escaseza. As feministas anarquistas afirmaban que a loita de clases e a anarqu\u00eda contra o Estado esixe a loita contra o patriarcado, que prov\u00e9n da xerarqu\u00eda involuntaria.\nIdeolox\u00edas racial e poscolonial.\nSara Ahmed argumenta que os feminismos negro e poscolonial son un desaf\u00edo \"para algunhas das premisas da organizaci\u00f3n do pensamento feminista occidental\". Durante gran parte da s\u00faa historia, os movementos feministas e desenvolvementos te\u00f3ricos foron conducidos predominantemente por mulleres da clase media branca de Europa Occidental e Am\u00e9rica do Norte. Por\u00e9n, as mulleres doutras razas propuxeron feminismos alternativos. Esa tendencia acelerouse na d\u00e9cada de 1960 co movemento dos dereitos civ\u00eds nos Estados Unidos e co colapso do colonialismo europeo en \u00c1frica, Caribe, partes de Am\u00e9rica Latina e o sueste asi\u00e1tico. Dende aquela \u00e9poca, as mulleres nos pa\u00edses en v\u00edas de desenvolvemento ex-colonias e que son doutra ou de varias etnias e que viven en situaci\u00f3n de pobreza propuxeron feminismos adicionais. O mullerismo xurdiu ap\u00f3s que os primeiros movementos feministas estivesen en gran parte compostos por brancas de clase media. As feministas poscoloniais argumentan que a opresi\u00f3n colonial e o feminismo occidental marxinalizaron as mulleres poscoloniais, mais non as converteron en pasivas ou sen voz. O feminismo do terceiro mundo est\u00e1 intimamente relacionado co feminismo poscolonial.\nIdeolox\u00edas construtivistas sociais.\nA finais do s\u00e9culo XX, varias feministas comezaron a argumentar que os papeis de x\u00e9nero son constru\u00eddos socialmente e que \u00e9 impos\u00edbel xeneralizar as experiencias das mulleres en todas as culturas e historias. O feminismo postestrutural bas\u00e9ase nas filosof\u00edas do postestruturalismo e da deconstruci\u00f3n, a fin de argumentar que o concepto de x\u00e9nero \u00e9 creado socialmente e culturalmente por medio do discurso. As feministas posmodernas tam\u00e9n resaltan a construci\u00f3n social de x\u00e9nero e a natureza discursiva da realidade, por\u00e9n, como Pamela Abbot \"et al.\" describiu, unha abordaxe posmoderna destaca no feminismo \"a existencia de m\u00faltiplas verdades (\u00f3 rev\u00e9s de simplemente de puntos de vista dos homes e das mulleres)\".\nMovementos culturais.\nO \"riot grrrl\" \u00e9 un movemento feminista da cultura punk que comezou na d\u00e9cada de 1990 e \u00e9 frecuentemente asociado coa terceira onda do feminismo. Foi creado con base na filosof\u00eda \"DIY\" de valores punk. O \"riot grrl\" tomou unha postura anticorporativa, de autosuficiencia e autodependencia. A \u00e9nfase do movemento est\u00e1 na identidade feminina universal e no separatismo, e moitas veces parece m\u00e1is intimamente relacionado coa segunda onda do feminismo que coa terceira onda. O movemento incentiva os \"puntos de vista central das adolescentes\", o que lles permite expresarse plenamente. O feminismo \"lipstick\" \u00e9 un movemento feminista cultural que tenta responder \u00e1 fenda da segunda onda do feminismo radical da d\u00e9cada de 1960 e 1970, coa recuperaci\u00f3n de s\u00edmbolos da identidade \"feminina\", como a maquillaxe, roupas suxestivas e a fascinaci\u00f3n sexual como puntos v\u00e1lidos de escollas persoais.\nPol\u00edtica.\nO feminismo tivo interacci\u00f3ns complexas cos principais movementos pol\u00edticos do s\u00e9culo XX.\nSocialismo.\nDende finais do s\u00e9culo XIX algunhas feministas ali\u00e1ronse co socialismo, mentres outras criticaron a ideolox\u00eda socialista por estar insuficientemente preocupada cos dereitos da muller. August Bebel, un activista precoz do Partido Socialdem\u00f3crata de Alema\u00f1a, publicou a s\u00faa obra \"Die Frau und der Sozialismus\", xustapo\u00f1endo a loita pola igualdade de dereitos entre os sexos, coa igualdade social en xeral. En 1907 houbo unha Conferencia Internacional das Mulleres Socialistas en Stuttgart, en Alema\u00f1a, onde o sufraxio feminino foi descrito como unha ferramenta de loita de clases. Clara Zetkin, do Partido Socialdem\u00f3crata de Alema\u00f1a, clamou polo voto feminino para constru\u00edr unha \"orde socialista, a \u00fanica que permite unha soluci\u00f3n radical para a cuesti\u00f3n da muller\".\nNo Reino Unido, o movemento de mulleres aliouse co Partido Laborista. Nos Estados Unidos, Betty Friedan xurdiu a partir dun fondo radical para asumir o liderado. A \"Radical Women\" \u00e9 a organizaci\u00f3n feminista socialista m\u00e1is antiga dos Estados Unidos e a\u00ednda est\u00e1 activa. Durante a guerra civil espa\u00f1ola, Dolores Ib\u00e1rruri (\"La Pasionaria\") liderou o Partido Comunista de Espa\u00f1a. Malia que apoiaba a igualdade de dereitos para as mulleres, opo\u00f1\u00edase a que as mulleres loitasen na parte da fronte e entrasen en conflito co anarcofeminista \"Mujeres Libres\".\nFascismo.\nO fascismo ti\u00f1a posturas dubidosas sobre o feminismo polos seus practicantes e por grupos de mulleres. Entre outras esixencias en materia de reforma social presentada no manifesto fascista en 1919, atop\u00e1base a expansi\u00f3n do sufraxio a todos os cidad\u00e1ns italianos con m\u00e1is de 18 anos de idade, inclu\u00edndo as mulleres (o que foi realizado s\u00f3 en 1946, ap\u00f3s a derrota do fascismo) e a elixibilidade para que todos os maiores de 25 anos puidesen concorrer a cargos. Esta demanda foi particularmente defendida por grupos auxiliares das mulleres fascistas, como o \"fasci femminilli\" e foi parcialmente realizado en 1925, baixo presi\u00f3n dos parceiros de coalici\u00f3n m\u00e1is conservadores do primeiro ministro Benito Mussolini.\nCipriano Blamires afirma que, malia que as feministas estaban entre as que se opo\u00f1\u00edan \u00e1 ascensi\u00f3n de Adolf Hitler, o feminismo tivo unha relaci\u00f3n complicada co movemento nazi, que ti\u00f1a varias mulleres que o apoiaban, ademais de grupos femininos. Mentres que os nazis glorificaron noci\u00f3ns tradicionais da sociedade patriarcal e o seu papel para as mulleres, tam\u00e9n alegaban reco\u00f1ecer a igualdade das mulleres no mercado de traballo. Por\u00e9n, Hitler e Mussolini declar\u00e1ronse en oposici\u00f3n \u00f3 feminismo e, despois da ascensi\u00f3n do nazismo en Alema\u00f1a en 1933, houbo unha r\u00e1pida disoluci\u00f3n dos dereitos pol\u00edticos e das oportunidades econ\u00f3micas polas que as feministas loitaran durante o per\u00edodo preguerra e, at\u00e9 certo punto, durante a d\u00e9cada de 1920. Georges Duby \"et al.\" di que, na pr\u00e1ctica, a sociedade fascista era xer\u00e1rquica e resaltaba a virilidade masculina, polo que as mulleres tiveron que manter unha posici\u00f3n en gran parte subordinada. Blamires tam\u00e9n observa que o neofascismo foi, dende os anos 1960, hostil co feminismo e defende que as mulleres acepten \"os seus papeis tradicionais\" na sociedade.\nMovemento polos dereitos civ\u00eds e contra o racismo.\nO movemento polos dereitos civ\u00eds influenciou e formou o movemento feminista e viceversa. Moitas feministas occidentais adaptaron a linguaxe e as teor\u00edas de activismo pola igualdade entre negros e brancos e trazaron paralelismos entre os dereitos da muller e os dereitos das persoas non brancas. A pesar das conexi\u00f3ns entre os movementos feminista e de dereitos civ\u00eds, algunha tensi\u00f3n xurdiu durante a d\u00e9cada de 1960 e comezos de 1970, cando as mulleres non brancas argumentaban que o feminismo era predominantemente branco e de clase media e non entend\u00eda e/ou non estaba preocupado coas cuesti\u00f3ns raciais. Da mesma forma, algunhas mulleres argumentan que o movemento dos dereitos civ\u00eds ti\u00f1a elementos sexistas e non trata axeitadamente as preocupaci\u00f3ns das mulleres. Estas cr\u00edticas crearon novas teor\u00edas sociais feministas sobre as intersecci\u00f3ns de racismo, clasismo e sexismo e novos feminismos, como o feminismo negro e o feminismo latino.\nSexualidade.\n\u00d3 longo da d\u00e9cada de 1970, unha gran variedade de mulleres influentes aceptaron o lesbianismo e a bisexualidade como parte do feminismo. Como resultado, unha proporci\u00f3n significativa de feministas favorec\u00eda este punto de vista. Por\u00e9n, outros consideraban a sexualidade irrelevante para a consecuci\u00f3n doutros obxectivos.\nAs actitudes feministas e a sexualidade feminina tomaron algunhas direcci\u00f3ns diferentes. Cuesti\u00f3ns como a industria do sexo, a representaci\u00f3n sexual nos medios de comunicaci\u00f3n e cuesti\u00f3ns relativas \u00f3 consentimento para as relaci\u00f3ns sexuais en condici\u00f3ns de dominaci\u00f3n masculina foron particularmente controvertidas entre as feministas. Este debate culminou no final dos anos 1970 e 1980, no que chegou a ser co\u00f1ecido como as \"Guerras sexuais feministas\", que enfronta o feminismo antipornograf\u00eda contra o feminismo pro-sexo, o que ocasionou que vertentes do movemento feminista quedasen profundamente divididas por estes debates.\nIndustria do sexo.\nOs pareceres sobre a industria do sexo dentro do movemento feminista son diversos. As feministas xeralmente son ou cr\u00edticas con ela (v\u00e9ndoa como explotadora, resultado de estruturas sociais patriarcais e que reforza actitudes sexuais e culturais que son c\u00f3mplices da violaci\u00f3n e do acoso sexual) ou apoian polo menos parte dela (argumentando que algunhas formas da industria sexual poden ser un medio de expresi\u00f3n feminista e un medio das mulleres para tomar o control da s\u00faa propia sexualidade).\nPornograf\u00eda.\nA visi\u00f3n feminista da pornograf\u00eda var\u00eda dende a condena, como unha forma de violencia contra as mulleres, at\u00e9 a interpretaci\u00f3n dalgunhas formas de pornograf\u00eda como un medio de expresi\u00f3n feminista. As feministas antipornograf\u00eda argumentan que \u00e9 perigosa para as mulleres e que as imaxes sexualmente expl\u00edcitas precisan ser controladas. Argumentan que a industria pornogr\u00e1fica contrib\u00fae na violencia contra as mulleres, tanto na produci\u00f3n (que implica a coerci\u00f3n f\u00edsica, psicol\u00f3xica, ou econ\u00f3mica das mulleres que a realizan e onde argumentan que o abuso e a explotaci\u00f3n de mulleres est\u00e1 desenfreado) como no seu consumo (onde argumentan que a pornograf\u00eda erotiza a dominaci\u00f3n, a humillaci\u00f3n e a coerci\u00f3n das mulleres, al\u00e9n de reforzar actitudes sexuais e culturais que son c\u00f3mplices da violaci\u00f3n e do acoso sexual). As feministas que valoran o sexo de maneira positiva argumentan que a liberdade sexual \u00e9 un compo\u00f1ente esencial da liberdade das mulleres. Como tal, as feministas a prol da pornograf\u00eda op\u00f3\u00f1ense \u00f3s esforzos para controlar as actividades sexuais consensuadas entre adultos.\nProstituci\u00f3n e tr\u00e1fico.\nA visi\u00f3n das feministas sobre a prostituci\u00f3n var\u00eda, mais moitas desas perspectivas poden ser libremente organizadas nun punto de vista global, que xeralmente \u00e9 cr\u00edtico ou de apoio da prostituci\u00f3n e do traballo sexual. Por\u00e9n, as feministas antiprostituci\u00f3n op\u00f3\u00f1ense fortemente, xa que a ven como unha forma de violencia e explotaci\u00f3n de mulleres e un sinal da dominaci\u00f3n masculina sobre a clase feminina. Entre as feministas que te\u00f1en estes puntos de vista sobre a prostituci\u00f3n est\u00e1n Kathleen Barry, Melissa Farley, Julie Bindel, Sheila Jeffreys, Catharine MacKinnon e Laura Lederer; A ONG Lobby Europeo das Mulleres tam\u00e9n condena a prostituci\u00f3n como \"unha forma intoler\u00e1bel de violencia masculina\".\nOutras feministas afirman que a prostituci\u00f3n e outras formas de traballo sexual poden ser opci\u00f3ns v\u00e1lidas para as mulleres e homes que optan por esas actividades. Os defensores deste punto de vista argumentan que a prostituci\u00f3n debe ser diferenciada da prostituci\u00f3n forzada e que as feministas deben apoiar o activismo profesional do sexo contra os abusos, tanto da industria do sexo como do sistema xur\u00eddico. A diverxencia entre esas d\u00faas posici\u00f3ns feministas foi particularmente controvertida, sendo pos\u00edbel comparala \u00e1s guerras sexuais feministas de finais do s\u00e9culo XX.\nAfirmaci\u00f3n da autonom\u00eda sexual feminina.\nPara as feministas, o dereito da muller de controlar a s\u00faa propia sexualidade \u00e9 unha cuesti\u00f3n fundamental. Feministas, como Catharine MacKinnon, argumentan que as mulleres te\u00f1en moi pouco control sobre os seus propios corpos, xa que a sexualidade feminina \u00e9 amplamente controlada e definida por homes en sociedades patriarcais. As feministas argumentan que a violencia sexual cometida por homes est\u00e1 moitas veces enraizada en ideolox\u00edas do dereito sexual masculino e que estes sistemas conc\u00e9denlles \u00e1s mulleres moi poucas opci\u00f3ns lex\u00edtimas para recusar tales ataques sexuais. En moitas culturas, os homes non cren que unha muller te\u00f1a dereito a rexeitar as tentativas sexuais masculinas ou de tomar unha decisi\u00f3n aut\u00f3noma sobre a participaci\u00f3n no sexo. As feministas afirman que todas as culturas son, dunha forma ou doutra, dominadas por ideolox\u00edas que, en gran parte, lles negan \u00e1s mulleres o dereito de decidir a forma de expresar a s\u00faa sexualidade, porque os homes s\u00e9ntense con dereito a definir o sexo nos seus propios termos. Este dereito pode asumir diferentes formas, dependendo da cultura. En moitas partes do mundo, especialmente en culturas conservadoras e relixiosas, o casamento \u00e9 considerado como unha instituci\u00f3n que esixe que unha muller estea sexualmente dispo\u00f1\u00edbel en t\u00f3dolos momentos, practicamente sen l\u00edmite; as\u00ed, forzar ou coaccionar unha muller a ter sexo non est\u00e1 considerado un crime ou un comportamento abusivo. En culturas m\u00e1is liberais, ese dereito ten a forma dunha sexualizaci\u00f3n xeral de toda a cultura. Isto vese na obxectificaci\u00f3n sexual das mulleres, sendo a pornograf\u00eda e outras formas de entretemento sexual un xeito de crear a fantas\u00eda de que todas as mulleres existen s\u00f3 para o pracer sexual dos homes e que as mulleres est\u00e1n dispo\u00f1\u00edbeis e desexosas de ter sexo en calquera momento e con calquera home.\nCiencia.\nA fil\u00f3sofa estadounidense Sandra Harding dixo que as \"percepci\u00f3ns morais e pol\u00edticas do movemento das mulleres inspiraron a cient\u00edficos sociais e bi\u00f3logos a po\u00f1er cuesti\u00f3ns cr\u00edticas sobre as formas nas que os investigadores tradicionais explicaron o x\u00e9nero, o sexo e as relaci\u00f3ns dentro e entre os mundos social e natural.\" Algunhas feministas, como Ruth Hubbard e Evelyn Fox Keller, critican o discurso cient\u00edfico tradicional como historicamente inclinado cara a unha perspectiva masculina. Unha parte da axenda de investigaci\u00f3n feminista \u00e9 o exame das formas nas que as desigualdades de poder son creadas e/ou reforzadas nas instituci\u00f3ns cient\u00edficas e acad\u00e9micas. A f\u00edsica Lisa Randall, nomeada para un equipo de traballo na Universidade Harvard polo daquela presidente Lawrence Summers, despois da s\u00faa controvertida discusi\u00f3n de por que as mulleres est\u00e1n subrepresentadas na ciencia e na enxe\u00f1ar\u00eda, dixo: \"Eu s\u00f3 quero ver moitas m\u00e1is mulleres entrando na ciencia para que estes problemas non aparezan m\u00e1is.\"\nLynn Hankinson Nelson, unha fil\u00f3sofa estadounidense, observa que as empiristas feministas encontran diferenzas fundamentais entre as experiencias de homes e mulleres. As\u00ed, elas buscan obter co\u00f1ecemento a trav\u00e9s da an\u00e1lise das experiencias das mulleres e para \"descubrir as consecuencias da omisi\u00f3n, cualificaci\u00f3n errada ou desvalorizaci\u00f3n delas\" para explicar unha gama da experiencia humana. Al\u00e9n diso, a pesar das apelaci\u00f3ns para unha maior atenci\u00f3n \u00e1s estruturas de desigualdade de x\u00e9nero na literatura acad\u00e9mica, as an\u00e1lises estruturais de preconcepto de x\u00e9nero raramente aparecen en revistas de psicolox\u00eda, especialmente nas \u00e1reas comunmente estudadas da psicolox\u00eda e da personalidade.\nUnha cr\u00edtica da epistemolox\u00eda feminista \u00e9 que permite que os valores sociais e pol\u00edticos poidan influenciar as s\u00faas conclusi\u00f3ns. Susan Haack, profesora de dereito e filosof\u00eda da Universidade de Miami, tam\u00e9n sinala que a epistemolox\u00eda feminista reforza estereotipos tradicionais sobre o pensamento das mulleres (como ser intuitiva e emocional, etc). A historiadora, escritora e fil\u00f3sofa da ciencia india Meera Nanda afirma que isto pode ser realmente unha trampa para mulleres dentro de \"papeis de x\u00e9nero tradicionais e axudan a xustificar o patriarcado\".\nBiolox\u00eda e x\u00e9nero.\nA ciencia feminista moderna desaf\u00eda a visi\u00f3n esencialista biol\u00f3xica do x\u00e9nero. Por exemplo, o libro de Anne Fausto-Sterling, \"Myths of Gender\", explora os presupostos contidos en investigaci\u00f3ns cient\u00edficas que apoian unha visi\u00f3n bioloxicamente esencialista de x\u00e9nero. No libro \"Delusions of Gender\", Cordelia Fine contesta a evidencia cient\u00edfica que suxire que hai unha diferenza biol\u00f3xica innata entre as mentes dos homes e das mulleres, afirmando que, no canto diso, as crenzas culturais e sociais son a raz\u00f3n de diferenzas entre os individuos que son comunmente percibidas como diferenzas sexuais.\nPsicolox\u00eda.\nO feminismo na psicolox\u00eda xurdiu como unha cr\u00edtica das perspectivas dominantemente masculinas na investigaci\u00f3n psicol\u00f3xica, onde s\u00f3 eran estudadas as perspectivas dos homes. Conforme as mulleres foron conquistando doutoramentos en psicolox\u00eda, as mulleres e as s\u00faas cuesti\u00f3ns foron introducidas como temas lex\u00edtimos de estudo. A psicolox\u00eda feminista resalta o contexto social, a experiencia vivida e a an\u00e1lise cualitativa. Proxectos como o \"Psychology's Feminist Voices\", en Toronto, no Canad\u00e1, xurdiron para catalogar a influencia de psic\u00f3logos feministas sobre a disciplina.\nCultura feminista.\nArquitectura.\nTam\u00e9n xurdiron investigaci\u00f3ns sobre a conceptualizaci\u00f3n da arquitectura baseada no x\u00e9nero, levando o feminismo ata a arquitectura moderna. Piyush Mathur cu\u00f1ou o termo \"arquixen\u00e9rico\" alegando que \"a proposta arquitect\u00f3nica ten un v\u00ednculo indisol\u00fabel coa definici\u00f3n e regulamentaci\u00f3n dos papeis, responsabilidades, dereitos e limitaci\u00f3ns de x\u00e9nero\". Mathur creou ese termo \"para explorar ... o significado de 'arquitectura' en termos de x\u00e9nero\" e \"explorar o significado do 'x\u00e9nero', en termos de arquitectura\".\nArtes visuais.\nConsonte coa evoluci\u00f3n xeral dentro do feminismo e moitas veces inclu\u00edndo t\u00e1cticas de autoorganizaci\u00f3n como un grupo de concienciaci\u00f3n, o movemento de arte feminista comezou na d\u00e9cada de 1960 e floreceu na d\u00e9cada de 1970. Jeremy Strick, director do Museo de Arte Contempor\u00e1nea dos \u00c1nxeles, describiu o movemento de arte feminista como \"o movemento internacional m\u00e1is influente do per\u00edodo do posguerra\" e Peggy Phelan, unha feminista estadounidense, dixo que \"trouxo as transformaci\u00f3ns de maior alcance, tanto na creaci\u00f3n de arte como na escrita, das \u00faltimas catro d\u00e9cadas\". Judy Chicago, unha escritora e artista feminista estadounidense que cun equipo de 129 membros creou o \"The Dinner Party\", unha instalaci\u00f3n art\u00edstica no Museo de Brooklyn de Nova York, dixo en 2009 para a \"ARTnews\": \"A\u00ednda hai unha diverxencia institucional e unha insistencia nunha narrativa euroc\u00e9ntrica masculina, estamos tentando mudar o futuro: facer que as nenas e nenos perciban que a arte das mulleres non \u00e9 unha excepci\u00f3n, \u00e9 unha parte normal da historia da arte.\"\nLiteratura.\nO movemento feminista produciu obras literarias de ficci\u00f3n e non ficci\u00f3n feminista, al\u00e9n de crear un novo interese na literatura das mulleres. Isto tam\u00e9n supuxo unha avaliaci\u00f3n xeral das contribuci\u00f3ns hist\u00f3ricas e acad\u00e9micas das mulleres, en resposta \u00e1 crenza de que a vida e as contribuci\u00f3ns das mulleres foran subrepresentadas como \u00e1reas de interese acad\u00e9mico. Gran parte do per\u00edodo inicial de estudos literarios feministas tivo o foco na redescuberta e recuperaci\u00f3n de textos escritos por mulleres. Estudos como \"Mothers of the Novel\" (1986), de Dale Spender, e \"The Rise of the Woman Novelist\" (1986), de Jane Spencer, foron innovadores na s\u00faa insistencia de que as mulleres sempre foran escritoras. Proporcional a este aumento do interese acad\u00e9mico, varias editoriais comezaron a tarefa de reeditar textos. A \"Virago Press\" comezou a publicar a s\u00faa gran lista de novelas do s\u00e9culo XIX e de comezos do s\u00e9culo XX en 1975 e converteuse nunha das primeiras editoriais comerciais en participar no proxecto de recuperaci\u00f3n. Na d\u00e9cada de 1980, Pandora Press respons\u00e1bel da publicaci\u00f3n do estudo de Spender, lanzou unha serie de novelas do s\u00e9culo XVIII escritas por mulleres. M\u00e1is recentemente, a \"Broadview Press\" continuou a publicar novelas dos s\u00e9culos XVIII e XIX, moitas at\u00e9 ent\u00f3n f\u00f3ra do cat\u00e1logo, e a Universidade de Kentucky ten unha serie de reedici\u00f3ns de novelas de mulleres. A obra \"Vindicaci\u00f3n dos dereitos da muller\" (1792) de Mary Wollstonecraft \u00e9 unha das primeiras obras de filosof\u00eda feminista. O ensaio \"Un cuarto de seu\" (1929) de Virginia Woolf, salienta no seu argumento por ofrecer un espazo literal e figurativo para mulleres escritoras dentro dunha tradici\u00f3n literaria dominada polo patriarcado.\nO interese xeneralizado na literatura das mulleres est\u00e1 relacionado cunha reconsideraci\u00f3n xeral e unha ampliaci\u00f3n do canon literario. O interese en literaturas poscoloniais, na literatura gai e l\u00e9sbica, obras de persoas de cor e nas produci\u00f3ns culturais doutros grupos historicamente marxinalizados resultou nunha expansi\u00f3n de toda dimensi\u00f3n do que \u00e9 considerado \"literatura\" e x\u00e9neros at\u00e9 ent\u00f3n non considerados como \"literarios\", como obras para nenos, revistas, cartas, relatos de viaxes e moitos outros son agora temas de interese acad\u00e9mico. A maior\u00eda dos x\u00e9neros e subx\u00e9neros foron sometidos a unha an\u00e1lise semellante, de maneira que agora vense obras de \"g\u00f3tico feminino\" ou a ciencia ficci\u00f3n das mulleres.\nDe acordo coa profesora feminista estadounidense Elyce Rae Helford, a \"ciencia ficci\u00f3n e a fantas\u00eda serven como veh\u00edculos importantes para o pensamento feminista, particularmente como pontes entre a teor\u00eda e a pr\u00e1ctica.\" A ciencia ficci\u00f3n feminista \u00e1s veces \u00e9 ensinada no mundo universitario para explorar o papel das construci\u00f3ns sociais na comprensi\u00f3n de x\u00e9nero. Entre os textos not\u00e1beis deste tipo est\u00e1n \"The Left Hand of Darkness\" (1969), de Ursula K. Le Guin; \"The Female Man\" (1970), de Joanna Russ; \"Kindred\" (1979), de Octavia E. Butler e \"O conto da criada\" (1985) de Margaret Atwood.\nM\u00fasica.\nA m\u00fasica feminista \u00e9 a m\u00fasica feita por mulleres, para mulleres e sobre mulleres. O x\u00e9nero xurdiu como unha expresi\u00f3n musical do movemento da segunda onda feminista, as\u00ed como o traballo, os dereitos civ\u00eds e os movementos pola paz.\nO movemento foi iniciado por lesbianas como Cris Williamson, Meg Christian e Margie Adam, por mulleres activistas afroamericanas como Bernice Johnson Reagon e o seu grupo \"Sweet Honey in the Rock\", e a activista da paz Holly Near. A m\u00fasica feminista tam\u00e9n se refire \u00e1 industria musical feminista m\u00e1is ampla, que vai al\u00e9n dos artistas para inclu\u00edr m\u00fasicas de estudio, produtoras, enxe\u00f1eiras de son, t\u00e9cnicas, artistas \"cover\", distribuidoras, promotoras e organizadoras de festivais, que tam\u00e9n son mulleres.\nO feminismo converteuse na principal preocupaci\u00f3n dos music\u00f3logos na d\u00e9cada de 1980. Antes diso, na d\u00e9cada de 1970, os music\u00f3logos estaban comezando a descubrir mulleres compositoras e int\u00e9rpretes e a recibir conceptos de canon, xenio, x\u00e9nero e periodizaci\u00f3n a partir dunha perspectiva feminista. Noutras palabras, estaba sendo abordada a cuesti\u00f3n de como as mulleres m\u00fasicas se encaixan na historia da m\u00fasica tradicional.\nA trav\u00e9s dos anos 1980 e 1990, a tendencia mant\u00edvose con music\u00f3logas como Susan McClary, Marcia Citron e Ruth Solie, que comezaron a considerar as raz\u00f3ns culturais para a marxinalizaci\u00f3n das mulleres.\nConceptos como a m\u00fasica como discurso de x\u00e9nero, profesionalismo, recepci\u00f3n da m\u00fasica das mulleres, exame dos locais de produci\u00f3n de m\u00fasica, a relativa riqueza e educaci\u00f3n das mulleres, os estudos de m\u00fasica popular en relaci\u00f3n \u00e1 identidade das mulleres, as ideas patriarcais na an\u00e1lise musical e noci\u00f3ns de x\u00e9nero e diferenza son alg\u00fans dos temas analizados \u200b\u200bdurante esta \u00e9poca.\nCinema.\nO cinema feminista, que defende ou ilustra as perspectivas feministas, xurdiu en gran parte co desenvolvemento da filmolox\u00eda feminista nos anos 1960 e comezos dos anos 1970. As mulleres radicaliz\u00e1ranse durante a d\u00e9cada de 1960 polo debate pol\u00edtico e pola chamada liberaci\u00f3n sexual; mais o fracaso do radicalismo en producir alteraci\u00f3ns profundas para as mulleres materializouse para formar grupos de concienciaci\u00f3n e comezou a analizar, a partir de diferentes perspectivas, a construci\u00f3n do cinema feminista. As diferenzas foron particularmente acentuadas entre as feministas de ambos os lados do Atl\u00e1ntico. En 1972, aconteceron os primeiros festivais de cinema feminista nos Estados Unidos e no Reino Unido, as\u00ed como a primeira revista de cinema feminista, a \"Women and Film\". As te\u00f3ricas deste per\u00edodo incl\u00faen a Claire Johnston e Laura Mulvey, que tam\u00e9n organizaron eventos feministas no Festival Internacional de Cinema de Edimburgo. Entre outras te\u00f3ricas que tiveron un impacto poderoso no cinema feminista est\u00e1n Teresa de Lauretis.\nArgumentouse que hai d\u00faas abordaxes distintas para o cinema independente e teoricamente inspirado polo feminismo. A primeira preoc\u00fapase pola \"desconstruci\u00f3n\", cunha an\u00e1lise e unha creba dos c\u00f3digos do cinema \"mainstream\", co obxectivo de crear unha relaci\u00f3n diferente entre o espectador e o cinema dominante. A segunda abordaxe, unha contracultura feminista, encarna a escrita feminina para investigar unha linguaxe cinematogr\u00e1fica especificamente feminina. Algunhas cr\u00edticas recentes das abordaxes feministas no cinema centr\u00e1ronse arredor dun sistema de clasificaci\u00f3n sueco chamado test de Bechdel.\nDurante o per\u00edodo entre as d\u00e9cadas de 1930 e 1950, no apoxeo dos grandes estudios de Hollywood, as condici\u00f3ns das mulleres na industria eran p\u00e9simas e, malia que o escenario mellorou dende ent\u00f3n, moitas voces din que a\u00ednda hai moito que mellorar nesta \u00e1rea. Dos filmes de arte de Sally Potter, Catherine Breillat, Claire Denis e Jane Campion, at\u00e9 os filmes de acci\u00f3n de Kathryn Bigelow, as mulleres agora te\u00f1en unha voz m\u00e1is forte, mais son moi conscientes da diferenza de x\u00e9nero a\u00ednda persistente no mundo cinematogr\u00e1fico.\nImpacto cultural.\nO movemento feminista efectuou mudanzas na sociedade occidental, inclu\u00edndo o sufraxio feminino, maior acceso \u00e1 educaci\u00f3n; salarios m\u00e1is equitativos cos dos homes, o dereito de iniciar o proceso de divorcio, o dereito da muller de tomar decisi\u00f3ns individuais relativas \u00f3 embarazo (inclu\u00edndo o acceso \u00f3s contraceptivos e \u00f3 aborto), e o dereito de propiedade.\nDereitos civ\u00eds.\nA partir da d\u00e9cada de 1960, a campa\u00f1a polos dereitos da muller foi recibida con resultados mixtos nos Estados Unidos e no Reino Unido. Outros pa\u00edses da CEE concordaron en garantir que as leis discriminatorias ser\u00edan suprimidas en toda a Comunidade Europea.\nAlgunhas campa\u00f1as feministas tam\u00e9n axudaron a promover actitudes de reforma contra o abuso sexual infantil. A visi\u00f3n de que as mozas provocan os homes a ter relaci\u00f3ns sexuais con elas foi substitu\u00edda pola responsabilidade dos homes polo seu propio comportamento, no caso de que os homes fosen adultos.\nNos Estados Unidos, a Organizaci\u00f3n Nacional das Mulleres comezou en 1966 para axudar a conquistar a igualdade das mulleres, especialmente a trav\u00e9s da Emenda de Dereitos Igualitarios, que non foi aprobada, malia que alg\u00fans estados promulgaron as s\u00faas propias leis sobre o tema. Os dereitos reprodutivos nos Estados Unidos centr\u00e1ronse na decisi\u00f3n xudicial no caso \"Roe v. Wade\", enunciando o dereito da muller de escoller se quere levar o embarazo a termo. As mulleres occidentais ga\u00f1aron un control sobre a natalidade m\u00e1is confi\u00e1bel, o que permitiu a planificaci\u00f3n familiar e das s\u00faas carreiras profesionais. Nos Estados Unidos, o movemento comezou na d\u00e9cada de 1910 con Margaret Sanger e noutros lugares con Marie Stopes. Nas \u00faltimas tres d\u00e9cadas do s\u00e9culo XX, as mulleres occidentais conquistaron unha nova liberdade a trav\u00e9s do control da natalidade, que lles permitiu \u00e1s mulleres planificar a s\u00faa vida adulta, moitas veces abrindo novos cami\u00f1os tanto nas s\u00faas carreiras como na s\u00faa familia.\nA divisi\u00f3n do traballo dentro das familias viuse afectada polo aumento da entrada das mulleres no mundo laboral durante o s\u00e9culo XX. O soci\u00f3logo Arlie Russell Hochschild descubriu que, nos fogares onde tanto os homes como as mulleres traballan, \u00e1mbolos dous gastan cantidades iguais de tempo de traballo, pero as mulleres a\u00ednda gastan m\u00e1is tempo nas tarefas dom\u00e9sticas, a\u00ednda que Cathy Young salientou que as mulleres acaban por evitar a igualdade de participaci\u00f3n dos homes en tarefas dom\u00e9sticas e parentais.\nJudith K. Brown escribiu: \"as mulleres son m\u00e1is propensas a facer unha contribuci\u00f3n substancial cando as actividades de subsistencia te\u00f1en as seguintes caracter\u00edsticas: cando o participante non est\u00e1 obrigado a estar lonxe de casa; as tarefas son relativamente mon\u00f3tonas e non esixen concentraci\u00f3n continuada; e o traballo non \u00e9 perigoso, pode ser realizado, a pesar de interrupci\u00f3ns, e pode ser facilmente interrompido, unha vez reiniciado.\"\nNo dereito internacional, a Convenci\u00f3n sobre a eliminaci\u00f3n de todas as formas de discriminaci\u00f3n contra a muller \u00e9 unha convenci\u00f3n internacional adoptada pola Asemblea Xeral das Naci\u00f3ns Unidas e \u00e9 descrita como unha declaraci\u00f3n internacional dos dereitos das mulleres. Entrou en vigor nos pa\u00edses que a ratificaron.\nLingua.\nOs defensores da linguaxe de x\u00e9nero neutro argumentan que o uso da linguaxe espec\u00edfica de x\u00e9nero, moitas veces, implica a superioridade masculina ou reflicte un estado desigual da sociedade.\nTeolox\u00eda.\nA teolox\u00eda feminista \u00e9 un movemento que reexamina as tradici\u00f3ns, pr\u00e1cticas, escrituras e teolox\u00edas das relixi\u00f3ns a partir dunha perspectiva feminista. Alg\u00fans dos obxectivos da teolox\u00eda feminista incl\u00faen o aumento do papel das mulleres no clero e nas autoridades relixiosas, reinterpretando imaxes de dominaci\u00f3n masculina e da linguaxe sobre Deus, determinando o lugar das mulleres en relaci\u00f3n \u00e1 carreira e da maternidade e estudando imaxes de mulleres en textos relixiosos considerados sagrados.\nAs ideas de J. J. Bachofen e Robert Graves, e posteriormente de Walter Burkert, Jane Ellen Harrison, James Mellart, Arthur Evans, Joseph Campbell, Erich Neumann sobre unha relixi\u00f3n matriarcal e un per\u00edodo da historia da humanidade cuxa estrutura social estar\u00eda baseada nun matriarcado, foron incorporadas polo feminismo dos anos 1970 por autoras como Merlin Stone, que estudou as Venus paleol\u00edticas como evidencias dunha relixi\u00f3n matriarcal dende a prehistoria at\u00e9 as civilizaci\u00f3ns antigas do polite\u00edsmo prehel\u00e9nico. Merlin Stone, autora de \"When God Was a Woman\" e Marija Gimbutas est\u00e1n consideradas as autoras m\u00e1is destacadas da p\u00f3la da arqueolox\u00eda feminista da d\u00e9cada de 1970. A obra \"The Civilization of the Goddess\" (1989) converteuse nun traballo padr\u00f3n para a teor\u00eda dun patriarcado e \"androcracia\" que ter\u00eda xurdido na Idade de Bronce, substitu\u00edndo o Neol\u00edtico centrado no culto da Deusa nai. Stone presenta unha relixi\u00f3n matriarcal como arredor dun culto universal da cobra asociada \u00e1 muller e como un s\u00edmbolo fundamental de sabedor\u00eda espiritual, fertilidade, vida e forza.\nO feminismo cristi\u00e1n \u00e9 unha p\u00f3la da teolox\u00eda feminista, que procura interpretar e comprender o cristianismo \u00e1 luz da igualdade de mulleres e homes e que esa interpretaci\u00f3n \u00e9 necesaria para unha completa comprensi\u00f3n do cristianismo. Malia que non hai un padr\u00f3n estabelecido de crenzas entre as feministas cristi\u00e1s, a maior\u00eda concorda que Deus non discrimina con base \u00f3 sexo e est\u00e1n relacionadas cuesti\u00f3ns como a ordenaci\u00f3n de mulleres, a dominaci\u00f3n masculina e o equilibrio da parentalidade no matrimonio cristi\u00e1n, al\u00e9n de reivindicaci\u00f3ns de deficiencia moral, a inferioridade das mulleres en relaci\u00f3n \u00f3s homes e o tratamento xeral das mulleres dentro da igrexa cristi\u00e1.\nAs feministas isl\u00e1micas defenden os dereitos das mulleres, igualdade de x\u00e9nero e a xustiza social fundamentada dentro dunha estrutura isl\u00e1mica. Os defensores pretenden evidenciar as ensinanzas profundamente enraizadas de igualdade no Cor\u00e1n e incentivar un cuestionamento da interpretaci\u00f3n patriarcal das ensinanzas isl\u00e1micas a trav\u00e9s do Cor\u00e1n, \"hadith \"(ditos de Mahoma) e da \"sharia\" (lei) para a creaci\u00f3n dunha sociedade m\u00e1is igualitaria e xusta. A pesar de estar enraizado no islamismo, os pioneiros do movemento tam\u00e9n empregaron discursos feministas seculares e occidentais e reco\u00f1ecen o papel do feminismo isl\u00e1mico como parte dun movemento feminista global integrado.\nO feminismo xudeu \u00e9 un movemento que busca mellorar o estado relixioso, xur\u00eddico e social das mulleres dentro do xuda\u00edsmo e abrir novas oportunidades para a experiencia relixiosa e o liderado das mulleres xud\u00edas. As principais cuesti\u00f3ns para as feministas xud\u00edas no inicio deses movementos foron a exclusi\u00f3n do grupo de oraci\u00f3n s\u00f3 para homes, a incapacidade das mulleres para seren testemu\u00f1as e o divorcio.\nO feminismo ateo achegouse \u00e1 cr\u00edtica feminista da relixi\u00f3n, argumentando que moitas relixi\u00f3ns te\u00f1en regras opresivas en relaci\u00f3n \u00e1s mulleres e temas e elementos mis\u00f3xinos en textos relixiosos.\nPatriarcado.\nO patriarcado \u00e9 un sistema social no cal a sociedade est\u00e1 organizada arredor de figuras de autoridade do sexo masculino. Neste sistema os pais te\u00f1en autoridade sobre as mulleres, as nenas e a propiedade. Implica instituci\u00f3ns con regras e privilexios masculinos e \u00e9 dependente da subordinaci\u00f3n feminina. A maior\u00eda das formas de feminismo caracterizan o patriarcado como un sistema social inxusto e que \u00e9 opresivo para as mulleres. Carole Pateman argumenta que a distinci\u00f3n patriarcal \"entre masculinidade e feminidade \u00e9 a diferenza pol\u00edtica entre liberdade e suxeici\u00f3n\". Na teor\u00eda feminista do concepto de patriarcado, moitas veces est\u00e1n inclu\u00eddos todos os mecanismos sociais que reproducen e exercen a dominaci\u00f3n masculina sobre as mulleres. A teor\u00eda feminista tipicamente caracteriza o patriarcado como unha construci\u00f3n social, que pode ser superada analizando criticamente as s\u00faas manifestaci\u00f3ns. Algunhas feministas radicais propuxeron que, visto que o patriarcado est\u00e1 moi profundamente enraizado na sociedade, o separatismo feminista \u00e9 a \u00fanica soluci\u00f3n vi\u00e1bel. Outras feministas criticaron eses puntos de vista por consideralos \"anti-homes\".\nHomes e masculinidade.\nA teor\u00eda feminista explorou a construci\u00f3n social da masculinidade e as s\u00faas implicaci\u00f3n para a meta de igualdade de x\u00e9nero. A construci\u00f3n social da masculinidade \u00e9 vista polo feminismo como problem\u00e1tica porque asocia os homes coa agresi\u00f3n e a competici\u00f3n, al\u00e9n de reforzar as relaci\u00f3ns de x\u00e9nero patriarcais e desiguais. As culturas patriarcais son criticadas por seren \"limitantes formas de masculinidade\", dispo\u00f1\u00edbeis para os homes e que, polo tanto, estreitan as s\u00faas escollas de vida. Algunhas feministas est\u00e1n involucradas en cuesti\u00f3ns do activismo masculino co obxectivo de chamar a atenci\u00f3n sobre a violaci\u00f3n masculina e abordar as expectativas sociais negativas para os homes.\nA participaci\u00f3n masculina no feminismo \u00e9 encoraxada polas feministas e \u00e9 vista como unha importante estratexia para alcanzar o compromiso social completo para a igualdade de x\u00e9nero. Moitos homes son profeministas e apoian activamente a loita da defensa dos dereitos das mulleres, a teor\u00eda feminista e os estudos de masculinidade. Por\u00e9n, alg\u00fans te\u00f3ricos sinalan que, a pesar da implicaci\u00f3n masculina co feminismo, \u00e9 preciso recalcar que estes non poden chamarse feministas, pois non son os protagonistas do movemento, son simpatizantes que desconstr\u00faen reflexi\u00f3ns machistas tan arraigadas polas influencias sociais do patriarcado nas relaci\u00f3ns de x\u00e9nero. Hoxe en d\u00eda, o consenso sobre teor\u00edas feministas e de masculinidade \u00e9 que ambos os sexos poden e deben cooperar para alcanzar os obxectivos superiores do feminismo. Prop\u00faxose que, en gran parte, isto pode conseguirse por medio de consideraci\u00f3ns de activismos femininos. Neste sentido a Campa\u00f1a da ONU \"heforshe\" pode contribu\u00edr moito no apoio dos homes \u00f3 feminismo.\nReacci\u00f3ns.\nDiferentes grupos de persoas responderon \u00f3 feminismo, e tanto homes como mulleres est\u00e1n entre os seus defensores e cr\u00edticos. Entre os estudantes universitarios estadounidenses, o apoio \u00e1s ideas feministas \u00e9 m\u00e1is com\u00fan que a autoidentificaci\u00f3n como feminista. Os medios nos Estados Unidos tenden a retratar negativamente o feminismo e as feministas \"son menos frecuentemente asociadas coas actividades do d\u00eda a d\u00eda de traballo/lecer das mulleres com\u00fans.\" Por\u00e9n, como demostraron investigaci\u00f3ns recentes, conforme as persoas se expo\u00f1en a feministas autoidentificadas e a discusi\u00f3ns relativas \u00e1s varias formas de feminismo, a s\u00faa propia autoidentificaci\u00f3n co feminismo medra. Roy Baumeister criticou as feministas que \"s\u00f3 ollan para o cumio da sociedade e sacan conclusi\u00f3ns sobre a sociedade como un todo. Si, hai principalmente homes no cumio. Mais se vostede olla para o fondo, realmente na parte inferior, vostede vai encontrar moitos homes al\u00ed tam\u00e9n.\"\nProfeminismo.\nO profeminismo \u00e9 o apoio \u00f3 feminismo sen implicar que o defensor sexa un membro do movemento feminista. O termo \u00e9 m\u00e1is frecuentemente usado en referencia a homes que apoian activamente o feminismo. As actividades dos grupos de homes profeministas incl\u00faen o traballo antiviolencia con nenos e rapaces nas escolas, ofrecendo relatorios sobre acoso sexual nos locais de traballo, realizando campa\u00f1as de educaci\u00f3n comunitaria e aconsellando a homes perpetradores de violencia. Os homes profeministas tam\u00e9n poden estar envoltos na sa\u00fade dos homes, no activismo contra a pornograf\u00eda, inclu\u00edndo a lexislaci\u00f3n antipornograf\u00eda, nos estudos sobre a masculinidade e no desenvolvemento de curr\u00edculos sobre igualdade de x\u00e9nero nas escolas. Este traballo real\u00edzase, \u00e1s veces, en colaboraci\u00f3n coas instituci\u00f3ns e activistas feministas, como centros contra a violencia dom\u00e9stica e a violaci\u00f3n.\nAntifeminismo.\nO antifeminismo \u00e9 a oposici\u00f3n \u00f3 feminismo nalgunhas ou todas as s\u00faas formas. No s\u00e9culo XIX, o antifeminismo centrouse na oposici\u00f3n \u00f3 sufraxio feminino. M\u00e1is tarde, os opositores da entrada das mulleres nas instituci\u00f3ns de ensino superior argumentaban que a educaci\u00f3n era unha carga f\u00edsica demasiado grande para o sexo feminino. Outros antifeministas opux\u00e9ronse \u00e1 entrada das mulleres na forza de traballo ou \u00f3 seu dereito de sindicalismo ou de obter o control da natalidade e da s\u00faa propia sexualidade.\nAlgunhas persoas opux\u00e9ronse \u00f3 feminismo alegando que o movemento \u00e9 contrario \u00f3s valores tradicionais ou a crenzas relixiosas. Estes antifeministas argumentan, por exemplo, que a aceptaci\u00f3n social do divorcio \u00e9 errada e prexudicial e que homes e mulleres son fundamentalmente diferentes e, as\u00ed, os seus diferentes papeis tradicionais na sociedade deben ser mantidos. Outros antifeministas op\u00f3\u00f1ense \u00e1 entrada das mulleres no mercado de traballo, cargos pol\u00edticos e \u00f3 proceso electoral, al\u00e9n da diminuci\u00f3n da autoridade masculina na familia.\nMalia que se identifican como feministas, escritoras como Camille Paglia, Christina Hoff Sommers, Jean Bethke Elshtain, Elizabeth Fox-Genovese e Daphne Patai op\u00f3\u00f1ense a algunhas versi\u00f3ns do movemento. Argumentan, por exemplo, que o feminismo moitas veces acaba por promover a misandria e a elevaci\u00f3n dos intereses das mulleres por enriba dos dos homes. Al\u00e9n diso, tam\u00e9n critican as posici\u00f3ns de feministas radicais como prexudiciais para \u00e1mbolos dous x\u00e9neros. Daphne Patai e Noretta Koertge argumentan que o termo \"antifeminista\" \u00e9 usado para silenciar o debate acad\u00e9mico sobre o feminismo.\nO soci\u00f3logo estadounidense Allan G. Johnson critica a interpretaci\u00f3n esencialista de que a opresi\u00f3n patriarcal sufrida polas mulleres est\u00e1 radicada en tendencias de dominaci\u00f3n e agresi\u00f3n inherentes \u00f3 sexo masculino. No tocante \u00f3 feminismo marxista, Johnson afirma que o patriarcado \u00e9 anterior \u00f3 xurdimento do propio capitalismo e, por conta diso, non pode ser entendido como unha consecuencia directa deste sistema econ\u00f3mico.\nPosfeminismo.\nO termo \"posfeminismo\" describe unha serie de puntos de vista en reacci\u00f3n \u00f3 feminismo. A\u00ednda que non chegan a ser \"antifeministas\", as posfeministas afirman que as mulleres acadaron as metas da segunda onda \u00f3 mesmo tempo que son cr\u00edticas coas metas da terceira onda do feminismo. O termo foi usado por vez primeira na d\u00e9cada de 1980, para describir unha reacci\u00f3n contra esa segunda onda e no presente \u00e9 usado como r\u00f3tulo para diversas teor\u00edas que analizan de maneira cr\u00edtica os discursos feministas anteriores e incl\u00faen desaf\u00edos \u00e1s ideas da segunda onda. Outras posfeministas defenden que o feminismo non \u00e9 xa necesario na sociedade. A historiadora da arte Amelia Jones escribiu que os textos posfeministas xurdidos nas d\u00e9cadas de 1980 e 1990 retrataban a segunda onda do feminismo como unha entidade monol\u00edtica, usando xeneralizaci\u00f3ns nas s\u00faas cr\u00edticas.\nUn dos primeiros usos do termo foi no artigo de 1982 de Susan Bolotin, \"Voices of the Post-Feminist Generation\" (\"Voces da xeraci\u00f3n posfeminista\"), publicado na \"New York Times Magazine\". Este artigo baseouse nunha serie de entrevistas con mulleres que concordaban en gran parte coas metas do feminismo, mais non se identificaban como feministas. Feministas contempor\u00e1neas, como Katha Pollitt ou Nadine Strossen, consideran que o feminismo simplemente afirma que as \"mulleres son persoas\". Os puntos de vista que separan os sexos, no canto de unilos, son considerados por estas autoras como \"sexistas\", e non \"feministas\".\nNo seu libro \"Backlash: The Undeclared War Against American Women\", Susan Faludi argumenta que unha reacci\u00f3n contra a segunda onda do feminismo na d\u00e9cada de 1980 conseguiu redefinir con \u00e9xito o feminismo a trav\u00e9s dos seus propios termos; colocou o movemento de liberaci\u00f3n feminina como fonte de moitos dos problemas que estar\u00edan supostamente aflixindo as mulleres no fin da d\u00e9cada de 1980 - problemas estes que, segundo ela, ser\u00edan ilusorios, creados polos medios sen calquera evidencia substancial. De acordo con ela, este tipo de reacci\u00f3n \u00e9 unha tendencia hist\u00f3rica, que ocorre sempre que parece que as mulleres obtiveron vitorias substanciais nos seus esforzos por obter dereitos iguais.\nSegundo a acad\u00e9mica brit\u00e1nica Angela McRobbie, engadir o prefixo \"post-\" a \"feminismo\" mina t\u00f3dolos avances que o feminismo fixo na conquista da igualdade para todos, inclu\u00edndo para as mulleres. O termo \"posfeminismo\" dar\u00eda a impresi\u00f3n de que esta igualdade xa foi acadada, e que as feministas agora poder\u00edan dedicarse a metas diferentes. McRobbie sinala que o posfeminismo pode ser visto m\u00e1is claramente nos produtos supostamente feministas dos medios, tales como filmes e series como \"Bridget Jones's Diary\", \"Sex and the City\" e \"Ally McBeal\". Personaxes femininas como Bridget Jones e Carrie Bradshaw alegan estar liberadas e gozan claramente da s\u00faa sexualidade, mais est\u00e1n constantemente na procura do home que far\u00e1 que pague a pena todo na s\u00faa vida.\nV\u00e9xase tam\u00e9n.\nBibliograf\u00eda.\nEn galego\nEn ingl\u00e9s"}
{"id": "25615", "revid": "89787", "url": "https://gl.wikipedia.org/wiki?curid=25615", "title": "N\u00famero imaxinario", "text": "En Matem\u00e1ticas, un n\u00famero imaxinario (ou \"n\u00famero puramente imaxinario\") \u00e9 un n\u00famero complexo cuxa parte real \u00e9 igual a cero.\nDefinici\u00f3n.\nTodo n\u00famero complexo pode ser escrito como formula_1, onde formula_2 e formula_3 son n\u00fameros reais e i \u00e9 a unidade imaxinaria coa propiedade de que\nO n\u00famero formula_2 \u00e9 a parte real do n\u00famero complexo, e formula_3 \u00e9 a parte imaxinaria. A pesar de Descartes usar inicialmente o termo \"n\u00famero imaxinario\" para designar o que actualmente se chama \"n\u00famero complexo\", o termo hoxe en d\u00eda significa especificamente un n\u00famero complexo con parte real igual a formula_7, \u00e9 dicir, un n\u00famero da forma formula_8, onde formula_3 \u00e9 un n\u00famero real. N\u00f3tese que, tecnicamente, o cero formula_7 consid\u00e9rase como sendo un n\u00famero puramente imaxinario: formula_7 \u00e9 o \u00fanico n\u00famero complexo que \u00e9 tanto real como puramente imaxinario.\nHistoria.\nRafael Bombelli estableceu por primeira vez as regras para multiplicar n\u00fameros complexos en 1572. Ren\u00e9 Descartes escribiu sobre eles en 1637 na s\u00faa obra \"La G\u00e9om\u00e9trie\", onde usou o termo \"imaxinario\" en sentido pexorativo, xa que na \u00e9poca eses n\u00fameros eran pobremente entendidos e consider\u00e1base que non exist\u00edan. O uso dos n\u00fameros imaxinarios non foi aceptado amplamente ata os traballos de Leonhard Euler (1707\u20131783) e Carl Friedrich Gauss (1777\u20131855)."}
{"id": "25617", "revid": "85894", "url": "https://gl.wikipedia.org/wiki?curid=25617", "title": "Opera (navegador)", "text": "O navegador Opera \u00e9 un navegador web creado pola empresa norueguesa Opera Software en 1994. Opera \u00e9 de balde dende a s\u00faa versi\u00f3n 8.50, sendo anteriormente shareware ou adware (con publicidade), e antes da s\u00faa versi\u00f3n 5.0 era de pago exclusivamente.\nO navegador Opera \u00e9 co\u00f1ecido pola s\u00faa velocidade, seguridade, soporte de est\u00e1ndares (especialmente CSS), tama\u00f1o reducido, *intercionalidade e constante innovaci\u00f3n. Foi un dos primeiros navegadores en inclu\u00edr \"lapelas\" para a navegaci\u00f3n pola web, sendo esta a principal caracter\u00edstica nas s\u00faas primeiras versi\u00f3ns. A versi\u00f3n 6 foi a primeira en contar con soporte de codificaci\u00f3ns internacionais, e non foi ata a versi\u00f3n 7, reconstru\u00edda dende os cimentos, que contou con compatibilidade total con especificaci\u00f3ns como DOM (Document Object Model), CSS2 (Cascading Style Sheets, segunda revisi\u00f3n) e XHTML (Extensible Hypertext Markup Language ou HTML extensible). A versi\u00f3n 7.6, unha versi\u00f3n de previsualizaci\u00f3n t\u00e9cnica ou Alfa, inclu\u00edu un novedoso sistema de reco\u00f1ecemento de voz baseado en XML (VoiceXML), facilitando as\u00ed a accesibilidade, que se mantivo na versi\u00f3n 8. Posteriormente, \u00e1 mesma versi\u00f3n 8 agreg\u00f3uselle soporte nativo de gr\u00e1ficos SVG Tiny.\nAs s\u00faas maiores distribuci\u00f3ns son para Windows, OS X e Linux, mais at\u00f3pase tam\u00e9n dispo\u00f1ible para unha variedade doutras plataformas, inclu\u00edndo OS/2, Solaris e FreeBSD. Ademais, existen versi\u00f3ns para unha ampla variedade de dispositivos m\u00f3biles (xeralmente, de pago).\nCaracter\u00edsticas (v 9.x).\nAs principais novidades da versi\u00f3n 9.0 de Opera son:"}
{"id": "25618", "revid": "23204", "url": "https://gl.wikipedia.org/wiki?curid=25618", "title": "Adware", "text": "O software adware \u00e9 un software que mentres funciona amosa mensaxes publicitarios de distintos produtos ou servizos. Estas aplicaci\u00f3ns incl\u00faen c\u00f3digo adicional, que \u00e9 o encargado de amosar a publicidade a trav\u00e9s de vent\u00e1s emerxentes, barra de ferramentas etc. Esta pr\u00e1ctica \u00fasase para subvencionar economicamente a aplicaci\u00f3n, permitindo que o usuario obte\u00f1a esta por un prezo m\u00e1is baixo e incluso gratis, mentres que proporciona \u00f3 programador un beneficio, que axuda a motivalo para escribir, manter e actualizar o programa.\nAlgunhas aplicaci\u00f3ns adware son tam\u00e9n \"shareware\", e nestes casos os usuarios te\u00f1en a opci\u00f3n de pagar unha versi\u00f3n rexistrada ou con licenza, que normalmente elimina os anuncios.\nDeterminados programas adware foron criticados ocasionalmente por inclu\u00edr c\u00f3digo que realiza un seguimento da informaci\u00f3n persoal do usuario, sen co\u00f1ecemento do mesmo e que pasa a terceiras persoas, sen a autorizaci\u00f3n do usuario. Esta pr\u00e1ctica co\u00f1\u00e9cese como spyware, e provoca as cr\u00edticas dos expertos en seguridade e dos defensores da privacidade, inclu\u00edndo o Electronic Privacy Information Center. Non todos programas adware realizan este seguimento de informaci\u00f3n persoal do usuario."}
{"id": "25619", "revid": "5863", "url": "https://gl.wikipedia.org/wiki?curid=25619", "title": "Laxeiro", "text": "Xos\u00e9 Otero Abeledo, alcumado como Laxeiro, nado en Donramiro (Lal\u00edn) o 23 de febreiro de 1908 e finado en Vigo o 21 de xullo de 1996, foi un pintor galego, un dos responsables da renovaci\u00f3n da arte galega no s\u00e9culo XX e membro do grupo Os Renovadores.\nTraxectoria.\nFoi o maior de sete irm\u00e1ns dunha familia de labregos. Os seus pais emigraron a Cuba, mais el quedou en Lal\u00edn coa s\u00faa avoa, da man de quen co\u00f1eceu relatos fant\u00e1sticos e mitol\u00f3xicos da tradici\u00f3n oral galega. A s\u00faa mestra, Teresa L\u00f3pez Gonz\u00e1lez, animouno a desenvolver os seus dotes art\u00edsticos, regal\u00e1ndolle lapis e cadernos e fal\u00e1ndolle dos grandes mestres do Museo do Prado.\nAos 13 anos viaxou \u00e1 Habana para encontrarse coa s\u00faa familia. Al\u00ed traballa como axudante de escenograf\u00eda no Teatro Mart\u00ed \u00e1s ordes do mestre catal\u00e1n Manuel Roig. O co\u00f1ecemento da escenograf\u00eda teatral foi un factor decisivo na construci\u00f3n do seu discurso est\u00e9tico. Polas noites asist\u00eda a clases nocturnas no Plantel de Ense\u00f1anza Concepci\u00f3n Arenal do Centro Galego da Habana. Na capital cubana viu as primeiras exposici\u00f3ns art\u00edsticas, unha de Ignacio Zuloaga e outra de Xes\u00fas Corredoira. Logo de traballar como proxectista de vidreiras art\u00edsticas na Casa Ballesteros Hermanos, en 1925 regresou a Galicia afectado dunha grave enfermidade pulmonar.\nXa decidido a dedicarse \u00e1 arte, f\u00edxose barbeiro de feira co prop\u00f3sito de evitar as tarefas do campo e poder pintar. Percorreu a comarca do Deza e debuxou escenas populares, gando, grupos de labregos e comerciantes, paisaxes rurais. M\u00e1is tarde traballou como oficial nunha barber\u00eda en Lal\u00edn, onde montou un cabalete para retratar a clientela, estudando as s\u00faas facci\u00f3ns e especializ\u00e1ndose no retrato, co obxectivo de poder presentarse \u00e1 proba de ingreso na Real Academia de Belas Artes de San Fernando.\nLaxeiro capta nos seus retratos a complexidade psicol\u00f3xica dos seus modelos, demostrando dende o principio un talento extraordinario para o x\u00e9nero do retrato psicol\u00f3xico. Clientes, paisanos, veci\u00f1os, familiares e amigos foron os seus primeiros modelos nun per\u00edodo que para el, segundo as s\u00faas propias verbas, significa a etapa da s\u00faa verdadeira formaci\u00f3n. \u00c9 nesta \u00e9poca cando se converte nun debuxante compulsivo que sempre se acompa\u00f1ar\u00e1 dun lapis ou unha pluma e un papel, algo que acabar\u00e1 sendo unha caracter\u00edstica definitoria da s\u00faa personalidade durante toda a s\u00faa vida e a causa de que exista unha produci\u00f3n debux\u00edstica tan extensa do artista. Laxeiro ir\u00e1 avanzando na consecuci\u00f3n do seu proxecto est\u00e9tico a trav\u00e9s dun traballo de ensaio, sempre a partir do debuxo r\u00e1pido, da posta en pr\u00e1ctica dos diferentes problemas t\u00e9cnicos, formais ou est\u00e9ticos que ir\u00e1n xurdindo ao longo da s\u00faa carreira. Esta relaci\u00f3n tan estreita co debuxo queda reflectida en innumerables bosquexos, nos que se poden ler inscrici\u00f3ns como \"Buscando cousas\", \"Aprendendo e sempre aprendendo\" etc. Laxeiro mostra unha fe no debuxo que o levar\u00e1 a afirmar que \u00e9 como o pentagrama dun cadro, a partir do que se articula toda a obra.\nNesa \u00e9poca co\u00f1eceu a Luisa Villamar\u00edn, a s\u00faa futura esposa, coa que ter\u00e1 a s\u00faa \u00fanica filla, Mari Cruz. Entre 1928 e 1929 colaborou como artista gr\u00e1fico nos diarios \"Faro de Vigo\" e \"El Pueblo Gallego\" publicando unha serie de \"monos\". D\u00e1se a co\u00f1ecer as\u00ed en toda Galicia, a trav\u00e9s dos dous xornais m\u00e1is lidos naquela \u00e9poca, como artista novo ao que haber\u00e1 que ter en conta.\nD\u00e9cada de 1930.\nDurante 1931 e 1932 obt\u00e9n senllas bolsas de estudos do Concello de Lal\u00edn e da Deputaci\u00f3n de Pontevedra, grazas \u00e1s que viaxa a Madrid para estudar como alumno libre na Real Academia de Bellas Artes de San Fernando. Al\u00ed visita asiduamente o Museo do Prado, onde co\u00f1ece a obra de Vel\u00e1zquez, Tiziano, O Greco e Goya, quen xunto con Rembrandt son as d\u00faas grandes influencias da s\u00faa xuventude. O tratamento do clarescuro da pintura barroca do neerland\u00e9s e a fascinaci\u00f3n polo popular do aragon\u00e9s marcaranlle un itinerario. Polas noites visitar\u00e1, case a diario, o faladoiro de La Granja El Henar, onde ter\u00e1 oportunidade de escoitar autores como Valle-Incl\u00e1n, Garc\u00eda Lorca, Rafael Dieste, Otero Pedrayo, Castelao ou Ant\u00f3n Vilar Ponte, o que lle achegar\u00e1 unha rica fonte de informaci\u00f3n e aprendizaxe, reforzando unha actitude de compromiso co proxecto renovador, no contexto republicano e de reformulaci\u00f3n do nacionalismo galego.\nEn 1933 retorna a Galicia formado como artista cunha mentalidade renovadora, moi pr\u00f3xima \u00e1 sensibilidade da Xeraci\u00f3n do 27. Comeza a frecuentar os faladoiros dos caf\u00e9s en Santiago de Compostela, Pontevedra e Vigo, onde se est\u00e1 fraguando o movemento renovador da arte galega. \nEn 1934 realiza a s\u00faa primeira exposici\u00f3n individual na Facultade de Filosof\u00eda e Letras da Universidade de Santiago de Compostela, coa axuda de Carlos Maside e Lu\u00eds Seoane no transporte e montaxe. Francisco Fern\u00e1ndez del Riego loa a exposici\u00f3n, da que admira o seu compromiso coa busca de novas linguaxes para a pintura galega. Nesta exposici\u00f3n, composta por numerosos debuxos e unha ducia de \u00f3leos, p\u00f3dense ver por primeira vez obras tan emblem\u00e1ticas como \"Xoguete\" (tam\u00e9n co\u00f1ecida como \"Carrot\u00f3n de nenos\", actualmente da Colecci\u00f3n Fundaci\u00f3n Laxeiro/Concello de Vigo) ou \"Mascar\u00f3n\", da mesma colecci\u00f3n, nas que se aprecia unha acusada personalidade a trav\u00e9s dunha figuraci\u00f3n texturada, con reminiscencias do granito. \"Carnavalada\" \u00e9 unha peza expresionista que remite \u00e1s pinturas negras de Goya, ao esperpento valleinclanesco e ao expresionismo alem\u00e1n. Nesta exposici\u00f3n nace o Laxeiro gran\u00edtico que encontra inspiraci\u00f3n na rica tradici\u00f3n escult\u00f3rica galega, utilizando todas as caracter\u00edsticas que definir\u00e1n a s\u00faa obra destes anos, como son a texturaci\u00f3n das superficies \u2014sempre pintadas con esp\u00e1tula\u2014, unha paleta crom\u00e1tica tenebrista de cores terrosas e unha figuraci\u00f3n \u00e1s veces idealizada, que conecta co Picasso neocl\u00e1sico, e \u00e1s veces cr\u00edtica, en relaci\u00f3n coa chamada Nova Obxectividade que, dende Alema\u00f1a, artistas como Otto Dix reivindicaban como reacci\u00f3n ao fracaso das vangardas de descomposici\u00f3n da imaxe, entendidas dentro do proxecto revolucionario de liberaci\u00f3n do proletariado. Laxeiro recorda como a exposici\u00f3n foi un relativo \u00e9xito para o mundo intelectual e art\u00edstico m\u00e1is avanzado e un aut\u00e9ntico fracaso de vendas nun contexto social e cultural pouco preparado para unha pintura comprometida como a s\u00faa. Coa exposici\u00f3n de Santiago ga\u00f1ara o respecto do mundo art\u00edstico m\u00e1is innovador e a s\u00faa xuventude augur\u00e1balle un futuro prometedor.\nTam\u00e9n en 1934 casa con Luisa Villamar\u00edn, e en 1935 realiza unha exposici\u00f3n en Pontevedra, nunha sala da R\u00faa Michelena. O golpe de Estado que deu p\u00e9 \u00e1 guerra civil espa\u00f1ola colleuno preparando unha exposici\u00f3n de debuxos en Vigo, e en 1937 foi recrutado como soldado forzoso no bando sublevado. Foi destinado \u00e1 fronte de Asturias, onde co\u00f1eceu o poeta Celso Emilio Ferreiro, con quen compartiu unha fonda amizade at\u00e9 a morte do escritor. \nD\u00e9cada de 1940.\nAo final da guerra instalouse en Pontevedra, non sen certo medo a represalias pola s\u00faa pertenza ao Partido Galeguista e a s\u00faa amizade coa intelectualidade nacionalista e republicana. Neste per\u00edodo deu clases de pl\u00e1stica no Instituto Valle Incl\u00e1n de Pontevedra e realizou varios murais: o do Cine Balado en Lal\u00edn (hoxe desaparecido) e o do Caf\u00e9 Moderno en Pontevedra, titulado \"O manancial da vida\" (1941). Esta obra foi pintada ao seco sobre unha parede de ladrillo, e conta con influencia da pintura mediterr\u00e1nea e a luminosidade e o ritmo compositivo das escenas corais de Tiziano, sen perder as s\u00faas ra\u00edces rom\u00e1nicas e medievalistas. A composici\u00f3n barroquizante e o tratamento gran\u00edtico dos personaxes constit\u00faen todo un manifesto sobre a nova pintura, coa que Laxeiro quixo celebrar a vida nuns anos escuros para a arte e a cultura. Laxeiro pintou este mural como reacci\u00f3n \u00e1 decadencia provinciana, consciente da s\u00faa misi\u00f3n de compromiso hist\u00f3rico coa pintura do momento que el entende dende unha visi\u00f3n ecl\u00e9ctica e internacionalista, combinando a Tiziano e Botticelli co mestre Mateu e o Barroco, dende o seu particular xeito de entender a figuraci\u00f3n.\nEn 1942 Laxeiro decidiu establecerse en Vigo, onde formou parte activa dun grupo de intelectuais e artistas que converteron a cidade no verdadeiro motor intelectual da Galicia de posguerra, un per\u00edodo que culminou coa fundaci\u00f3n da Editorial Galaxia en 1950. A principios da d\u00e9cada de 1940 Vigo ti\u00f1a varios atractivos que explican que funcionase como aut\u00e9ntico destino de exilio interior nunha \u00e9poca de represi\u00f3n sen tregua \u00e1 disidencia do novo r\u00e9xime. En primeiro lugar, gozaba dunha potente actividade empresarial, focalizada principalmente no mundo da pesca, a industria conserveira e a construci\u00f3n naval, o que dotaba a cidade dunha burgues\u00eda economicamente poderosa, que demandaba bens culturais e retratos de encargo. Ademais, o feito de non posu\u00edr status de capital de provincia e, polo tanto, carecer de delegaci\u00f3n do Goberno funcionou como reclamo para un colectivo situado baixo sospeita polo novo r\u00e9xime. Por \u00faltimo, a situaci\u00f3n estrat\u00e9xica do seu porto convert\u00eda Vigo en punto de conexi\u00f3n coa Galicia exterior, situada principalmente na Arxentina, Cuba e M\u00e9xico.\nLaxeiro pintou sen descanso e expuxo en varias salas da cidade. En 1946 expuxo na Galer\u00eda Estilo de Madrid, sendo cualificada pola cr\u00edtica como a mellor exposici\u00f3n da tempada. En 1947 expuxo en Bilbao, A Coru\u00f1a, Santiago de Compostela, Vigo, Pontevedra etc. O artista recordaba eses anos como anos de fame e moito traballo. Realizou murais nas tabernas frecuentadas pola bohemia da cidade e compaxinou o seu compromiso coa renovaci\u00f3n pl\u00e1stica, coa realizaci\u00f3n de numerosos retratos de encargo que a burgues\u00eda do momento demandaba en plena bonanza econ\u00f3mica. En Vigo frecuentou aos seus amigos Urbano Lugr\u00eds, Mario Granell, Xoh\u00e1n Ledo, Francisco Fern\u00e1ndez del Riego, Xaime Isla Couto e Carlos Maside.\nEn 1946 pintou \"Trasmundo\", un fito na s\u00faa carreira co que deu por pechado o per\u00edodo gran\u00edtico. \"Trasmundo\", actualmente na Fundaci\u00f3n Laxeiro / Concello de Vigo, \u00e9 unha obra fundamental na historia da arte galega do s\u00e9culo XX. Nela est\u00e1n presentes as caracter\u00edsticas da pintura do Laxeiro da \u00e9poca: horror ao baleiro, cromatismo tenebrista, mestura de linguaxes e c\u00f3digos e unha narrativa fascinada polo pensamento m\u00e1xico da nosa cultura popular. Hai quen viu nesta obra unha homenaxe ao P\u00f3rtico da Gloria do seu admirado mestre Mateu, mais tam\u00e9n ten certo paralelismo coa literatura fant\u00e1stica de autores como H. P. Lovecraft, cuxa obra foi traducida por primeira vez ao espa\u00f1ol naqueles anos. \nAo final da d\u00e9cada Laxeiro \u00e9 un artista a pleno rendemento. Os seus ingresos non ve\u00f1en precisamente da s\u00faa obra m\u00e1is interesante, sen\u00f3n m\u00e1is ben de encargos de murais e retratos da burgues\u00eda industrial da cidade. Como sucedeu na s\u00faa primeira exposici\u00f3n individual de Santiago de Compostela, o p\u00fablico segu\u00eda sen estar preparado para adquirir a produci\u00f3n m\u00e1is innovadora do artista, mais o seu especial talento para o retrato permitiulle subsistir de forma digna e seguir adiante co seu proxecto renovador.\nEtapa en Buenos Aires.\nEn 1951 viaxou a Buenos Aires, onde quedou at\u00e9 1970, per\u00edodo que tivo unha importancia decisiva, tanto vital coma art\u00edstica. Chegou invitado a participar nunha exposici\u00f3n na Galer\u00eda Vel\u00e1zquez, organizada polo Centro Galego e comisariada por Lu\u00eds Seoane co prop\u00f3sito de dar a co\u00f1ecer un grupo de creadores galegos. A intenci\u00f3n de Seoane era facer unha exposici\u00f3n soamente con obra de Laxeiro e Carlos Maside, pero o interese da organizaci\u00f3n por mostrar m\u00e1is autores galegos fixo que accedese a inclu\u00edr o resto de artistas que finalmente participaron na mostra.\nEn 1951, acabado de chegar \u00e1 Cidade do Prata, Laxeiro co\u00f1ece a Eulalia de Prada, de quen non se separar\u00e1 ata a morte desta, en 1989. Eulalia significou unha estabilidade emocional e afectiva no artista, pero tam\u00e9n unha reorientaci\u00f3n da s\u00faa carreira art\u00edstica e, dalg\u00fan xeito, un cambio de actitude con respecto ao contexto cultural no que se mov\u00eda.\nLaxeiro contactou con intelectuais e artistas do exilio galego, como Blanco Amor, Seoane, Lorenzo Varela, Rafael Dieste e m\u00e1is tarde con Isaac D\u00edaz Pardo, quen arredor do seu proxecto da f\u00e1brica de cer\u00e1mica Magdalena aglutina todo o grupo intelectual e art\u00edstico do exilio galego e d\u00e1 continuidade ao galeguismo. Por outra banda, Laxeiro chegou a Buenos Aires nun momento de grande efervescencia no mundo das artes pl\u00e1sticas. O panorama art\u00edstico bonaerense daqueles anos debat\u00edase entre os diversos cami\u00f1os abertos pola abstracci\u00f3n xeom\u00e9trica, a abstracci\u00f3n libre e unha figuraci\u00f3n cr\u00edtica que utilizaba o xesto expresionista para realizar unha obra de forte carga social ou unha exaltaci\u00f3n da subxectividade do artista. Laxeiro asiste a este debate con esa naturalidade que sempre o caracterizou, ga\u00f1ando a amizade e o reco\u00f1ecemento do colectivo art\u00edstico da cidade.\nA obra \"Autorretrato\" (1952, da Colecci\u00f3n Fundaci\u00f3n Laxeiro/Concello de Vigo) ilustra o enorme impacto que tivo para Laxeiro a s\u00faa chegada a Buenos Aires. Comezou a pintala en Vigo seguindo os par\u00e1metros da est\u00e9tica gran\u00edtica e rematouna cunha linguaxe totalmente diferente. P\u00f3dese inscribir de cheo dentro das correntes informalistas que neses anos se estaban a producir en diferentes latitudes. Da est\u00e9tica de Laxeiro da d\u00e9cada anterior quedan o cromatismo terroso, o horror ao baleiro e a expresividade do xesto, que nesta ocasi\u00f3n \u00e9 levada ao extremo. Laxeiro reinv\u00e9ntase como pintor expresionista, pr\u00f3ximo \u00e1 abstracci\u00f3n, a\u00ednda que sen abandonar completamente as referencias figurativas. \"Autorretrato\" expresa primitivismo fronte a academicismo, acci\u00f3n fronte a reflexi\u00f3n e expresividade fronte a an\u00e1lise.\nEstas linguaxes comezaban a desenvolverse xa en Espa\u00f1a a finais da d\u00e9cada de 1940, da man do grupo Dau al Set en Barcelona, e xa na d\u00e9cada 1950 co grupo \"El paso\" en Madrid, que abriron a arte espa\u00f1ola ao panorama internacional. Neste dende mediados dos anos corenta rexurdira un antiacademicismo interesado na expresi\u00f3n subxectiva do artista, f\u00f3ra de toda pauta de consenso racional ou cultural. En Francia encontrou a s\u00faa lexitimaci\u00f3n filos\u00f3fica no existencialismo de Jean-Paul Sartre e Albert Camus (cuxa obra \"O estranxeiro\" se traduciu ao castel\u00e1n e se publicou en Buenos Aires en 1949) e tivo a s\u00faa expresi\u00f3n emblem\u00e1tica na obra de Jean Dubuffet e o que se co\u00f1eceu como \"Art brut\", que en certos momentos incidiu nunha abstracci\u00f3n simplificada crom\u00e1ticamente, cun evidente horror ao baleiro, coincidindo as\u00ed con certas obras de Laxeiro destes anos. Non deixa de sorprender a coincidencia no tempo de diferentes movementos que se inscriben nesta li\u00f1a de xestualidade e materia que, ademais de en Francia, ter\u00e1 en Copenhague, Bruxelas e \u00c1msterdam a s\u00faa expresi\u00f3n coa fundaci\u00f3n do Grupo CoBrA, un movemento que se situou na mesma tesitura que o Laxeiro destes anos, defendendo unha pintura non acad\u00e9mica, pulsional e m\u00e1is expresiva que representativa. Estas formulaci\u00f3ns te\u00f1en o seu paralelismo en Am\u00e9rica do Norte co Expresionismo abstracto e, m\u00e1is concretamente, coa pintura xestual que Jackson Pollock comezou a practicar a partir de 1945 e que a principios da d\u00e9cada de 1950 o levou \u00e1 creaci\u00f3n do que se co\u00f1ece como \"action painting\". Outro compa\u00f1eiro de xeraci\u00f3n, Willem de Kooning, debat\u00edase entre a figuraci\u00f3n e a abstracci\u00f3n, dentro dunha forte xestualidade que, igual que acontece con Laxeiro, fala da s\u00faa total liberdade creadora, afirmando o seu rexeitamento a establecerse nun estilo \u00fanico.\nEstamos, polo tanto, ante un panorama internacional que responde a unha mesma sensibilidade, caracterizada polo desencanto con respecto aos valores da cultura occidental, dilapidados primeiro pola Gran Guerra e m\u00e1is tarde pola segunda guerra mundial (cos sucesos do exterminio xudeu e o bombardeo de Hiroshima e Nagasaki) e a pol\u00edtica do medo instigada pola guerra fr\u00eda, sen esquecer o fracaso das revoluci\u00f3ns proletarias que deviron en novos totalitarismos coa chegada do stalinismo.\nLaxeiro sit\u00faase de cheo nos par\u00e1metros dun expresionismo a medio cami\u00f1o entre a abstracci\u00f3n e a figuraci\u00f3n, no que o seu persoal trazo se converte en sinal de identidade, en xesto organizador dunha superficie pict\u00f3rica agora bidimensionalizada que a principios dos anos sesenta se dil\u00fae en mancha dun forte cromatismo, en consonancia co que os seus contempor\u00e1neos fac\u00edan en Europa e Am\u00e9rica.\nDestaca nesta \u00e9poca un achegamento espor\u00e1dico, que non deixa de ser ins\u00f3lito na s\u00faa traxectoria, cara a postulados m\u00e1is xeom\u00e9tricos, produto da s\u00faa admiraci\u00f3n por Picasso e da grande influencia que o uruguaio Joaqu\u00edn Torres Garc\u00eda exerceu na pintura iberoamericana destes anos. A xeometr\u00eda de Laxeiro \u00e9 unha xeometr\u00eda sensual, irregular, l\u00fadica e decorativa \u2014que nada ten a ver, salvo na inspiraci\u00f3n, coas formulaci\u00f3ns do cubismo m\u00e1is rigoroso\u2014 e, por suposto, totalmente afastada das diferentes abstracci\u00f3ns xeom\u00e9tricas que tiveron unha forte presenza na Arxentina dos anos cincuenta e sesenta.\nOs anos cincuenta son dunha intensa actividade expositiva. Integrado totalmente no sistema art\u00edstico bonaerense, expuxo en \"Los martes bohemios de La Boca\", na Sociedad Iberoamericana de Buenos Aires, inaugurou a sala de arte do Centro lucense en Bos Aires e expuxo tam\u00e9n na Galer\u00eda Vel\u00e1zquez da mesma cidade. En 1960 ilustrou \"A esmorga\", de Eduardo Blanco Amor, e en 1962 viaxou a Madrid para expo\u00f1er na sala Prisma. Neste ano foi finalista do Premio Eugenio D'Ors, xunto a Quir\u00f3s e V\u00e1zquez D\u00edaz, e foi inclu\u00eddo na exposici\u00f3n \"Cincuenta a\u00f1os de pintura figurativa espa\u00f1ola\" na Galer\u00eda Carpentier de Par\u00eds, canda Solana, V\u00e1zquez D\u00edaz, Regoyos, Palencia, Nonell e outros. \nNestes anos Laxeiro rompeu coa idea de \"estilo \u00fanico\". Practicou simultaneamente unha figuraci\u00f3n xestual de trazo groso e enerx\u00e9tico; unha figuraci\u00f3n postcubista e algunhas revisi\u00f3ns da s\u00faa pasada est\u00e9tica gran\u00edtica, facendo gala dun repertorio diverso, case inesgotable, que dificulta unha clasificaci\u00f3n lineal da s\u00faa pintura a partir destes anos. Unha ruptura de estilo en que, non obstante, est\u00e1n presentes a narratividade da escultura rom\u00e1nica, o horror ao baleiro do barroco, a pincelada enerx\u00e9tica e urxente do expresionismo m\u00e1is xestual ou do automatismo surrealista e a mancha espesa, cargada de materia da abstracci\u00f3n europea.\nA principios dos anos sesenta internouse nunha abstracci\u00f3n que tivo d\u00faas vertentes: unha na que a li\u00f1a domina a composici\u00f3n e outra na que a cor e a mancha estruturan a superficie pict\u00f3rica. Destes anos datan obras como \"Abstracto\" (da Colecci\u00f3n Alcalde-Varela) ou \"S.T.\" (colecci\u00f3n particular de Vigo). Son pezas que outra vez nos remiten ao grupo CoBrA, sobre todo a A. Jorn e K. Appel, ou \"Hans de Islandia\", unha reinterpretaci\u00f3n do cubismo a partir dunha xeometr\u00eda org\u00e1nica coa que enche toda a superficie pict\u00f3rica cunha graf\u00eda vigorosa e inconfundible. \"S.T.\", dese mesmo ano, \u00e9 un \u00f3leo sobre papel onde a li\u00f1a delimita unha composici\u00f3n crom\u00e1tica xa afastada dos terras, ocres e negros tan caracter\u00edsticos, sobre todo da s\u00faa primeira \u00e9poca, para internarse na luminosidade de vermellos, amarelos e azuis, moi en consonancia con certas pezas de Dubuffet ou Antonio Saura, a quen se adiantou anos antes co \"Autorretrato\" de 1952, xa citado.\nO primeiro lustro dos anos sesenta \u00e9 quizais o do Laxeiro m\u00e1is experimental e activo. Gran parte das s\u00faas obras m\u00e1is rotundas no \u00e1mbito da abstracci\u00f3n datan deste tempo, intenso tam\u00e9n no seu compromiso coa actividade art\u00edstica. Pronunciou conferencias, ilustrou publicaci\u00f3ns e foi o primeiro artista non-arxentino que formou parte do equipo directivo da por ent\u00f3n moi potente Sociedad Argentina de Artistas Pl\u00e1sticos, xunto ao seu amigo, o tam\u00e9n artista Carlos Alonso.\nPor estes anos, en plena actividade creativa e experimental, Laxeiro foi capaz de realizar pezas que revisan os seus anos de est\u00e9tica gran\u00edtica. Levou as\u00ed a convivencia de estilos a tal extremo que nun mesmo ano, en 1966, asinou obras tan dispares como \"Campesi\u00f1as\" e \"Cencerrada\" \u2014d\u00faas pezas de tem\u00e1tica popular totalmente figurativas e gran\u00edticas\u2014 ao mesmo tempo que remataba \"S.T.\" \u2014obra inscrita nun expresionismo abstracto e xestual, de cores primarias e planas\u2014 ou \"Recordos\", na que se interna nunha interesante abstracci\u00f3n l\u00edrica.\nRegreso a Espa\u00f1a.\nEn 1970, despois da gran Retrospectiva na Art Gallery International de Buenos Aires, Laxeiro decidiu regresar a Espa\u00f1a definitivamente. Fixou a s\u00faa residencia en Lal\u00edn, Vigo e Madrid, onde se instalou enriba do Caf\u00e9 Gij\u00f3n.\nNa Espa\u00f1a da decadencia do franquismo, Laxeiro por fin comezou a ser reco\u00f1ecido. Recibiu a Primeira Medalla Bienal de Pontevedra en 1973, dedic\u00e1ronlle unha sala monogr\u00e1fica no Museo Qui\u00f1ones de Le\u00f3n en Vigo, expuxo en Galicia, Madrid e Barcelona e, sobre todo, continuou pintando sen parar. A s\u00faa obra, totalmente reco\u00f1ecible e madura a estas alturas, continuou combinando diferentes rexistros que oscilan entre a influencia picassiana, evidente en obras como \"Homenaxe Lala\" (1977), e a s\u00faa vertente abstracta, agora moito m\u00e1is rotunda, con obras tan belas e atinadas como \"A cor\" (1974), que parece adiantarse (outra vez) a propostas m\u00e1is tard\u00edas que xurdir\u00edan a finais dos anos setenta e principios dos oitenta, dentro dos neoexpresionismos que configuraron a pintura posmoderna de finais do s\u00e9culo. Artistas como A. R. Penck, membro dos Novos Salvaxes alem\u00e1ns (Neuen Wilden), ou en menor medida Baselitz, pertencente ao mesmo grupo, chegaron a conclusi\u00f3ns parecidas en anos posteriores a Laxeiro. Pasou longas tempadas en Madrid, onde foi asiduo visitante do Caf\u00e9 Gij\u00f3n e recibiu no seu estudo numerosos artistas e intelectuais do momento.\nEn 1975 volveu expo\u00f1er en Madrid e en Vigo, e dese\u00f1ou o Cartel da Feira do Cocido do seu concello natal, Lal\u00edn. Buenos Aires segue record\u00e1ndoo e en 1976 expuxo na galer\u00eda Birger de Buenos Aires, ademais de Santiago de Compostela e Orfila en Madrid, cidade na que volve a mostrar o seu traballo en 1979.\nA entrada na d\u00e9cada dos anos oitenta sorprendeu a Laxeiro en plena recuperaci\u00f3n da pintura de xesto. O expresionismo volveu irromper no panorama art\u00edstico, como reivindicaci\u00f3n dunha actitude primitiva do artista que busca a espontaneidade do inmediato, canso das imaxes que os media proxectan. As\u00ed, os Novos Salvaxes en Alema\u00f1a, a Tansavanguardia en Italia, a pintura de r\u00faa en Nova York e, dunha forma moito m\u00e1is pr\u00f3xima a Laxeiro, o grupo Atl\u00e1ntica en Galicia reivindican unha pintura espont\u00e1nea, inmediata e primitivista, circunstancia que volve po\u00f1er a obra de Laxeiro en primeira li\u00f1a, ata o punto de ser reivindicado polo colectivo Atl\u00e1ntica como antecedente nunha homenaxe que lle fai en 1981, na cidade de Vigo, cunha gran retrospectiva que inclu\u00edu 300 referencias do artista. A s\u00faa obra dos anos sesenta est\u00e1 m\u00e1is vixente que nunca, ao tempo que coa normalizaci\u00f3n da democracia comezan a producirse as primeiras reivindicaci\u00f3ns da Vangarda hist\u00f3rica galega e o grupo Os Novos.\nEn 1981 inaugurouse a Colecci\u00f3n Laxeiro en Vigo, xerme do que hoxe \u00e9 a Fundaci\u00f3n que leva o seu nome. En 1985 dedic\u00e1ronlle unha gran retrospectiva na Bienal de Pontevedra, en 1986 o concello de Lal\u00edn outorgoulle a Folla de Carballo, en 1988 conced\u00e9ronlle o Pedr\u00f3n de Ouro do Padroado Rosal\u00eda de Castro e en 1989 proxectou as vidreiras do Parlamento de Galicia, que a\u00ednda hoxe se poden admirar no devandito edificio. Este mesmo ano a Xunta de Galicia concedeulle a Medalla Castelao e, ao ano seguinte, o Concello de Vigo concedeulle a Medalla de Ouro da cidade. En 1991 conced\u00e9ronlle a Medalla Curros Enr\u00edquez, a Medalla de Honra Uni\u00f3n, suc\u00e9dense as homenaxes, como o de poetas e escritores na galer\u00eda Citania de Santiago e o da Asociaci\u00f3n Arxentina de Artistas Pl\u00e1sticos en Buenos Aires.\nSon anos dunha intensa actividade expositiva: \"Laxeiro na Arxentina\" no Quiosco Alfonso da Coru\u00f1a, exposici\u00f3n inaugural do Auditorio de Galicia, varias mostras nas galer\u00edas Trinta de Santiago, Abel Lepina de Vigo, Calpurria e Esse en Ourense, participou en ARCO en 1993, expuxo na sala de Cultura de Pontevedra, en Caixa Galicia, en Caixanova e en 1996 dedic\u00e1ronlle a gran retrospectiva no Centro Galego de Arte Contempor\u00e1nea, en Santiago de Compostela, que se viu tam\u00e9n no Centro Cultural Conde Duque de Madrid. Ilustrou \"O enxe\u00f1oso cabaleiro D. Quixote da Mancha\", o libro de viaxes \"Galicia\" (1990), de Camilo Jos\u00e9 Cela, e \"A carrilana\", de E. Lavandeira; proxectou as vidreiras da Universidade de Vigo; e realizou o mural \"Un berro por Belas Artes\" dentro dunhas xornadas de reivindicaci\u00f3n dun edificio propio para a nova facultade da Universidade de Vigo.\nPodemos dicir que, \u00e1 s\u00faa volta de Buenos Aires, Laxeiro recolleu numerosos reco\u00f1ecementos por parte de diferentes sectores da sociedade e a cultura galegas que reivindicaban a s\u00faa figura non s\u00f3 como parte fundamental do pasado, sen\u00f3n como axente vivo da realidade cultural galega m\u00e1is contempor\u00e1nea.\nO 21 de xullo de 1996, Laxeiro faleceu en Vigo. Ti\u00f1a 88 anos e o momento da s\u00faa morte chegou na etapa m\u00e1is doce da s\u00faa vida profesional, a\u00ednda que tam\u00e9n m\u00e1is solitaria da s\u00faa vida sentimental. Falecidas xa as d\u00faas mulleres que foron as s\u00faas compa\u00f1eiras durante toda a s\u00faa vida, Mar\u00eda Luisa \u2014a s\u00faa esposa e nai da s\u00faa \u00fanica filla\u2014 e Eulalia de Prada, Lala \u2014a s\u00faa compa\u00f1eira\u2014, o artista non mostraba nos \u00faltimos meses demasiado entusiasmo por seguir vivindo. Despois do seu ingreso hospitalario, Laxeiro deixou de responder satisfactoriamente aos tratamentos m\u00e9dicos e, coma se elixise o momento, deixou de existir sen m\u00e1is nun momento en que o interese polo seu traballo se encontraba en pleno apoxeo. Un interese que nos fala de certa atemporalidade da s\u00faa obra, capaz de conectar asemade coa tradici\u00f3n do barroco, coas vangardas hist\u00f3ricas e coas correntes dos neoexpresionismos de finais do s\u00e9culo XX. Laxeiro deixaba tras de si un legado de m\u00e1is de d\u00faas mil pezas, produto de toda unha vida de traballo e busca que o acompa\u00f1ou ata os seus \u00faltimos d\u00edas e que hoxe, indiscutiblemente, constit\u00fae o legado pict\u00f3rico m\u00e1is relevante da pintura galega do s\u00e9culo XX.\nEn 2021 a Real Academia Galega de Belas Artes (RAGBA) anunciou a s\u00faa elecci\u00f3n como homenaxeado no D\u00eda das Artes Galegas 2022, que se celebra cada 1 de abril.\nV\u00e9xase tam\u00e9n.\nBibliograf\u00eda.\nD\u00cdAZ MART\u00cdNEZ, C. (dir.). \"O cami\u00f1o de Laxeiro\". A Coru\u00f1a: Producci\u00f3ns Culturais Artesa, 1993 (ed. facs\u00edmile)\nHIERRO, J. \"Laxeiro\". Madrid: Grosvenor Galer\u00eda de arte, 1970 (cat\u00e1logo)"}
{"id": "25620", "revid": "6508223", "url": "https://gl.wikipedia.org/wiki?curid=25620", "title": "Estreleira", "text": "A estreleira \u00e9 a bandeira que simboliza a loita pola independencia de Galiza, \u00e9 a bandeira galega cunha estrela vermella de cinco puntas no centro, que significa independencia e socialismo.\nHistoria e caracter\u00edsticas.\nA estrela de cinco puntas aparece desde a Prehistoria e tanto na Idade Antiga coma na Idade Media ser\u00e1 s\u00edmbolo xeom\u00e9trico de moi variadas connotaci\u00f3ns. Ser\u00e1n as loxas mas\u00f3nicas as que volvan utilizala, nalg\u00fans casos coloreada de vermello, ata que as organizaci\u00f3ns socialistas e comunistas lle confiran un novo pulo simb\u00f3lico e remate convertida en emblema oficial de numerosos Estados e organizaci\u00f3ns ao longo do planeta.\nEntre o galeguismo, xa durante o per\u00edodo das Irmandades da Fala, alg\u00fans significados membros comezan a incorporar o s\u00edmbolo da estrela na correspondencia; Castelao introd\u00facea, xunto \u00e1 fouce e \u00e1 serea, na s\u00faa proposta laica de escudo. Polo de agora o primeiro uso documentado da estreleira data de 1936, cando a arbora o Batall\u00f3n Galego do V Rexemento. As\u00ed o acredita Xos\u00e9 Lu\u00eds M\u00e9ndez Ferr\u00edn: Na pr\u00e1ctica totalidade das organizaci\u00f3ns hist\u00f3ricas e actuais do nacionalismo galego de esquerda -e tam\u00e9n nalgunhas organizaci\u00f3ns socialistas e comunistas favorables \u00e1 autodeterminaci\u00f3n- \u00e9 hexem\u00f3nico o uso da estrela vermella de cinco puntas, tanto inclu\u00edda na bandeira coma noutros elementos simb\u00f3licos representativos. O pulo definitivo para a normalizaci\u00f3n desa simbolox\u00eda foi o activismo clandestino da UPG nos anos 60 e 70. Hoxe constit\u00fae un elemento reivindicativo com\u00fan nas manifestaci\u00f3ns populares e tam\u00e9n en celebraci\u00f3ns.\nA estreleira carece dunhas medidas precisas e universalmente asumidas, en especial no que atinxe ao tama\u00f1o e posicionamento da estrela vermella."}
{"id": "25625", "revid": "54336", "url": "https://gl.wikipedia.org/wiki?curid=25625", "title": "Catedral de Santiago de Compostela", "text": "A catedral de Santiago de Compostela \u00e9 un templo de culto cat\u00f3lico situado na cidade de Santiago de Compostela. Acolle o que, segundo a tradici\u00f3n cat\u00f3lica, \u00e9 o sepulcro do Ap\u00f3stolo Santiago, o cal converteu o templo nun dos principais destinos de peregrinaci\u00f3n de Europa durante a Idade Media a trav\u00e9s do chamado Cami\u00f1o de Santiago, unha ruta inici\u00e1tica na que se segu\u00eda o ronsel da V\u00eda L\u00e1ctea comunicando a Pen\u00ednsula Ib\u00e9rica co resto do continente. Isto foi determinante para que os reinos medievais na pen\u00ednsula participasen nos movementos culturais da \u00e9poca, e segue a ser un importante destino de peregrinaci\u00f3n. Un privilexio concedido en 1122 polo papa Calisto II declarou que ser\u00edan \u00abano santo\u00bb ou \u00abano xubilar\u00bb en Compostela todos os anos nos que o d\u00eda 25 de xullo, d\u00eda de Santiago, coincidise en domingo; este privilexio foi confirmado polo papa Alexandre III na s\u00faa bula \"Regis aeterni\" en 1179.\nFoi declarada Ben de Interese Cultural en 1896, e a cidade vella de Santiago de Compostela, que se concentra ao redor da catedral, foi declarada ben cultural Patrimonio da Humanidade pola UNESCO en 1985.\nHistoria.\nSegundo a tradici\u00f3n cat\u00f3lica, o Ap\u00f3stolo Santiago o Maior difundiu o cristianismo pola Pen\u00ednsula Ib\u00e9rica nos anos 36/37 \u00f3 40. No ano 44 foi decapitado en Xerusal\u00e9n por orde de Herodes Agripa I (fillo de Herodes o Grande) e os seus restos foron trasladados despois a Galicia nunha barca de pedra. A ra\u00edz das persecuci\u00f3ns romanas dos cristi\u00e1ns de Hispania, a s\u00faa tumba foi abandonada no s\u00e9culo III. Sempre segundo a lenda, esta tumba foi descuberta en torno ao ano 814 polo ermit\u00e1n Paio (\"Pelagius\") logo de ver unhas luces estra\u00f1as no ceo nocturno. O bispo Teodomiro de Iria reco\u00f1eceu este feito como un milagre e informou ao rei Afonso II de Asturias e Galicia; o rei ordenou a construci\u00f3n dunha capela no lugar. Di a lenda que o rei se converteu no primeiro peregrino neste santuario. Esta capela foi seguida por unha primeira igrexa o ano 829 e con posterioridade por unha igrexa prerrom\u00e1nica o 899, constru\u00edda por orde do rei Afonso III, convert\u00e9ndose gradualmente nun importante lugar de peregrinaci\u00f3n. O ano 997 esta igrexa primitiva foi reducida a cinzas por Almanzor, comandante do ex\u00e9rcito do califa de C\u00f3rdoba. As portas e as camp\u00e1s da igrexa, portadas aos ombreiros por cativos cristi\u00e1ns ata C\u00f3rdoba, engad\u00edronse \u00e1 mesquita alxama. Cando C\u00f3rdoba foi tomada polo rei Fernando III de Castela en 1236, esas mesmas camp\u00e1s foron recuperadas e transportadas por prisioneiros musulm\u00e1ns a Toledo, e inclu\u00edronse na catedral de Santa Mar\u00eda de Toledo.\nA construci\u00f3n da actual catedral iniciouse en 1075 baixo o reinado de Afonso VI e o patrocinio do bispo Diego P\u00e1ez. Unha inscrici\u00f3n na capela do Salvador conmemora o momento: \"\"A los treinta a\u00f1os del mil\u00e9simo septuag\u00e9simo quinto despues de la Encarnaci\u00f3n del Se\u00f1or, en cuyo tiempo se fund\u00f3 esta iglesia de Santiago\". Foi constru\u00edda segundo o mesmo plano que a igrexa de ladrillo mon\u00e1stica de san Sern\u00edn de Tolosa, probabelmente o maior edificio rom\u00e1nico de Francia.\nA construci\u00f3n det\u00edvose en distintas ocasi\u00f3ns polo que se establecen tres etapas construtivas. A primeira remata en 1088, cando o bispo Diego P\u00e1ez foi detido por traiz\u00f3n, o que sup\u00f3n a paralizaci\u00f3n das obras.\nA segunda \u00e9poca comeza cando o conde de Galicia Raimundo de Borgo\u00f1a nomea bispo a Xelm\u00edrez no ano 1100, e dura ata a morte deste en 1140. As obras da catedral react\u00edvanse baixo a direcci\u00f3n do Mestre Estevo, o \"Mestre de Pratar\u00edas\". As capelas absidais cons\u00e1granse en 1105 . Segundo o \"C\u00f3dice Calixtino\", a \u00faltima pedra foi colocada en 1122 e a catedral foi consagrada en 1128, sendo os arquitectos \u00abBernaldino o Vello, un mestre marabilloso\u00bb, o seu axudante Galperinus Robertus e, m\u00e1is tarde, posiblemente \u00abEstevo, mestre de catedrais\u00bb. Na \u00faltima etapa \u00abBernaldino, o Mozo\u00bb (que posiblemente era fillo de Estevo) terminaba o edificio, mentres que Galperinus estivo a cargo da coordinaci\u00f3n. Tam\u00e9n constru\u00edu unha fonte monumental diante da portada setentrional (da Acibechar\u00eda) en 1122.\nA terceira e \u00faltima etapa de construci\u00f3n comeza en 1168 cando o cap\u00edtulo encarga as obras ao mestre Mateu. Mateu respecta o proxecto inicial e remata a construci\u00f3n dos \u00faltimos catro tramos da nave maior, mais a cripta e o P\u00f3rtico da Gloria, e a catedral \u00e9 definitivamente consagrada en abril de 1211, na ma\u00f1\u00e1 do xoves da segunda semana de Pascua, polo arcebispo Pedro Mu\u00f1iz, en presenza do rei Afonso IX e o seu fillo, ademais de numerosas autoridades eclesi\u00e1sticas e civ\u00eds.\nA igrexa conv\u00e9rtese en s\u00e9 episcopal en 1075 e, en boa medida grazas \u00e1s xesti\u00f3ns do bispo Diego Xelm\u00edrez e \u00e1 s\u00faa crecente importancia como lugar de peregrinaci\u00f3n, Calisto II consol\u00eddaa como s\u00e9 arcebispal en 1120.\n\u00d3 longo dos s\u00e9culos, a catedral foi obxecto de numerosas ampliaci\u00f3ns e reformas, tanto no exterior como no interior.\nDescubrimento do sepulcro.\nAs orixes do culto a Santiago en Gallaecia p\u00e9rdense nos anais dos tempos. A finais do s\u00e9culo VII dif\u00fandese polo noroeste da Pen\u00ednsula Ib\u00e9rica a lenda de que Santiago o Maior fora enterrado nesas terras, despois de evanxelizalas. Esta idea rec\u00f3llea na pen\u00ednsula o tratado \"De Ortu et Obitu Patrum\", de Isidoro de Sevilla e, en Inglaterra o bispo Aldhelmo de Malmesbury. Tam\u00e9n a recolleron san Xerome e D\u00eddimo o Cego no s\u00e9culo IV.\nSegundo esta lenda, no ano 813 \u2014outras fontes datan os feitos \"no primeiro cuarto do s\u00e9culo IX\"\u2014, oito s\u00e9culos despois da morte do Ap\u00f3stolo Santiago, un ermit\u00e1n chamado \"Pelagius\" (ou Paio), xunto con outros fieis, veu unhas luces estra\u00f1as (fogos fatuos) nas proximidades dun lugar co\u00f1ecido polo nome de Solovio, nun bosque chamado Libred\u00f3n, e comunica este feito a Teodomiro, bispo de Iria Flavia.\nDespois de tres d\u00edas de xax\u00fan, o bispo e os seus acompa\u00f1antes foron ao lugar e descubriron entre as matogueiras un monumento feito de lousas de m\u00e1rmore, \"unha pequena casa abovedada\" en ru\u00ednas. Nunha c\u00e1mara no interior hab\u00eda unha tumba marm\u00f3rea e un altar, polo que non tiveron ningunha d\u00fabida de que se trataba do sepulcro do Ap\u00f3stolo e dos seus dous disc\u00edpulos, Atanasio e Teodoro.\nO bispo comunicou o achado ao rei de Asturias Afonso II \"o Casto\", que viaxou de inmediato coa s\u00faa corte ao lugar e outorgou as terras pr\u00f3ximas ao sepulcro ao bispo, m\u00e1is as s\u00faas correspondentes rendas, e mandou constru\u00edr unha pequena igrexa sobre o cemiterio (\"compositum\"), \"supra corpus apostoli\" (\"enriba do corpo do Ap\u00f3stolo\"), xunto a un baptisterio e outra igrexa dedicada ao Salvador.\nTempo despois, nun documento datado o 4 de setembro de 834, o rei dic\u00eda: \nEsta pequena igrexa foi a orixe da catedral de Santiago de Compostela (\"Santo Jacobus do \"compositum\"\"). Outros soste\u00f1en que a palabra \"Compostela\" prov\u00e9n de \"campus stellae\", \"campo das estrelas\", debido \u00e1s luces que bailaban sobre o cemiterio.\nDe feito, nas escavaci\u00f3ns realizadas no subsolo da catedral atopouse un mausoleo romano con pavimento de mosaico paleocristi\u00e1n (dos s\u00e9culos III-IV) e unha l\u00e1pida que se conserva no mosteiro de Antealtares, coa seguinte inscrici\u00f3n \"Dedicado \u00f3s deuses manes. Atia Moeta, por disposici\u00f3n testamentaria, fixo colocar este epitafio \u00f3 so\u00f1o eterno de Viria Moeta, a s\u00faa bo\u00edsima neta, falecida \u00f3s 16 anos, e dotou o seu propio enterramento\". L\u00f3pez Ferreiro atopou no centro dos restos das bas\u00edlicas anteriores \u00e1 actual unha cripta cuadrangular delimitada por un muro de pedra. Este espazo estaba dividido en d\u00faas partes, nunha hab\u00eda restos dun mosaico con decoraci\u00f3n vexetal e al\u00ed estar\u00eda a tumba do Ap\u00f3stolo; na outra, moi modificada por reformas posteriores, atopou d\u00faas tumbas de ladrillo que ser\u00edan as dos seus disc\u00edpulos.\n\ufeffIgrexa primitiva.\nDada a importancia relixiosa e pol\u00edtica do achado, o rei Afonso II mandou constru\u00edr unha igrexa, pequena e sinxela. Derribou as columnas e constru\u00edu un muro preto da arca marm\u00f3rea en forma de nave de planta rectangular, cunha pequena \u00e1bsida, e finalmente cubriu todo cun teitume de madeira. A igrexa, que respectou a antiga cela do sepulcro, acoll\u00eda este na cabeceira. Deste primeiro templo s\u00f3 se conserva o lintel da entrada e o arranque dos muros. Parece que tam\u00e9n exist\u00eda un baptisterio exento, \u00f3 norte do templo.\nNo transcurso dunhas escavaci\u00f3ns realizadas o ano 1878 baixo a \u00e1bsida da catedral dirixidas polo historiador L\u00f3pez Ferreiro, sendo arcebispo de Compostela Miguel Pay\u00e1 y Rico, descubr\u00edronse os cimentos do sepulcro primitivo, denominado \u00ab\"Arca marmarica\"\u00bb, con restos dun altar que constaba dunha laxe lisa sobre un fuste de pedra tam\u00e9n liso. Presentaba unha planta duns oito metros por lado, con outro corpo central, m\u00e1is pequeno e rectangular, constru\u00eddo con grandes perpia\u00f1os de pedra e os muros exteriores estaban realizados en cachoter\u00eda. Ti\u00f1a un p\u00f3rtico con columnas e pavimento con laxes de granito; unha orla de mosaico romano rodeaba a tapa do sepulcro.\nAs escavaci\u00f3ns realizadas baixo a nave maior da catedral evidenciaron tam\u00e9n a presenza dunha necr\u00f3pole cuxo uso se prolongou, como m\u00ednimo, desde a construci\u00f3n da igrexa por Afonso II ata a primeira metade do s\u00e9culo XII, necr\u00f3pole que ocupara o espazo dunha anterior (do s\u00e9culo IV \u00f3 VII). Os enterramentos estend\u00edanse pola fronte occidental da igrexa e \u00f3 seu arredor, con tumbas feitas con pedras e cuberta de laxes, outras escavadas na rocha do subsolo e outras cunha l\u00e1pida monol\u00edtica, \u00e1s veces con inscrici\u00f3ns; tam\u00e9n hai sarc\u00f3fagos monol\u00edticos. Atop\u00e1ronse tam\u00e9n dous recintos funerarios adxacentes \u00e1 bas\u00edlica, nun dos cales apareceu a tumba de Teodomiro.\nIgrexa prerrom\u00e1nica.\nDurante o reinado de Afonso III, ante o n\u00famero crecente de peregrinos e as pequenas dimensi\u00f3ns da igrexa, decidiuse a construci\u00f3n doutra edificaci\u00f3n, de estilo prerrom\u00e1nico e m\u00e1is ampla e mellor constru\u00edda que a anterior. Realizouse cunha planta de tres naves e \u00e1bsida cuadrangular, quedando integrada no seu presbiterio a anterior igrexa. Non se tocaron as sepulturas de Santiago e os seus disc\u00edpulos.\nNa cabeceira central colocouse un altar dedicado a san Salvador e nas absidiolas laterais \u00e1 dereita situouse o altar de san Pedro e \u00e1 esquerda o de san Xo\u00e1n. Na fachada hab\u00eda un nartex porticado e no lado norte mant\u00edvose o edificio que correspond\u00eda co baptisterio. O teito era de madeira a d\u00faas augas. Cons\u00e9rvanse restos da parte superior de tres vent\u00e1s laterais, en arco de ferradura.\nA consagraci\u00f3n, con grande ostentaci\u00f3n, tivo lugar en maio do ano 899 coa asistencia de \u00aba familia real, 17 bispos, 14 nobres e outras personalidades\u00bb. Nun libro de pergameo da catedral cons\u00e9rvase a escritura de doaz\u00f3n por parte do rei Afonso III de Asturias.\n\u00d3 redor da igrexa xorden outras edificaci\u00f3ns, como o mosteiro de San Marti\u00f1o Pinario e a s\u00faa igrexa de Santa Mar\u00eda da Corticela, \u00f3 noroeste da bas\u00edlica; ou o de San Paio de Antealtares. Tam\u00e9n o primeiro pazo arcebispal, \u00f3 sur (cerca de onde se construir\u00e1 o p\u00f3rtico de Prater\u00edas).\nNo ver\u00e1n do 997 Santiago de Compostela foi atacada por Almanzor, o aut\u00e9ntico dominador do califato de C\u00f3rdoba, despois de que, temendo as s\u00faas intenci\u00f3ns, o bispo Pedro de Mezonzo evacuara a cidade. Almanzor e as s\u00faas hostes musulm\u00e1s queimaron o templo prerrom\u00e1nico dedicado a Santiago, respectando o sepulcro. Iso permitiu a continuidade do Cami\u00f1o de Santiago. Cara ao ano 1000 volveuse reconstru\u00edr polo bispo Pedro de Mezonzo.\nIgrexa rom\u00e1nica.\nO templo do s\u00e9culo X tam\u00e9n resultou insuficiente para atender as numerosas peregrinaci\u00f3ns que acud\u00edan a Santiago de Compostela. Baixo o impulso do rei Afonso VI \"o Bravo\" e do bispo Diego P\u00e1ez inici\u00e1ronse as obras dunha gran catedral rom\u00e1nica no ano 1075, a cargo dos mestres de obra Bernardo o Vello (quen concibe e dese\u00f1a o proxecto) e o seu axudante Galperinus Robertus con medio centenar de canteiros, segundo o \"C\u00f3dice Calixtino\". O bispo Diego P\u00e1ez foi destitu\u00eddo en 1088, par\u00e1ndose as obras por alg\u00fan tempo.\nCinco anos m\u00e1is tarde as obras estaban en marcha, impulsadas polo recentemente nomeado administrador da diocese, Diego Xelm\u00edrez, co apoio do novo bispo Dalmacio e de Raimundo de Borgo\u00f1a. En 1101 o Mestre Estevo abandona a cidade de Compostela deixando completadas as capelas do deambulatorio e iniciadas as obras da fachada das Pratar\u00edas. Desde este momento continu\u00e1ronse con regularidade os traballos, e durante as d\u00faas primeiras d\u00e9cadas do s\u00e9culo XII remat\u00e1ronse os traballos dos brazos do cruceiro (en 1111), ata a colocaci\u00f3n da \u00faltima pedra, que segundo as indicaci\u00f3ns do \"C\u00f3dice Calixtino\" tivo lugar no ano 1122. Diego Xelm\u00edrez, nomeado bispo no 1100 e primeiro arcebispo de Compostela en 1120, foi a figura m\u00e1is importante na tarefa de impulsar a actividade construtora en Santiago. A\u00ednda que houbo diversas paradas durante a s\u00faa construci\u00f3n, a gran cantidade de esmolas conseguidas fixo posible a s\u00faa volta ao culto e a s\u00faa consagraci\u00f3n en 1128.\nA terceira etapa construtiva comeza en torno \u00f3 ano 1140, cando xa estaban constru\u00eddos e cubertos seis tramos das naves. O mestre Mateu f\u00edxose cargo da direcci\u00f3n das obras a\u00ednda que respectou a organizaci\u00f3n arquitect\u00f3nica precedente e, en 1168, iniciou o P\u00f3rtico da Gloria. A\u00ednda que continuaron as obras ata boa parte do s\u00e9culo XIII, a catedral consagrouse definitivamente o ano 1211. Nos motivos esculpidos nos capiteis da nave p\u00f3dese confirmar esta evoluci\u00f3n dos directores da obra: nos primeiros \u2014a contar desde o cruceiro\u2014 aparecen parellas de animais fant\u00e1sticos ou reais (aguias, le\u00f3ns, pombas, sereas) e, ocasionalmente, figuras humanas; nos catro \u00faltimos tramos xa son claramente da man do taller de Mateu: follas lisas ou rizadas, \u00e1s veces con figuras humanas asomando entre elas; monstros, le\u00f3ns, drag\u00f3ns e lobos.\nO dese\u00f1o arquitect\u00f3nico da catedral, cun ciborio central e d\u00faas pequenas torres, foi imitado a seguir polas restantes bas\u00edlicas da s\u00faa arquidiocese. Esta sorte de homenaxe ao templo de maior categor\u00eda aparece nas catedrais de Zamora, Salamanca, Toro, Plasencia e \u00c9vora.\nPeregrinaci\u00f3n.\nAproximadamente desde o 813, co achado das reliquias do Ap\u00f3stolo e baixo a protecci\u00f3n do rei Afonso II de Asturias, a noticia est\u00e9ndese con rapidez por toda a Europa cristi\u00e1 e os peregrinos empezan a chegar ao lugar, o denominado \"Campus Stellae\" (probablemente a orixe do termo Compostela), e que se converteu progresivamente nun centro de peregrinaci\u00f3n coa fundaci\u00f3n dun convento e diversas hospedaxes na propia cidade. O ano 850, Gotescalco, bispo franc\u00e9s de Le Puy-en-Velay peregrinou ata o sepulcro e est\u00e1 considerado como o primeiro peregrino estranxeiro documentado.\nRelixiosos vinculados \u00e1 Orde de Cluny elaboraron o \"C\u00f3dice Calixtino\" (\"Codex Calixtinus\") e a \"Historia Compostel\u00e1\" para o arcebispo Diego Xelm\u00edrez e os reis peninsulares favoreceron a constituci\u00f3n e proxecci\u00f3n dunha rede de mosteiros cluniacenses no norte da pen\u00ednsula e especialmente nas proximidades do Cami\u00f1o de Santiago, conseguindo as\u00ed grandes edificaci\u00f3ns de estilo rom\u00e1nico. Concedeuse un privilexio, confirmado polo papa Alexandre III, consistente en que o ano en que o 25 de xullo, festa de Santiago o Maior, coincidise en domingo poder\u00edanse ga\u00f1ar na igrexa de Compostela as mesmas grazas que se outorgaban en Roma os anos xubilares, que al\u00ed adoitan coincidir cada vinte e cinco anos. Tr\u00e1tase da bula de concesi\u00f3n m\u00e1is antiga que se conserva, a \"Regis aeterni\", datada en 1179. Nesta bula conf\u00edrmase un privilexio outorgado polo papa Calisto II.\nDurante o s\u00e9culo XIV produc\u00edronse grandes convulsi\u00f3ns sociais en Europa que desviaron aos peregrinos cara a outros destinos. Por outra banda, a Reconquista desprazou toda a atenci\u00f3n econ\u00f3mica e gobernamental dos reinos espa\u00f1ois cara ao sur. O Cisma de Occidente en 1378 dana e divide a cristiandade. O s\u00e9culo XV tampouco axudou \u00e1 s\u00faa revitalizaci\u00f3n, pleno de desagradables acontecementos no vello continente: guerras, fame, peste e malas colleitas. A pesar de todo, moitos crentes continuaban acudindo ata a tumba do Ap\u00f3stolo para cumprir a s\u00faa penitencia pero posteriormente o Cami\u00f1o foi caendo no esquecemento, e logo da Idade Media e Moderna foi perdendo importancia. Desde o ano santo de 1993, o goberno aut\u00f3nomo galego decidiu potenciar o seu valor enfoc\u00e1ndoo como un recurso tur\u00edstico e dirixido a persoas co perfil do peregrino relixioso tradicional; deste xeito lanzouse unha gran campa\u00f1a publicitaria para a Compostela dese ano: o \u00ab\"Xacobeo 93\"\u00bb. Grazas a este plan de potenciaci\u00f3n restaur\u00e1ronse tramos da ruta e as infraestruturas para os peregrinos e contouse coa colaboraci\u00f3n das comunidades aut\u00f3nomas polas que atravesa o Cami\u00f1o. Este at\u00f3pase indicado por frechas pintadas de amarelo, cunchas de vieira, cruces de Santiago e outros sinais. En 1993 foi considerado ben cultural Patrimonio da Humanidade por parte da UNESCO.\nOs tramos son carreiros de gran percorrido que te\u00f1en xeralmente unha lonxitude de m\u00e1is de cincuenta quil\u00f3metros e est\u00e1n pensados para cami\u00f1adas de m\u00e1is de d\u00faas xornadas. Os peregrinos que chegan \u00e1 catedral te\u00f1en que mostrar a \u00abcredencial\u00bb do Cami\u00f1o, que demostrar\u00e1 que percorreron e se aloxaron nos lugares que nela se mostran A \u00abCompostela\u00bb \u00e9 un certificado expedido polas autoridades eclesi\u00e1sticas e que se entrega aos peregrinos cando acaban a s\u00faa peregrinaci\u00f3n na catedral, e para obtela neces\u00edtase percorrer un m\u00ednimo de cen quil\u00f3metros a p\u00e9 ou douscentos se se vai en bicicleta ou de a cabalo. Durante a Idade Media a \u00abCompostel\u00e1\u00bb era un medio de indulxencia, que permit\u00eda reducir \u00e1 metade o tempo de estancia da alma no purgatorio, e se esta fora obtida nun ano santo compostel\u00e1n, obt\u00ed\u00f1ase a indulxencia plenaria.\nSon numerosas as rutas de peregrinaci\u00f3n compostel\u00e1 que se foron creando ao longo dos s\u00e9culos. En Espa\u00f1a in\u00edciase nos portos de Somport (v\u00eda tolosana) ou de Roncesvalles (Navarra). A\u00ednda que os cami\u00f1os polos que chegan os fieis a Santiago son moi numerosos, un dos percorridos m\u00e1is co\u00f1ecido \u00e9 o chamado cami\u00f1o franc\u00e9s; tr\u00e1tase dun percorrido de gran riqueza cultural e art\u00edstica ao que van sum\u00e1ndose outras rutas que os novos peregrinos van forxando cada ano, aproveitando os trazados hist\u00f3ricos aos cales engaden novas rutas. Os peregrinos van en aumento ano tras ano.\nA catedral \u00f3 longo dos s\u00e9culos seguintes.\nDurante os s\u00e9culos XVII e XVIII realiz\u00e1ronse profundas transformaci\u00f3ns na catedral, introducindo diferentes elementos barrocos, tanto no interior como no exterior da bas\u00edlica. As obras comezan a partir de 1643 cando Filipe IV outorga unha renda anual para sufragar as obras na cabeceira. En 1649 chega a Santiago Jos\u00e9 Vega y Verdugo, verdadeiro introdutor do barroco na catedral.\nEn 1657, o arquitecto madrile\u00f1o Pedro de la Torre comeza a remodelaci\u00f3n da capela maior.\nNo s\u00e9culo XVIII, o arcebispo Malvar decidiu modificar a cabeceira da catedral, ampli\u00e1ndoa cara \u00e1 Quintana, e encargou a Miguel Ferro Caaveiro os planos da obra. Este entregou en 1794 dous bosquexos, polo menos, seguindo \"\"las ydeas del excelentisimo se\u00f1or arzobispo\", e os alzados que dese\u00f1ou o arquitecto Melchor de Prado y Mari\u00f1o. Os dous proxectos prev\u00edan a demolici\u00f3n do lenzo constru\u00eddo por Jos\u00e9 Pe\u00f1a de Toro na praza da Quintana para pechar a fachada leste, a propia Porta Santa e as capelas do Salvador e de Nosa Se\u00f1ora a Branca, para constru\u00edr un corpo rectangular a continuaci\u00f3n da \u00e1bsida no que localizar o coro situado na nave maior e abrir espazos para a sancrist\u00eda e un pante\u00f3n para os arcebispos. O segundo proxecto, m\u00e1is amplo a\u00ednda, implicaba a demolici\u00f3n das capelas de San Pedro, de San Xo\u00e1n, de San Bertomeu e do Esp\u00edrito Santo, que se trasladar\u00edan \u00e1 zona ampliada, as\u00ed como a construci\u00f3n dun novo p\u00f3rtico fronte \u00e1 fachada de Prater\u00edas \"con el fin de conservar los monumentos que hay en la antigua (que queda ilesa) a similitud de la principal o del Salvador\"\". A morte do arcebispo, en 1975, fanou definitivamente o proxecto de reforma.\nExterior da catedral.\nA catedral de Santiago foi modificada en numerosas ocasi\u00f3ns desde a s\u00faa construci\u00f3n, con distintas obras e ampliaci\u00f3ns (torres, claustro, muros, capelas etc.) que foron alterando substancialmente a planta de cruz latina orixinal. Hoxe \u00e9 un edificio complexo do que o visitante non pode facerse unha idea cabal da s\u00faa arquitectura e distribuci\u00f3n dos diferentes espazos e estruturas. Para conseguir esta visi\u00f3n global do edificio c\u00f3mpre visitar a maqueta hoxe exposta no Museo das Peregrinaci\u00f3ns e de Santiago.\nA \"Gu\u00eda do peregrino\" que escribiu Aimery Picaud entre 1135 e 1140, integrada dentro do \"C\u00f3dice Calixtino\", constit\u00fae a primeira descrici\u00f3n detallada do que era a cidade de Santiago e a s\u00faa catedral no s\u00e9culo XII, \u00e1s que dedica o cap\u00edtulo IX completo. Hoxe representa unha referencia obrigada para os historiadores e estudosos da catedral e permite entender moitos aspectos da s\u00faa construci\u00f3n orixinal que quedaron alterados polas reformas realizadas nos s\u00e9culos posteriores.\nPicaud describe as dimensi\u00f3ns da bas\u00edlica (53 \"alzadas de home\", de longo, por 39, de ancho e 14 alzadas de altura interior; \u00e9 dicir, 90, 66 e 24 metros, respectivamente. L\u00f3pez Ferreiro corrixiu estas medidas en 97, 65 e 22 metros., as s\u00faas nove naves (seis pequenas e seis grandes), 9 torres, 29 columnas, 63 fiestras, 3 p\u00f3rticos principais e 7 pequenos etc.\nDescribe detalladamente as tres portadas principais: a porta setentrional ou Franc\u00edxena, a porta meridional (\u00e1 que, como \u00e9 l\u00f3xico, non nomea como \"de Prater\u00edas\") e a porta occidental. Desta \u00faltima d\u00e1 moitos menos detalles (\"son tantos os motivos que a decoran que me resulta imposible describilos\") pero menciona a imaxe e escenas da Transfiguraci\u00f3n. O certo \u00e9 que cando el visitou a catedral a\u00ednda non estaban rematados os \u00faltimos tramos da nave nin pod\u00eda existir tal portada, e cabe supo\u00f1er que o que describ\u00eda era o proxecto do que se \u00eda facer, que nunca se levou a cabo e que Mateu dese\u00f1ou de novo anos despois.\nHoxe, cada unha das fachadas forma coas s\u00faas respectivas prazas magn\u00edficos conxuntos urban\u00edsticos. A fachada barroca do Obradoiro foi realizada por Casas Novoa en 1738 e protexe o P\u00f3rtico da Gloria, obra primordial da escultura g\u00f3tica, conclu\u00edda polo mestre Mateu en 1188. Tam\u00e9n \u00e9 barroca a da Acibechar\u00eda, obra iniciada por Ferro Caaveiro e Fern\u00e1ndez Sarela e rematada por Lois Monteagudo, e s\u00f3 se conserva, a\u00ednda que tam\u00e9n con modificaci\u00f3ns, a de Prater\u00edas, constru\u00edda polo Mestre Estevo en 1103.\nA fachada occidental do mestre Mateu.\nCando se di que o mestre Mateu rematou os \u00faltimos tramos da nave principal da catedral, estase a falar da construci\u00f3n da cripta ou catedral vella, do P\u00f3rtico da Gloria e da fachada occidental que se abr\u00eda \u00f3 que hoxe \u00e9 a praza do Obradoiro. Esta fachada exterior conservouse intacta ata que a principios do s\u00e9culo XVI se fixeron as primeiras modificaci\u00f3ns, consistentes no pechamento dos arcos de acceso \u00e1 igrexa \u2014daquela aberta \u00f3s peregrinos d\u00eda e noite\u2014 cunhas grandes portas que esixiron a retirada das primeiras estatuas e outros elementos da fachada exterior. A\u00ednda houbo outras modificaci\u00f3ns, como unhas novas escaleiras de acceso \u00f3 templo, pero foi a construci\u00f3n da fachada barroca de Casas Novoa, en 1738, a que modificou substancialmente a fachada rom\u00e1nica de Mateu, da que s\u00f3 se respectaron os dous corpos inferiores das torres laterais.\nUn debuxo realizado \u00f3 redor de 1657 por Jos\u00e9 Vega y Verdugo, c\u00f3engo fabriqueiro da catedral, para ilustrar as reformas que propo\u00f1\u00eda realizar \u00f3 Cabido compostel\u00e1n, \u00e9 a primeira representaci\u00f3n gr\u00e1fica que posu\u00edmos da fachada occidental, a\u00ednda que non recolle o estado real da fachada nesa data sen\u00f3n que incl\u00fae no mesmo as reformas propostas. Estas reformas inclu\u00edan igualar a altura das torres e anular os tellados que as remataban, e cambiar o cumio do corpo central por unha serie de capiteis barrocos. En calquera caso, non consta que se levaran a cabo estas reformas.\nSegundo a reconstruci\u00f3n hipot\u00e9tica do que ser\u00eda a catedral no s\u00e9culo XIII, na fachada exterior abr\u00edase un grande arco central, tan ancho como a nave central e de non menos de 8 metros de altura, e dous arcos laterais, en correspondencia cos arcos do P\u00f3rtico e coas naves da catedral. Sobre os arcos laterais abr\u00edanse cadanseu roset\u00f3n.\nSobre este primeiro corpo formado polos arcos de acceso hab\u00eda un segundo corpo con catro grandes ventanais apuntados (das que Casas Novoa respectou as d\u00faas vent\u00e1s laterais e eliminou as centrais). Separando \u00e1mbolos corpos, un beiril con arcos de medio punto nos que se esculpiron bustos de anxos (cons\u00e9rvanse cinco pezas no Museo). Un terceiro corpo, centrado, estaba presidido por un enorme roset\u00f3n \u2014que no XVI recib\u00eda o nome de \"espello grande\"\u2014 rodeado de catro pequenos \u00f3culos, na cara occidental da tribuna, mentres que nas outras tres caras abr\u00edase outros, de menor di\u00e1metro.\nA \u00e1mbolos lados da fachada levant\u00e1banse d\u00faas altas torres de base cadrada rematados en tellados a catro augas. No debuxo citado de Vega y Verdugo pode observarse que a torre da esquerda\u2014hoxe \"da Carraca\"\u2014 ti\u00f1a un corpo menos que a da dereita \u2014hoxe \"das Camp\u00e1s\".\nEn 1519 o cabido encargou \u00f3 Mestre Mart\u00edn de Blas pechar os arcos de acceso. Dado o tama\u00f1o do arco central tivo que dividilo en dous cun piar para colocar d\u00faas portas, o que trouxo consigo a eliminaci\u00f3n da arquivolta do arco e dalgunhas das imaxes que hab\u00eda na cara externa das columnas laterais. A construci\u00f3n, no XVII, das escaleiras de acceso significou a destruci\u00f3n da portada rom\u00e1nica da cripta, e a da fachada barroca de Casas Novoa, no XVIII, a retirada do resto das imaxes que Mateu situara na fachada exterior, as\u00ed como algunhas da contraportada.\nA\u00ednda que a maior parte dos elementos arquitect\u00f3nicos da fachada rom\u00e1nica desapareceron ou foron reutilizados sen que fose posible identificalos, algunhas destas estatuas retiradas si foron identificadas. As\u00ed por exemplo, as estatuas dos reis David e Salom\u00f3n que foron colocadas no s\u00e9culo XVI no socalco de acceso \u00e1 catedral, sobre as escaleiras do Obradoiro e retiradas para ser restauradas e expostas no Museo en 2016 ; as estatuas de Abraham ou Xerem\u00edas e de Isaac ou [Ezequiel]], no Pazo de Meir\u00e1s, en mans dos herdeiros de Franco,; ou as figuras de El\u00edas e de Enoc hoxe no Museo de Pontevedra .\nOutras figuras procedentes do P\u00f3rtico de Mateu son un posible rei b\u00edblico, ou Fernando II de Le\u00f3n e Galicia, ou mesmo o ap\u00f3stolo Santiago en forma de \"Miles Christi\", figura sedente e decapitada; unha figura masculina que poder\u00eda representar \u00f3 profeta Malaqu\u00edas, atopada en 2016 entre os entullos que recheaban a torre das camp\u00e1s da catedral, tam\u00e9n decapitada; e unha cabeza de var\u00f3n cuxa morfolox\u00eda e estilo permite identificala como pertencese a outra das columnas-estatuas desta fachada.\nEstas nove estatuas foron declaradas Ben de Interese Cultural (BIC) pola Xunta de Galicia en 2018 .\nAlgunhas pezas do roset\u00f3n principal da tribuna recuper\u00e1ronse nas escavaci\u00f3ns que se fixeron nas escalinatas da catedral (1961) e hoxe se exp\u00f3n, parcialmente reconstru\u00eddo por Chamoso Lamas, no Museo da Catedral, a\u00ednda que Yzquierdo sost\u00e9n que corresponde s\u00f3 co n\u00facleo central, faltando todo o anel que o rodeaba, decorado con elementos xeom\u00e9tricos; os outros roset\u00f3ns, menores, das caras norte, sur e leste, cons\u00e9rvanse in situ na tribuna da catedral. Tam\u00e9n se conservan, musealizadas, algunhas doelas da arquivolta do arco central e outras do arco da dereita. Estas \u00faltimas son paralelas \u00e1s que est\u00e1n no arco dereito do P\u00f3rtico, con escenas semellantes do castigo \u00f3s pecadores.\nA estrutura das torres, ata o segundo corpo, foi respectada nas reformas posteriores, que unicamente retocaron parte das fachadas e levantaron os corpos superiores.\nO P\u00f3rtico da Gloria.\nO P\u00f3rtico da Gloria da catedral de Santiago de Compostela \u00e9 un p\u00f3rtico de transici\u00f3n entre o rom\u00e1nico e o g\u00f3tico, realizado polo mestre Mateu e o seu obradoiro por encargo do rei Fernando II, quen doou para este efecto cen marabed\u00eds anuais, entre 1168 e 1188, data esta \u00faltima que consta inscrita en pedra na catedral como a da s\u00faa finalizaci\u00f3n. O 1 de abril de 1188 coloc\u00e1ronse os linteis do p\u00f3rtico e a conclusi\u00f3n do conxunto demorouse ata o ano 1211, momento no que se consagrou o templo coa presenza do rei Afonso IX.\nO p\u00f3rtico div\u00eddese en tres arcos de medio punto que se corresponden con cada unha das tres naves da igrexa, sostidos por grosos piares con columnas encostadas. O arco central \u00e9 o maior (o dobre que cada un dos laterais) e o \u00fanico que pos\u00fae t\u00edmpano, est\u00e1 dividido por unha columna central, o parteluz, coa figura de Santiago. Verticalmente, a franxa inferior est\u00e1 formada polas bases das columnas, decoradas con animais fant\u00e1sticos, a franxa media est\u00e1 formada por columnas que sustentan as estatuas encostadas dos ap\u00f3stolos e a superior polos arcos que coroan as tres portas. O conxunto escult\u00f3rico pretende ser unha representaci\u00f3n iconogr\u00e1fica de diferentes s\u00edmbolos tomados da Apocalipse de san Xo\u00e1n e doutros textos do Antigo Testamento.\nA disposici\u00f3n do t\u00edmpano est\u00e1 baseada na descrici\u00f3n de Cristo que fai o evanxelista san Xo\u00e1n na \"Apocalipse\" (Cap. 1,1-18). No centro, m\u00f3strase o pantocr\u00e1tor, coa imaxe de Cristo en Maxestade, mostrando nas mans e nos p\u00e9s as feridas da crucifixi\u00f3n. Rodeando a Cristo, o tetramorfo coas figuras dos catro evanxelistas cos seus atributos: \u00e1 esquerda, arriba san Xo\u00e1n e a aguia e abaixo san Lucas co boi; \u00e1 dereita, arriba san Mateu sobre o cofre do recadador de tributos e abaixo san Marcos e o le\u00f3n.\nA ambos os dous lados dos evanxelistas, detr\u00e1s de san Marcos e san Lucas, aparecen catro anxos a cada lado cos instrumentos da Paix\u00f3n de Cristo. Uns levan, sen tocalos directamente, a cruz e a coroa de espi\u00f1as (\u00e1 esquerda) e a lanza e os catro cravos (\u00e1 dereita), outros a columna na cal foi azoutado e a \u00e1mboa coa cal lavouse Poncio Pilato. Sobre as cabezas destes anxos, dous numerosos grupos de almas dos benaventurados, corenta en total. Na arquivolta do t\u00edmpano central at\u00f3panse sentados os vinte e catro anci\u00e1ns da \"Apocalipse\", sostendo cada un un instrumento musical, como preparando un concerto en honra de Deus.\nNo parteluz ou mainel at\u00f3pase a figura sedente de Santiago Ap\u00f3stolo cun bast\u00f3n de peregrino, como patr\u00f3n da bas\u00edlica. Santiago aparece cun pergameo onde figura escrito \"Misit em Dominus\" (envioume o Se\u00f1or). A columna acaba sobre a s\u00faa cabeza cun capitel onde se representan as tentaci\u00f3ns de Cristo en tres das s\u00faas caras; na que mira cara ao interior do templo, rezan dous anxos axeonllados. Ao p\u00e9 do santo hai outro capitel coas figuras da Santa Trindade. Baixo o Ap\u00f3stolo repres\u00e9ntase a \u00e1rbore de Xes\u00e9, nome que recibe a \u00e1rbore xeneal\u00f3xica de Xesucristo desde Xes\u00e9, pai do rei David; \u00e9 a primeira vez que se representa este tema na iconograf\u00eda relixiosa na Pen\u00ednsula Ib\u00e9rica. A columna repousa sobre unha base onde hai unha figura con barba ata o peito (quizais unha imaxe de No\u00e9) e dous le\u00f3ns. Ao p\u00e9 desta columna central, na parte superior interior mirando cara ao altar maior da catedral, est\u00e1 a figura axeonllada do propio mestre Mateu, sostendo un cartel no que est\u00e1 escrito \"Architectus\". Esta imaxe co\u00f1\u00e9cese popularmente como \u00abSanto dos croques\u00bb, pola antiga tradici\u00f3n dos estudantes de golpear a s\u00faa cabeza contra a figura para recibir sabedor\u00eda, tradici\u00f3n que foi adoptada posteriormente polos peregrinos, a\u00ednda que se est\u00e1n tomando medidas para limitar o acceso para intentar frear a deterioraci\u00f3n que por este motivo sufriu a obra.\nNas columnas da porta central e nas d\u00faas portas laterais aparecen representados ap\u00f3stolos, profetas e outras figuras, cos seus atributos iconogr\u00e1ficos. Todas est\u00e1n coroadas co seu respectivo capitel onde se representan diferentes animais e cabezas humanas con motivos de follas. Todas as figuras estaban policromadas e co seu nome inscrito nos libros ou pergameos que soste\u00f1en nas s\u00faas mans.\nOs catro puntais do p\u00f3rtico sust\u00e9ntanse sobre fortes baseamentos onde se representan grupos de diversos animais e cabezas humanas. Para alg\u00fans autores estas figuras son imaxes de demos, e simbolizan que o peso da gloria (o p\u00f3rtico neste caso) esmaga ao pecado. Outras fontes danlle unha interpretaci\u00f3n apocal\u00edptica, con guerras, fame e morte (representadas polas bestas), situaci\u00f3ns que s\u00f3 se poden salvar grazas \u00e1 intelixencia humana (as cabezas dos homes anci\u00e1ns).\nO arco da porta dereita representa o Xu\u00edzo Final. A dobre arquivolta est\u00e1 dividida en d\u00faas partes iguais por d\u00faas cabezas. Alg\u00fans autores identifican estas cabezas coas figuras do arcanxo Miguel e Cristo, para outros son Cristo-Xu\u00edz e un anxo, e outras fontes indican que representan a Deus Pai e Deus Fillo. \u00c1 dereita destas cabezas aparece representado o Inferno, con figuras de monstros (demos) que arrastran e torturan as \u00e1nimas dos condenados. \u00c1 esquerda, o Ceo cos escolleitos, con figuras de anxos con nenos que simbolizan as \u00e1nimas salvadas.\nO arco da porta esquerda representa escenas do Antigo Testamento, cos xustos que esperan a chegada do Salvador. No centro da primeira arquivolta est\u00e1 Deus creador, que bendice ao peregrino e sost\u00e9n o libro da Verdade Eterna; \u00e1 s\u00faa dereita est\u00e1 Ad\u00e1n (espido), Abraham (co \u00edndice levantado) e Xacob. Con eles hai d\u00faas figuras m\u00e1is que poder\u00edan ser No\u00e9 (novo pai da humanidade para salvala do Diluvio) e Esa\u00fa ou Isaac e Xud\u00e1. \u00c1 esquerda de Deus vemos a Eva, Mois\u00e9s, Ahar\u00f3n, o rei David e Salom\u00f3n. Na segunda arquivolta, a superior, dez pequenas figuras representan as doce tribos de Israel.\nFachada do Obradoiro.\nA praza do Obradoiro \u00e1 que d\u00e1 esta fachada fai alusi\u00f3n ao obradoiro de canteiros que funcionaba na praza durante a construci\u00f3n da catedral.\nPara protexer o P\u00f3rtico da Gloria da deterioraci\u00f3n que estaba sufrindo polas inclemencias meteorol\u00f3xicas, esta fachada e as s\u00faas torres xa tiveran varias reformas desde o s\u00e9culo XVI, como xa se dixo. No s\u00e9culo XVIII (1738) o cabido decidiu constru\u00edr a actual fachada barroca base\u00e1ndose en \"la rruina que padece el espejo y la falta que hace la torre por la ygualdad con la otra\", para o que contratou a Fernando de Casas Novoa \u2014disc\u00edpulo de Domingo de Andrade\u2014, quen derribou o que nesas datas quedaba da fachada medieval. A fachada dese\u00f1ada por este arquitecto conta cunhas grandes vent\u00e1s acristaladas que permiten iluminar a nave e at\u00f3pase entre as torres das Camp\u00e1s e da Carraca. No medio do corpo central est\u00e1 Santiago Ap\u00f3stolo e un nivel m\u00e1is abaixo os seus dous disc\u00edpulos, Atanasio e Teodoro, todos vestidos de peregrinos. No medio, a urna (representaci\u00f3n do sepulcro atopado) e a estrela (representaci\u00f3n das luminarias que viu o ermit\u00e1n Paio) entre anxos e nubes. Na torre da dereita est\u00e1 Mar\u00eda Salom\u00e9, nai de Santiago, e na torre da esquerda o seu pai, Zebedeo. Sobre a balaustrada desta parte esquerda pode verse a santa Susana e san Xo\u00e1n e sobre a da dereita a santa B\u00e1rbara e Santiago o Menor.\nPara subir ata a entrada da bas\u00edlica at\u00f3pase unha escaleira, realizada en 1606 por Gin\u00e9s Mart\u00ednez, de estilo renacentista inspirada na de Giacomo da Vignola do Palacio Farnesio (Roma), en forma de rombo con d\u00faas ramplas que rodean a entrada \u00e1 antiga cripta rom\u00e1nica do s\u00e9culo XII do mestre Mateu, denominada popularmente \u00abCatedral Vella\u00bb.\nEntre o plano existente da fachada do Obradoiro e a antiga portalada rom\u00e1nica (P\u00f3rtico da Gloria) at\u00f3pase un n\u00e1rtice cuberto.\nEsta fachada converteuse nun s\u00edmbolo da catedral e da cidade de Santiago de Compostela. Proba da s\u00faa representatividade \u00e9 o gravado que aparece no reverso das moedas de euro de Espa\u00f1a de 1, 2 e 5 c\u00e9ntimos de euro.\nFachada sur ou das Pratar\u00edas.\nA fachada das Pratar\u00edas \u00e9 a fachada meridional do cruceiro da catedral de Santiago de Compostela e \u00e9 a \u00fanica fachada rom\u00e1nica que se conserva na catedral. Edificouse entre 1103 e 1117 e durante os s\u00e9culos posteriores f\u00f3ronselle engadindo elementos procedentes doutros lugares da catedral (como do P\u00f3rtico do Para\u00edso ou do coro p\u00e9treo). Outras modificaci\u00f3ns substanciais foron a construci\u00f3n da Torre do Reloxo no s\u00e9culo XIV e da fachada do Tesouro. A praza das Prater\u00edas est\u00e1 delimitada pola catedral e o claustro en dous dos seus lados; contigua \u00e1 catedral est\u00e1 a Casa do Cabido.\nConsta de d\u00faas portas de entrada en degradaci\u00f3n con arquivoltas e t\u00edmpanos historiados. As arquivoltas est\u00e1n sobre once columnas encostadas, tres son de m\u00e1rmore branco (a central e as dos extremos) e o resto de granito. Na central aparecen as figuras de doce profetas e nas laterais os ap\u00f3stolos. Sobre os t\u00edmpanos at\u00f3pase un gran friso que est\u00e1 separado do corpo superior por unha franxa sostida por canzorros grotescos; neste piso at\u00f3panse d\u00faas fiestras que est\u00e1n adornadas por arquivoltas rom\u00e1nicas.\nNo friso central at\u00f3pase Cristo, con personaxes e escenas varias; \u00e1 s\u00faa dereita seis pequenas figuras de meni\u00f1os cantores que pertenceron ao coro p\u00e9treo do mestre Mateu e que foron colocadas neste P\u00f3rtico a finais do s\u00e9culo XIX. A disposici\u00f3n orixinal dos elementos iconogr\u00e1ficos quedou desvirtuada desde que no s\u00e9culo XVIII foron introducidas numerosas imaxes recuperadas da desmantelada fachada da Acibechar\u00eda. Nun medall\u00f3n central aparece o Pai Eterno (ou a Transfiguraci\u00f3n de Xes\u00fas) coas mans abertas e sobre os arcos no extradorso figuran catro anxos con trompetas que anuncian o Xu\u00edzo Final.\nNo t\u00edmpano da porta esquerda aparece Cristo tentado por un grupo de demos. \u00c1 dereita aparece unha muller a medio vestir cunha caveira nas mans, que poder\u00eda ser Eva ou a muller ad\u00faltera, sentada sobre dous le\u00f3ns. Nas xambas aparecen santo Andr\u00e9 e Mois\u00e9s. No contraforte esquerdo, o b\u00edblico rei David sentado no seu trono coas pernas cruzadas, transl\u00facidas a trav\u00e9s da fina tea da s\u00faa roupa, e tocando unha viola, personifica o triunfo sobre o mal e \u00e9 unha obra destacada do rom\u00e1nico, esculpida polo Mestre Estevo ou mestre de Prater\u00edas; aparece tam\u00e9n a creaci\u00f3n de Ad\u00e1n e Cristo bendicindo. Moitas destas figuras proceden da fachada rom\u00e1nica norte ou do Para\u00edso (actual fachada da Acibechar\u00eda) e foron colocadas nesta fachada no s\u00e9culo XVIII.\nNo t\u00edmpano da porta dereita aparecen varias escenas da paix\u00f3n de Cristo e da adoraci\u00f3n dos Reis Magos. Nunha das xambas aparece a inscrici\u00f3n que conmemora a colocaci\u00f3n da primeira pedra: ERA / IC / XVI / V IDUS / JULLII Inscrici\u00f3n que segue o calendario romano e, segundo o c\u00f3mputo da chamada era hisp\u00e1nica, corresponde ao 11 de xullo de 1078. Unha imaxe, non identificada, sobre un raposo que come unha lebre e, fronte a esta, unha muller mal vestida cun animal no colo, proceden doutro lugar. Apoiadas no muro da torre Berenguela aparecen outras imaxes que representan a creaci\u00f3n de Eva, Cristo nun trono e o sacrificio de Isaac.\nFachada norte ou da Acibechar\u00eda.\nA fachada da Acibechar\u00eda at\u00f3pase na actual praza da Inmaculada, onde desemboca o \u00faltimo tramo urbano dos cami\u00f1os Franc\u00e9s, Primitivo, do Norte e Ingl\u00e9s a trav\u00e9s da antiga porta Franc\u00edxena ou porta do Para\u00edso. A portada rom\u00e1nica foi constru\u00edda en 1122 por Bernaldino o Tesoureiro do templo e foi demolida tras sufrir un incendio o ano 1757. Algunhas pezas escult\u00f3ricas que se salvaron foron colocadas na fachada das Pratar\u00edas, outras forman parte da colecci\u00f3n do Museo da Catedral e outras desapareceron.\nA nova fachada foi proxectada en estilo barroco por Lucas Ferro Caaveiro, que comezou as obras e realizou o primeiro e segundo corpo. Cando presenta en 1762 o proxecto do remate da fachada, o cabido non o acepta e solicita un novo proxecto a Ventura Rodr\u00edguez, quen o presenta en 1765. A obra foi terminada en 1769 por Domingo Lois Monteagudo e Clemente Fern\u00e1ndez Sarela en estilo neocl\u00e1sico, a\u00ednda que conservou alg\u00fans trazos barrocos.\nNa parte superior da fachada at\u00f3pase unha estatua de Santiago do s\u00e9culo XVIII, con dous reis aos seus p\u00e9s en posici\u00f3n de oraci\u00f3n: Afonso III e Ordo\u00f1o II. No centro at\u00f3pase a estatua da Fe.\nEsta fachada foi restaurada no ano 2011, adquirindo un estado similar \u00f3 orixinal..\nFachada leste ou da Quintana.\nNo s\u00e9culo XVII, Jos\u00e9 de Vega y Verdugo dese\u00f1ou unha estrutura que pechase a cabeceira da catedral, formada daquela por distintas capelas e portas de disposici\u00f3n irregular. Creouse as\u00ed a fachada da catedral que d\u00e1 \u00e1 praza da Quintana, un muro uniforme de pedra que oculta a cabeceira orixinal, disposto en tres lenzos e con tres portas (m\u00e1is outra accesoria a car\u00f3n da Porta Santa). De sur a norte, son a Porta Real, a Porta Santa e a Porta dos Abades.\nA Porta Real \u00e9 de estilo barroco, iniciada baixo a direcci\u00f3n de Jos\u00e9 Pe\u00f1a de Toro en 1666 e finalizada por Domingo de Andrade en 1700, quen ergueu catro grandes columnas flanqueando a porta, que abarcan d\u00faas plantas de vent\u00e1s, unha balaustrada con grandes pin\u00e1culos e unha ed\u00edcula cunha escultura ecuestre de Santiago (hoxe desaparecida), moi adornado con decoraci\u00f3n de acios de froitas e trofeos militares a grande escala. Coroa a porta o escudo real baixo un front\u00f3n curvo. Por esta porta acced\u00edan os reis de Espa\u00f1a \u00e1 catedral, de a\u00ed o seu nome, e sobre o seu lintel at\u00f3pase o escudo real.\nA chamada Porta Santa ou Porta do Perd\u00f3n \u00e9 a m\u00e1is pr\u00f3xima \u00e1s escalinatas. Est\u00e1 polo xeral pechada cunha reixa e \u00e1brese s\u00f3 nos anos xubilares, o d\u00eda 31 de decembro do ano anterior. Foi unha das sete portas menores e estivo dedicada a san Paio (cuxo convento est\u00e1 xusto en fronte), polo que tam\u00e9n se co\u00f1eceu como Porta de San Paio.\nRealmente, a Porta Santa non \u00e9 a que se ve desde a praza da Quintana sen\u00f3n a porta do interior, aberta no muro rom\u00e1nico \u00f3 deambulatorio. O p\u00f3rtico que abre \u00e1 Quintana presenta a \u00e1mbolos dous lados vinte e catro figuras de profetas e ap\u00f3stolos (entre eles o propio Santiago), que provi\u00f1an do antigo coro de pedra do mestre Mateu. Sobre ela e nunhas fornelas, a imaxe de Santiago e os seus disc\u00edpulos Atanasio e Teodoro ao seu lado, nun segundo corpo engadido en 1694. Este programa iconogr\u00e1fico explica a denominaci\u00f3n popular de \"Porta dos 27 sabios\".\nEsta porta da Quintana d\u00e1 a un angosto corredor onde reciben sepultura os Abraldes, e que conduce \u00e1 verdadeira Porta Santa pola que se entra ao deambulatorio da \u00e1bsida do templo. Desde o 2004, \u00e9 unha porta de bronce, obra do escultor santiagu\u00e9s Suso Le\u00f3n que veu substitu\u00edr a anterior, de Paco Leiro. Na cara externa repres\u00e9ntanse as imaxes de Xes\u00fas, Santiago e outros peregrinos; na cara interna, seis escenas da vida do Ap\u00f3stolo: como pescador no lago Tiber\u00edades, escoitando a Xes\u00fas, evanxelizando en Galicia, a decapitaci\u00f3n, a translaci\u00f3n do seu corpo e o descubrimento do sepulcro.\nA Porta dos Abades, m\u00e1is \u00f3 norte, abre \u00e1 Quintana de Vivos ou de Palacios. \u00c9 obra de Jos\u00e9 Pe\u00f1a de Toro.\nTorre das Camp\u00e1s.\nAs primitivas torres que se atopaban na fachada principal da catedral. actual fachada do Obradoiro, eran rom\u00e1nicas e foron modificadas entre os s\u00e9culos XV e XVIII. Denom\u00ednanse respectivamente torre das Camp\u00e1s, a situada no lado da ep\u00edstola, e torre da Carraca, no lado do evanxeo; as d\u00faas te\u00f1en unha altura de entre 75 e 80\u00a0metros.\nO primeiro corpo da torre constru\u00eduse no s\u00e9culo XII; no s\u00e9culo XV realiz\u00e1ronse diversas modificaci\u00f3ns e o rei Lu\u00eds XI de Francia doou en 1483 as d\u00faas camp\u00e1s maiores das trece coas que conta.\nDebido a unha inclinaci\u00f3n que se detectou na s\u00faa estrutura entre os s\u00e9culos XVI e XVII tivo que ser reforzada con contrafortes. Entre 1667 e 1670 Jos\u00e9 Pe\u00f1a de Toro realizou o corpo de estilo barroco en que se atopan aloxadas as camp\u00e1s, e que foi terminado por Domingo de Andrade. A arquitectura das torres ten un grande efecto de perspectiva grazas \u00e1s s\u00faas li\u00f1as verticais .\nTorre norte ou da Carraca.\nEst\u00e1 situada \u00e1 beira esquerda da fachada do Obradoiro, foi edificada como a s\u00faa compa\u00f1eira do lado contrario sobre outra anterior da \u00e9poca rom\u00e1nica. Foi proxectada por Fernando de Casas Novoa en 1738 imitando a torre das Camp\u00e1s realizada por Jos\u00e9 Pe\u00f1a de Toro e Domingo de Andrade no s\u00e9culo XVII, conseguindo unha decoraci\u00f3n barroca con todo tipo de ornamentaci\u00f3n que deu unha unificaci\u00f3n arquitect\u00f3nica en toda a fachada.\nEn abril de 2010 instalouse unha r\u00e9plica da antiga carraca, por non ser posible a s\u00faa restauraci\u00f3n, que pasar\u00e1 a formar parte do Museo Catedralicio. A nova \u00e9 unha copia fiel do antigo instrumento e foi realizada coa mesma clase de madeira de casti\u00f1eiro, consta de catro caixas de resonancia rectangulares cunha ling\u00fceta en cada unha que ao virar sobre un eixe dentado e golpealas fainas soar; as caixas est\u00e1n colocadas en forma de cruz e cada brazo mide algo m\u00e1is de dous metros. Este antigo instrumento, en desuso na liturxia, fac\u00edase tocar durante as celebraci\u00f3ns de Semana Santa como s\u00edmbolo de d\u00f3 pola morte de Xes\u00fas, para acalar o son das camp\u00e1s durante esta \u00e9poca de recollemento.\nTorre do Reloxo, da Trindade ou Berenguela.\nA Torre do Reloxo, tam\u00e9n chamada da Trindade ou, non con toda xustiza, a Berenguela, at\u00f3pase na intersecci\u00f3n da praza das Prater\u00edas e a praza da Quintana. Tradicionalmente consid\u00e9rase que se iniciou a s\u00faa construci\u00f3n en 1316, a instancias do arcebispo Rodrigo de Padr\u00f3n, como torre de defensa e trala s\u00faa defunci\u00f3n continuou coa obra o seu sucesor, o arcebispo Berenguel de Landoria, a\u00ednda que alg\u00fans autores soste\u00f1en que eses datos poden non ser correctos. Cando foi nomeado mestre maior da catedral, Domingo de Andrade proseguiu a s\u00faa construci\u00f3n e entre 1676 e 1680 elevouna d\u00faas plantas m\u00e1is e coa utilizaci\u00f3n de diversas estruturas conseguiu un conxunto harmonioso e ornamental cun coroamento en forma piramidal e unha lanterna como remate final (en cuxo interior permanecen acesas, permanentemente, catro l\u00e1mpadas de incandescencia). El\u00e9vase ata os setenta e cinco metros de altura.\nEn 1833 colocouse un reloxo de catro esferas (unha por cada cara da torre), realizado por Andr\u00e9s Antelo e que fora un encargo do arcebispo Rafael de V\u00e9lez. Como parte do seu mecanismo conta con d\u00faas camp\u00e1s, a das horas, chamada Berenguela, e outra m\u00e1is pequena que marca os cuartos, as d\u00faas fundidas en 1729 por G\u00fcemes Sampedro; a Berenguela ten un di\u00e1metro de 255\u00a0cm e unha altura de 215\u00a0cm, cun peso aproximado de 9.600\u00a0quilos, e a dos cuartos pesa 1.839\u00a0quilos cun di\u00e1metro de 147\u00a0cm e unha altura de 150\u00a0cm. \u00c1mbalas camp\u00e1s sufriron un agretamento que obrigou a s\u00faa substituci\u00f3n; as r\u00e9plicas actuais fund\u00edronse en Asten (Pa\u00edses Baixos) pola casa Eijsbouts en 1989 e foron colocadas na catedral en febreiro de 1990.\nInterior da catedral.\nA estrutura do edificio est\u00e1 situada sobre unha \u00e1rea de oito mil metros cadrados, consta dunha planta en cruz latina de tres naves dunha lonxitude duns cen metros cun cruceiro tam\u00e9n de tres naves e de preto de setenta metros de lonxitude. A altura na nave central \u00e9 de vinte e dous metros \u00e1 clave de b\u00f3veda en todo o seu percorrido e alcanza os trinta e dous de m\u00e1ximo na b\u00f3veda do cruceiro. O ciborio, de finais do XIV e principios do XV, est\u00e1 situado sobre o centro do transepto, \u00e9 g\u00f3tico e substit\u00fae o antigo de estilo rom\u00e1nico.\n\u00d3 redor do altar maior, o deambulatorio estaba composto por cinco capelas rom\u00e1nicas absidais, a central, do Salvador, de planta cadrada; e nas naves transversais abr\u00edanse outras catro capelas.\nSobre as naves laterais, separadas da central por corenta e d\u00faas piares de n\u00facleo cadrado e columnas acaroadas, at\u00f3pase un triforio con cuberta de cuarto de can\u00f3n e balc\u00f3n de vent\u00e1s de dobre arquer\u00eda. A nave central c\u00f3brese con b\u00f3veda de can\u00f3n sobre arcos fax\u00f3ns e as laterais con b\u00f3vedas de aresta.\nA iluminaci\u00f3n prov\u00e9n das fiestras dos dous pisos das naves laterais do per\u00edodo rom\u00e1nico, na capela maior son polilobuladas e as que corresponden \u00f3 deambulatorio son ollos de boi. A ornamentaci\u00f3n interior p\u00f3dese apreciar nos capiteis historiados da parte da \u00e1bsida e nos adornos vexetais da galer\u00eda.\nContaba con tres p\u00f3rticos principais, xa descritos, e sete portas menores.\n\ufeffCapela maior.\nA capela maior era rom\u00e1nica na s\u00faa orixe pero foi reformada completamente durante o barroco por orde do novo mestre de obras, Jos\u00e9 Vega y Verdugo, nomeado por Inocencio X, a partir de 1657. Sobre un proxecto inicial de Pedro de la Torre e baixo a direcci\u00f3n do salmantino Jos\u00e9 Pe\u00f1a de Toro, distintos artistas (como o catal\u00e1n Onafre, Bernardo Cabrera, o ourive Xos\u00e9 Clemente) foron realizando obras e introducindo modificaci\u00f3ns. Os piares e columnas rom\u00e1nicas foron revestidas por columnas salom\u00f3nicas, xaspes vermellos e m\u00e1rmores negros. Cando Vega y Verdugo marcha a Granada en 1672 s\u00f3 estaba constru\u00eddo o primeiro corpo do baldaquino, que \u00e9 continuado por Domingo de Andrade, que substit\u00fae a c\u00fapula prevista por unha forma piramidal de tres corpos.\nNo centro da capela sit\u00faase o mausoleo do Ap\u00f3stolo, co\u00f1ecido como o \"camar\u00edn\", e, sobre el, o altar, constru\u00eddo tam\u00e9n por Andrade. Este dese\u00f1ou tres representaci\u00f3ns do santo: dentro do camar\u00edn est\u00e1 Santiago Ap\u00f3stolo, unha imaxe sedente de pedra policromada de 1211 vestido como peregrino cunha esclavina de prata adornada con gran pedrer\u00eda; porta unha cartela na que se le \"Hic est corpus divi Iacobi Apostoli et Hispaniarum Patroni\". P\u00f3dese subir pola parte posterior do altar para darlle o tradicional abrazo ao santo a trav\u00e9s dunha dobre escaleira que comunica cos lados do deambulatorio. Sobre o tabern\u00e1culo est\u00e1 representado Santiago peregrino, e catro reis fanlle honores: Afonso III, Ramiro I, Fernando \"o Cat\u00f3lico\" e Filipe IV; as catro son esculturas do leon\u00e9s Pedro del Valle.\nCatro pares de anxos soste\u00f1en o artesoado, sobre o que se atopa a terceira representaci\u00f3n de Santiago, cabaleiro, obra de Mateo de Prado, rodeado en cada \u00e1ngulo por unha representaci\u00f3n das virtudes cardinais: a prudencia, a xustiza, a fortaleza e a temperanza, tam\u00e9n de Pedro del Valle. Finalmente, a arca do corpo do Ap\u00f3stolo coroada cunha estrela e transportada por anxos.\nO arcebispo de orixe mexicana Antonio Monroy foi o mecenas que doou a prata para a construci\u00f3n do frontal do altar, o sagrario, o expositor e a imaxe da Inmaculada. Tras o camar\u00edn hai un pequeno retablo de Pedro de la Torre con escenas da vida do Santo.\n\u00c1 entrada da capela hai dous p\u00falpitos renacentistas a ambos os dous lados con escenas da vida do Ap\u00f3stolo realizados por Juan Bautista Celma en 1578.\nCripta sepulcral.\nUn piar ao que se acaroan oito columnas, catro entregas; e outras tantas, acodilladas e m\u00e1is delgadas, pres\u00eddea e articula os seus espazos. Nel ap\u00f3ianse os arcos do deambulatorio que se xera ao seu redor, e as b\u00f3vedas de crucer\u00eda dun transepto dianteiro, organizaci\u00f3n que deriva do g\u00f3tico temper\u00e1n franc\u00e9s ao definir os seus espazos os arcos e fustes; incluso o vocabulario das s\u00faas molduras at\u00f3pase en edificios g\u00f3ticos de Par\u00eds e a s\u00faa contorna de entre 1135 e 1170. Sobre este piar \u00e9rguese o parteluz do p\u00f3rtico.\nA cabeceira da capela central de tan particular deambulatorio ten esveltas columnas que soste\u00f1en uns arcos cuxos boceis son coma os que se acaban de citar, orixe igualmente atribu\u00edble \u00e1s columnas pareadas da entrada. Os seus capiteis son relacionables cos da catedral de Noyon e outras obras francesas, a\u00ednda que \u00e9 evidente que o conxunto deste deambulatorio insp\u00edrase na propia catedral compostel\u00e1, polo que se pode falar dunha excepcional mestura entre a tradici\u00f3n rom\u00e1nica e un g\u00f3tico nacente.\nO transepto artic\u00falase en catro tramos e salientan as s\u00faas b\u00f3vedas de crucer\u00eda cuadripartita. Nas claves centrais vense un par de anxos astr\u00f3foros: un cun chameante disco solar; outro, coas mans veladas, sost\u00e9n un crecente lunar. Parecen emerxer da pedra e asoman entre unha coroa de follas que, pola s\u00faa profunda labra, chegan a lembrar \u00e1 igrexa de San L\u00e1zaro de Avallon. Seraf\u00edn Moralejo di: \u00abestes anxos astr\u00f3foros son obra de mans e obradoiros diferentes: o moderado relevo da clave do sol, que case non ofrece posibilidades para o xogo lum\u00ednico, contrasta coa valente proxecci\u00f3n de volumes da outra clave, onde nos sentimos inclinados a reco\u00f1ecer un xeito aproximado ao do que chamamos \"mestre dos panos mollados\", as\u00ed como o seu valor iconogr\u00e1fico xa que o sistema simb\u00f3lico non \u00e9 cometido exclusivo das figuraci\u00f3ns, sen\u00f3n tam\u00e9n do total organismo arquitect\u00f3nico que as sost\u00e9n, que se converte as\u00ed el mesmo en estrutura figurativa de car\u00e1cter c\u00f3smico e escatol\u00f3xico\u00bb baseado na Apocalipse.\nPolo tanto, a cripta representa o mundo material iluminado por astros. Dende os extremos do cruceiro unhas estreitas escaleiras permit\u00edan acceder \u00e1s naves da catedral, o que hoxe s\u00f3 \u00e9 posible dende o lado norte ao haberse enchido a do sur por problemas de estabilidade da torre das camp\u00e1s.\nA articulaci\u00f3n do transepto determina unha dobre portada cara ao oeste, que evoca as fachadas da igrexa superior. Salienta a s\u00faa rica decoraci\u00f3n e o virtuosismo da labra, en especial das xambas, en cuxas rosetas e medall\u00f3ns v\u00edronse modelos de Avallon e V\u00e9zelay. Ante esta portada constru\u00eduse un sinxelo p\u00f3rtico abovedado no s\u00e9culo XIII que se estend\u00eda, polo menos, at\u00e9 o eixe das torres. Tanto este p\u00f3rtico coma a fachada da cripta foron alterados ao erixirse, a comezos do XVII, a escalinata do Obradoiro.\nCoa fachada da cripta adoita relacionarse o acceso \u00e1 lonxa da catedral. Hai quen cre que hab\u00eda unhas escaleiras que desembocaban ante as portas laterais do pinche e deixaban libre a portada da propia cripta.\nBaixo o camar\u00edn est\u00e1 o suposto sepulcro de Santiago e dos seus dous disc\u00edpulos, Atanasio e Teodoro. Por temor \u00e1s frecuentes incursi\u00f3ns de piratas ingleses, especialmente de Francis Drake que ameazara Compostela tras desembarcar na Coru\u00f1a en 1589, por orde do arcebispo Juan de Sanclemente, as reliquias foron trasladadas aquel mesmo ano e escondidas no solo da \u00e1bsida do templo ao lado da capela maior.\nCo paso dos s\u00e9culos foise esquecendo o lugar exacto onde se atopaban as reliquias do Ap\u00f3stolo e non foron redescubertas ata que o cardeal Miguel Pay\u00e1 y Rico decidiu recuperalas, para o que ordenou diversas escavaci\u00f3ns (dirixidas por L\u00f3pez Ferreiro, como quedou dito). As escavaci\u00f3ns culminaron o 28 de xaneiro de 1879 co descubrimento dunha urna na zona da \u00e1bsida que conti\u00f1a \u00f3sos nun agocho de ladrillos macizos e laxes de pedra que semellaba estar feito con pr\u00e9sa, no deambulatorio trala capela maior, tralo altar. L\u00f3pez Ferreiro aproveita as obras para escavar e rehabilitar o mausoleo romano.\nDespois dunha an\u00e1lise por parte da Universidade compostel\u00e1, a Santa S\u00e9 realizou un proceso que culminou na s\u00faa autenticaci\u00f3n polo papa Le\u00f3n XIII en 1884 mediante a bula \"Deus Omnipotens\".\nRealmente xamais se realizaron probas cient\u00edficas sobre os restos que se conservan baixo o altar da catedral de Compostela, e a autenticidade dos mesmos foi posta en d\u00fabida en numerosas ocasi\u00f3ns, entre outros, polo historiador cat\u00f3lico Claudio S\u00e1nchez Albornoz: \nPor unha parte, documentouse arqueoloxicamente a existencia previa dun cemiterio de orixe c\u00e9ltica e reutilizado en distintas \u00e9pocas por diversos grupos: polos primeiros cristi\u00e1ns chegados \u00e1 zona de Galicia (despois do ano 250, aproximadamente), polos suevos, que ocuparon o reino de Galicia entre 411 e 585) e polos visigodos (\"godos do oeste\", pobo xermano que ocupou Hispania entre 585 e 711, que conquistaron o reino suevo, e que nese per\u00edodo ti\u00f1a a s\u00faa capital en Toledo).\nEstes descubrimentos s\u00f3 proban que Compostela era unha necr\u00f3pole precristi\u00e1, pero non soluciona nada con respecto \u00e1 tumba de Santiago, cuxos restos poder\u00edan pertencer ben ao mesmo ap\u00f3stolo (o tr\u00e1fico de reliquias comezaba a desenvolverse nese per\u00edodo), ben a calquera outro m\u00e1rtir cristi\u00e1n.\nMesmo, no 1900 o haxi\u00f3grafo Louis Duchesne sost\u00e9n que quen realmente est\u00e1 enterrado en Compostela \u00e9 o relixioso herexe Prisciliano.\nEn todo caso, unha vez reco\u00f1ecidos pola Santa S\u00e9 os restos do Ap\u00f3stolo, realiz\u00e1ronse reformas na cripta para mostrar as reliquias nunha nova urna de prata cicelada de estilo rom\u00e1nico coa imaxe central de \"Maiestas Domini\" dentro dunha mandorla rodeado polo tetramorfo e os ap\u00f3stolos a ambos os lados, que foi realizada segundo dese\u00f1o de Jos\u00e9 Losada en 1886 e colocada sobre un altar de m\u00e1rmore.\nOutras capelas.\n\u00d3 redor da planta principal da catedral \u00e1brense diferentes capelas de diversa antig\u00fcidade, dimensi\u00f3ns e riqueza ornamental. O \"C\u00f3dice Calixtino\" relacionaba nove capelas, cinco absidais e catro nas naves menores. As primeiras ti\u00f1an unha disposici\u00f3n radial, \u00f3 redor do deambulatorio, e eran as seguintes: A capela do Salvador, no centro; as de san Pedro (hoxe da Azucena) e san Xo\u00e1n Evanxelista, \u00f3s lados; e as de santo Andr\u00e9 e Santa Fe de Conques (hoxe de san Bertomeu) nos extremos. Nas naves menores, as de san Nicolao e a da Santa Cruz (hoxe de Mondrag\u00f3n), na nave que d\u00e1 \u00e1 Acebecher\u00eda; e a de san Marti\u00f1o ou de san Froitoso (capela que, fusionada coa de santo Andr\u00e9, hoxe se co\u00f1ece como de Pilar) e o altar de san Xo\u00e1n Bautista (hoxe ocupado polo P\u00f3rtico Real), na nave que d\u00e1 a Prater\u00edas. Co paso dos s\u00e9culos foron constru\u00edndose novas capelas e anul\u00e1ndose outras.\nNa seguinte enumeraci\u00f3n faise un percorrido comezando polo P\u00f3rtico da Gloria e en sentido inverso \u00e1s agullas do reloxo:\nCapela de Alba.\nErguida en 1529 e accesible dende o extremo noroeste do claustro, pos\u00fae un retablo no que se representa a Transfiguraci\u00f3n, vencellado ao obradoiro de Xos\u00e9 Gambino.\nCapela das Reliquias.\nEsta capela foi constru\u00edda entre 1520 e 1535 por encargo do arcebispo Alonso III de Fonseca ao arquitecto Juan de \u00c1lava (disc\u00edpulo de Juan Gil de Honta\u00f1\u00f3n) que a realizou cunha cuberta de b\u00f3veda de crucer\u00eda. Inicialmente era unha dependencia para o uso do Cabido e en 1535 acolleu o Pante\u00f3n Real, para converterse en 1617 en capela de Reliquias.\nCont\u00e9n unha importante colecci\u00f3n de reliquias que se iniciou durante a Idade Media ao ser utilizada para conter os restos mortais dos diferentes bispos da catedral. Os relicarios est\u00e1n colocados nun retablo neog\u00f3tico que veu substitu\u00edr un anterior de Bernardo de Cabrera e Gregorio Espa\u00f1ol do ano 1630 e que quedou medio esnaquizado por un incendio en 1921, a\u00ednda que non sufriron dano os relicarios nin as s\u00faas reliquias. O novo retablo foi dese\u00f1ado por Rafael de la Torre e tallado polo escultor compostel\u00e1n Maximino Magari\u00f1os, en 1924; foi doaz\u00f3n da emigraci\u00f3n galega en Cuba.\nPante\u00f3n Real.\nNa mesma capela sit\u00faase o Pante\u00f3n Real, constitu\u00eddo por diversas sepulturas da coroa galego-leonesa que foron trasladadas en 1535 desde a s\u00faa localizaci\u00f3n orixinal na capela de santa Catarina. Un s\u00e9culo m\u00e1is tarde constru\u00edronse uns arcosolios nos muros da capela onde foron colocados os sepulcros de Fernando II, Berenguela de Barcelona, Afonso VIII, Fernando Afonso (atribu\u00eddo a Raimundo de Borgo\u00f1a) e Xoana de Castro, segunda esposa de Pedro I. No ano 1926 incorporouse outra sepultura, obra de Maximino Magari\u00f1os, cos restos do Conde Pedro Froilaz de Trava.\nCapela do Pilar.\nEsta capela est\u00e1 formada pola uni\u00f3n das antigas capelas de Santo Andr\u00e9 e San Froitoso (ou de San Marti\u00f1o) constru\u00eddas baixo o mandato do arcebispo Diego Xelm\u00edrez. A nova edificaci\u00f3n foi iniciativa do arcebispo Antonio de Monroy co fin de utilizala como sancrist\u00eda. Encargou a obra en 1696 a Domingo de Andrade e foi continuada polo novo mestre de obras Fernando de Casas Novoa tras a defunci\u00f3n do anterior en 1712. En 1713, Monroy decide convertela en capela e situar al\u00ed o seu sepulcro, o que obriga a Casas a redese\u00f1ar o espazo. As obras finalizaron en 1719 a\u00ednda que non se deu por rematada a decoraci\u00f3n ata 1723.\nA capela ten unha planta rectangular e c\u00fapula oitavada, profundamente labrada con cunchas de vieira e escudos do mecenas e do cabido, cunha lanterna adornada con tallas de motivos militares e her\u00e1ldicos. Foi utilizada como sancrist\u00eda ata 1879 cando, por orde do cardeal Miguel Pay\u00e1 y Rico, pasou a ter unicamente a funci\u00f3n de capela.\nO retablo foi realizado por Miguel de Romay seguindo o dese\u00f1o de Fernando de Casas. \u00c9 de m\u00e1rmore branco con incrustaci\u00f3ns de cor. A imaxe central da Virxe do Pilar \u00e9 de pedra e tallada en Zaragoza, coa estatua do propio arcebispo Monroy, orante ante a Virxe, realizada por Diego Fern\u00e1ndez de Sande. Tam\u00e9n existen un Xes\u00fas crucificado en alabastro e outras estatuas dos santos Domingos de Guzm\u00e1n, Sebasti\u00e1n, Tom\u00e9 e Xo\u00e1n, todas elas de Fern\u00e1ndez de Sande.\nCapela de Mondrag\u00f3n.\nA capela de Mondrag\u00f3n, tam\u00e9n co\u00f1ecida como capela da Piedade ou da Santa Cruz, foi fundada en 1521 polo c\u00f3engo Juan Ib\u00e1\u00f1ez de Mondrag\u00f3n con licenza do arcebispo Alonso III de Fonseca e terminada o ano seguinte. \u00c9 de estilo oxival g\u00f3tico flam\u00edxero do s\u00e9culo XVI, constru\u00edda por X\u00e1come Garc\u00eda.\nDestaca o retablo co relevo en terracota do \"Descendemento de Cristo\" ou \"Lamentaci\u00f3n sobre Cristo morto\", obra de Miguel Perr\u00edn, de Sevilla, do ano 1526.\nO lugar onde agora est\u00e1 esta capela talvez sexa o que ocupaba unha das portas menores da catedral a de San Paio.\nCapela da Azucena.\nSituada xunto \u00e1 Porta Santa, a seguinte capela polo deambulatorio \u00e9 a chamada antigamente de san Pedro e posteriormente da Azucena; tam\u00e9n se denomina \"do Maxistral\" porque a s\u00faa atenci\u00f3n corresponde \u00f3 c\u00f3engo que desempe\u00f1a este cargo. Foi fundada por Menc\u00eda de Andrade en 1571, quen ten tam\u00e9n na capela o seu sepulcro con estatua xacente realizada por Juan Bautista Celma. O retablo barroco foi dese\u00f1ado por Fernando de Casas Novoa e constru\u00eddo por Francisco das Moas en 1731, e nel p\u00f3dense ver as imaxes da Virxe da Azucena, na fornela central, e dos santos Pedro, Xos\u00e9, Xudas Tadeo e Rita de Casia. Tam\u00e9n destacan as pinturas murais, descubertas tras unha restauraci\u00f3n de 1998, obra de Juan Bautista Celma e que representan a \"Exaltaci\u00f3n de san Pedro\" e a \"Conversi\u00f3n de san Paulo\".\nCapela do Salvador.\n\u00c9 a capela que est\u00e1 situada no centro do deambulatorio, por onde se comezou a construci\u00f3n da catedral rom\u00e1nica no s\u00e9culo XI polo mestre Bernaldino o Vello, como demostran as inscrici\u00f3ns nos dous capiteis do arco da entrada na capela datadas en 1075, un coa representaci\u00f3n do rei Afonso VI con dous anxos portadores dunha banda onde se pode ler:\ne o outro, que representa ao bispo Diego P\u00e1ez, coa inscrici\u00f3n que soste\u00f1en os anxos que reza: \nNesta capela at\u00f3pase un retablo en m\u00e1rmore policromado de estilo plateresco obra de Juan de \u00c1lava en 1532, cuxo comitente foi o arcebispo Alonso III de Fonseca. Cont\u00e9n este retablo as imaxes do Salvador, no centro, de estilo g\u00f3tico, e da Nai de Deus co Neno e de Santiago peregrino. O retablo oculta o fondo da capela, cunha vent\u00e1 central de medio punto e dous ventanais laterais en arco de mitra; esta mesma disposici\u00f3n foi reproducida polo mestre Mateu na capela central da cripta sobre a que constru\u00edu o P\u00f3rtico da Gloria.\nA capela do Salvador recib\u00eda os antigos peregrinos a Santiago, e nela pod\u00edan confesar na s\u00faa lingua e recibir a Compostela.\nCapela da Nosa Se\u00f1ora a Branca.\nA capela da nosa Se\u00f1ora a Branca, fundada a finais do s\u00e9culo XIII, tam\u00e9n se co\u00f1ece como \"dos Espa\u00f1a\", en memoria do seu fundador Juan de Espa\u00f1a (cuxo sepulcro se atopa nesta capela) e familia, os cales ao morrer sen sucesi\u00f3n ced\u00e9rona a Pedro de Arosa. Presenta planta de pent\u00e1gono irregular porque tivo que adaptarse \u00e1s capelas rom\u00e1nicas contiguas. Foi modificada no s\u00e9culo XV para darlle a s\u00faa estrutura actual.\nO seu retablo neog\u00f3tico \u00e9 de 1906, tallado por Maximino Magari\u00f1os. Cont\u00e9n no centro a imaxe barroca da Nosa Se\u00f1ora a Branca, talla de Gregorio Fern\u00e1ndez Prieto de 1744, e nun lateral at\u00f3pase a imaxe da Virxe de Montserrat e noutro a Virxe de Walsingham. Nesta capela o gremio de prateiros d\u00e1 culto a santo Eloi.\nCapela de San Xo\u00e1n.\nA capela de San Xo\u00e1n, antigamente de santa Susana, foi fundada polo arcebispo Diego Xelm\u00edrez para renderlle culto a este santo. Posteriormente foi ampliada por X\u00e1come Garc\u00eda no s\u00e9culo XVI e, de novo, no XVII, o que se evidencia \u00f3 ver a b\u00f3veda rom\u00e1nica primitiva seguida pola barroca en forma de cuncha de vieira; suponse que esta modificaci\u00f3n foi obra de Sim\u00f3n Rodr\u00edguez, enterrado na mesma capela .\nO seu retablo, tam\u00e9n de Sim\u00f3n Rodr\u00edguez, cont\u00e9n as imaxes de san Xo\u00e1n Evanxelista, do s\u00e9culo XV, e d\u00faas obras modernas, de santa Susana (realizada por Aniceto Marinas en 1902) e de santo Domingo de la Calzada (de Lorenzo Frechilla, doada en 1960). En 1917 reestruturouse o retablo para colocar no centro a estatua de santa Susana, nomeada ese ano copatroa da cidade, e deixou de ser a s\u00e9 da parroquia santiaguesa de San Xo\u00e1n Ap\u00f3stolo.\nNesta capela at\u00f3pase a sepultura do bispo Miguel Novoa Fuente no chan e a da irm\u00e1 do arcebispo Juan de Sanclemente.\nCapela de San Bartolomeu ou da Santa Fe.\nA capela, chamada antigamente da Santa Fe de Conques e agora de San Bartolomeu, ten un retablo plateresco en m\u00e1rmore policromado, obra do flamengo Mateo Arnao, que cont\u00e9n as imaxes da Virxe do Bo Consello no centro (Polo que tam\u00e9n se a co\u00f1ece como capela da Virxe do Bo Consello), coas representaci\u00f3ns de san Bartolomeu e de Santiago peregrino a ambos os dous lados. No front\u00f3n est\u00e1 representado o Var\u00f3n de dores, prefiguraci\u00f3n de Xesucristo.\nNa mesma capela at\u00f3pase o sepulcro renacentista realizado tam\u00e9n polo mestre Arnao, onde se atopan sepultados os restos do c\u00f3engo Diego de Castela, bisneto do rei Pedro I \"o Cruel\", falecido no ano 1521. Conta a sepultura coa figura dun corpo xacente vestido con capa pluvial e adornos de bordados, a cabeza est\u00e1 sobre d\u00faas almofadas e os p\u00e9s repousan sobre un le\u00f3n. Debaixo at\u00f3pase unha inscrici\u00f3n que di:\nSobre o sarc\u00f3fago hai un baixorrelevo da Resurrecci\u00f3n de Xes\u00fas e dous anxos que soste\u00f1en unha coroa de loureiro para honrar o morto.\nCapela da Concepci\u00f3n ou da Prima.\nA capela da Concepci\u00f3n de Mar\u00eda, chamada tam\u00e9n da \"Prima\" porque os c\u00f3engos celebraban nela a \u00ab\"missa prima\"\u00bb, foi reformada e proxectada por Juan de \u00c1lava e realizada por X\u00e1come Garc\u00eda en 1523 ou 1525. A capela ten d\u00faas entradas: a primitiva \u00e9 a esquerda e daba acceso \u00e1 primitiva capela absidal da Santa Cruz; \u00e1 da dereita foi aberta cando se dedicou \u00e1 Inmaculada Concepci\u00f3n, a Virxe do O, cuxa imaxe foi realizada en pedra policromada por Cornielles de Holanda no s\u00e9culo XVI (e repintada no XVIII). Esta Virxe \u00e9 o \u00fanico que se conserva do retablo que fixera Cornielles de Holanda en 1528.\nO seu retablo con dobre altar \u00e9 obra de Sim\u00f3n Rodr\u00edguez e a imaxe do \"Descendemento da Cruz\" do altar da esquerda \u00e9 obra de Diego Fern\u00e1ndez de Sande, todo realizado en 1721. Antonio Alfons\u00edn e Manuel de Leis tallaron as outras imaxes.\nNo chan est\u00e1 soterrado o arquitecto Domingo Antonio de Andrade, as\u00ed como o c\u00f3engo Antonio Rodr\u00edguez Agust\u00edn.\nCapela do Esp\u00edrito Santo.\nA capela do Esp\u00edrito Santo at\u00f3pase preto da porta de entrada \u00e1 igrexa-capela da Corticela, no brazo norte do cruceiro. Foi fundada a finais do s\u00e9culo XIII como capela funeraria, con dotaci\u00f3n para doce cl\u00e9rigos aos cales, no s\u00e9culo XV, o arcebispo \u00c1lvaro de Isorna outorgoulles o t\u00edtulo de \u00abracioneiros do Esp\u00edrito Santo\u00bb coa obriga, entre outras, de cantar todas as tardes a \"Salve Regina\" \u00e1 nosa Se\u00f1ora. Foi ampliada no s\u00e9culo XIV e reformada con posterioridade en diversas ocasi\u00f3ns (s\u00e9culos XVI e XVII).\nEst\u00e1 vencellada \u00e1 familia Moscoso, como se ve polo seu escudo sobre a portada. Destacan nesta capela os magn\u00edficos sepulcros dos s\u00e9culos XIII ao XVI, entre eles o do propio arcebispo Moscoso (falecido en 1367), as\u00ed como as pinturas murais sobre o Descendemento, do s\u00e9culo XVI. Este sepulcro est\u00e1 na fronte decorado con relevos de anxos turiferarios baixo arcos trilobulados que, xunto \u00f3 que fai de lintel na porta da capela, constituir\u00edan un baldaquino que imita os doseis do coro p\u00e9treo do mestre Mateu, baldaquino que poder\u00eda pertencer \u00e1 capela antes das reformas do s\u00e9culo XVI.\nTam\u00e9n est\u00e1 o sepulcro do chantre Juan de Melgarejo (finado en 1534), da escola do mestre Arnao e r\u00e9plica do sepulcro de Diego de Castela (sito na capela de San Bertomeu).\nA imaxe da Virxe da Soidade, realizada en 1666 en Madrid, foi trasladada desde o trascoro da catedral ata esta capela para o seu culto, en 1945. O manto bordado \u00e9 un agasallo do arcebispo e relixioso capuchino, frei Rafael de V\u00e9lez. A pea\u00f1a, os anxos e as pezas ornamentais son tam\u00e9n pezas doadas, e o frontal de prata realizouno Antonio Morales en 1747. O cadro da \"Dolorosa\" \u00e9 do pintor Marius, de 1872.\nCapela de San Nicolao.\n\u00c9 unha das pequenas capelas absidais rom\u00e1nicas da catedral. Realizada polo Mestre Estevo en 1105 foi chamada \"parroquia de estranxeiros\", xa que era a primeira capela coa que se atopaban os peregrinos ao entraren na catedral. A\u00ednda hoxe se albiscan diversos elementos arquitect\u00f3nicos orixinais. Desde o s\u00e9culo XVII constit\u00fae o acceso \u00e1 capela da Corticela.\nCapela da Corticela.\nTivo a s\u00faa orixe nun oratorio dedicado a Santa Mar\u00eda, chamado da Corticela, que estaba situado f\u00f3ra da catedral e que foi destru\u00eddo no s\u00e9culo IX. Pertenceu m\u00e1is tarde aos beneditinos do mosteiro de San Marti\u00f1o Pinario. Reconstru\u00eddo en 1213 polo taller do mestre Mateu, foi integrado no trazado da catedral cara ao s\u00e9culo XVIII; acc\u00e9dese a esta capela por un corredor do cruceiro norte e cumpre o papel de \"parroquia de estranxeiros\" desde 1527 (cando deixou de selo a capela de San Nicolao).\nConstru\u00edda en perpia\u00f1os de granito e con cubertas de madeira e tella. A porta rom\u00e1nica consta de diversas arquivoltas con columnas de fuste liso e capiteis decorados con motivos vexetais e zoomorfos, e no t\u00edmpano repres\u00e9ntase a adoraci\u00f3n dos Reis Magos. A planta lonxitudinal consta de tres naves separadas por arcos de medio punto con columnas de capiteis tam\u00e9n decorados con motivos vexetais. A \u00e1bsida da cabeceira ten unha vent\u00e1 con decoraci\u00f3n xaquelada (axadrezada). Na nave lateral dereita at\u00f3pase a sepultura do cardeal Gonzalo Eans, falecido en 1342, coa s\u00faa figura xacente instalada baixo un arco oxival con moldura decorada de puntas de diamante.\nNo muro norte hai un conxunto de Xes\u00fas no Horto das Oliveiras realizado en granito policromado que data do s\u00e9culo XV.\nCapela do santo Andr\u00e9.\nFoi constru\u00edda en 1674. Empregada inicialmente coma cuarto de gardas, ao contar cunha porta exterior, non ser\u00e1 ata 21 anos m\u00e1is tarde cando pasa a ser a Capela de Santo Andr\u00e9 e parroquia do mesmo nome, anteriormente radicada onde agora est\u00e1 a capela do Pilar.\nFern\u00e1ndez Espantoso foi o encargado de erguer o seu retablo maior en 1707. Nun altar lateral est\u00e1 a virxe do Carme; noutro, san Xos\u00e9.\nCapela de santo Ant\u00f3n.\n\u00c9 unha capela pequeni\u00f1a ao car\u00f3n da porta da Acibechar\u00eda. Asociouse a san Nicolao cando a capela dedicada a este foi derru\u00edda para acceder \u00e1 Corticela. Manuel de Leis foi o encargado de dotala cun retablo en 1729.\nA virxe de F\u00e1tima procede desta localidade portuguesa e foi tra\u00edda en 1948.\nCapela de santa Catarina.\nEst\u00e1 dedicada \u00e1 santa Catarina de Alexandr\u00eda e tam\u00e9n est\u00e1 situada \u00e1 beira da porta da Acibechar\u00eda, no lugar onde estaba localizado o Pante\u00f3n Real ata 1536, ano no que foi trasladado \u00e1 s\u00faa localizaci\u00f3n actual na capela das Reliquias. Obxecto de sucesivas reformas, o retablo que presenta hoxe \u00e9 de finais do s\u00e9culo XVIII.\nA imaxe de Santiago Cabaleiro \u00e9 de Xos\u00e9 Gambino.\nCapela da Comu\u00f1\u00f3n.\nAt\u00f3pase na nave do lado do evanxeo. Tam\u00e9n \u00e9 chamada do Sagrado Coraz\u00f3n, da Nosa Se\u00f1ora do Perd\u00f3n (no muro de entrada at\u00f3pase unha imaxe de alabastro da Virxe do Perd\u00f3n) e \"dos Mendoza\" (a capela foi fundada polo arcebispo Lope de Mendoza (1399-1445) para a s\u00faa sepultura).\nA capela foi constru\u00edda en 1769 baixo o mandato do arcebispo Bartolom\u00e9 de Raxoi, transformando o arquitecto Miguel Ferro Caaveiro (fillo de Lucas Ferro Caaveiro) boa parte da capela ao estilo neocl\u00e1sico, en forma de planta redonda cunha c\u00fapula sobre oito grandes columnas de orde x\u00f3nica, cun grande \u00f3culo cenital. Nos entrepanos abre nichos para altares, enterramentos e portas \u00e1s sancrist\u00edas. O retablo, coa imaxe do Sagrado Coraz\u00f3n de Xes\u00fas, \u00e9 de Francisco de Lens, procedente da capela das Reliquias, e cont\u00e9n catro imaxes de doutores da Igrexa realizadas polo astorgano Gregorio Espa\u00f1ol e por Xo\u00e1n Davila, de ascendencia castel\u00e1, quen tam\u00e9n executaron o cadeirado do coro da catedral entre 1599 e 1608 que se conserva no mosteiro de San Marti\u00f1o Pinario. A capela conti\u00f1a outra estatua, da Virxe, santa Ana e o Meni\u00f1o (cara 1500) que hoxe se exp\u00f3n no Museo da Catedral.\nO sepulcro do arcebispo Raxoi at\u00f3pase \u00e1 dereita da capela e na parte esquerda est\u00e1 o do arcebispo Lope de Mendoza, axeonllado \u00f3s p\u00e9s da Virxe, obra de Ram\u00f3n Constenla (1900). Hai outros sepulcros, do bispo de Ourense \u00c1lvaro L\u00f3pez de Valladolid e de Mart\u00edn L\u00f3pez (1477), c\u00f3engo da catedral.\nCapela do Cristo de Burgos.\nA capela do Cristo de Burgos debe o seu nome \u00e1 imaxe dun Cristo tallado en madeira en Burgos en 1754 de autor an\u00f3nimo. Foi fundada polo arcebispo Pedro Carrillo y Acu\u00f1a como capela funeraria (de a\u00ed o nome de \"capela de Carrillo\") e nela at\u00f3pase a s\u00faa escultura en actitude de oraci\u00f3n na parte esquerda da capela, tallada por Pedro del Valle.\nA s\u00faa construci\u00f3n realizouse por parte de Melchor de Velasco y Ag\u00fcero entre 1662 e 1664 con planta en forma de cruz grega e unha c\u00fapula de artes\u00f3ns. Conta con dous altares laterais de estilo barroco executados por Melchor de Prado; no altar da parte dereita repres\u00e9ntase a escena evanx\u00e9lica de Mar\u00eda Salom\u00e9 intercedendo en favor dos seus fillos Santiago e Xo\u00e1n ante Cristo, e no altar esquerdo m\u00f3strase a escena do lamento de san Pedro logo de negar a Xes\u00fas.\nA imaxe do Cristo \u00e9 copia do Cristo de Burgos.\nNos laterais est\u00e1n os sepulcros dos arcebispos Carrillo e Garc\u00eda Cuesta, e no chan a do arcebispo Zacar\u00edas Mart\u00ednez N\u00fa\u00f1ez.\nCoros.\nRealizado polo mestre Mateu e o seu obradoiro en torno a 1200, existiu un coro de pedra que ocupaba catro tramos da nave central, ti\u00f1a forma de rect\u00e1ngulo con crester\u00eda e os asentos cerimoniais estaban decorados con imaxes de ap\u00f3stolos e profetas que se atopaban entre edificios, nunha representaci\u00f3n do Xerusal\u00e9n celestial. Foi desmantelado da catedral en 1603 para substitu\u00edlo por outro de madeira, e as s\u00faas pezas foron utilizadas para outros fins e tam\u00e9n utilizadas como cachoter\u00eda. Vinte e catro esculturas de ap\u00f3stolos, profetas e patriarcas procedentes deste coro p\u00e9treo at\u00f3panse na porta da fachada da praza da Quintana. En diversas obras de escavaci\u00f3n e restauraci\u00f3n da catedral f\u00f3ronse atopando pezas que pertenc\u00edan ao coro, que est\u00e1n expostas no museo da catedral e noutros lugares. O militar e cronista do Ap\u00f3stolo Santiago Mauro Castell\u00e1 Ferrer, testemu\u00f1a da s\u00faa destruci\u00f3n, escribiu: \u00ab\"se ha desecho el mas lindo Coro antiguo que av\u00eda en Espa\u00f1a\"\u00bb.\nO novo coro de madeira foi obra dos escultores Xo\u00e1n Davila e Gregorio Espa\u00f1ol por encargo do arcebispo Juan de Sanclemente (Xo\u00e1n V) a principios do s\u00e9culo XVII, que decidiu o desmantelamento do anterior para a colocaci\u00f3n da c\u00e1tedra arcebispal que lle faltaba ao anterior e para adecualo \u00e1s disposici\u00f3ns do Concilio de Trento. Realizouse baixo dese\u00f1o de Davila con d\u00faas filas de asentos: a primeira consta de trinta e cinco asentos con respaldos de figuras de medio corpo, e a segunda consta de corenta e nove asentos con personaxes de p\u00e9 representando ap\u00f3stolos, profetas, doutores da Igrexa, m\u00e1rtires e outros santos fundadores e locais. A cadeira arcebispal colocada no centro do segundo piso preside o conxunto. Logo de ocupar un espazo na nave central da catedral, en 1945 decidiuse a s\u00faa desmontaxe e traslado ao mosteiro de San Marti\u00f1o Pinario e un segundo traslado ao de Santa Mar\u00eda de Sobrado en 1973. Estas viaxes tiveron como consecuencia que se producisen importantes danos no conxunto do cadeirado, polo cal decidiuse proceder \u00e1 s\u00faa restauraci\u00f3n e a s\u00faa montaxe de novo no mosteiro de San Marti\u00f1o Pinario, obra que se realizou entre outubro de 2002 e novembro de 2004.\nCruces de consagraci\u00f3n.\nNos muros da nave p\u00f3dense ver as cruces que se utilizaron o d\u00eda da consagraci\u00f3n da catedral, en abril de 1211. Son doce cruces, distribu\u00eddas simetricamente: seis na nave principal (tres a cada lado), d\u00faas en cada brazo do cruceiro, tam\u00e9n enfrontadas, e outras d\u00faas no deambulatorio, a \u00e1mbolos lados da capela do Salvador. Case todas elas conservan a s\u00faa situaci\u00f3n orixinal, a\u00ednda que algunhas foron elevadas ou desprazadas: as d\u00faas m\u00e1is pr\u00f3ximas \u00f3 P\u00f3rtico da Gloria e a que est\u00e1 sobre a porta da capela do Esp\u00edrito Santo.\nEn t\u00f3dolos casos tr\u00e1tase dunha cruz inscrita nun c\u00edrculo cun texto gravado, sempre cos catro brazos iguais, como se representaba no rom\u00e1nico final. Sobre os brazos horizontais da cruz repres\u00e9ntase o sol e a l\u00faa (porque no ceo xa non hai d\u00eda nin noite) e baixo os mesmos, penduran o alfa e o omega (principio e fin). No brazo inferior obs\u00e9rvase unha cu\u00f1a que servir\u00eda para suxeitar as cruces a un hastil. T\u00f3dolos elementos (cruz, c\u00edrculo, sol, l\u00faa, alfa e omega) est\u00e1n pintados en ouro (no seu estado orixinal estaban douradas con pan de ouro). As inscrici\u00f3ns do nimbo circular das cruces \u2014nalg\u00fans casos repetidas\u2014 recollen f\u00f3rmulas lit\u00farxicas e doutrinais. Tres fan referencia \u00e1 data da consagraci\u00f3n e \u00f3 crego oficiante.\nSegundo o historiador Xos\u00e9 Carro Otero, o ritual comezaba cunha vixilia. O arcebispo Pedro Mu\u00f1iz percorreu o exterior da igrexa antes de entrar nela, debuxando no chan co seu b\u00e1culo as letras alfa e omega. Logo depositou as reliquias no altar e consagrou este para, finalmente, percorrer o interior da igrexa unxindo cos santos \u00f3leos as doce cruces, que tam\u00e9n son incensadas unha tras outra, \u00e1 vez que se acende un cirio baixo elas.\nOutros elementos de interese.\nA catedral disp\u00f3n de dous grandes \u00f3rganos situados na parte central dos tramos altos da nave principal. Doaz\u00f3n do arcebispo Monroy, foron fabricados entre 1708 e 1712 por encargo do cap\u00edtulo catedralicio ao mestre Manuel de la Vi\u00f1a e a caixa ao arquitecto Antonio Afons\u00edn e ao escultor Miguel Romay. En 1978 fusion\u00e1ronse nun s\u00f3, a consola foi substitu\u00edda e inclu\u00edronse mecanismos electr\u00f3nicos e inform\u00e1ticos por unha empresa italiana. Abarcan dous tramos da nave maior e est\u00e1n coroados por unha imaxe de Santiago matamouros, \u00e1 esquerda, e da aparici\u00f3n da Virxe a Santiago, \u00e1 dereita.\n\u00d3 p\u00e9 dos piares que flanquean a capela maior hai d\u00faas estatuas con funci\u00f3n de esmoleiros: Santiago Alfeo a un lado e Mar\u00eda Salom\u00e9, nai do ap\u00f3stolo Santiago, \u00f3 outro. A estatua do primeiro \u00e9 do s\u00e9culo XIV e mostra unha cartela na que est\u00e1 inscrito \"Ecce arca Hoperis Beati Iacobi Apostoli\". A estatua de Salom\u00e9 est\u00e1 datada en 1527.\nNun piar do cruceiro est\u00e1 acaroada unha pequena columna de bronce, do s\u00e9culo XIII, que a tradici\u00f3n di que cont\u00e9n o b\u00e1culo do Ap\u00f3stolo e o do italiano san Franco de Sena, peregrino a Santiago que recuperou a vista grazas \u00f3 Ap\u00f3stolo.\nA bas\u00edlica est\u00e1 cuberta por un tellado de lousas de granito en chanzos (que foron cubertas de tella no s\u00e9culo XVIII). As cubertas foron pensadas con usos rituais, e al\u00f3 estaba a \"Cruz dos farrapos\", gran cruz de bronce do s\u00e9culo XIV-XV colocada sobre un \"Agnus Dei\", ante a que era tradici\u00f3n que os peregrinos queimasen a s\u00faa roupa vella unha vez alcanzado o final da viaxe. Hoxe son visitables dentro dos percorridos guiados organizados polo cabido.\nMuseo e tesouro catedralicio.\nFundado no ano 1928 o Museo da Catedral de Santiago de Compostela \u00e9 unha instituci\u00f3n que acolle e exp\u00f3n diversas obras art\u00edsticas e arqueol\u00f3xicas, propiedade da s\u00e9 compostel\u00e1, que abarcan desde a \u00e9poca romana en adiante. A colecci\u00f3n do Museo div\u00eddese nun bloque arqueol\u00f3xico, formado polos restos atopados nas escavaci\u00f3ns realizadas na catedral e por pezas que foron retiradas nas sucesivas reformas e modificaci\u00f3ns, e un bloque art\u00edstico-relixioso, formado por distintas pezas acumuladas \u00f3 longo dos s\u00e9culos como ofrendas e doaz\u00f3ns.\nO museo est\u00e1 situado na mesma catedral, distribu\u00eddo en diversos espazos, con diferente situaci\u00f3n dentro da f\u00e1brica catedralicia:\n\u00c1 beira da capela das Reliquias at\u00f3pase unha capela g\u00f3tica que cont\u00e9n diversos tesouros catedralicios entre os que destaca a custodia procesional realizada en 1544 polo ourive Antonio de Arfe; mide metro e medio de altura e ten catro pisos formados por columnas de estilo plateresco con gran cantidade de figuras dos ap\u00f3stolos e un Cristo resucitado, e na pea\u00f1a at\u00f3panse gravadas escenas da vida do Ap\u00f3stolo Santiago. Ademais m\u00f3stranse outras cruces pertencentes a diversos arcebispos e de diferentes \u00e9pocas, imaxes de prata dos s\u00e9culos XVI e XVII, crucifixos de marfil as\u00ed como unha Virxe, tam\u00e9n deste material, do s\u00e9culo XVI.\nClaustro e Arquivo.\nO claustro actual foi constru\u00eddo entre 1521 e 1559 sobre un claustro anterior do s\u00e9culo XIII, segundo os planos dos arquitectos Juan de \u00c1lava e Rodrigo Gil de Honta\u00f1\u00f3n, remodelado por Casas Novoa no s\u00e9culo XVIII. \u00c9 de estilo g\u00f3tico na s\u00faa estrutura e renacentista no seu desenvolvemento e decoraci\u00f3n, da escola castel\u00e1, e cor\u00f3ase cunha balaustrada calada con pin\u00e1culos. Como \u00e9 habitual nos antigos claustros, cumpre funci\u00f3n de cemiterio de c\u00f3engos e outros personaxes relacionados coa catedral.\nTen planta cadrada de trinta e catro metros de lado e acolle, nun \u00e1ngulo, as camp\u00e1s orixinais da torre Berenguela, substitu\u00eddas en 1990. No centro est\u00e1 situada a \"Fons mirabilis\", constru\u00edda en 1122 polo mestre Bernardo para acoller os peregrinos que chegaban \u00e1 catedral pola Porta Franc\u00edxena (na actual fachada da Acibechar\u00eda). No lado norte do claustro at\u00f3pase a capela de Alba, fundada en 1530, que garda no seu interior un retablo coa Transfiguraci\u00f3n de Xes\u00fas, obra que data do s\u00e9culo XVIII.\nDesde o claustro acc\u00e9dese \u00e1 sala capitular, reconstru\u00edda por Lucas Ferro Caaveiro a partir de 1751, e \u00f3 Arquivo-Biblioteca da catedral, de Clemente Fern\u00e1ndez Sarela. O arquivo conserva numerosos e valiosos manuscritos como o \"C\u00f3dice Calixtino\" (roubado o 5 de xullo do 2011 e recuperado o 3 de xullo de ano seguinte) do \"Liber Sancti Iacobi\", entre moitos outros libros e documentos que fan referencia \u00e1 catedral e \u00e1 historia de Galicia desde a Idade Media ata os nosos d\u00edas.\nTapices.\nA catedral conta cunha colecci\u00f3n de tapices que se atopa en cinco salas habilitadas para a s\u00faa exposici\u00f3n, unha delas dedicada s\u00f3 para os doce de Francisco de Goya que foron legados \u00e1 catedral en 1814 por Pedro Acu\u00f1a y Malvar. Estes tapices foran realizados na Real F\u00e1brica de Tapices de Santa B\u00e1rbara por encargo do rei Carlos III de Espa\u00f1a para os \"Reais Sitios\" de El Pardo entre os anos 1776 e 1780. Nas outras salas m\u00f3stranse diferentes tapices de David Teniers, Mariano Salvador Maella, Ram\u00f3n Bayeu e Peter Paul Rubens.\nO botafumeiro.\nO botafumeiro \u00e9 un inmenso incensario de lat\u00f3n ba\u00f1ado en prata que pesa 62\u00a0quilogramos baleiro e mide 1,60\u00a0metros de altura. O botafumeiro anterior pesaba 60\u00a0kg, pero no ano 2006 engad\u00eduselle un ba\u00f1o de prata que incrementou o seu peso ata os 62\u00a0kg. A corda que o sost\u00e9n, atada ao cruceiro da catedral, dun material sint\u00e9tico, ten unha lonxitude de 65\u00a0m, 5\u00a0cent\u00edmetros de di\u00e1metro e pesa 90\u00a0kg. Anteriormente as cordas estaban feitas de c\u00e1nabo ou esparto. O botafumeiro \u00e9nchese cuns 40\u00a0kg de carb\u00f3n e incenso (co que supera os 100\u00a0kg de peso ao comezo dos seus movementos), despois \u00e1tase con fortes n\u00f3s a unha longa corda que vai ata o teito do edificio, e despr\u00e1zase mediante un mecanismo de poleas pola nave da igrexa. Para conseguilo, un grupo de oito homes, que reciben o nome de \u00abtiraboleiros\u00bb, emp\u00faxano primeiro para polo en movemento, e despois tiran cada un dun cabo da corda para ir conseguindo velocidade.\nO movemento do botafumeiro pode alcanzar unha velocidade de 68\u00a0km/h durante o seu desprazamento polo cruceiro da catedral, desde a porta da Acibechar\u00eda \u00e1 porta das Prater\u00edas, describindo un arco de 65\u00a0m e unha altura m\u00e1xima de 21\u00a0m (un \u00e1ngulo de 82\u00ba). Para chegar a esta altura m\u00e1xima neces\u00edtanse 17 percorridos completos.\nA tradici\u00f3n di que o uso do incensario na catedral de Santiago empezou no s\u00e9culo XI, coa idea de arrecender o templo e eliminar o mal cheiro que deixaban os peregrinos, cansados, suorentos e desaseados e moitos deles enfermos. No ano 1200 cambiouse o sistema inicial de poleas por un sistema de rodaxes que permit\u00eda o desprazamento lateral, co cal pod\u00eda percorrer uns 150\u00a0cm, que era a distancia que permit\u00eda a corda. O rei Lu\u00eds XI de Francia doou \u00e1 catedral en 1400 unha suma de di\u00f1eiro para substitu\u00edr o incensario medieval, que non se realizou ata 1554. O mecanismo de rodaxe actual do botafumeiro instalouse en 1604. O novo incensario foi realizado completamente en prata, pero foi roubado polas tropas de Napole\u00f3n en abril de 1809 durante a guerra da Independencia espa\u00f1ola, sendo substitu\u00eddo polo actual, que foi creado polo ourive Jos\u00e9 Losada en 1851.\nUnha proba da importancia simb\u00f3lica do botafumeiro en Espa\u00f1a \u00e9 o dese\u00f1o das moedas de 5\u00a0pesetas do ano 1993, cun gravado do incensario compostel\u00e1n."}
{"id": "25626", "revid": "336", "url": "https://gl.wikipedia.org/wiki?curid=25626", "title": "Universidade de Compostela", "text": ""}
{"id": "25628", "revid": "56817", "url": "https://gl.wikipedia.org/wiki?curid=25628", "title": "Cuarta", "text": "Unha cuarta \u00e9 un intervalo musical entre a t\u00f3nica e a cuarta nota dunha escala. Na escala diat\u00f3nica occidental corresponde a dous tons e medio."}
{"id": "25629", "revid": "1505", "url": "https://gl.wikipedia.org/wiki?curid=25629", "title": "Escala (xeometr\u00eda)", "text": "Escala \u00e9 a medida que relaciona dous obxectos, un procedente da realidade e outro dunha representaci\u00f3n desta. Os sistemas de representaci\u00f3n gr\u00e1fica tam\u00e9n poden aplicar o concepto de escala entre d\u00faas entidades irreais. A f\u00f3rmula desta relaci\u00f3n polo tanto ser\u00eda:\nformula_1\nonde E = escala, D = debuxo, R = realidade. Cando se sabe que un mapa est\u00e1 a unha escala 1:1.000 (ou 1/1.000), obtense que:\nformula_2\ne polo tanto unha medida de 1 mm no mapa corresponder\u00e1 a 1.000\u00a0mm na realidade, \u00e9 dicir, 1 metro. Se no mapa se medise 10 cm no mapa corresponder\u00edanse 10\u00b71.000\u00a0cm = 10.000\u00a0cm = 100 metros."}
{"id": "25630", "revid": "98629", "url": "https://gl.wikipedia.org/wiki?curid=25630", "title": "Escala musical", "text": "A escala musical \u00e9 a sucesi\u00f3n finita de sons, constitutivos dun sistema tonal, de xeito que se sucedan regularmente en sentido ascendente ou descendente, e te\u00f1an todos eles relaci\u00f3n cunha nota base (que d\u00e1 nome \u00e1 escala, denominada t\u00f3nica) e te\u00f1a como l\u00edmite dita nota base pero nunha frecuencia inmediatamente maior ou menor. A partir de dita nota l\u00edmite (denominada oitava, por ser o intervalo correspondente entre dita nota e a nota base), os intervalos entre as distintas notas rep\u00edtense.\nCaracter\u00edsticas.\nFisicamente, unha escala est\u00e1 limitada por d\u00faas notas tales que a frecuencia de vibraci\u00f3n dunha \u00e9 a dobre da frecuencia da outra. As escalas agr\u00fapanse formando sucesi\u00f3ns infinitas: a unha escala determinada s\u00e9guea outra escala igual pero tal que a frecuencia sexa o dobre, seguida doutra escala, e as\u00ed ata o infinito (ou cando menos ata os l\u00edmites de audibilidade). As leis do son fan que dita sucesi\u00f3n se repita ata o final.\nEntre cada par de notas sucesivo existe un intervalo determinado, e que non ten porque ser o mesmo que para outro par de notas sucesivo considerado. Tomando coma exemplo o sistema de Do-re-mi-fa-sol-la-si (observar que a partir da nota \"si\" rep\u00edtese outra vez a escala sucesivamente, polo que se debe considerar tam\u00e9n o intervalo entre \"si\" e a nota \"do\" da nova escala), o intervalo entre \"mi\" e \"fa\" ou entre \"si\" e \"do\" \u00e9 a metade do intervalo entre as restantes notas sucesivas (por exemplo, do-re).\nPara definir os intervalos entre as notas (o que \u00e1 s\u00faa vez determinar\u00e1 o n\u00famero de notas que compo\u00f1en o sistema tonal a considerar) div\u00eddese a diferenza entre as frecuencias na nota base e a s\u00faa oitava (isto \u00e9, entre os l\u00edmites maior e menor) e o n\u00famero de partes m\u00ednimas a distinguir no sistema. Por exemplo, nos sistemas occidentais consid\u00e9ranse 12 partes iguais (que denomina semit\u00f3ns).\nSemella que as escalas m\u00e1is antigas e com\u00fans a un gran n\u00famero de pobos son as escalas pentat\u00f3nicas, a\u00ednda moi com\u00fans e amplamente utilizadas en m\u00fasica celta, africana, chinesa, Blues e Jazz; pero as t\u00edpicas na m\u00fasica occidental son as escalas diat\u00f3nicas.\nUnha escala maior ten a sucesi\u00f3n de intervalos: Ton-ton-semit\u00f3n-ton-ton-ton-semit\u00f3n.\nNo caso da escala de \"d\u00f3\" maior non se necesitan modificaci\u00f3ns na escritura, xa que ese \u00e9 o patr\u00f3n de intervalos das notas no pentagrama sen modificar (as notas est\u00e1n separadas por un ton, excepto \"mi\" e \"fa\", e logo \"si\" e \"d\u00f3\", que o est\u00e1n por un semit\u00f3n)."}
{"id": "25631", "revid": "75439", "url": "https://gl.wikipedia.org/wiki?curid=25631", "title": "Diat\u00f3nica", "text": "Ch\u00e1mase escala diat\u00f3nica \u00e1 escala musical formada por sete notas separadas por intervalos de ton e semit\u00f3n, estando os semit\u00f3ns afastados. Dado que unha oitava incl\u00fae seis tons ch\u00e9gase \u00e1 seguinte secuencia: T-T-S-T-T-T-S. Por tradici\u00f3n as notas te\u00f1en un nome: Do-Re-Mi-Fa-Sol-La-Si (nos pa\u00edses anglosax\u00f3ns comezan por La e usan letras: A-B-C-D-E-F-G). Con estes sete sons, comezando por cada un deles hai unha escala diferente ou modo, a\u00ednda que na m\u00fasica occidental util\u00edzanse basicamente dous tipos de escalas diat\u00f3nicas, a escala maior comezando en Do e a menor comezando en La."}
{"id": "25640", "revid": "98629", "url": "https://gl.wikipedia.org/wiki?curid=25640", "title": "Futbol\u00edn", "text": "O futbol\u00edn \u00e9 un xogo baseado no f\u00fatbol que consiste en manipular uns bonecos suxeitos a unhas barras para \u201cxogar \u00f3 f\u00fatbol\u201d nunha mesa.\nOrixes.\nAlexandre de Fisterra foi ferido durante un dos bombardeos de Madrid durante a Guerra civil espa\u00f1ola. No hospital no que ficou, en Monserrat, internado co\u00f1eceu moitos nenos feridos coma el, incapaces de poder xogar ao f\u00fatbol, e foi daquela cando pensou na idea inspir\u00e1ndose no tenis de mesa. Alexandre confioulle ao seu amigo Francisco Xavier Altuna, un carpinteiro vasco, a fabricaci\u00f3n do primeiro futbol\u00edn seguindo as s\u00faas instruci\u00f3ns. A\u00ednda que a invenci\u00f3n foi patentada en 1937, Alexandre tivo que se exiliar a Francia por mor do triunfo franquista na guerra, perdendo os papeis da patente no decurso dunha treboada. Despois de se exiliar en Am\u00e9rica do Sur, introduciu alg\u00fans trocos, coma as barras de aceiro, e espallou o xogo polo continente.\nO xogo espallouse decontado por Europa. Tanto \u00e9 as\u00ed, que na d\u00e9cada dos 60, cando Alexandre de Fisterra volveu \u00e1 pen\u00ednsula, o xogo estend\u00e9rase amplamente, malia que gran parte desta divulgaci\u00f3n se debera ao feito de que os fabricantes valenci\u00e1ns asumiran o xogo coma nacional.\nNon obstante, esta versi\u00f3n sobre o inventor do futbol\u00edn \u00e9 discutida polos alem\u00e1ns, que garanten que o xogo foi creado por Broto Wachter, que xa comercializara un futbol\u00edn en 1930. A diferenza \u00e9 que todos os obxectos eran de madeira, inclu\u00eddas as barras, e os \"xogadores\" non ti\u00f1an forma de bonecos, sendo pequenos tri\u00e1ngulos.\nHoxe en d\u00eda, o futbol\u00edn \u00e9 moi popular e as mesas m\u00e1is modernas te\u00f1en barras de titanio, bonecos de pl\u00e1stico e mesmo, nalg\u00fans casos, marcador electr\u00f3nico.\nO xogo.\nOs xogadores usan os bonecos montados nas barras rotatorias para lle daren \u00e1 b\u00f3la cara \u00e1 meta do opo\u00f1ente. A b\u00f3la do futbol\u00edn pode acadar velocidades de at\u00e9 120\u00a0km/h (75\u00a0mph) en competici\u00f3n. A meirande parte do tempo faise dif\u00edcil incluso ver o esf\u00e9rico, pois non parece m\u00e1is ca unha imaxe borrosa, feito polo que se pode dicir que se trata dun xogo para o que se requiren reflexos r\u00e1pidos amais de t\u00e9cnica e destreza.\nO campi\u00f3n no futbol\u00edn determ\u00ednase cando un equipo acada un n\u00famero predeterminado de goles, por exemplo 3 ou 11. Decote requ\u00edrese unha vitoria cunha diferenza de dous goles. Na competici\u00f3n c\u00f3ntase cada b\u00f3la que entra na porter\u00eda, non as\u00ed se entra e ao dar na placa de metal regresa ao campo de xogo novamente. Nalg\u00fans lugares, os centrocampistas est\u00e1n inhabilitados para marcar un gol, unha norma que require dun acordo previo entre adversarios. Nos grandes acontecementos hai \u00e1rbitros que determinan as infracci\u00f3ns e os penaltis.\nO futbol\u00edn \u00e9 xogado a mi\u00fado coma diversi\u00f3n en pubs, bares, oficinas de traballo, escolas ou clubs. Estas \"regras caseiras\" incl\u00faen xeralmente a prohibici\u00f3n de xirar un xogador (o chamado \"remu\u00ed\u00f1o\"), polo que a man d\u00e9bese manter practicamente en contacto continuo coa empu\u00f1adura, e os cambios na dianteira. En cada zona adoitan ter as s\u00faas propias regras.\nTam\u00e9n se xoga ao futbol\u00edn nas competici\u00f3ns oficiais organizadas por varias organizaci\u00f3ns nacionais. Unha organizaci\u00f3n internacional denominada ITSF (\"International Table Soccer Federation\", Federaci\u00f3n internacional do f\u00fatbol de mesa) foi creada en agosto do 2002 a fin de as reunir todas nun mesmo bloque, as\u00ed coma para facilitar o desenvolvemento de campionatos mundiais.\nDisposici\u00f3n dos xogadores.\nUnha mesa de futbol\u00edn pode variar de tama\u00f1o, pero mide tipicamente sobre 1,22 metros de longo por 0,61 metros de ancho. A mesa ten xeralmente 8 ringleiras de xogadores, que son de pl\u00e1stico, metal, madeira, ou \u00e1s veces de fibra de carbono, montados en barras met\u00e1licas verticais. Cada equipo de 1, 2, ou 3 xogadores humanos controla as s\u00faas 4 ringleiras de xogadores do futbol\u00edn. Os xogadores poden rematar nunha \u00fanica protuberancia ou te-las pernas abertas.\nA orde dos xogadores non \u00e9 est\u00e1ndar. Na disposici\u00f3n t\u00edpica galega, e na maior\u00eda de Galiza a mesa vista dende o noso lado div\u00eddese do seguinte xeito:\nA distribuci\u00f3n t\u00edpica americana, a\u00ednda que tam\u00e9n \u00e9 as\u00ed noutros lugares, div\u00eddese do seguinte xeito:\nTipos de futbol\u00edns.\nExiste un gran n\u00famero de futbol\u00edns diferentes. Os usados nas xiras mundiais e torneos oficiais da ITSF son \"Bonzini\" de \"estilo franc\u00e9s\", \"Tornado\" de \"estilo americano\", \"Roberto-Sport\" de \"estilo italiano\" e \"Eurosoccer\" de \"estilo belga\". Entre outras marcas importantes incl\u00faense Kicker, Garlando, L\u00f6wen-Soccer, Warrior, Lehmacher, Leonheart e moitas m\u00e1is. Tam\u00e9n existe un futbol\u00edn de 7 metros de longo creado polo artista Maurizio Cattelan para unha obra chamada \"Stadium\". Neces\u00edtanse 11 xogadores por cada lado.\nAs diferenzas nos tipos de mesas te\u00f1en unha grande influencia nos estilos que se xogan. A maior\u00eda das mesas te\u00f1en un porteiro que ten os seus movementos restrinxidos \u00e1 \u00e1rea da meta. Nesas mesas o porteiro non \u00e9 capaz de colle-la b\u00f3la unha vez que sae f\u00f3ra da \u00e1rea. Outras mesas te\u00f1en tres porteiros, un no centro e un en cada esquina para alcanza-la b\u00f3la, polo que non se necesitan esquinas inclinadas. Outra diferenza importante at\u00f3pase nas b\u00f3las, que poden ser de cortiza, pl\u00e1stico ou incluso m\u00e1rmore e metal, variando moito a velocidade dos disparos, as\u00ed coma a interacci\u00f3n entre o xogador e a b\u00f3la.\nA estratexia no futbol\u00edn var\u00eda enormemente. Con equipos dun ser humano cada un, \u00e9 imposible que cada persoa controle as catro ringleiras de futbolistas \u00e1 vez. Alg\u00fans xogadores po\u00f1en a man esquerda sempre na empu\u00f1adura da barra do porteiro ou na defensa e moven a man dereita entre as outras tres ringleiras. Os xogadores m\u00e1is agresivos fan un ataque coas mans nos centrocampistas e nos dianteiros, deixando o porteiro sen tocar.\nCon pr\u00e1ctica, \u00e9 posible aprender rapidamente xogadas, como \"a culebra\", \"pase-tiro\", e \"globi\u00f1o\". O pase-tiro \u00e9 cando situa-la b\u00f3la preto do arco do rival e recepcionala cos teus dianteiros, ou simplemente fas un \"un-dous\", consistente en da-lo pase e de primeira pegarlle \u00f3 arco rival. A culebra e o globi\u00f1o, \u00e1mbalas d\u00faas involucran pasa-la b\u00f3la sexa en forma zig-zag ou levando a b\u00f3la cara a un dianteiro, deste xeito p\u00f3dese disparar cara a calquera direcci\u00f3n.\nModalidades de xogo.\nExisten 2 modalidades de xogo: movemento ou parado. En Galiza, Catalu\u00f1a e Valencia; a m\u00e1is popular \u00e9 a modalidade de parado. Noutros territorios x\u00f3ganse \u00e1mbalas d\u00faas.\nNa modalidade de parado os xogadores poden rete-la b\u00f3la na dianteira podendo pasa-la b\u00f3la dun xogador a outro ata que o xogador considere que ten unha boa ocasi\u00f3n para tirar, pola contra na modalidade de movemento a b\u00f3la non se pode reter en ningunha das barras e s\u00f3 se pode toca-la b\u00f3la unha vez na dianteira, se a b\u00f3la entrar na portar\u00eda tras realizar 2 toques, o gol ser\u00eda anulado ou ir\u00eda para o contrario.\nDenominaci\u00f3n.\nEn cada pa\u00eds, o futbol\u00edn ten un nome diferente.\nEn galego tam\u00e9n se co\u00f1ece como \"matraqui\u00f1os\", e como \"ferri\u00f1os\" na comarca do Deza. Na lingua portuguesa o termo usado en Portugal \u00e9 \"matraquillos\" ou \"matrecos\" mentres que no Brasil hai ata tres nomenclaturas m\u00e1is com\u00fans, sendo o m\u00e1is usado \"tot\u00f3\"; en S\u00e3o Paulo, Paran\u00e1 e sur de Minas Xerais o xogo \u00e9 chamado \"pebolin\"; e no R\u00edo Grande do Sur \u00e9 co\u00f1ecido por \"fla-flu\".\nNa lingua castel\u00e1, tam\u00e9n hai diferenzas entre alg\u00fans pa\u00edses. En Bolivia, Colombia, Espa\u00f1a, M\u00e9xico, o Per\u00fa e Venezuela co\u00f1\u00e9cese coma \"futbol\u00edn\", pero recibe diferentes nomes noutros lugares, as\u00ed na Arxentina denom\u00ednase \"metegol\", en Bolivia \u00fasase tam\u00e9n o termo \"canchitas\"; en Chile ch\u00e1mase \"taca-taca\" (onomatopea do son que produce o xogo \u00f3 lle dar \u00e1 b\u00f3la); os mexicanos co\u00f1\u00e9ceno tam\u00e9n coma \"fuchito\", \"fuch\u00edn\" ou \"futbolito\"; mentres que no Uruguai co\u00f1\u00e9cese coma \"futbolito\".\nAdemais en Alema\u00f1a ch\u00e1mase \"kicker\" ou \"tischfu\u00dfball\"; en Italia \"calcetto\" (de \"calcio\"), \"calcio balilla\" ou \"biliardino\"; en Francia \"baby-foot\"; na lingua inglesa \"table football\" (f\u00fatbol de mesa) a\u00ednda que nos Estados Unidos ch\u00e1mase \"foosball\" (do alem\u00e1n \"fu\u00dfball\", \"f\u00fatbol\"); nalgunhas rexi\u00f3ns do Canad\u00e1 co\u00f1\u00e9cese coma \"Jitz\"; en Turqu\u00eda \"lang\u0131rt\" (\u00f3 igual ca Chile, unha onomatopea do son que produce o xogo). En Bosnia e Hercegovina, Croacia e Serbia, ten o nome de \"karambol\" a\u00ednda que en Croacia tam\u00e9n se usa \"stolni nogomet\". En Bulgaria co\u00f1\u00e9cese polo nome de \"djaga\" ou \"djagi\".\nMalia as diversas nomenclaturas, as federaci\u00f3ns nacionais, acostuman usar o \"nome xen\u00e9rico\" de f\u00fatbol de mesa.\nRobots.\nExisten robots dese\u00f1ados para xogar \u00f3 futbol\u00edn polos roboticistas da Universidade de Freiburg im Breisgau que son capaces de ga\u00f1ar \u00f3 85 por cento dos xogadores correntes. Usan unha c\u00e1mara situada debaixo dunha t\u00e1boa transparente, que fai de base da mesa, que localiza a posici\u00f3n da b\u00f3la 50 veces por segundo e env\u00eda os datos a un computador, preprogramado con co\u00f1ecementos da din\u00e1mica da b\u00f3la, que calcula se os opo\u00f1entes poden bloquear algunhas das direcci\u00f3ns. Actualmente, un xogador experto pode bater \u00f3 robot nunha proporci\u00f3n de 10 partidos a 1. A Universidade de Friburgo cedeu a patente a unha compa\u00f1\u00eda de xoguetes que espera fabricar unha versi\u00f3n m\u00e1is consistente, \u00f3 prezo de 20.000 euros, que se comercializar\u00e1 a partir do 2005."}
{"id": "25644", "revid": "89787", "url": "https://gl.wikipedia.org/wiki?curid=25644", "title": "Bruto", "text": "Marco Xunio Bruto (en lat\u00edn: \"Marcus Iunius Brutus),\" nado contra o 85 a.C. e finado o 23 de outubro do 42 a.C., foi un orador, pol\u00edtico e militar romano da etapa final da Rep\u00fablica. Foi un dos l\u00edderes, e o m\u00e1is famoso, dos conspiradores que planearon e executaron o asasinato de Xulio C\u00e9sar nos idos de marzo do -44. Non debe ser confundido con D\u00e9cimo Xunio Bruto, outro parente da familia dos Brutos que tam\u00e9n participou no complot.\nTraxectoria.\nOrixes.\nBruto era fillo de D\u00e9cimo Xunio Bruto (que, a pesar de ter o mesmo nome, non debe confundirse co asasino de C\u00e9sar), un pol\u00edtico pouco importante e Servilia Cepionis, media irm\u00e1 de Cat\u00f3n o Novo e amante de Xulio C\u00e9sar. Algunhas fontes falan da posibilidade de que C\u00e9sar fose o seu verdadeiro pai, a\u00ednda que probablemente non se trate m\u00e1is que dun rumor sen fundamento, xa que C\u00e9sar ti\u00f1a quince anos cando naceu Bruto, e a relaci\u00f3n coa s\u00faa nai comezou dez anos despois.\nO av\u00f3 de Bruto, Quinto Servilio Cepio, adoptouno cando era novo e Bruto engadiu o \"cognomen\" Cepio ao seu nome. A s\u00faa carreira pol\u00edtica empezou cando se converteu en asistente de Cat\u00f3n durante o per\u00edodo en que este \u00faltimo foi gobernador de Chipre. Nesa \u00e9poca, Bruto enriqueceuse emprestando di\u00f1eiro a altos xuros. Dende a s\u00faa aparici\u00f3n no Senado, ali\u00f1ouse coa facci\u00f3n conservadora (\"optimates\") contra o Primeiro Triunvirato de Marco Licinio Craso, Cneo Pompeio Magno e Xulio C\u00e9sar. Pompeio asasinara o pai de Bruto no ano -77, durante as proscrici\u00f3ns de Sila.\nCando estalou a guerra civil no -49 entre Pompeio e C\u00e9sar, Bruto ali\u00f1ouse xunto co seu antigo inimigo e l\u00edder actual dos \"optimates\", Pompeio. Despois do desastre da batalla de Farsalia, Bruto escribiu a C\u00e9sar pedindo clemencia, e este perdooulle inmediatamente. C\u00e9sar aceptouno entre os seus seguidores m\u00e1is pr\u00f3ximos e f\u00edxoo gobernador da Galia cando foi a \u00c1frica perseguindo a Cat\u00f3n e a Metelo Escipi\u00f3n. Ao ano seguinte (-45), Ce\u015bar nomeouno para o cargo de pretor.\nO asasinato de C\u00e9sar e as s\u00faas consecuencias.\nHai varias tradici\u00f3ns diferentes que describen a forma en que Bruto chegou \u00e1 decisi\u00f3n de asasinar a C\u00e9sar. Plutarco, Apiano e Di\u00f3n Casio, todos eles escritores da \u00e9poca imperial, centr\u00e1ronse na presi\u00f3n do grupo e no deber filos\u00f3fico percibido de Bruto cara ao seu pa\u00eds e \u00e1 reputaci\u00f3n da s\u00faa familia.\nConservador por natureza, Bruto nunca tratou de esconder as s\u00faas convicci\u00f3ns pol\u00edticas. Casado coa filla de Cat\u00f3n, a s\u00faa prima irm\u00e1 Porcia escribiu un texto gabando as calidades do seu sogro, xa falecido. C\u00e9sar estaba moi encari\u00f1ado con el e respectaba moito as s\u00faas opini\u00f3ns. Non obstante, Bruto, como outros moitos senadores, non estaba satisfeito co estado da Rep\u00fablica. Ce\u015bar fora nomeado ditador perpetuo, e aprobara varias leis que concentraban o poder nas s\u00faas mans. Bruto comezou unha conspiraci\u00f3n contra Ce\u015bar xunto co seu cu\u00f1ado e amigo Caio Casio Longino e outros senadores. Nos idos de marzo (15 de marzo do -44), un grupo de senadores, inclu\u00edndo a Bruto, asasinaron a C\u00e9sar na \"Curia Pompeia\". Na obra de William Shakespeare \"Xulio C\u00e9sar\", o ditador dirixe as s\u00faas famosas derradeiras palabras a Bruto: \"Tu quoque, Brute, fili mi\" (Ti tam\u00e9n, Bruto, fillo meu) ou tam\u00e9n \"Et tu, Brute\" (e ti tam\u00e9n, Bruto?). Suetonio afirma que C\u00e9sar dixo, en grego, \"Kai su, teknon\"? (Incluso ti, fillo meu?) (\"De Vita Caesarum\", Liber I Divus Iulius, LXXXII).\nTras o asasinato, demostrouse que a cidade de Roma estaba contra os conspiradores, xa que a maior parte da poboaci\u00f3n amaba a C\u00e9sar. Marco Antonio decidiu aproveitarse da situaci\u00f3n e no 20 de marzo falou iradamente dos asasinos no eloxio f\u00fanebre de C\u00e9sar. A partir de ent\u00f3n Roma deixou de ver os conspiradores como salvadores da Rep\u00fablica e foron acusados de traiz\u00f3n. Bruto e os seus compa\u00f1eiros fuxiron ata Oriente. En Atenas Bruto dedicouse ao estudo da filosof\u00eda e a obter fondos para financiar un ex\u00e9rcito para a guerra que se aproximaba. Octaviano e Marco Antonio marcharon cos seus ex\u00e9rcitos contra Bruto e Casio. Ambos os ex\u00e9rcitos encontr\u00e1ronse na dobre batalla de Filipos (-42). Despois do primeiro encontro, Casio suicidouse, e tras o segundo encontro, xa derrotado, Bruto fuxiu cos restos do seu ex\u00e9rcito. A piques de ser capturado, Bruto suicidouse tir\u00e1ndose sobre a s\u00faa espada. Marco Antonio honrou o seu inimigo ca\u00eddo, declar\u00e1ndoo o romano m\u00e1is nobre. Mentres que outros conspiradores actuaron por envexa e ambici\u00f3n, Bruto creu que actuaba polo ben de Roma.\nNa literatura.\nAparecen referencia a este personaxe, nas seguintes obras literarias:"}
{"id": "25645", "revid": "56817", "url": "https://gl.wikipedia.org/wiki?curid=25645", "title": "Criptoanal\u00edtica", "text": "A Criptoanal\u00edtica \u00e9 a ciencia encargada do estudo da seguridade que ofrece a criptograf\u00eda.\nTrata polo tanto de analizar os posibles defectos dos distintos sistemas criptogr\u00e1ficos."}
{"id": "25646", "revid": "56817", "url": "https://gl.wikipedia.org/wiki?curid=25646", "title": "Heading for Tomorrow", "text": "Heading for Tomorrow \u00e9 o primeiro \u00e1lbum de Kai Hansen coa s\u00faa formaci\u00f3n Gamma Ray, editado no ano 1990.\nM\u00fasicos Participantes.\nKai Hansen: guitarras, voz.&lt;br&gt;\nRalf Scheepers: voz solista.&lt;br&gt; \nUwe Wessel: baixo.&lt;br&gt;\nMathias Burchardt: bater\u00eda."}
{"id": "25650", "revid": "5863", "url": "https://gl.wikipedia.org/wiki?curid=25650", "title": "Arcos da Condesa, Caldas de Reis", "text": "Santa Mari\u00f1a de Arcos da Condesa \u00e9 unha parroquia que se localiza no sur do concello de Caldas de Reis na comarca de Caldas, ademais dunha das nove entidades locais menores de Galiza. Segundo o padr\u00f3n municipal en 2013 ti\u00f1a 439 habitantes (214 homes e 225 mulleres), 15 m\u00e1is ca en 2004 e 30 menos ca en 1999. Ten nove entidades de poboaci\u00f3n.\nDebe o seu nome \u00e1 condesa Munia, filla de Froila Verm\u00fadez, que viviu no lugar de Mar\u00e1n. Durante o Antigo R\u00e9xime foi un couto, a\u00ednda que non chegou a ser concello propio no momento da configuraci\u00f3n dos concellos constitucionais."}
{"id": "25651", "revid": "85894", "url": "https://gl.wikipedia.org/wiki?curid=25651", "title": "Caldas de Reis (San Tom\u00e9 e Santa Mar\u00eda), Caldas de Reis", "text": "San Tom\u00e9 e Santa Mar\u00eda de Caldas de Reis \u00e9 unha parroquia do concello de Caldas de Reis. Segundo o padr\u00f3n municipal de 2013 ti\u00f1a 4501 habitantes (2289 mulleres e 2212 homes) 1077 m\u00e1is ca en 2004. Ten unha \u00fanica entidade de poboaci\u00f3n, a vila de Caldas de Reis."}
{"id": "25652", "revid": "1131", "url": "https://gl.wikipedia.org/wiki?curid=25652", "title": "Caldas de Reis (Santa Mar\u00eda), Caldas de Reis", "text": "Santa Mar\u00eda de Caldas de Reis \u00e9 unha parroquia que se localiza no sur do concello de Caldas de Reis. Segundo o padr\u00f3n municipal de 2013 ti\u00f1a 436 habitantes (231 mulleres e 205 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 465 habitantes.\nBaldaquino de Col\u00f3n.\nAcaroados na parede no interior da igrexa de Santa Mar\u00eda hai dous paneis dun baldaquino que se sup\u00f3n constit\u00fae a primeira representaci\u00f3n gr\u00e1fica do descubrimento de Am\u00e9rica, segundo a hip\u00f3tese de Filgueira Valverde, formado por dous paneis, un deles con dobre arco, que forman un conxunto de 4,46 m de longo por 50\u00a0cm de alto."}
{"id": "25653", "revid": "85894", "url": "https://gl.wikipedia.org/wiki?curid=25653", "title": "Carracedo, Caldas de Reis", "text": "Santa Mari\u00f1a de Carracedo \u00e9 unha parroquia que se localiza ao norte do concello de Caldas de Reis. Segundo o padr\u00f3n municipal de 2015 ti\u00f1a 799 habitantes (383 homes e 416 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 983 habitantes.\nEst\u00e1 atravesada pola estrada N-550 e mais polo Cami\u00f1o portugu\u00e9s.\nEn 2014 comezouse a editar o bolet\u00edn parroquial de car\u00e1cter semestral \"Carracedo Fala\"."}
{"id": "25654", "revid": "1822", "url": "https://gl.wikipedia.org/wiki?curid=25654", "title": "Godos, Caldas de Reis", "text": "Santa Mar\u00eda de Godos \u00e9 unha parroquia que se localiza no sur do concello de Caldas de Reis. Segundo o IGE en 2010 ti\u00f1a 637 habitantes (325 mulleres e 312 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 690 habitantes."}
{"id": "25655", "revid": "1822", "url": "https://gl.wikipedia.org/wiki?curid=25655", "title": "Saiar, Caldas de Reis", "text": "Santo Estevo de Saiar \u00e9 unha parroquia que se localiza no oeste do concello de Caldas de Reis. Segundo o padr\u00f3n municipal de 2013 ti\u00f1a 872 habitantes (440 mulleres e 432 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 990 habitantes.\nLinda coas parroquias de Bemil en Caldas, Portas e Lanta\u00f1o en Portas, Godos en Caldas de Reis e Cea en Vilagarc\u00eda."}
{"id": "25656", "revid": "127276", "url": "https://gl.wikipedia.org/wiki?curid=25656", "title": "San Clemente de Cesar, Caldas de Reis", "text": "San Clemente de Cesar \u00e9 unha parroquia que se localiza no norte do concello de Caldas de Reis. Segundo o padr\u00f3n municipal de 2013 ti\u00f1a 853 habitantes (456 mulleres e 397 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 943 habitantes.\nLinda coas parroquias de Setecoros en Valga, Estacas e Tro\u00e1ns en Cuntis, Santo Andr\u00e9, Bemil e Carracedo en Caldas de Reis."}
{"id": "25657", "revid": "127276", "url": "https://gl.wikipedia.org/wiki?curid=25657", "title": "Santo Andr\u00e9 de Cesar, Caldas de Reis", "text": "Santo Andr\u00e9 de Cesar \u00e9 unha parroquia que se localiza no leste do concello de Caldas de Reis. Segundo o IGE en 2011 ti\u00f1a 667 habitantes (364 mulleres e 303 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 785 habitantes.\nLinda coas parroquias de Tro\u00e1ns en Cuntis, Sai\u00e1ns en Mora\u00f1a, Arcos da Condesa, Caldas de Reis (San Tom\u00e9 e Santa Mar\u00eda), Bemil e San Clemente de Cesar en Caldas de Reis"}
{"id": "25658", "revid": "85894", "url": "https://gl.wikipedia.org/wiki?curid=25658", "title": "Cambados, Cambados", "text": "Santa Mari\u00f1a de Cambados \u00e9 unha parroquia que se localiza no centro do concello de Cambados na comarca do Saln\u00e9s. Segundo o padr\u00f3n municipal de 2013 ti\u00f1a 6.708 habitantes (3.210 homes e 3.498 mulleres) distribu\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 6.005 habitantes.\nPatrimonio.\nA parroquia de Santa Mari\u00f1a toma nome da Igrexa de Santa Mari\u00f1a Dozo, construci\u00f3n rom\u00e1nica tard\u00eda do s\u00e9culo XII, parcialmente derru\u00edda tras un incendio no s\u00e9culo XIX, da que se conservan os impo\u00f1entes arcos de pedra e a torre almeada. Esta igrexa est\u00e1 \u00f3 p\u00e9 do Monte da Pastora, que alberga unha pequena ermida e un miradoiro con vistas sobre a r\u00eda de Arousa e o casco urbano de Cambados.\nPerfectamente visible dende o miradoiro at\u00f3pase a torre de San Sadurni\u00f1o, construci\u00f3n pertencente \u00f3 complexo defensivo de Compostela xunto coa torre da Lanzada e as torres de Oeste (Catoira). Esta torre est\u00e1 edificada nun illote \u00f3 p\u00e9 do barrio de San Tom\u00e9 e at\u00f3pase parcialmente derru\u00edda, mantendo en p\u00e9 dous dos muros perimetrais que configuran unha esquina. O illote \u00e9 accesible a p\u00e9 mediante unha ponte de recente construci\u00f3n.\nNo mesmo barrio de San Tom\u00e9, e mesmo en fronte \u00f3 porto hom\u00f3nimo, at\u00f3pase o pazo de Montesacro e a s\u00faa escalinata imperial. Hoxe en d\u00eda o pazo \u00e9 propiedade da Igrexa e realiza labores de asilo dos anci\u00e1ns.\nSa\u00edndo do barrio de San Tom\u00e9 cami\u00f1o do centro urbano, podemos percorre-la r\u00faa do Hospital, con construci\u00f3ns t\u00edpicas e varios pazos. Neste percorrido at\u00f3panse d\u00faas capelas.\nXa no centro urbano, hai diversas prazas, pazos e casas se\u00f1oriais, ademais da Igrexa parroquial de San Francisco e a reitoral contigua.\nAvanzando cara o barrio de Fefi\u00f1\u00e1ns atop\u00e1monos co conxunto do pazo de Fefi\u00f1\u00e1ns. Tr\u00e1tase dun enorme patio de armas de planta sensiblemente cadrada, delimitado no sur e leste polo pazo de Fefi\u00f1\u00e1ns e \u00f3 norte pola igrexa de San Bieito, as d\u00faas construci\u00f3ns renacentistas dos s\u00e9culos XV e XVI."}
{"id": "25659", "revid": "98629", "url": "https://gl.wikipedia.org/wiki?curid=25659", "title": "Castrelo, Cambados", "text": "Santa Cruz de Castrelo (do lat\u00edn \"castellum \"e \"castrum, \"\"cidade alta e fortificada\") \" \" \u00e9 unha parroquia que se localiza no sur do concello de Cambados na comarca do Saln\u00e9s. Segundo o IGE en 2016 ti\u00f1a 2.008 habitantes (1.005 mulleres e 1.003 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n \u00f3 ano 2010, cando ti\u00f1a 2.098 veci\u00f1os, e 2005 cando eran 2.174 habitantes."}
{"id": "25660", "revid": "1131", "url": "https://gl.wikipedia.org/wiki?curid=25660", "title": "Corvill\u00f3n, Cambados", "text": "San Mamede de Corvill\u00f3n \u00e9 unha parroquia que se localiza no norte do concello pontevedr\u00e9s de Cambados na comarca do Saln\u00e9s. Segundo o IGE en 2016 ti\u00f1a 2.342 habitantes (1.219 mulleres e 1.123 homes), o que sup\u00f3n un aumento en relaci\u00f3n \u00f3 ano 2010, cando ti\u00f1a 2.210 veci\u00f1os, e 2005 cando ti\u00f1a 2.166 habitantes.\nA parroquia est\u00e1 atravesada pola estrada PO-549 que une Cambados con Vilagarc\u00eda de Arousa, e mais polo corredor de alta capacidade VG-4.3. \u00c9 unha parroquia costeira, da que os seus accidentes m\u00e1is importantes son a punta de Tragove e numerosos illotes de reducidas dimensi\u00f3ns. Ba\u00f1an o territorio regatos pequenos.\nPoboaci\u00f3n.\nEvoluci\u00f3n da poboaci\u00f3n entre os anos 2000 e 2007:"}
{"id": "25661", "revid": "85894", "url": "https://gl.wikipedia.org/wiki?curid=25661", "title": "Oubi\u00f1a, Cambados", "text": "San Vicenzo de Oubi\u00f1a \u00e9 unha parroquia que se localiza no norte do concello de Cambados. Segundo o padr\u00f3n municipal en 2016 ti\u00f1a 452 habitantes (229 mulleres e 223 homes), cinco menos ca en 2010 e 30 menos ca en 2005. Ten 12 entidade de poboaci\u00f3n.\nA parroquia, situada na beira norte do r\u00edo Umia, est\u00e1 atravesada pola estrada PO-300."}
{"id": "25662", "revid": "22570", "url": "https://gl.wikipedia.org/wiki?curid=25662", "title": "Vilari\u00f1o, Cambados", "text": "Santo Adri\u00e1n de Vilari\u00f1o \u00e9 unha parroquia que se localiza no norte do concello de Cambados. Segundo o IGE en 2016 ti\u00f1a 2183 habitantes (1121 mulleres e 1062 homes), 84 menos ca en 2010 e 115 menos ca en 2005. Ten dezaseis entidades de poboaci\u00f3n.\nXeograf\u00eda.\nA altitude media da parroquia \u00e9 de 25 m e o pico m\u00e1is elevado \u00e9 o Con das Sete P\u00edas, que ten 96 m. Santo Ant\u00f3n \u00e9 o n\u00facleo de poboaci\u00f3n m\u00e1is elevado con 60 m de media.\nO r\u00edo que pasa por Vilari\u00f1o \u00e9 o Umia."}
{"id": "25663", "revid": "98629", "url": "https://gl.wikipedia.org/wiki?curid=25663", "title": "Radiohead", "text": "Radiohead \u00e9 unha banda de rock alternativo procedente de Abingdon, Oxfordshire, Reino Unido formada en 1985. A banda est\u00e1 constitu\u00edda por Thom Yorke (voces, guitarra r\u00edtmica, piano), Jonny Greenwood (guitarra principal, teclados e outros), Ed O'Brien (guitarra, coros), Colin Greenwood (baixo, sintetizador) e Phil Selway (bater\u00eda, percusi\u00f3n). Con influencias de diversos x\u00e9neros, o enfoque experimental ao rock de Radiohead foi reco\u00f1ecido por promover o son do rock alternativo. Foi aclamada como unha das bandas de rock m\u00e1is importantes do s\u00e9xulo XXI.\nTras fichar por EMI en 1991 Radiohead editou o seu primeiro sinxelo, \"Creep\", en 1992. A canci\u00f3n converteuse nun \u00e9xito, e f\u00edxose mundialmente co\u00f1ecida despois da edici\u00f3n do seu \u00e1lbum de estrea, \"Pablo Honey\", en 1993. A s\u00faa popularidade aumentou no Reino Unido co lanzamento en 1995 do seu segundo traballo, \"The Bends\". O seu terceiro \u00e1lbum, \"OK Computer\" (1997), fixo medrar a s\u00faa fama internacional. O disco destaca pola s\u00faa complexa produci\u00f3n e por falar sobre a alienaci\u00f3n moderna, e adoita a ser aclamado como un fito da \u00e9poca da Xeraci\u00f3n X.\n\"Kid A\" (2000) e \"Amnesiac\" (2001) marcaron unha evoluci\u00f3n no estilo de Radiohead, ao incorporar elementos da m\u00fasica electr\u00f3nica, do Krautrock, do post-punk e do jazz. \"Hail to the Thief\", aparecido no 2003, mestura un rock guitarreiro, con elementos electr\u00f3nicos e letras inspiradas na guerra e foi o seu derradeiro traballo co selo EMI. \nOs seus seguintes lanzamentos foron pioneiros en plataformas alternativas de edici\u00f3n como \"paga o que queiras\" e BitTorrent. O seu seguinte traballo, \"In Rainbows\", foi editado independentemente no 2007, nun principio como descarga dixital, onde os clientes pod\u00edan decidir canto desexaban pagar, e posteriormente en formato f\u00edsico cun grande \u00e9xito da cr\u00edtica e de vendas.\nO seu oitavo \u00e1lbum, \"The King of Limbs\" (2011), unha exploraci\u00f3n do ritmo, desenvolveuse usando extensamente loops e samplers. \"A Moon Shaped Pool\" (2016) conta principalmente con arranxos orquestrais de Jonny Greenwood."}
{"id": "25668", "revid": "75439", "url": "https://gl.wikipedia.org/wiki?curid=25668", "title": "Lingua alune", "text": "O alune \u00e9 unha lingua malaio-indonesia que se fala en Indonesia.\nISO/DIS 639-3: alp\nDistribuci\u00f3n xeogr\u00e1fica.\nF\u00e1lase no oeste da illa de Seram, en 27 vilas distribu\u00eddas entre os distritos de Seram Barat, Kairatu e Taniwel. Por efecto da emigraci\u00f3n hai alg\u00fans falantes na illa de Amb\u00f3n e nos Pa\u00edses Baixos.\nFalantes.\n8.000 sobre un grupo \u00e9tnico de 15.000 persoas (2001)\nSituaci\u00f3n socioling\u00fc\u00edstica.\nAta 1960 o alune era a \u00fanica lingua falada polo pobo alune, eran poucos os que co\u00f1ec\u00edan a antiga lingua colonial, o holand\u00e9s e a nova lingua oficial de Indonesia, o bahasa indonesio, estaba algo m\u00e1is estendido o malaio ambon\u00e9s, que se empregaba nas vilas costeiras como lingua franca para tratar cos comerciantes doutras zonas, ademais os misioneiros cristi\u00e1ns axudaron a expansi\u00f3n do ambon\u00e9s tras a conversi\u00f3n ao cristianismo dos alune, que se realizou por volta de 1900 nas vilas da costa e de 1930 nas vilas do interior .\nA partir de 1960 nas vilas costeiras comeza un proceso de cambio ling\u00fc\u00edstico cara o ambon\u00e9s, o tempo que dende as escolas se espalla o co\u00f1ecemento do bahasa indonesio. Actualmente nas vilas do interior a lingua alune segue a ser a lingua de case toda a poboaci\u00f3n, pero nas vilas costeiras menos da metade da poboaci\u00f3n fala a lingua. Na vila de Watui o alune est\u00e1 case extinguido e en Kairatu deixou de falarse."}
{"id": "25670", "revid": "181", "url": "https://gl.wikipedia.org/wiki?curid=25670", "title": "Alune", "text": ""}
